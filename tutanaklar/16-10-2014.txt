



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 5’inci
Birleşim
 16
Ekim 2014 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Mehmet Hilal Kaplan'ın,
Kocaeli’nde yaşanan sağlık sorunlarına ilişkin gündem dışı konuşması
2.- Tokat Milletvekili Reşat Doğru’nun, Orta Anadolu
Bölgesi’ndeki büyük kuraklığın sonuçları ve alınması gereken tedbirlere ilişkin
gündem dışı konuşması ve Orman ve Su İşleri Bakanı Veysel Eroğlu'nun cevabı
3.- İstanbul Milletvekili Şafak Pavey'in, kız çocukları
ve savaşa ilişkin gündem dışı konuşması
V.- SATAŞMALARA İLİŞKİN KONUŞMALAR
1.- Kocaeli Milletvekili Haydar Akar'ın, Orman ve Su
İşleri Bakanı Veysel Eroğlu’nun gündem dışı konuşmaya cevabı sırasında şahsına
sataşması nedeniyle konuşması
2.- Adıyaman Milletvekili Ahmet Aydın'ın, Malatya
Milletvekili Veli Ağbaba’nın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
3.- İstanbul Milletvekili Mehmet Akif Hamzaçebi'nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
4.- Adıyaman Milletvekili Ahmet Aydın'ın, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
5.- İstanbul Milletvekili Mehmet Akif Hamzaçebi'nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında şahsına sataşması nedeniyle konuşması
6.- Malatya Milletvekili Veli Ağbaba'nın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında
şahsına sataşması nedeniyle konuşması
7.- Adıyaman Milletvekili Ahmet Aydın'ın, Malatya
Milletvekili Veli Ağbaba’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
8.- İstanbul Milletvekili Mehmet Akif Hamzaçebi'nin,
Gaziantep Milletvekili Şamil Tayyar’ın HDP grup önerisi üzerinde yaptığı
konuşması sırasında Cumhuriyet Halk Partisine ve CHP Grup Başkanına sataşması
nedeniyle konuşması
9.- Hakkâri Milletvekili Adil Zozani'nin, Gaziantep
Milletvekili Şamil Tayyar’ın HDP grup önerisi üzerinde yaptığı konuşması
sırasında şahsına sataşması nedeniyle konuşması
10.- Bingöl Milletvekili İdris Baluken'in, Gaziantep
Milletvekili Şamil Tayyar’ın HDP grup önerisi üzerinde yaptığı konuşması
sırasında şahsına sataşması nedeniyle konuşması
11.- Iğdır Milletvekili Pervin Buldan'ın, Gaziantep
Milletvekili Şamil Tayyar’ın HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
12.- İstanbul Milletvekili Mehmet Akif Hamzaçebi'nin,
Malatya Milletvekili M. Mücahit Fındıklı’nın MHP grup önerisi üzerinde yaptığı
konuşması sırasında CHP Grup Başkanına sataşması nedeniyle konuşması
13.- Adıyaman Milletvekili Ahmet Aydın'ın, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşması
sırasında AK PARTİ Grubu eski Başkanına sataşması nedeniyle konuşması

VI.- AÇIKLAMALAR
1.- Bursa Milletvekili Hüseyin Şahin'in, Bursa’nın
İnegöl ilçesindeki mobilya üretimine ilişkin açıklaması
2.- İstanbul Milletvekili Abdullah Levent Tüzel'in, son
günlerde yaşanan toplumsal olaylarda hayatını kaybedenler için başsağlığı
dilediğine ve halkı âdeta provoke eden bir politika ve yönetim anlayışının terk
edilmesi gerektiğine ilişkin açıklaması
3.- İstanbul Milletvekili Mihrimah Belma Satır'ın,
İstanbul Milletvekili Mehmet Akif Hamzaçebi’nin 16 Ekim 2014 Çarşamba günkü
4’üncü Birleşimde yaptığı açıklamasına ilişkin açıklaması
4.- Osmaniye Milletvekili Hasan Hüseyin Türkoğlu'nun,
son yıllarda Türk sporunda yaşanan başarısızlık ile skandalların toplumumuzu
derinden üzdüğüne ve Hükûmetin bu konuda tedbir alması gerektiğine ilişkin
açıklaması
5.- Adana Milletvekili Ali Halaman'ın, Adana’da orman
vasfını kaybetmiş bölgelerin durumuna ilişkin açıklaması
6.- Bursa Milletvekili İlhan Demiröz'ün, 16 Ekim Dünya
Gıda Günü’ne ilişkin açıklaması
7.- Tokat Milletvekili Reşat Doğru'nun, Doğu
Türkistan’da yaşanan insanlık dramı nedeniyle başta Türkiye olmak üzere bütün
dünyanın ayağa kalkması gerektiğine ve Çin devletinin saldırılarını kınadığına
ilişkin açıklaması
8.- Mersin Milletvekili Aytuğ Atıcı'nın, memur ve
emeklilere enflasyon farkı ödenmesi gerektiğine ilişkin açıklaması
9.- Diyarbakır Milletvekili Cuma İçten'in, Kobani
olayları nedeniyle Diyarbakır’da yaşanan olaylara ilişkin açıklaması
10.- Muğla Milletvekili Tolga Çandar'ın, Bafa
Gölü’ndeki kirlilik, Bodrum Su Projesi ve Dörttepe Ovası’ndaki tuzlanmayla
ilgili bilgi almak istediğine ilişkin açıklaması
11.- Mersin Milletvekili Ali Öz'ün, Mersin’in Aydıncık
ve Gülnar ilçelerinde meydana gelen doğal afetlere bağlı olarak çiftçilerin
yaşadığı mağduriyete, okul müdürü atamalarına ve yurt bulamayan öğrencilerin
durumuna ilişkin açıklaması
12.- İstanbul Milletvekili Mahmut Tanal'ın, 16 Ekim
Dünya Gıda Günü’ne ilişkin açıklaması
13.- Kütahya Milletvekili Alim Işık'ın, birçok ilde yer
altı madeni veya kömürü çıkaran işletmelerin kapatılması nedeniyle işçilerin
işsiz kaldığına ve bu konunun çözümü için Hükûmeti ve Türkiye Büyük Millet
Meclisini göreve davet ettiğine ilişkin açıklaması
14.- İstanbul Milletvekili Haluk Eyidoğan'ın,
İstanbul’da yapılması planlanan kanal projesiyle ilgili Orman ve Su İşleri Bakanının
düşüncelerini öğrenmek istediğine ilişkin açıklaması
15.- Edirne Milletvekili Kemal Değirmendereli'nin,
Ergene Havzası’yla ilgili son gelişmeleri öğrenmek istediğine ilişkin açıklaması
16.- Antalya Milletvekili Gürkut Acar'ın, Atatürk Orman
Çiftliği içerisinde yapılan ve Cumhurbaşkanlığınca kullanılan binaların
maliyeti ve kesilen ağaçlarla ilgilli bilgi almak istediğine ilişkin açıklaması
17.- Balıkesir Milletvekili Haluk Ahmet Gümüş'ün, Kaz
Dağlarında yapılması düşünülen HES projelerine ilişkin açıklaması
18.- Ankara Milletvekili Gökhan Günaydın'ın, 16 Ekim
Dünya Gıda Günü’ne ve Türkiye’deki su yönetimine ilişkin açıklaması
19.- Diyarbakır Milletvekili Oya Eronat'ın, Kobani
olayları nedeniyle Diyarbakır’da yaşanan olaylara ilişkin açıklaması
20.- Artvin Milletvekili Uğur Bayraktutan'ın, Artvin
Orman Bölge Müdürlüğünün Artvin’de yapılacak maden çıkarma çalışmasının ormana
ve bitki örtüsüne zarar vereceğine ilişkin yazısının değiştirilmesiyle ilgili
soruşturma açılıp açılmayacağını öğrenmek istediğine ilişkin açıklaması
21.- İstanbul Milletvekili Mehmet Akif Hamzaçebi'nin,
sataşma nedeniyle yaptığı konuşması sırasında, Cumhurbaşkanına hakarette
bulunmadığına ve böyle bir düşünce ve duygunun da aklından geçmediğine ilişkin
açıklaması
22.- Kayseri Milletvekili Yusuf Halaçoğlu'nun, Malatya
Milletvekili M. Mücahit Fındıklı’nın MHP grup önerisi üzerinde yaptığı
konuşmasındaki bazı ifadelerine ilişkin açıklaması
23.- Malatya Milletvekili M. Mücahit Fındıklı'nın,
Kayseri Milletvekili Yusuf Halaçoğlu’nun yaptığı açıklamasındaki bazı
ifadelerine ilişkin açıklaması
24.- Karabük Milletvekili Mehmet Ali Şahin'in, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşmasındaki
bazı ifadelerine ilişkin açıklaması
25.- İstanbul Milletvekili Mehmet Akif Hamzaçebi'nin,
Manisa Milletvekili Muzaffer Yurttaş’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
26.- Aydın Milletvekili Ali Uzunırmak'ın, Manisa Milletvekili
Uğur Aydemir’in CHP grup önerisi üzerinde yaptığı konuşmasındaki bazı
ifadelerine ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Altan Tan ve 20
milletvekilinin, 28 Şubat 1997 sürecinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1067)
2.- Kars Milletvekili Mülkiye Birtane ve 20
milletvekilinin, benzin, doğal gaz ve elektrik başta olmak üzere tüketim ürünlerine
yapılan yüksek zamların gerçek sebeplerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1068)
3.- Diyarbakır Milletvekili Altan Tan ve 21
milletvekilinin, Mardin Artuklu Üniversitesinin seçmeli Kürtçe dersi tezsiz yüksek
lisans programına kesin kayıt yaptıran 500 adayın kontenjan sayılarının 250’ye
düşürülmesi ve formasyonu olmayan adaylara formasyon izni verilmeyecek
olmasının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1069)
B) Tezkereler
1.- Plan ve Bütçe Komisyonu Başkanlığının, 3/6/2014
tarihinde TBMM Başkanlığına sunulan, 6/6/2014 tarihinde de tali komisyon olarak
Adalet Komisyonuna, esas komisyon olarak da Plan ve Bütçe Komisyonuna havale
edilen (2/2209) esas numaralı, İstanbul Milletvekili Aydın Ağan Ayaydın’ın 2802
Sayılı Hâkimler ve Savcılar Kanununda Değişiklik Yapılmasına İlişkin Kanun Teklifi’nin,
İç Tüzük’ün 34’üncü maddesinin birinci fıkrası hükmü gereğince Adalet
Komisyonunun ihtisas alanıyla ilgili olduğundan Adalet Komisyonuna havale
edilmesini arz ettiğine ilişkin tezkeresi (3/1606)
2.- (10/937, 938, 939, 940, 941, 942, 943, 944, 945,
946, 947) esas numaralı Meclis Araştırması Komisyonu Başkanlığının, görev
süresinin Türkiye Büyük Millet Meclisi İçtüzüğü’nün 105’inci maddesinin ikinci
fıkrası uyarınca 21/10/2014 tarihinden itibaren bir ay uzatılmasına ilişkin
tezkeresi (3/1611)

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, yüz on altı yıllık geçmişi olan Kürt basınının 20’nci
yüzyılın son çeyreğinde halkların doğru haber almasının mahkemeyle, öldürmeyle,
toplatmayla engellenmesi ve ülke tarihinin karanlık sayfaları arasında yer alan
Kürt basın emekçilerinin katledilmelerinin araştırılması amacıyla 24/6/2014
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Ekim 2014 Perşembe günkü birleşiminde
sunuşlarda okunmasına ve ön görüşmelerinin aynı günkü birleşimde yapılmasına
ilişkin önerisi
2.- MHP Grubunun, Kahramanmaraş Milletvekili Mesut
Dedeoğlu ve arkadaşları tarafından, elektrik ve doğal gaz zamlarının olumsuz
etkilerinin araştırılarak alınması gereken önlemlerin belirlenmesi amacıyla
14/1/2013 tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Ekim 2014 Perşembe günkü birleşiminde
sunuşlarda okunmasına ve ön görüşmelerinin aynı günkü birleşimde yapılmasına
ilişkin önerisi
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Manisa Milletvekili Hasan Ören ve 26 milletvekili
tarafından, çekirdeksiz kuru üzüm üreticilerinin sorunlarının araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan Meclis araştırması önergesinin (10/454) ön
görüşmelerinin, Genel Kurulun 16 Ekim 2014 Perşembe günkü birleşiminde
yapılmasına ilişkin önerisi

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- Kırıkkale Milletvekili Ramazan Can'ın, Ceza
Muhakemesi Kanununda Değişiklik Yapılması Hakkında Kanun Teklifi ve Adalet
Komisyonu Raporu (2/2282) (S. Sayısı: 641)
5.- Elektronik Ticaretin Düzenlenmesi Hakkında Kanun
Tasarısı ile Avrupa Birliği Uyum Komisyonu, Bayındırlık, İmar, Ulaştırma ve
Turizm Komisyonu ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporları (1/488) (S. Sayısı: 240)
6.- Dünya Sağlık Örgütü Avrupa Bölge Ofisi ve Türkiye
Cumhuriyeti Hükümeti Arasında Türkiye’de Bir DSÖ Ülke Ofisi Kurulmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/879) (S. Sayısı: 578)
7.- Türkiye Cumhuriyeti Sağlık Bakanlığı ile Irak
Cumhuriyeti Sağlık Bakanlığı Arasında Sağlık Alanında İşbirliğine Dair
Mutabakat Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/391) (S. Sayısı: 31)
X.- OYLAMALAR
1.- (S. Sayısı: 578) Dünya Sağlık Örgütü Avrupa Bölge
Ofisi ve Türkiye Cumhuriyeti Hükümeti Arasında Türkiye’de Bir DSÖ Ülke Ofisi
Kurulmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı'nın oylaması
XI.- YAZILI SORULAR VE CEVAPLARI
1.- Kütahya Milletvekili Alim Işık'ın, Fethullah Gülen
Cemaatine karşı hazırlandığı iddia edilen eylem planı kapsamında yapılan
işlemlere ilişkin sorusu ve Millî Savunma Bakanı İsmet Yılmaz’ın cevabı
(7/48227)
2.- İstanbul Milletvekili Celal Adan'ın, Edirne'nin
ekonomik gelişmişlik seviyesinin artırılması adına yürütülen çalışmalar ve
yapılan yatırımlara ilişkin Başbakan'dan sorusu ve Gıda, Tarım ve Hayvancılık
Bakanı Mehmet Mehdi Eker’in cevabı (7/48262)
3.- Burdur Milletvekili H. Hami Yıldırım'ın,
İstanbul'da Afete Yönelik Acil Eylem Planına uygun hareket edilmediği iddialarına
ilişkin sorusu ve Başbakan Yardımcısı Numan Kurtulmuş'un cevabı (7/48691)
4.- Ankara Milletvekili Özcan Yeniçeri'nin, 2002-2014
yılları arasında işsizlik sigortası için başvuruda bulunan kimselerin eğitim
durumlarına ilişkin sorusu ve Çalışma ve Sosyal Güvenlik Bakanı Faruk Çelik’in
cevabı (7/48950)
5.- Ankara Milletvekili Özcan Yeniçeri'nin, 2002-2014
yılları arasında işsizlik sigortası için başvuruda bulunan kimselerin sayısına
ilişkin sorusu ve Çalışma ve Sosyal Güvenlik Bakanı Faruk Çelik’in cevabı
(7/48951)
6.- Kocaeli Milletvekili Lütfü Türkkan'ın, gazilik
haklarından faydalanamayanlara ilişkin sorusu ve Millî Savunma Bakanı İsmet
Yılmaz’ın cevabı (7/49969)
7.- İstanbul Milletvekili Mustafa Sezgin Tanrıkulu'nun,
Yunanistan'ın Ege'deki bazı adalara karakol kurduğu iddiasına ilişkin sorusu ve
Millî Savunma Bakanı İsmet Yılmaz’ın cevabı (7/50199)
8.- Manisa Milletvekili Erkan Akçay'ın, Ege
Denizi'ndeki egemenliği belirsiz adacık ile kayalıklara ve Yunanistan'ın bunlar
üzerindeki faaliyetlerine ilişkin sorusu ve Millî Savunma Bakanı İsmet
Yılmaz’ın cevabı (7/50201)
9.- İstanbul Milletvekili Mustafa Sezgin Tanrıkulu'nun,
2004-2014 yılları arasında başka şirketler üzerinden yurt dışında istihdam
edilen personelin ülkelere göre dağılımına, 
2004-2014 yılları arasında yurt dışında istihdam edilen
personel için yapılan giderlere, 
2004-2014 yılları arasındaki otopark kiralama
giderlerine,
İlişkin soruları ve Başbakan Yardımcısı Bülent Arınç’ın
cevabı (7/50263), (7/50270),(7/50272)
10.- İstanbul Milletvekili Mustafa Sezgin
Tanrıkulu'nun, 1 Ocak 2002 tarihi itibarıyla bağlı kurum ve kuruluşların sahibi
olduğu taşınmazlara, 
2004-2014 yılları arasında tamir işlerine ödenen
tutarlara, 
30 Haziran 2014 tarihi itibarıyla bağlı kurum ve
kuruluşların sahibi olduğu taşınmazlara, 
2004-2014 yılları arasında kiraya verilen binalardan
elde edilen gelirlere,
İlişkin soruları ve Başbakan Yardımcısı Bülent Arınç’ın
cevabı (7/50264), (7/50265), (7/50266), (7/50271)
11.- İstanbul Milletvekili Mustafa Sezgin
Tanrıkulu'nun, 2004-2014 yılları arasındaki temsil ve ağırlama giderlerine, 
2004-2014 yılları arasındaki teçhizat alımlarına, 
İlişkin soruları ve Başbakan Yardımcısı Bülent Arınç’ın
cevabı (7/50267), (7/50273)
12.- İstanbul Milletvekili Mustafa Sezgin
Tanrıkulu'nun, 2004-2014 yılları arasında hizmet alım sözleşmesi imzalanan firmalara
ve ödenen tutarlara ilişkin sorusu ve Başbakan Yardımcısı Bülent Arınç’ın
cevabı (7/50269)
13.- Konya Milletvekili Mustafa Kalaycı'nın, Konya'da
Suriyeli sığınmacılardan kaynaklanan sorunlara ilişkin Başbakan'dan sorusu ve
Başbakan Yardımcısı Numan Kurtulmuş'un cevabı (7/50494)
14.- Ankara Milletvekili Özcan Yeniçeri'nin, 2002-2014
yılları arasında bağlı kurum ve kuruluşlar tarafından yurt dışından satın
alınan mal ve hizmetlere, 
2002-2014 yılları arasında bağlı kurum ve kuruluşların
seyahat giderlerine,
İlişkin soruları ve Başbakan Yardımcısı Bülent Arınç’ın
cevabı (7/50502), (7/50503)
15.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından alınan medya
ve tanıtım hizmetlerine, 
2002-2014 yılları arasında Bakanlık ile bağlı kurum ve
kuruluşlar tarafından alınan insan kaynakları hizmetlerine, 
2002-2014 yılları arasında Bakanlık ile bağlı kurum ve
kuruluşlar tarafından alınan yemek hizmetlerine, 
2002-2014 yılları arasında Bakanlık ile bağlı kurum ve
kuruluşlar tarafından alınan lobi ve tanıtım hizmetlerine, 
- Ankara Milletvekili Aylin Nazlıaka'nın, 2011-2013
yılları arasında Bakanlık ile bağlı ve ilgili kuruluşların Ankara'da gerçekleştirdikleri
yatırımlara, 
- İstanbul Milletvekili Mustafa Sezgin Tanrıkulu'nun,
2002-2014 yılları arasında Bakanlık ile bağlı kurum ve kuruluşlar personelinden
maaşında icra takibi ve haciz olanlara, 
- Osmaniye Milletvekili Hasan Hüseyin Türkoğlu'nun,
Osmaniye ilinde tarım sigortası yaptıran çiftçi sayısına ve tarım sigortasından
yararlanmak için yapılan müracaatlara,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/50851), (7/50852), (7/50853), (7/50854),
(7/50855), (7/50857), (7/50858),
16.- Ankara Milletvekili Aylin Nazlıaka'nın, belediye
statüsünü kaybederek mahalleye dönüşen beldelerden kaç tanesinde Bakanlık,
bağlı ve ilgili kuruluşların şubesi ve alt birimi olduğuna ilişkin sorusu ve
Gıda, Tarım ve Hayvancılık Bakanı Mehmet Mehdi Eker’in cevabı (7/50856)
17.- Balıkesir Milletvekili Ayşe Nedret Akova'nın,
kaçak zeytinyağı kullanımı ile ilgili denetimlere, 
- İstanbul Milletvekili Abdullah Levent Tüzel'in, Tarım
ve Kırsal Kalkınmayı Destekleme Kurumunun bir personel alım ilanını iptal
etmesine, 
- İstanbul Milletvekili Mahmut Tanal'ın, gıda
fiyatlarındaki artışa, 
- Amasya Milletvekili Ramis Topal'ın, Toprak Mahsulleri
Ofisinin üreticiyi zor durumda bıraktığı iddiasına, 
- İstanbul Milletvekili Mustafa Sezgin Tanrıkulu'nun,
2004-2014 yılları arasında bağlı kurum ve kuruluşların kiraya verdiği
binalardan elde ettiği gelirlerin toplamına, 
2004-2014 yılları arasında bağlı kurum ve kuruluşların
otopark alanları kiralanması için gerçek kişilere ve firmalara yaptığı
ödemelere, 
2004-2014 yılları arasında bağlı kurum ve kuruluşların
teknik malzeme ve teçhizat alımları için yaptıkları ödemelere, 
2004-2014 yılları arasında bağlı kurum ve kuruluşların
tamir ve tadilat işleri için hangi firmalara ne kadar ödeme yaptığına, 
2004-2014 yılları arasında bağlı kurum ve kuruluşların
tüm temsil ve ağırlama giderlerinin toplam tutarına, 
2004-2014 yılları arasında bağlı kurum ve kuruluşların
hizmet alım sözleşmesi imzaladığı firmalara yaptığı ödemelere, 
1 Ocak 2002 tarihi itibarıyla bağlı kurum ve
kuruluşların sahibi olduğu taşınmazların listesine, 
30 Haziran 2014 tarihi itibarıyla bağlı kurum ve
kuruluşların sahibi olduğu taşınmazların listesine, 
2004-2014 yılları arasında bağlı kurum ve kuruluşların
yurt dışında istihdam ettiği personeller için yaptığı tüm giderlerin tutarına, 
2004-2014 yılları arasında bağlı kurum ve kuruluşların
yurt dışında kiraladığı gayrimenkullere, 
2004-2014 yılları arasında bağlı kurum ve kuruluşların
yurt dışında istihdam ettiği personellerin ülkelere göre dağılımına, 
- Ankara Milletvekili Aylin Nazlıaka'nın, 2011-2014
yılları arasında Bakanlık tarafından gerçekleştirilen iletişim ve haberleşme
giderlerine ve makamlara tahsis edilen cep ve araç telefonlarına, 
2011-2014 yılları arasında Bakanlık tarafından
kiralanan binalara, 
2013-2014 yılları arasında Bakanlık ile üniversiteler
arasında gerçekleştirilen projelere, 
- İstanbul Milletvekili Mustafa Sezgin Tanrıkulu'nun,
Doğu ve Güneydoğu Anadolu bölgelerindeki elektrik kesintilerine ve çiftçinin
zarar gördüğü iddialarına,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/51044), (7/51045), (7/51046), (7/51047),
(7/51048), (7/51049), (7/51050), (7/51051), (7/51052), (7/51053), (7/51054),
(7/51055), (7/51056), (7/51057), (7/51058), (7/51059), (7/51060), (7/51061),
(7/51062)
18.- Ankara Milletvekili Levent Gök'ün, Ankara'nın
Elmadağ ilçesinde meydana gelen sel sebebiyle zarar gören üreticilere, 
- Şanlıurfa Milletvekili İbrahim Ayhan'ın, ziraat
fakültesi mezunlarının istihdam sorununa ve Bakanlıkta çalışan ziraat mühendisi
sayısına, 
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/51255), (7/51256)
19.- İstanbul Milletvekili Mahmut Tanal'ın, temel gıda
ürünlerine zam yapılacağı iddiasına, 
- Bursa Milletvekili İsmet Büyükataman'ın, Bursa'nın
İznik ilçesindeki çiftçilere mahsul kayıplarına rağmen devlet desteklemesi
yapılmadığı iddiasına,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/51392) (7/51393)
20.- Adana Milletvekili Osman Faruk Loğoğlu'nun, 2013
yılında Türkiye'nin yardım yaptığı ülke ve gruplara ilişkin Başbakan'dan sorusu
ve Başbakan Yardımcısı Numan Kurtulmuş'un cevabı (7/51495)
21.- Denizli Milletvekili Adnan Keskin'in, üzüm
üreticilerinin sorunlarına ve şarap satışından alınan vergilere, 
- Burdur Milletvekili Ramazan Kerim Özkan'ın, Bakanlığa
on bin yeni atama için kadro verilmesine, 
- İstanbul Milletvekili Mustafa Sezgin Tanrıkulu'nun,
Toprak Mahsulleri Ofisine verilen buğday, arpa, mısır ve pirinç ithal etme
yetkisine,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/51539), (7/51540), (7/51541)
22.- Antalya Milletvekili Gürkut Acar'ın, soru
önergeleri ile ilgili çeşitli verilere ve soru önergelerine verilen cevapların
uygunluğuna ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/51849)
23.- Ankara Milletvekili Levent Gök'ün, TBMM
yerleşkesindeki binalarda görme engelli ziyaretçilerin karşılaştığı bir soruna
ilişkin sorusu ve Türkiye Büyük Millet Meclisi Başkan Vekili Sadık Yakut’un
cevabı (7/51851)
24.- Kütahya Milletvekili Alim Işık'ın, sözlü soru
önergeleri ile ilgili çeşitli verilere ve sözlü soru önergelerinin cevaplandırılmamasına
ilişkin sorusu ve Türkiye Büyük Millet Meclisi Başkan Vekili Sadık Yakut’un
cevabı (7/51853)
25.- Kütahya Milletvekili Alim Işık'ın, yazılı soru
önergeleri ile ilgili çeşitli verilere ve yazılı soru önergelerinin cevaplandırılmamasına
ilişkin sorusu ve Türkiye Büyük Millet Meclisi Başkan Vekili Sadık Yakut’un
cevabı (7/51854)
16 Ekim 2014
Perşembe
BİRİNCİ OTURUM
Açılma Saati:
14.00
BAŞKAN: Başkan
Vekili Şükran Güldal MUMCU
KÂTİP ÜYELER: Mine
LÖK BEYAZ (Diyarbakır), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye
Büyük Millet Meclisinin 5’inci Birleşimini açıyorum. 
III.- YOKLAMA
BAŞKAN – Elektronik cihazla yoklama
yapacağız. 
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
On dakika ara veriyorum.
Kapanma
saati:14.04
İKİNCİ OTURUM
Açılma Saati:
14.16
BAŞKAN: Başkan
Vekili Şükran Güldal MUMCU
KÂTİP ÜYELER:
Mine LÖK BEYAZ (Diyarbakır), Fehmi KÜPÇÜ (Bolu)
----0----
BAŞKAN – Sayın milletvekilleri, Türkiye
Büyük Millet Meclisinin 5’inci Birleşiminin ikinci Oturumunu açıyorum. 
III.- YOKLAMA
BAŞKAN – Açılışta yapılan yoklamada
toplantı yeter sayısı bulunamamıştı. Şimdi yoklama işlemini yineleyeceğim.
Üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz. 
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Kocaeli’nde
yaşanan sağlık sorunları hakkında söz isteyen Kocaeli Milletvekili Mehmet Hilal
Kaplan’a aittir. 
Buyurunuz Sayın Kaplan. (CHP
sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Kocaeli Milletvekili
Mehmet Hilal Kaplan'ın, Kocaeli’nde yaşanan sağlık sorunlarına ilişkin gündem
dışı konuşması
MEHMET HİLAL KAPLAN (Kocaeli) – Sayın
Başkan, değerli milletvekilleri; yüce heyetinizi saygıyla selamlıyorum.
Kocaeli 1 milyon 650 bin nüfusuyla 14
organize sanayi bölgesine sahip, Türkiye’de sanayinin başkenti durumundadır. Bu
konumuyla İstanbul’dan sonra ulusal gelire en çok katkı veren ildir. Sağlık
alanında; 1 tıp fakültesi, 3’ü A sınıfı olmak üzere 12 özel hastane, 1’i eğitim
ve araştırma hastanesi olmak üzere 10 adet devlet hastanesi vardır. 
Değerli milletvekilleri, bunu neden
anlatıyorum, neden bunları sıralıyorum? Bazı illere nispet olsun diyerek değil.
Ağustos ayında, tüm bu yukarıdaki olanaklara rağmen, hepimize ibret olabilecek
bir sağlık skandalını yaşadık Kocaeli’nde, sizlerle paylaşmak istiyorum.
Kartepe ilçemizde 11 yaşındaki bir
çocuğumuzun bisikletiyle oynarken parmağını bisikletin zincirine sıkıştırması
sonrası, parmağı kopuyor. Üzücü olan taraf şu değerli milletvekilleri: Bu
parmağı demin saydığım özelliklerden dolayı Kocaeli’nde diktiremedik. Hasta,
kopan parmağıyla önce Kocaeli Devlet Hastanesine, yaklaşık bir-bir buçuk saat
bekledikten sonra ilgili uzman doktorun olmayışı nedeniyle Tıp Fakültesi
Hastanesine, bir-bir buçuk saat burada bekledikten sonra aynı gerekçeyle
-ilgili uzmanın olmayışı nedeniyle- hasta kendi kaderine terk edildi. Gece
yarısı hasta sahipleri beni aradı. Tıp Fakültesi Hastanesini, Gebze’de bulunan
özel 2 tane hastaneyi; Medical Park ve Anadolu Sağlık Merkezi hastanesinin
yetkililerini bu saatte aradım. Ne yazık ki bana verdikleri yanıtta “El
cerrahisi yapacak uzman hekimle şu anda iletişim kuramadık.” dediler. Aradan
on-on iki saat geçtikten sonra bu hastamızın, bu çocuğumuzun parmağını, ne
yazık ki İstanbul’da, Anadolu’nun karşı tarafında, Avrupa Yakası’nda bir özel
hastanede diktirmek zorunda kaldık. Sayın Bakana ve sayın iktidar partisinin
Kocaeli milletvekillerine soruyorum: Bu kentte, bu olanaklar dâhilinde bir
parmağı diktiremiyorsak… Bu, önce sizin ayıbınız, sonra hepimizin ayıbı. Adamın
parası olmasa bu parmak dikilmeyecek. 
İki yıl önce Sayın Sağlık Bakanıyla bir
görüşme yaptım. Sayın Bakana dedim ki: Gebze bölgesi sanayinin yoğun olduğu bir
yer. Bu bölgede iş kazaları nedeniyle -iş kazaları sık oluyor- uzuv kopmaları
sık oluyor; bu uzuv kopmaları ve yaralanmalardan dolayı, bu bölgede, mikro el
cerrahisinin olabileceği bir ünitenin kurulmasını istiyoruz. Aradan iki yıl
geçti -Sayın Bakan yok burada, gerçi Orman ve Su İşleri Bakanımız var- ama
hâlâ, Kocaeli’nde, bir parmağı yerine dikebilecek bir mikrocerrahinin olmaması
hepimiz adına üzücü. 
Sayın Bakanım -üzülerek ifade ediyorum-
bu çocuğun parmağı geç dikildiğinden dolayı tutmadı, çocuğun bir parmağı eksik.
Size soruyorum değerli milletvekilleri: Bunun sorumlusu kim? Bunun sorumlusu…
Bu, öyle, Bakanlığın, devlet hastanesinin o günkü nöbetçi hekiminin bir
inceleme başlatarak geçiştirilecek bir konu değil. Konu, hekimin olup olmayışı
değil, bir sistem olayıdır. Bu sistemin ve organizasyonun ne yazık ki başı
Sağlık Bakanlığıdır, eksiklik varsa önce Bakanlığın kendini gözden geçirmesi
gerekiyor. 
Çocuğun yaşadığı psikososyal travma da
ayrıca bir başka noktadadır. 
Bakın, değerli milletvekilleri, bu konuda
bir kanun teklifi verdim. Kocaeli bölgesinin özellikle Gebze bölgesinde
sanayinin yoğun olması nedeniyle bu bölge mikrocerrahi ünitesinin de
olabileceği, özellikle meslek hastalıkları hastanesinin oluşması açısından bir
kanun teklifi verdim. Bununla ilgili bir yer sıkıntımız yok. Gebze’de bulunan
940 dönüm askerî arazi, askerin çıkmasıyla boşaldı, binasıyla beraber duruyor.
Hükûmet yetkililerine ve Sayın Bakana buradan öneride bulunuyorum: Yeter ki bu
konuda bir irade gösterin; gelin… Bu bölgede acil kazalarda, uzuv kopmalarında,
fabrikalarda çıkan yangınlarda yananların, tekrar, yeni bir olumsuzluk
yaratmaması açısından, meslek hastalıkları açısından bir hastanenin olması son
derece zaruridir. 
Sayın Bakana… Bir başka konu da,
Kocaeli’nin özellikle önemli sorunlarından bir tanesi de acillerin durumu.
Gebze ve diğer ilçelerde bulunan devlet hastanelerinde, bir doktor bir günde ortalama
1.000-1.500 hastaya bakmaktadır. Geçenlerde Fatih Devlet Hastanesine gittim,
hastanede bir doktorla görüşeyim dedim. Hastalar sedyede, yerlerde, doktora
ulaşmak mümkün değil. Kendimi doktorun yerine koydum, bir çaresizlik içinde. 
(Mikrofon otomatik cihaz tarafından
kapatıldı) 
MEHMET HİLAL KAPLAN (Devamla) – Değerli
arkadaşlar, vaktimin olmayışı nedeniyle, Kocaeli’yle ilgili sağlık sorunlarını
daha başka bir zaman anlatmaya devam edeceğim. 
Hepinize saygılar sunuyor, teşekkür
ediyorum. (CHP sıralarından alkışlar) 
BAŞKAN – Teşekkür ederiz Sayın Kaplan. 
Gündem dışı ikinci söz, Orta Anadolu Bölgesi’ndeki
büyük kuraklığın sonuçları ve alınması gereken tedbirler hakkında söz isteyen
Tokat Milletvekili Reşat Doğru’ya aittir. 
Buyurunuz Sayın Doğru. (MHP
sıralarından alkışlar) 
2.- Tokat Milletvekili Reşat
Doğru’nun, Orta Anadolu Bölgesi’ndeki büyük kuraklığın sonuçları ve alınması
gereken tedbirlere ilişkin gündem dışı konuşması ve Orman ve Su İşleri Bakanı
Veysel Eroğlu'nun cevabı
REŞAT DOĞRU (Tokat) – Sayın Başkanım,
önce söz verdiğiniz için teşekkür ederim. 
Sayın Başkan, sayın milletvekilleri;
küresel ısınmalara bağlı kuraklıklarla ilgili söz almış bulunuyorum. Yüce
Meclisi saygıyla selamlıyorum. 
Küresel ısınma dünyayı olduğu gibi
ülkemizi de etkisi altına almıştır. Küresel ısınmadan en fazla etkilenen illerin
başında Tokat, Sivas, Çorum, Amasya, Yozgat, Kastamonu, Ankara gibi Orta
Anadolu Bölgesi’ndeki iller gelmektedir. 
Küresel ısınma ve sonucu kuraklık
yıllar önce başlamış olup önümüzdeki yıllarda da bazı bölgelerde etkisini daha
fazla artıracaktır. 
Bölgemiz ırmakların, derelerin
varlığıyla su zengini gibi görünse de geçtiğimiz yıllar ve bu yıl yaşanan su
sıkıntısı, sonuçta kuraklık ve üretim düşüklüğü herkesi mutlaka iyice
düşündürmelidir.
Küresel ısınmadan dolayı düzenli yağmur
ve kar yağışı olmamaktadır. Ayrıca su kaynakları yeterli oranda
değerlendirilemiyor. Doğal yapı bozuluyor. Kaynaklar da hoyratça ve hovardaca
kullanılmaktadır.
Uzun süren kuraklıklar ve iklim
felaketleri eski zamanlarda birçok uygarlığın sonunu da getirmiştir. Küresel
ısınma değişikliklerinin etkisiyle büyük can ve mal kayıplarına yol açan
meteorolojik afetler son elli yıl içerisinde maalesef 3 kat artmıştır.
Ülkemizde birçok yerde seller, hortumlar, ani yağmur yağmaları, ani yıldırım
düşmeleri ve sonucunda susuz kalınması gibi olaylarla karşı karşıyayız. 
İklim değişiklikleri mevcut afetlerin
sayısını, süresini ve şiddetini artırıyor. Meteorolojik afetlerden dolayı
ekonomik kayıplar da katlanarak artıyor. Bu afetlerden dolayı sigorta kayıpları
son yılda 15 kat artmıştır. Giderek daha fazla sel ve kuraklıkla
karşılaşacağımız ortadadır. Daha fazla orman yangını, böceklenme olacak.
Örneğin, sıcaklıkla beraber kene gibi böcek türlerinde çok ciddi manada
artışlar görülüyor. Sivrisineklerin taşıdığı vektörel hastalıklar eskiye oranla
daha fazla artmıştır. Ancak en tehlikelisi de afet ve kuraklıktır. Kuraklık
sonucu tarım arazileri sulanamamakta, hatta evlerimizde kullanacak su bile
bulamamaktayız. Ayrıca, nüfus ve sanayi, iklim değişikliği, kirlilik ve su
havzalarında yapılanma nedeniyle su kalitesi bozulmaktadır. Sonuçta, kuraklık
gelecekte bölgemizi ve ülkemizi büyük problemlerle baş başa bırakacaktır.
Bütün bunlar
için de başta yerel yönetimler olmak üzere hükûmetler kuraklıkla mücadele
planları hazırlamalı ve uygulamaya geçmelidir. Uygulamada hiç taviz
verilmemeli, devlet politikası hâline getirilmelidir. Tarımda kullanılan sulama
yöntemleri mutlaka ama mutlaka değiştirilmeli ve özellikle tasarrufa azami
şekilde önem verilmelidir. Bunun için zaman kaybedilmeden çeşitli önlemler
alınabilir. Yerel yönetimler su bütçeleri hazırlamalı, kuraklığı meteorolojik, hidrolojik,
sosyoekonomik ve tarımsal yönüyle mutlaka yakından izlemelidir. Su tasarrufunu
herkese anlatmalı, öğretmeliyiz. Ayrıca nüfus-su oranına göre yeni yerleşim
merkezleri mutlaka kurulmalıdır. Ülkemizde cazibe merkezleri oluşturulup büyük
şehirlere yığılmalar mutlaka önlenmelidir.
Ülke olarak
iklim değişikliğine neden olan sera gazı emisyonlarını mutlaka azaltmalıyız.
Türkiye olarak imzalamış olduğumuz konusu çevreyi koruma olan KYOTO Protokolü
mutlaka ama mutlaka uygulanmalıdır. Uygulama ülke geleceği için tavizsiz ama
tavizsiz olmalıdır. 
İklim değişikliği ve kuraklıktan en
fazla yoksullar, fakirler etkilenmektedir. Kuraklıktan en çok Orta Anadolu'da
yaşayan dar gelirli çiftçiler, sellerden en fazla şehirlerdeki yoksullar
etkileniyor. İklim değişikliği, kuraklık gıda fiyatlarını kat be kat artırıyor,
hatta bazı yerlerde bulunmaz duruma getiriyor. 21’inci yüzyılda beslenme
yetersizliğinden birçok ailenin çok şey kaybedeceğini ve özellikle
çocuklarımızın gıda yetersizliğinden, yeterince beslenmemesinden dolayı
ölümlerle karşılaşabileceğimizi de buradan söylemek durumundayız. Yani sonuçta
dolayısıyla artık hükûmetlerin, karar vericilerin bu tehdidi göz ardı
etmemeleri gerekmektedir. Bunun hiçbir surette mazereti yoktur. Derhâl harekete
geçerek çok şey değiştirebiliriz yani iklim değişikliği ve kuraklığın
etkisinden korunmamız mümkün olur. Sonuçta bu, insanların ve bizlerin
elindedir. Her şey insan sağlığı ve güzel ve kaliteli bir yaşam için olduğuna
göre özellikle belediyelerimiz, tarım bakanlıklarımız, Devlet Su İşleriyle
ilgili olan bakanlıklarımız, onlar bu konuyu her mahfilde gündeme getirmeli ama
hepimize de düşen görev olarak suyu en iyi şekilde, kaliteli bir şekilde
kullanmalı ve tasarrufu da yapmalıyız diyor, yüce Meclisi saygıyla
selamlıyorum. (MHP sıralarından alkışlar)
BAŞKAN –
Teşekkür ederiz Sayın Doğru.
Hükûmet adına
Orman ve Su İşleri Bakanı Veysel Eroğlu konuşacaktır.
Buyurunuz Sayın
Eroğlu. (AK PARTİ sıralarından alkışlar)
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; hepinizi saygıyla selamlıyorum.
Tokat
Milletvekilimiz Sayın Reşat Doğru’nun özellikle konuşmasına cevap vermek üzere
söz aldım. Hepinizi saygıyla selamlıyorum.
Efendim,
özellikle tabii biz Su Yılı olarak 1 Ekimden başlıyoruz. Bizim Su Yılı
yılbaşından başlamıyor, 1 Ekimden başlıyor, öbür yılın 30 Eylülüne kadar devam
eden bir süre. Su Yılı diyoruz. Hakikaten geçen seneye baktığımız zaman yani
geçen sene 30 Eylülden itibaren bilhassa ekim, kasım, aralık, ocak, hatta şubat
aylarında kurak bir dönem yaşadık. Hatta yağışlarda bu dönemde maalesef yıllık
uzun devreli ortalamanın yüzde 30’u, hatta bazı yerlerde yüzde 40’ı kadar bir
azalma oldu. Ancak, daha sonra yağışlarda bir iyileşme oldu. Bilhassa
bildiğiniz gibi mart, nisan, mayıs, haziran, hatta temmuz aylarında ve şimdi
yağışlarla bu yüzde 33’lük oran yaklaşık olarak yüzde 6 civarına düştü, açıklık
yani su azlığı. 
Yani burada şunu özetle vurgulamak
istiyorum: Her ne kadar iklim değişikliğinin, küresel iklim değişikliğinin
etkisi varsa da genelde Türkiye’ye baktığımız zaman Türkiye yarı kurak iklim
bölgesinde ve bazı yıllar, benim hatırladığıma göre mesela, 1972 yılında
kuraklık oldu. Sonra 1989, ben İSKİ Genel Müdürü olduğum zaman 1994’te büyük
kuraklık vardı. 2000, 2001 yıllarında, daha sonra 2007, 2008 yıllarında, 2014
yıllarında kuraklıklar oldu. Yani, aşağı yukarı, zaman zaman sulak dönem ve
zaman zaman, genelde yedi sekiz yılda da bir kurak dönem oluyor, bazen şiddetli
kuraklıklar yaşanıyor. 
Peki, bunun için ne yaptık sayın
milletvekillerim? Bunun için tabii, su neye ihtiyaç? Bir kere, içme ve
kullanma. Şehirlerin içme ve kullanma suyu ihtiyacını karşılamak için,
gerçekten zaten biz bunu bildiğimiz için, bilhassa 2007 yılında 1053 sayılı
Kanun’da değişiklik yapıldı ve DSİ daha önce nüfusu 100 binden büyük şehirlerin
içme ve kullanma suyunu temin ederken bu 100 bin kriteri kalktı. Dolayısıyla
biz -ben o zamanda yeni Çevre ve Orman Bakanı olmuştum- çok hızlı bir şekilde
bütün 81 ilimize ait 2040, 2050, 2060 yıllarına kadar bir eylem planı, İçme ve
Kullanma Suyu Eylem Planı hazırladık. Gerçekten bunun çok büyük faydası oldu,
onu özellikle arz etmek istiyorum, o kadar büyük fayda sağladı ki. Çünkü biz
burada ne yaptık? Bütün illerimizin, bütün şehirlerin mevcut su kaynakları,
gelecekteki su kaynakları, mevcut nüfus, gelecekteki iki kademeli, on beş yıl
sonraki, otuz, kırk yıl sonraki nüfuslarının hepsini hesap ettik ve bu
nüfuslara göre acil olan 76 tane şehrimizde su sıkıntısı vardı o yıllarda ve
biz bu eylem planı çerçevesinde içme suyu problemini halletmek için başta
İstanbul, Ankara, İzmir, Mardin, Kızıltepe, Şanlıurfa, Diyarbakır, Kars yani
aşağı yukarı 76 şehrimize barajlar, dev isale hatları, arıtma tesisleri,
depolar inşa ettik. Bunlardan birkaçını…
MAHMUT TANAL (İstanbul) – Yalnız
Hilvan’da hâlen su yok, içme suyu yok Bakanım.
ORMAN VE SU İŞLERİ BAKANI VEYSEL EROĞLU
(Devamla) – Müsaade edin ben söyleyeyim de… Müsaade et ben söyleyeyim, ondan
sonra siz sorunuzu sorarsınız.
Bu konuda, gerçekten, içme suyuna yaptığımız bu yatırımlar
bu sene aşağı yukarı hiçbir şehirde su sıkıntısının yaşanmamasına vesile oldu.
Bu gerçekten her türlü takdirin üzerindedir. 
Hatta ben şunu ifade edeyim: Macaristan’da Birleşmiş
Milletlerin tertiplediği büyük bir Dünya Su Zirvesi yapıldı. Ben pek yurt
dışına gitmek istemiyorum çünkü Türkiye’de işimiz fazla. Dolayısıyla, ısrarla
takip ettiler. Ben orada “Böyle kurak dönemlerde büyük şehirlerdeki su meselesi
nasıl aşılır?” diye gerçekten güzel bir konuşma yaptım. Yani hakikaten Türkiye
bu konuda pek çok ülkeye örnek oldu, bunu özellikle vurgulamak istiyorum.
Birkaç misal vereyim: Mesela, İzmir’de su yoktu. Biz Gördes
Barajı’nı inşa ettik ve bu 100,5 kilometre uzunluğunda tüneli olan, 2 metre
çapında dev isale hattı olan borularla İzmir’e su verdik. Mersin’de su yoktu,
isale hatları inşa ettik. Mardin Kızıltepe’de su yoktu. Biz orada Beyazsu’dan,
tam altmış yıldır konuşulan Beyazsu’dan Mardin Kızıltepe’ye, Selim Barajı’ndan
Kars’ımıza, Edirne’ye vesaireye yani velhasıl 81 şehrimize su götürdük. 
MAHMUT TANAL (İstanbul) – Efendim, Urfa Hilvan’da yok,
köylerinde yok. Kuyu suyunu içiyorlar Sayın Bakanım. 
ORMAN VE SU İŞLERİ BAKANI VEYSEL EROĞLU (Devamla) – Hatta,
son kuraklık sebebiyle bazı illerimizde sıkıntı vardı, misal Yalova’da,
Yalova’da da hemen duruma vaziyet ettik ve orada bir dereyi Kurtköy
derivasyonuyla Yalova’ya bağladık. Yeteri kadar içme suyu kuyusunu açmak
suretiyle Yalova’nın da su sıkıntısını tamamen kaldırdık. Hangi şehri
sorarsanız sorun, 76 şehirde…
MAHMUT TANAL (İstanbul) – Şanlıurfa Hilvan ilçesini
soruyorum. Bu çağda içme suyu yok Sayın Bakanım. 
ORMAN VE SU İŞLERİ BAKANI VEYSEL EROĞLU (Devamla) – Nerede?
MAHMUT TANAL (İstanbul) – Belediye Başkanı da AKP’den.
Arayın, deyin “Var mı, yok mu?” Anlarsınız.
ORMAN VE SU İŞLERİ BAKANI VEYSEL EROĞLU (Devamla) – Tamam.
Yoksa onu da tamamlarız kardeşim.
MAHMUT TANAL (İstanbul) – Yok işte.
ORMAN VE SU İŞLERİ BAKANI VEYSEL EROĞLU (Devamla) – Şimdi,
bakın, biz -sadece DSİ’nin, bizim inşa ettiğimiz, Bakanlığın- 2.515 kilometre
isale hattı yapmışız bu şehirlere su getirmek için. Sadece içme suyu isale
hatları yani bu dünyada yok. Ağrı’da Yazıcı Barajı… Aydın susuzdu bir kere,
Aydın’a suyu biz getirdik İkizdere Barajı dev isale hatlarıyla, arıtma
tesisleriyle. Aydın, Çankırı, Çorum, Hatay, Karaman, Mardin, Siirt… 
MAHMUT TANAL (İstanbul) – Hilvan’a kim getirecek, Hilvan’a?
ORMAN VE SU İŞLERİ BAKANI VEYSEL EROĞLU (Devamla) – Yani
özellikle şunu ifade edeyim: Biz bir kere bu kuraklığa rağmen… Yani, lütfen, marifet iltifata
tabidir. Lütfen, gerçekten, muhteşem bir su yönetimiyle şehirlerde büyük bir
sıkıntı çektirmedik. İstanbul’da su kesilecek dediler, suyu verdik; diğer
illerde kesilecek dediler, suyu tamamen verdik, vermeye de devam edeceğiz.
Bakın bunu özellikle vurgulayayım.
Sulamaya gelince. Efendim, hakikaten
Reşat Bey’in dediği husus çok önemli, teşekkür ediyorum. Biz suyumuzun yüzde
70-75’ini mevcut sulamada kullanıyoruz. Maalesef geçmişte sulama sistemleri hep
iptidai sulama sistemiydi. Biz 2003 yılında karar aldık. Ben o zaman DSİ Genel
Müdürüydüm ve bütün sistemleri, mümkün olan, hatta projesi hazır olup da
inşaata başlanmamış olanlar dâhil, proje değişikliği yapmak suretiyle “kapalı
sistem” dediğimiz basınçlı boru sistemlere dönüştürmek için gayret sarf ettik.
Daha önce, bizden önce borulu sistemlerin oranı yüzde 4 iken, şimdi projelerle
beraber yeni yapılan inşaatlarda yüzde 85-90’lara yükseldi. Bu, gerçekten Reşat
Bey’in söylediği husus çok önemli, biz buna önem veriyoruz çünkü tasarruf
yapılacak en önemli sektör sulamadır, bunun farkındayım. 
Bir de şunu özellikle vurgulamak
istiyorum: Biz şu ana kadar 268 tane büyük baraj yaptık. Yani değerli
milletvekillerim, şunu özellikle sizlere arz etmek istiyorum: Bu konuda tabii
tenkitler varsa, tavsiyeler varsa çok mutlu oluruz, memnun oluruz. Sizlerin fikirleri,
hepinizin fikirleri bizim için çok kıymetlidir, bunu özellikle arz ediyorum ve
mutlaka herkesi dinliyorum, burada not alıyorum. Bir eksikliğimiz varsa bunu
geliştirmek bizim boynumuzun borcudur zaten. Bu bakımdan sizlerin yapıcı
tenkitlerine son derece teşekkür ederim.
Hakikaten, şimdi, Türkiye yarı kurak
iklim bölgesi olduğu için, efendim, bizim su ihtiyacımızın yüzde 70-75’i
sulamada kullanılıyor. Peki, ne yapacağız o zaman, yazın da yağmur yağmıyor?
Evet, dolayısıyla sulama kışın yok, yazın. Suyu biriktirip ancak yazın
kullanmak için mutlaka biriktirme yapılır dediğimiz barajlar, göletler, yer
altı depolaması yapmamız gerekir. Türkiye için bu lüks değil, bir zarurettir.
Yani biz bunu, barajları, herhangi bir şekilde lüks olsun, keyif olsun diye yapmıyoruz.
Türkiye'nin yarı kurak iklim bölgesi olmasından dolayı bir zarurete mebni
olarak bunu yapıyoruz, bunu özellikle vurgulamak istiyorum.
Şimdi, 268 büyük baraj yaptık ama -şu
anda, biliyorsunuz- sizler de tavsiye etmiştiniz, ben teşekkür ediyorum, “Artık
göletlere başlayın...” Yani yüksekliği 30 metreden düşük olanlara gölet
diyoruz. 
HAYDAR AKAR (Kocaeli) – Sayın Bakan,
Sapanca kurudu. 
ORMAN VE SU İŞLERİ BAKANI VEYSEL EROĞLU
(Devamla) - Hatta, biz tatbikatta bunu 50 metreye kadar çıkardık...
HAYDAR AKAR (Kocaeli) – Hiçbir şey
yapmadınız.
ORMAN VE SU İŞLERİ BAKANI VEYSEL EROĞLU
(Devamla) -...ve şu anda “Bin Günde Bin Gölet”i yapmak için büyük bir hızla
çalışma yapıyoruz. Gerçekten çok muhteşem bir çalışmadır bu “Bin Günde Bin
Gölet.” Değerli milletvekillerim, şu anda, hakikaten, bu “Bin Günde Bin
Gölet”in çoğu bitti. İnşallah, yıl sonuna kadar da -az önce de bu konuda
toplantı yaptım- yapacağız. 
İLHAN DEMİRÖZ (Bursa) – Bursa’da kaç
tane?
ORMAN VE SU İŞLERİ BAKANI VEYSEL EROĞLU
(Devamla) - Bizim dönem dâhil olmak üzere 2011 yılı sonuna kadar elli yedi
yılda yapılanın 2 katından fazla...
HAYDAR AKAR (Kocaeli) – Toplasan bir
baraj yapmıyor. 
ORMAN VE SU İŞLERİ BAKANI VEYSEL EROĞLU
(Devamla) – Elli yedi yılda... Ben yanlış anlaşılmasın diye bizim 2011 yılını
da dâhil ediyorum. DSİ’nin kuruluş yılı 1954. 1954’ten 2011 yılına kadar sadece
461 tane gölet yapabilmişiz, bir kısmının da sulaması eksik. Ama biz 1 Ocak
2012’de ilan ettik, söz verdik bin tane gölet ve sulamasını yapalım diye. Hatta
1 tanesini de Kıbrıs’ta yapacağız, 1.001 tane. Az önce de bu konuda
arkadaşlarımla toplantı yaptım, inşallah 1.001 tane yapılacak. Özellikle bunu
vurgulamak istiyorum. 
HAYDAR AKAR (Kocaeli) – Türkiye
kuraklıktan yıkılıyor, binbir gece masalları gibi anlatıyorsunuz.
ORMAN VE SU İŞLERİ BAKANI VEYSEL EROĞLU
(Devamla) – İnşallah, bu hayat verecek. Bunların da...
İLHAN DEMİRÖZ (Bursa) – Bursa’da kaç
tane yaptın?
HAYDAR AKAR (Kocaeli) – Sayın Bakan,
Sapanca Gölü ne oldu, Sapanca Gölü? Kurudu, kurudu. 
ORMAN VE SU İŞLERİ BAKANI VEYSEL EROĞLU
(Devamla) – Sapanca Gölü...Tamam, onu da söyleyeyim, müsaade edin.
HAYDAR AKAR (Kocaeli) – Nereler,
adresleri belli değil, kimden ihale alındığı belli değil, bulamadım. Ne sizin
Bakanlığınızdan bulabildim ne de başka yerden bulabildim. 
ORMAN VE SU İŞLERİ BAKANI VEYSEL EROĞLU
(Devamla) – Öyle bir usul yok, bir dakika... Bizde her şey şeffaftır, her şey
açıktır bakın. 
BAŞKAN- Lütfen karşılıklı konuşmayınız.
ORMAN VE SU İŞLERİ BAKANI VEYSEL EROĞLU
(Devamla) - Kimin ne aldığı ilan edilir. Biz tamamen Devlet İhale Kanunu’na
göre açık ihale yapıyoruz. Alnımız açıktır. Bu şekilde provoke etme lütfen.
Varsa bir cevabın...
HAYDAR AKAR (Kocaeli) – Ben provoke
etmiyorum. Çok rica ediyorum. 
ORMAN VE SU İŞLERİ BAKANI VEYSEL EROĞLU
(Devamla) – Efendim, dolayısıyla şu anda şunu ifade edeyim: Bin günde 1.001
gölet yapıyoruz. Bakın, 1954’ten 2011’e kadar olan süre zarfında yapılanın 2,5
katı kadar gölet ve sulama yapıyoruz. Bunların tamamı da tamamen kapalı sistem
boru, cazibeli sulama. Bunu da özellikle vurgulamak istiyorum. Siz isterseniz
her ile yapılanları da teker teker anlatırım, o ayrı bir şey. 
Bir de özellikle şunu vurgulamam lazım:
Şimdi, sulama maksatlı göletlerin durumu nedir, ne kadar suyumuz var? Bakın,
sulama maksatlı 214 barajımız var göletlerin dışında, şu anda doluluk oranı
yüzde 31,4. Yani hâlâ, dönemin sonu olmasına rağmen -bizim göletlerdeki,
barajlardaki en düşük su seviyesi eylül, ekim, hatta bazen kasımın 10’una,
15’ine kadar gider- en düşük zamanda dahi şu anda bizim üçte 1, yüzde 31,4 oranında
bir doluluk var. Ayrıca, enerji barajlarımızda da şu anda yüzde 32,3 doluluk
var. Keza içme suyu barajlarımızda –“ortalama” diyorum- bu doluluklar var, onu
özellikle vurgulamak istiyorum.
Tabii, bunun dışında bir de
biliyorsunuz, sudan elektrik üretiyoruz. Bu konuda da yaptığımız çalışmalar
gerçekten muhteşem. Bu hidroelektrik enerji temiz, yenilenebilir, kendi
kaynağımız ve de aynı zamanda taşkından koruyor, çok maksatlı sulama suyu
olarak kullanıyoruz, sadece suyun gücünden istifade ediyoruz. Su kullanımı
katiyen söz konusu değil başka maksatla. Dolayısıyla, bu HES’lerde 2003
yılında, ben DSİ Genel Müdürü olduğum zaman kullanılabilir olan, işletmede olan
26 milyar kilovatsaatlik bir üretim vardı, bunu biz 82 milyar kilovatsaate kısa
zamanda çıkardık. Bu gerçekten muhteşemdir. Şunu ifade ediyorum: HES’ler
elektriğin sigortasıdır, bunu da özellikle vurgulamak istiyorum. Bununla ne
fayda sağladık? Bununla doğal gaza yılda 15 milyar dolar döviz ödemekten
kurtulduk yani. Bunlar gerçekten çok önemli ama bunlarda sizlerin çok değerli
katkıları var. 
HASAN HÜSEYİN TÜRKOĞLU (Osmaniye) –
Elektriğin hâlâ yüzde 44’ü doğal gaz santrallerinden temin ediliyor. 
ORMAN VE SU İŞLERİ BAKANI VEYSEL EROĞLU
(Devamla) – Ben teşekkür ediyorum, bütçeyi hazırlarken bu konuda çok büyük
destekler verdiniz, onu özellikle vurgulamak istiyorum.
Sapanca’ya gelince. Sapanca Gölü’nü
kontrol ediyoruz sürekli, herhangi bir problem yok, bir. Marmara Bölgesi için
şunu arz edeyim: Marmara Bölgesi Türkiye’de nüfusun en yoğun olduğu bölgedir.
Dolayısıyla, biz burada sadece bir ili değil, Düzce’den ta Edirne’ye kadar,
Kırklareli’ne kadar bütün illeri kapsayan muhteşem entegre su yönetimi master
planı hazırladık. Bakın, size bununla ilgili bir iki kısa bilgi arz edeyim
çünkü nüfus burada çok fazla, sadece İstanbul’un nüfusu 15 milyon. Tabii, bizim
şu andaki nüfusu değil gelecekteki, 2050, 2060 yıllarındaki nüfusu dikkate
almamız lazım. Öbür taraftan bakın Düzce var, Yalova, Sakarya, Kocaeli,
İstanbul, Tekirdağ, Kırklareli, Edirne. Bunlar için gerçekten çok büyük bir
master planı hazırladık ve herhangi bir ilde veya bir şehirde su sıkıntısı
olursa başka bir yerden takviye için çalışmalar yapıyoruz. Misal olarak şu anda
Melen Barajı inşa ediliyor, gelecek sene ilan ettiğimiz tarih ve saatte bunun açılışını
yapacağız. 
İki: Ballıkaya Barajı’nı inşa ediyoruz,
bu o bölgeye hayat verecek. Ballıkaya çok hızlı gidiyor şu anda, sürekli
kontrol ediyorum. Hatta değerli milletvekillerim, ben o kadar hassasım ki çok
büyük barajları kendi odamdan hatta şantiyede takip eden bir kişiyim ben,
sürekli ezbere bilirim her şeyi. Ballıkaya Barajı da şu anda inşa ediliyor.
Ballıkaya hem Sakarya şehrimizin ve civarının cazibeyle tamamen… Artık
Sapanca’dan pompajla su çekilmeyecek, memba suyu kalitesinde Sakarya ilimize su
vereceğiz. Ayrıca Sapanca’yı da oradan destekleyeceğiz. Bu iki. Şu anda bu inşa
hâlinde, çok hızlı gidiyor Melen gibi. 
Bir de efendim, bir müjde veriyorum ilk
defa burada. Bilhassa Yalova ile Karamürsel arasında İhsaniye ve Avcıdere Barajlarının
inşasının talimatını verdim, proje yapılıyor, bizzat da takip ediyorum. Proje
bittiği anda o bölgenin artık elli altmış yıllık su ihtiyacı problemi tamamen
biteceği gibi aynı zamanda Sapanca Gölü’ndeki su seviyesi de daima kontrol
altında olacak. Bu müjdeyi de vereyim.
Tabii, Tekirdağ tarafında Naipköy
Barajı’nı yapıyoruz, o da çok hızlı inşa ediliyor. Tekirdağ’ın şu anda suyu var
ama gelecekteki su ihtiyacını da inşallah Naipköy Barajı’ndan karşılayacağız.
Edirne’de zaten…
MAHMUT TANAL (İstanbul) – Ergene ne
zaman temizlenecek, o müjdeyi de verirseniz Sayın Bakan.
ORMAN VE SU İŞLERİ BAKANI VEYSEL EROĞLU
(Devamla) –Ergene için 15 paket var, eğer Başkanım zaman verirse ben yarım
saatte Ergene’yi bütün detaylarıyla anlatırım.
ALIM IŞIK (Kütahya) – Onu ayrı bir
toplantıda tartışalım.
ORMAN VE SU İŞLERİ BAKANI VEYSEL EROĞLU
(Devamla) – Ayrı bir toplantıda, hatta şöyle olabilir: Ergene’yle ilgili bizim
kapımız daima açık, milletvekillerimiz Ergene’yle ilgili, buyursunlar...
ALIM IŞIK (Kütahya) – O konuda verilmiş
Meclis araştırma önergeleri var, onları işleme alalım.
ORMAN VE SU İŞLERİ BAKANI VEYSEL EROĞLU
(Devamla) – İşleme alalım, hayhay, hayhay. Bana gelenlerin cevabını tamamen
veriyorum.
Bakın efendim, Ergene Eylem Planı
çerçevesinde sırf Bakanlığımız 3,2 milyar TL harcıyor. Bakın, bütün
belediyelerin atık su arıtma tesislerini biz inşa ediyoruz; Kırklareli, Uzunköprü,
Çorlu, Keşan vesaire, aşağı yukarı 12 tane büyük belediyenin atık su arıtma
tesisini en son teknoloji... Hatta bunun da kitabını yeni yazdım “Atık suların
arıtılması” diye, arzu eden varsa onu da size takdim edebilirim. 
ALIM IŞIK (Kütahya) – Bize gönderin.
ORMAN VE SU İŞLERİ BAKANI VEYSEL EROĞLU
(Devamla) – İsterseniz, hayhay. Ergene değil bu, bu ders kitabı yalnız,
istiyorsanız...
MAHMUT TANAL (İstanbul) – Olsun,
gönderin.
ORMAN VE SU İŞLERİ BAKANI VEYSEL EROĞLU
(Devamla) –Tamam, memnuniyetle Milletvekillerime de hem su tasfiyesi hem atık
su tasfiyesi genel olarak. Bir de Ergene Eylem Planı göndereyim ama bu konuda
da tavsiyeleriniz varsa çok mutlu olurum. Özellikle ağaçlandırma, erozyon,
kontrolü, zirai mücadele ilaçlarının hatta gübrelerin kontrolü ve toprağa uygun
gübrenin verilmesi, dere ıslahları tamamen bitti. Şimdi sanayi için de bizim
Bakanlık, Bilim, Sanayi ve Teknoloji Bakanlığı, Maliye Bakanlığı, Tekirdağ
Valiliğinin yürüttüğü sanayideki bütün arıtma, organize sanayi bölgeleriyle
ilgili iyileştirme yaptık. Hatta yüce Meclis kanun çıkardı, bunlar bir araya
toplandı, bunların arıtma tesisleri de şu anda inşa ediliyor, onun da müjdesini
vereyim.
Sürem kalmadığı için, izin verirseniz
ben bununla ilgili, bütün vekillerime Ergene Eylem Planı’nı, ayrıca tensip
buyurursanız iki kitaptan birer tane, başka kitap varsa, KOP, Çoruh Projesi, o
kitapları da yazdım, arzu ederseniz onları da göndereyim efendim.
Ben tekrar teşekkür ediyorum. Hakikaten
bu şekilde sizlerin tenkitleri, tavsiyeleri çok yerinde oluyor, çok teşekkür
ediyorum. Başta Reşat Bey’e cevap verdim. Gene, tavsiyeleriniz olursa bunları
almaktan, sizlere yardımcı olmaktan, sizlerle beraber problemler çözmekten
büyük mutluluk duyarız. 
Hepinizi saygıyla sevgiyle selamlıyorum
efendim. 
Sağ olun. (AK PARTİ sıralarından
alkışlar) 
BAŞKAN – Teşekkür ederiz Sayın Eroğlu.
HAYDAR AKAR (Kocaeli) – Sayın Başkan…
BAŞKAN – Buyurunuz Sayın Akar. 
HAYDAR AKAR (Kocaeli) – Sayın Bakan
buradan Sapanca Gölü’yle ilgili birtakım şeyler söylediğimde provoke ettiğimi
söyledi. Ben de provoke etmediğimi, doğruları söylediğimi belirtmek istiyorum
müsaade edersiniz. 
BAŞKAN – Etmediniz efendim. 
ORMAN VE SU İŞLERİ BAKANI VEYSEL EROĞLU
(Afyonkarahisar) – Tavsiyelerinden, tenkitlerinden dolayı teşekkür ettim. 
HAYDAR AKAR (Kocaeli) – Efendim, benim
provoke ettiğimi söylüyor Sayın Bakan. Sataşmadan söz istiyorum. 
BAŞKAN – Nasıl?
MUSTAFA ELİTAŞ (Kayseri) – Sataşma
değil, kayıtlara geçti Sayın Başkan. 
BAŞKAN – Yani, şimdi siz provoke
etmediğinizi söylediniz, orada kayıtlara geçti. 
HAYDAR AKAR (Kocaeli) – Söylemek
istiyorum efendim, provoke etmediğimi, nelerin doğru olduğunu söylemek
istiyorum. 
BAŞKAN – Söylediniz efendim ama…
HAYDAR AKAR (Kocaeli) – Söylemedim
efendim gerekçelerini. 
BAŞKAN – Buyurunuz iki dakika… (CHP
sıralarından alkışlar) 
V.- SATAŞMALARA İLİŞKİN
KONUŞMALAR
1.- Kocaeli Milletvekili
Haydar Akar'ın, Orman ve Su İşleri Bakanı Veysel Eroğlu’nun gündem dışı konuşmaya
cevabı sırasında şahsına sataşması nedeniyle konuşması
HAYDAR AKAR (Kocaeli) – Sayın Başkan,
değerli milletvekilleri; Sayın Bakana Sapanca Gölü’nde henüz bir tedbir
alınmadığını belirtmeme rağmen, oradan olayı provoke ettiğimi, onun konuşmasına
izin vermediğimi, çarpıttığımı ifade etmeye çalıştı. Ben provoke etmiyordum
aslında. Gerçekten Sapanca Gölü kuruyor, son gelen yağışlarda da Sapanca
Gölü’nde ciddi bir artışın olmadığını gözledik. Bir defa, Bakanın Sapanca
Gölü’yle ilgili söylediği ifadeler de yanlış. Başka bir kanaldan Sakarya’ya su
çekmekle kurtulamaz Sapanca Gölü, bu da mümkün değil. Sapanca Gölü’nde,
derelerin tümünün üzerinde bir tane su akmıyor, derelerin tümünün üzerinde su
fabrikaları mevcut. 
Ben Bakanlığınıza sordum, bir kısmı
belediyelere ait olduğu için İçişleri Bakanlığına sordum, Çevre ve Şehircilik
Bakanlığına sordum. Birkaç tane bakanlığa sormama rağmen, kimlere ait olduğu,
ne kadar süreyle kiralandığı konusunda tek bir kayıt yok; bir bilgi alamadım.
Eğer gerçekten, şimdi, benim provoke ettiğimi düşünüyorsanız bu bilgileri bana
yollarsınız. Sapanca Gölü’ne akan derelerin kimler tarafından kaç yıllığına
kiralandığını, kiralayanların hangi AKP milletvekili arkadaşların da akrabaları
olduğunu belirtmeyin, onu ben daha sonra açıklarım. 
Sayın Bakan, Binbir Gece Masalları gibi
masallar anlatıyorsunuz. 
Bakın, bundan bir yıl evvel bir
kitapçık dağıttınız, dediniz ki… Yanlış hatırlamıyorsam sayısı 176 mıydı
bilemiyorum, baraj.
MEHMET AKİF HAMZAÇEBİ (İstanbul) –
Genel Kurula hitap et Haydar.
BAŞKAN – Lütfen Genel Kurula hitap
ediniz.
HAYDAR AKAR (Devamla) – Sayısını
hatırlamıyorum ama üşenmedim topladım. O barajların su tutma kapasitelerini
topladım, Kocaeli’ndeki bir tane Yuvacık barajı yapmıyor. Yani, büyük
kitapçıklar bastırmışlar,burada herkese dağıttılar bu kadar baraj yaptırıyoruz
diye. Su tutma kapasitelerine baktım -üşenmedim topladım- Kocaeli’ndeki bir
tane Yuvacık Barajı kadar yapmıyor. 
Sayın Bakan, HES’lerle ilgili
söyleyeceğim: Evet, doğru, bir tesisiniz var. HES’ler elektriğin sigortasıdır;
bunu gidin Enerji Bakanına anlatın. Bu HES’lerin elektriğin sigortası olduğunu
lütfen Enerji Bakanına anlatın çünkü tarihin en büyük borcunu doğal gaz
anlaşmalarıyla Türkiye Cumhuriyeti'ne yaptıran Enerji Bakanıdır.
Teşekkür ediyorum. (CHP sıralarından
alkışlar) 
BAŞKAN – Teşekkür ederiz Sayın Akar. 
Gündem dışı üçüncü söz, kız çocukları
ve savaş hakkında söz isteyen İstanbul Milletvekili Şafak Pavey’e aittir.
Buyurunuz Sayın Pavey. (CHP
sıralarından alkışlar) 
IV.- GÜNDEM DIŞI KONUŞMALAR
(Devam)
A) Milletvekillerinin Gündem
Dışı Konuşmaları (Devam)
3.- İstanbul Milletvekili
Şafak Pavey'in, kız çocukları ve savaşa ilişkin gündem dışı konuşması
ŞAFAK PAVEY (İstanbul) – Teşekkürler
Sevgili Başkan.
İnsanın iyi yaşamasını dert edenler,
bitip tükenmez vahşi hırsımızın enkazını takip ederler. Bu hırsın yarattığı
felaketler ilk önce ve en çok kız çocuklarını vurur. Ayrıca buradan hangi
masalları anlatırsanız anlatın her türlü felaket ve her türlü enkazın gerçeği
her zaman ortaya çıkar; buna doğa katliamları da dâhil. Her savaş göçüğünün
altında en çok kız çocuklarının hak ihlalleri gizlidir. Felaketler, erkeği 1
kat, yoksul erkeği 2 kat, kadını 4 kat, erkek çocuğu 6 kat, kız çocuğu 8 kat,
yoksul bir kız çocuğu ise 16 kez vuruyor. Geometrik bir keder katlaması bu.
Güçlüye tapan gelenekler önce en savunmasız olanı tarumar ediyor. Bir kız
evladı olduğunda doğuma gitmeyen babalardan, sofradaki tavuk budunu oğluna,
artıkları kızına veren bir anlayışın topluluğuyuz biz. Bu pespaye miras,
şiddet, cinsel şiddet, ensest olarak kız çocuklarına dönüyor. Buna toplumsal
damgalanma da eklenince, suçlu değil, suça maruz kalan çocuklar
cezalandırılıyor. 
Harfiyen uyacağız diye imzaladığımız BM
Çocuk Hakları Sözleşmesi bile bizi yola getiremedi. Derin kültür, cinsiyet ve
yaş eşitliği için yapılan bütün çabalara yıkılmaz bir direnç gösterdi.
Yönetenler ise bu kültürü sistematik olarak ödüllendirip güçlendirdiler. Ve biz
çocuklarına kötü davranan, kız çocuklarına ise daha kötü davranan bir ülkeyiz.
Buna rağmen, 2011’de BM Genel Kuruluna 11 Ekimin Dünya Kız Çocukları Günü olarak
kabul edilmesine ilişkin tasarıyı Kanada ve Peru ile birlikte sunduk. Şaka
gibi.
Cinsiyet ayrımcılığı için her türlü
düzenlemeyi en katı biçimde yerleştirip, kız çocuklarının okula, sağlık
hizmetlerine ve özgür büyümeye ulaşmaması için her türlü engeli koyup, sonra
da, “Kız çocuklarının haklarına dikkat çeken bir gün olsun.” demek! Yaman
çelişki. 
İstatistikler, karşılaştırmalar vermek
istemiyorum sizlere. Küresel ahlak hassasiyetine sahip olanlar vahameti zaten
dikkatle izliyorlar. Kaldı ki, istatistikler kalbimizde sızı yaratsaydı son on
yılda kız çocuklarının mecbur bırakıldığı tabloya karşı gür bir itiraz duyardık
bu sıralardan.
Kız ve oğlan çocuklarımızın arasındaki
okullaşma farkı kızlar aleyhine 600 bin. UNICEF temel eğitimde cinsiyet
eşitliğinin sağlanmasını gerekli gördüğü 25 ülke arasına Türkiye’yi de koydu.
Dünyaya kız çocukları gününü teklif eden ülkeye yani.
Gürsel Tekin’in açıklama beklediği;
“İleride size tehdit olmasın diye kız ve oğlanları eğitimde birbirinden ayırma
ve bilim yerine sadece din öğretme.” politikasını belirleyen paralel Millî
Eğitim Bakanı Bilal Erdoğan’ın konuşmasına açıklama bile yapmadınız. Cevaba
tenezzül etmezseniz duyulmaz sanıyorsunuz. 
Dünyanın kız çocuklara en kötü davranan
6’ncı ülkesiyiz. Bugün dünyanın ulusal geliri en haksız bölüşen 2’nci
ülkesiyiz. Sizinle nasıl ilerlediğimizi anlıyor insan. İllüzyon tutulması hâli
bu. Demek ki siz sağırmış gibi yapsanız da dünya duyuyormuş. Demek ki devekuşu
stili kepazeliği kapatamıyormuş.
Ülkedeki bütün kız çocuklarının başını
bağlamak için, evlerden ırak takiye sabrınız, bunca Acem oyununa eren aklınız,
sıra bu çocuklara hak ettikleri kaliteli hayatı sunmaya gelince donup kalıyor.
Sadece Esad’ı devirme hırsınız için ödenen bedel: Binlerce kız çocuğunun
öldürülmesi, binlercesinin sakat kalması, binlercesinin seks kölesi olarak
satılması. Yüz binlercesi evsiz, yurtsuz, okulsuz savruldu gitti, isimlerinden,
akıbetlerinden bile haberdar değiliz. 
Komşunun ocağını başına yıktığımız yetmedi,
yıktığımız ocağın yerine kız çocuklarını seks kölesi olarak kullanıp pazarda
kurbanlık hayvanlar gibi satan bir komşu yarattık, onu yarattık. Neden? Çünkü
Esad mezhepdaşınız değil. 
Bu dehşetli Orta çÇğ felaketinin aktörü
sizsiniz, ana aktörü. Ne yazık ki doğru sayılar veremiyorum çünkü bu insanlık
suçunun failleri dünya kamuoyu gerçek tabloyu algılamasın diye rakamları
ayırarak ve dağıtarak sunuyorlar. 
Olur ya yaptıklarınız niyetinizden
değil, bilmemektendir. Atalarımız “Bilmemek değil, öğrenmemek ayıp.” demişler.
Bu konuda emek veren Uçan Süpürge ve diğer STK’lar çözüm önerilerini sundular,
bir göz atsanız diyorum. 
Hiç umudum yok, ama belki ömrünüzde bir
kez gözlerinizi yumup bu kızların sizin kızınız olduğunu varsayarsanız bir
ihtimal yarattığınız felaketi hissedersiniz. Ne de olsa herkesin sınav kâğıdı
kendi çocuğudur. Bizim içinse herkesin çocuğu bizim çocuğumuzdur.
Teşekkür ediyorum. (CHP sıralarından
alkışlar) 
BAŞKAN – Teşekkür ederim Sayın Pavey. 
Gündeme geçmeden önce sisteme girmiş
sayın milletvekillerimize bir dakika süre vereceğim.
Buyurunuz Sayın Şahin. 
VI.- AÇIKLAMALAR
1.- Bursa Milletvekili
Hüseyin Şahin'in, Bursa’nın İnegöl ilçesindeki mobilya üretimine ilişkin
açıklaması
HÜSEYİN ŞAHİN (Bursa) – Teşekkür ederim
Başkanım. 
Bugün, size, Türkiye’mizin yeşil incisi
Bursa’nın mobilya üretim merkezi olan ilçesi İnegöl’den bahsetmek istiyorum.
İnegöl’de 2 binin üzerinde mobilya imalatçısı -iri, orta ve büyük ölçekli olmak
üzere- Türkiye’nin her yerinde insanımızın evlerinde rahat yaşaması için
konforlu mobilyalar üretmektedir. Mobilya üretim merkezi İnegöl, tasarımla da
bu üretimini birleştirerek dünyanın 110 ülkesine ürettiği mobilyaları ihraç
etmektedir. Türkiye’mizin mobilya ihracatı geçen yıl 1 milyar 820 milyon dolar
seviyesinde. Bunun yüzde 20’sini de İnegöl ilçemiz gerçekleştirmekte, 350
milyon doların üzerinde ihracatı da tek başına İnegöl ilçesi sırtlamaktadır.
Her geçen gün yeni yatırımlarla modern mobilyalar üreten İnegöl, kendine ait
mobilya fuar merkeziyle bu yıl 32’ncisini düzenleyeceği mobilya fuarında bütün
vatandaşlarımızı, tüketici vatandaşlarımızı İnegöl’e beklemekte, en yeni üretim
teknikleriyle üretilmiş modern mobilyaları sergilemekte ve onların beğenisine
sunmaktadır. Ben, aracılığınızla, bütün milletvekillerimizi ve Türkiye’de
yaşayan vatandaşlarımızı 4-8 Kasım tarihleri arasında İnegöl Mobilya Fuarı’na
beklemekte olduğumuzu belirtiyor, saygılar sunuyorum. 
BAŞKAN – Teşekkür ederiz Sayın Şahin. 
Sayın Tüzel…
2.- İstanbul Milletvekili
Abdullah Levent Tüzel'in, son günlerde yaşanan toplumsal olaylarda hayatını
kaybedenler için başsağlığı dilediğine ve halkı âdeta provoke eden bir politika
ve yönetim anlayışının terk edilmesi gerektiğine ilişkin açıklaması
ABDULLAH LEVENT TÜZEL (İstanbul) –
Sayın Başkan, son on günde toplumsal hareketlerde yaşanan 40’a yakın
insanımızın kaybından ve son olarak Azadiya Welat gazetecisi Kadri Bağdu’nun
öldürülmesinden dolayı halkımıza başsağlığı diliyorum, bu cinayetleri işleyen
sorumluların yargılanmasını talep ediyorum. 
“Sokakları kim kışkırttı, şiddeti kim
körükledi?” sorusunun yanıtını Hükûmetin söylem ve politikasında aramak
gerekir. İki yıldır barış ve çözümü süründürmek, “Kobane düştü, düşecek.”
demek, alakasını kuramamak ve “Misliyle cevap ve bedel ödeteceğiz.”,
“Cezalandırdık.” deyip yargısız infazlar, en son olarak da şimdi, hukuku, temel
hak ve özgürlükleri rafa kaldıracak düzenlemeler bu kaosu büyütecektir. Halkı
âdeta provoke eden bir politika ve yönetim anlayışı terk edilmelidir. Hükûmet
yöneticileri bir kez olsun silah, pala, şiddetle saldıranlara söz söylememiş,
göstericiler “Vandal”, saldırganlarsa “vatansever” sayılmıştır. Lafı getirip
bütün muhalefet güçlerini darbecilikle, ihanetle suçlamak, halkı söylemleriyle
terörize etmek toplumsal barışa zerrece katkı sağlamayacaktır. AKP Hükûmetine
seslenmek istiyorum: “Çözüm süreci” dediğimiz halkların demokrasi
beklentilerini şantaja dönüştürmekten vazgeçin, özgürlükleri fiilî OHAL
uygulayarak gasbetmekten vazgeçin, Suriye’de rejim değiştirme sevdasından
vazgeçin.
Teşekkür ediyorum. 
BAŞKAN – Teşekkür ederiz Sayın Tüzel. 
Sayın Satır…
3.- İstanbul Milletvekili
Mihrimah Belma Satır'ın, İstanbul Milletvekili Mehmet Akif Hamzaçebi’nin 16
Ekim 2014 Çarşamba günkü 4’üncü Birleşimde yaptığı açıklamasına ilişkin
açıklaması
MİHRİMAH BELMA SATIR (İstanbul) –
Teşekkür ederim Sayın Başkan. 
Sayın Başkan,
değerli milletvekilleri; dünkü oturumda Cumhuriyet Halk Partisi Grup Başkan
Vekili Sayın Akif Hamzaçebi bir konuyu gündeme getirdi ve bir soru sordu, buna
cevap vermek için söz aldım. 
Dün, Sayın Akif Hamzaçebi, Mısır’ın
başkenti Kahire’de Gazze’nin yeniden inşa ve imarı için uluslararası bir
konferans düzenlendiğine, bu konferansta Türkiye Cumhuriyeti’nin temsil
edilmediğine, Sayın Ahmet Davutoğlu’nun, Başbakanımızın ve Sayın
Cumhurbaşkanımızın bu konferansa duyarsız kaldığına dair bir görüş ileri sürdü
ve Türkiye Cumhuriyeti Hükûmetinin bu konferansa neden katılmadığını sordu.
Ayrıca bir hüküm tesis etti, katılmamış olduğumuzu özellikle söyledi. 
Bu konuda Başbakanlıktan aldığımız
bilgiyi açıklamak istiyorum: Evet, Mısır’da böyle bir konferans düzenlenmiştir.
Kahire’de “Gazze’nin yeniden inşası ve Filistin” konulu, 12 Ekim 2014 tarihinde
düzenlenen uluslararası bu konferansta, Türkiye Cumhuriyeti, genel müdür
seviyesinde –Dışişleri Bakanlığından bir genel müdür seviyesinde- temsil
edilmiştir. Konferansta, katılımcı ülkeler tarafından toplam 5,4 milyar dolar
tutarında bağış taahhüt edilmiştir. Katar’ın 1 milyar dolar, Suudi Arabistan’ın
500 milyon dolar ve Amerika Birleşik Devletleri’nin 220 milyon dolar bağış
açıkladığı konferansta ülkemiz 2014-2017 dönemi için 200 milyon dolar tutarında
taahhütte bulunmuştur. Aynı meblağı açıklayan Kuveyt ve Birleşik Arap
Emirlikleri’yle birlikte en yüksek taahhütte bulunan 4’üncü ülke durumundayız.
Türkiye’nin sözü geçen konferansa iştiraki ve Gazze’nin yeniden imarı
bağlamında açıkladığı yardım gerek ulusal gerek uluslararası basında yer
almıştır, pek çok haberde bu konu gündeme gelmiştir. 
Eksik bilgiyi kamuoyuyla paylaştığı
için Sayın Akif Hamzaçebi’ye tekrar bilgi vermek istedim.
Saygılar sunuyorum. 
BAŞKAN – Teşekkür ederiz Sayın Satır.
Sayın Türkoğlu…
4.- Osmaniye Milletvekili
Hasan Hüseyin Türkoğlu'nun, son yıllarda Türk sporunda yaşanan başarısızlık ile
skandalların toplumumuzu derinden üzdüğüne ve Hükûmetin bu konuda tedbir alması
gerektiğine ilişkin açıklaması
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Son yıllarda Türk sporunda yaşanan
başarısızlık ve skandallar toplumumuzu derinden üzmektedir. Doping skandalları,
taraftarlar arasındaki gergin ve çatışmalı ortam, kulüp yöneticilerinin
sorumsuz yaklaşımları, şike kâbusu, siyasete alet edilen federasyon yönetimleri
söz konusu olunca, sonuçta, tabii olarak, sporda başarısızlık gelmektedir.
Özellikle futbol millî takımımızın aldığı başarısız sonuçlar, ekonomik sıkıntı,
işsizlik, terör gibi konulardan bunalan insanımıza bir parça teselli olmaktan
çıkmıştır. Ayda 300 bin avro ücretle çalıştırılan bir hocanın yönetimindeki
Millî Takım silah taşıyan ve tehdit eden futbolcularla anılır hâle gelmiştir.
Çarşı taraftar grubunun darbecilikle suçlanması da son derece trajikomik bir
hadisedir. 
Hükûmete sporu
siyasete alet etmek yerine, insanımıza spor aracılığıyla bir nefes alabileceği
ortam yaratmak için tedbirler aramasının uygun olacağını hatırlatmak istiyorum.
Teşekkür ederim.
BAŞKAN –
Teşekkür ederiz Sayın Türkoğlu.
Sayın Halaman…
5.- Adana Milletvekili Ali
Halaman'ın, Adana’da orman vasfını kaybetmiş bölgelerin durumuna ilişkin
açıklaması
ALİ HALAMAN (Adana) – Başkanım, teşekkür
ederim. 
Sayın Orman Bakanımız burada, ben ona
istinaden de söyleyeceğim. 
Adana’nın birçok ilçesinde yani orman
tarafında genelde orman vasfını kaybetmiş bölgelerde çok köy var. Yani Kozan’ın
işte Doğanalanı, Aydın köyü. 
Şimdi, önümüz kış; dolayısıyla -Kurban
Bayramı da geçti- “Orman vasfını kaybetmiş bölgelerdeki köylerin önünde odun
var.” diyerek, yani orman muhafaza memurları, jandarma marifetiyle sürekli o
bölgelerde zabıt tutulup, köylüler adliyeye sevk ediliyor. 
Şimdi, Adana’da “Kobani düşerse Adana
düşer.” diyerek bütün kamu mallarını tahrip eden, sokaklarını, yollarını,
okullarını yıkan ve bütün legal, illegal siyasi…
(Mikrofon otomatik cihaz tarafından
kapatıldı)
BAŞKAN – Teşekkür ederiz Sayın Halaman.
Sayın Demiröz…
6.- Bursa Milletvekili İlhan
Demiröz'ün, 16 Ekim Dünya Gıda Günü’ne ilişkin açıklaması
İLHAN DEMİRÖZ (Bursa) – Teşekkür
ediyorum Sayın Başkanım.
Sayın Başkanım, Birleşmiş Milletler
Gıda ve Tarım Örgütü FAO’nun kuruluş yıl dönümü olan 16 Ekim Dünya Gıda Günü,
her yıl dünyada olduğu gibi ülkemizde de kutlanmaktadır. 
FAO, her yıl bir ana tema başlığı
altında açlık ve yoksullukla mücadele, gıda güvenliği, yeterli beslenme,
kentsel ve kırsal kalkınmada yaşanan farklılıklara dikkati çekmek üzere bir
konu ele almaktadır. 2014 yılını da “Aile çiftçiliği, dünyayı besle, yeryüzünü
önemse” olarak belirlemiştir. Umarım, kendi çiftçisinin ve siyasetçisinin
sesini duymayan bu iktidar ve ilgili bakan Birleşmiş Milletler Gıda ve Tarım
Örgütü FAO’nun bu önerilerini duyar ve gerekli adımları atar diyor, Dünya Gıda
Günü’nü kutluyorum. 
Teşekkür ediyorum. 
BAŞKAN – Teşekkür ederiz Sayın Demiröz.

Sayın Doğru…
7.- Tokat Milletvekili Reşat
Doğru'nun, Doğu Türkistan’da yaşanan insanlık dramı nedeniyle başta Türkiye
olmak üzere bütün dünyanın ayağa kalkması gerektiğine ve Çin devletinin
saldırılarını kınadığına ilişkin açıklaması
REŞAT DOĞRU (Tokat) – Teşekkür ederim
Sayın Başkanım. 
Bugün dünyada bir insanlık dramı da
Doğu Türkistan’da yaşanmaktadır. Doğu Türkistan altmış yıldan beri Çinliler
tarafından ağır baskı ve saldırılara uğramaktadır. 35 milyon Uygur Türkü göçe
zorlanıyor, soykırıma maruz kalıyor, katliamlara uğruyor. Son olarak 13 Ekim
2014 tarihinde 27 Uygur Türkü’ne daha idam cezası verilmiş, ayrıca 9 Uygur
Türkü ömür boyu hapse, 20 Uygur Türkü de yirmi yıla varan ağır cezalara
çarptırılmıştır. Verilen bu cezalar ne ilk ne de sondur. Ancak, bütün dünyanın
gözü önünde Müslüman Türklere saldırılar oluyor, katliamlar yapılıyor. Doğu
Türkistan kan ağlıyor. Çin devletinin bu saldırılarını şiddetle kınıyor, başta
Türkiye olmak üzere bütün dünyanın artık ayağa kalkmasını istiyoruz. “Nerede
insan hakları, nerede sivil toplum kuruluşları, nerede Birleşmiş Milletler?”
diyoruz. 
Türkiye Büyük Millet Meclisinden
sesleniyorum: Doğu Türkistan’da Türklerle beraber olduğumuzu…
(Mikrofon otomatik cihaz tarafından
kapatıldı) 
REŞAT DOĞRU (Tokat) - …onlarla beraber
olduğumuzu ifade etmek istiyorum. Bir gün mutlaka hak yerini bulacaktır. 
BAŞKAN – Teşekkür ederiz Sayın Doğru. 
Sayın Atıcı…
8.- Mersin Milletvekili
Aytuğ Atıcı'nın, memur ve emeklilere enflasyon farkı ödenmesi gerektiğine
ilişkin açıklaması
AYTUĞ ATICI (Mersin) – Teşekkür ederim
Sayın Başkan. 
AKP Hükûmeti ile AKP sendikası
MEMUR-SEN arasında yapılan anlaşmayla 2014 yılı için memurlara aylık net 123
Türk lirası zam yapılmıştır. Bu oran memurların maaşına göre yüzde 3 ila 7
arasında değişmekte, ortalama yüzde 5,7’ye denk gelmektedir. O dönemde
Hükûmetin tahmin ettiği enflasyon yüzde 5 civarındaydı, ancak bu oran tam 2 kat
artarak yüzde 10 civarında olmuştur. Hükûmetin bu öngörüsüzlüğü ve ekonomiyi
iyi yönetememesinin faturası asla memurlara ödetilemez. Ciddi mağduriyet
yaşayan memur ve emeklilere enflasyon farkı mutlaka ödenmeli ve Hükûmet
öngörüsünde ciddi bir şekilde yanıldığı için de bu kesimden özür dilemelidir. 
Teşekkür ederim. 
BAŞKAN – Teşekkür ederiz Sayın Atıcı. 
Sayın İçten…
9.- Diyarbakır Milletvekili
Cuma İçten'in, Kobani olayları nedeniyle Diyarbakır’da yaşanan olaylara ilişkin
açıklaması
CUMA İÇTEN (Diyarbakır) – Sayın Başkan,
bayramın 3’üncü günü 9 peygambere ve 572 sahabeye, 33 medeniyete ev sahipliği
yapan şehr-i Diyarbekir'de vahşiler tarafından şehirde terör işlenmiş, Kur'an-ı
Kerimler, okullar, kütüphaneler, Kürtlerin iş yerleri, evler ve insanlar
yakılmıştır. Kobani’de terörist IŞİD’e karşı savaşmaktan korkanlar, Meclis
iradesi tanımayan caniler, güvendikleri serserileri sokaklara davet ederek, 16
yaşındaki Yasin Börü’nün, 19 yaşındaki Hüseyin Dakak’ın küçücük bedenine sığmış
kocaman yüreğinden korkan alçaklar onları kurban eti dağıtırken
katletmişlerdir. Bizler için Filistin neyse Kobani de odur. Nasıl ki zalimin
dini, dili, ırkı ve mezhebi yoksa, mazlumun da dini, dili, ırkı ve mezhebi
yoktur.
FARUK BAL (Konya) – Türkmenler hangi
dilden, hangi ırktan oluyor? Türkmenler insan oluyor mu, Türkmenler?
CUMA İÇTEN (Diyarbakır) – IŞİD
Kobani’de, YPG Suriye’de, PKK Türkiye’de Kürtleri ve insanlık onurunu
katlediyor. Diyarbekir’i savaş alanına…
(Mikrofon otomatik cihaz tarafından
kapatıldı)
CUMA İÇTEN (Diyarbakır) – …çeviren ve
masum insanları katledenleri şiddetle kınıyorum.
BAŞKAN – Teşekkür ederiz Sayın İçten.
Sayın Çandar…
10.- Muğla Milletvekili
Tolga Çandar'ın, Bafa Gölü’ndeki kirlilik, Bodrum Su Projesi ve Dörttepe
Ovası’ndaki tuzlanmayla ilgili bilgi almak istediğine ilişkin açıklaması
TOLGA ÇANDAR (Muğla) – Teşekkür ederim
Sayın Başkan.
Sayın Bakanımız buradayken sormak
istiyorum, defalarca bu Bafa Gölü’yle ilgili konuştuk: Bu Menderes Irmağı’na
akan o atık suları, atıkları ne zaman önleyeceksiniz? Bunun için bir proje
çalışmanız var mı? Çünkü, bu atık önlenmediği sürece Bafa Gölü’ndeki kirlilik
ortadan kaldırılamıyor.
Ayrıca, geçenleriniz varsa görmüştür,
Bafa Gölü’nün kenarında artık “Balık tutabilirsiniz.” diye ilanlar asılmış.
Bunu neye dayanarak verdiniz? Yani, bugün bu bölgede bir salgın oluştuğunda
bunun hesabını kim verecek?
Ayrıca, bu yılan hikâyesine dönen
Bodrum su projesinde yanlış boru seçimi yüzünden devlet milyonlarca dolar, yüz
milyonlarca dolar zarara uğratılmıştır. Bunun zararını kimden tazmin etmeyi
düşünüyorsunuz?
Dörttepe Ovasına 2 kilometrelik bir
boru döşeyemediğiniz için tuzlanma yüzünden neredeyse tarım yapılamaz hâle
gelmiştir. Bu konuda bir girişiminiz olacak mı? Bana bu konuda somut cevap
verebilecek misiniz?
Saygılar sunuyorum.
BAŞKAN – Teşekkür ederiz Sayın Çandar.
Sayın Öz…
11.- Mersin Milletvekili Ali
Öz'ün, Mersin’in Aydıncık ve Gülnar ilçelerinde meydana gelen doğal afetlere
bağlı olarak çiftçilerin yaşadığı mağduriyete, okul müdürü atamalarına ve yurt
bulamayan öğrencilerin durumuna ilişkin açıklaması
ALİ ÖZ (Mersin) – Teşekkür ediyorum
Sayın Başkanım.
Geçtiğimiz iki hafta içerisinde
Mersin’in Aydıncık ve Gülnar ilçelerinde meydana gelen doğal afetlere bağlı
olarak çiftçiler yine büyük oranda mağduriyet yaşamışlardır. Özellikle bu
TARSİM sigortasının özendirilmesinin artırılması yanında, alanının mutlaka
genişletilmesi gerektiği kanaatindeyim. Hükûmetiniz olarak bu konuda duyarlılık
göstereceğinize inanıyorum.
Bir de, Millî Eğitim Bakanlığının, son
çıkan yasayla okullardaki yeni müdür atamaları sonucunda okullar artık tamamen
işlevsiz bir hâle geldi. Kim çocuğunu hangi okula kaydettirecek; nerede, hangi
sınıfta öğretim görecek, okulun müdürü kim, müdür yardımcısı kim; gidenler kim;
sayenizde her şey birbirine karıştı. Bu konuda yeniden bir önlem almak, bir
düzen getirmek, eski idarecilerin haklarını geri iade etmek gibi bir
anlayışınız olup olmadığını merak ediyorum, bunu da sormak istiyorum size. 
Yine, daha önceki açıklamalarınızda
“2014-2015 öğretim yılında yurt bulamazsa bile çocuklar sokakta kalmayacak,
otelde bırakacağız.” diyordunuz ama çocuklar sokakta kaldı haberiniz olsun. 
Teşekkür ediyorum. 
BAŞKAN – Teşekkür ederiz Sayın Öz. 
Sayın Tanal…
12.- İstanbul Milletvekili
Mahmut Tanal'ın, 16 Ekim Dünya Gıda Günü’ne ilişkin açıklaması
MAHMUT TANAL (İstanbul) – Teşekkür
ederim Sayın Başkan. 
Bugün ülkemizde yüksek puanlar alarak
üniversiteyi kazanıp başarıyla mezun olan ama devlet kadrolarının iş erbabı
olmayanlar tarafından doldurulması, gıda güvenliğimizin uzmanlara bırakılmaması
nedeniyle ataması yapılmayarak işsiz kalan gıda mühendislerimizin; elektrik
borcunu ödeyemediği için suyu kesilen, bu yüzden tarlasını sulayamayan, borç
içinde yüzen, o nasırlı elleriyle gece gündüz çalışıp koca bir ülkenin
sofrasını kuran bu ülkenin asıl sahipleri, efendileri çiftçilerimizin Dünya
Gıda ve Tarım Günü’nü kutluyorum. 
Ayrıca, Birleşmiş Milletlerin
çalışmasına göre her dört saniyede 1 insanın açlıktan öldüğü açıklandı. Hiç
kimsenin açlıktan ölmediği bir dünya diliyorum. 
BAŞKAN – Teşekkür ederiz Sayın Tanal. 
Sayın Işık…
13.- Kütahya Milletvekili Alim
Işık'ın, birçok ilde yer altı madeni veya kömürü çıkaran işletmelerin
kapatılması nedeniyle işçilerin işsiz kaldığına ve bu konunun çözümü için
Hükûmeti ve Türkiye Büyük Millet Meclisini göreve davet ettiğine ilişkin
açıklaması
ALİM IŞIK (Kütahya) - Teşekkür ediyorum
Sayın Başkan. 
Bilindiği gibi Türkiye Büyük Millet
Meclisinin en son çıkarttığı torba yasada yer alan bazı düzenlemelerle yer altı
maden işletmelerine bazı ek yükümlülükler getirilmiş ve var olan bazı
yükümlülükleri de ağırlaştırılmıştır. Ağırlaşan bu şartlar ve ortalama yüzde 50
oranında artan maliyetler nedeniyle Zonguldak, Kütahya ve Manisa illeri başta
olmak üzere birçok ilimizde yer altı madeni veya kömürü çıkartan işletmeler
kapatılmış ve son bir ay içerisinde 10 binden fazla işçimiz işsiz kalmıştır.
Hem işçileri hem de Türkiye’yi sıkıntıya sokan bu konunun bir an önce çözülmesi
konusunda başta Hükûmet olmak üzere Türkiye Büyük Millet Meclisini göreve davet
ediyorum. Türkiye’yi ithal kömür cenneti yapmak isteyenleri de uyararak bu soruna
çözüm bulmayı hep birlikte yapmamız gerektiğini söylüyorum.
BAŞKAN – Teşekkür ederiz Sayın Işık.
Sayın Eyidoğan…
14.- İstanbul Milletvekili
Haluk Eyidoğan'ın, İstanbul’da yapılması planlanan kanal projesiyle ilgili
Orman ve Su İşleri Bakanının düşüncelerini öğrenmek istediğine ilişkin
açıklaması
HALUK EYİDOĞAN (İstanbul) – Teşekkür
ederim Başkan.
Sayın Orman ve Su İşleri Bakanımız
buradayken, biraz önce de su havzalarıyla, suyla, barajlarla, göllerle ilgili
de konuşma yapmışken birkaç şeyi sormak istiyorum. 
Şimdi, konu su havzaları olunca,
biliyorsunuz, Sayın Bakan, İstanbul’da birkaç yıldır bir kanal projesinden
bahsediliyor. Bu tamamen Karadeniz’le Marmara arasında su havzalarını yaran,
kesen bir proje gibi gözüküyor. Ayrıca, kentsel dönüşüm adına rezerv alan ilan
edilen, havaalanı dâhil Küçükçekmece Gölü’ne kadar 40 bin hektarlık bir alan;
bu da içinde Sazlıdere Barajı olan ve Terkos’a kadar tüm su havzalarını imara
açan bir proje. Şimdi, hâl böyleyken, İstanbul’un su geleceği açısından su
havzalarını tahrip edecek, etmesi çok muhtemel olan bu proje hakkında ne
düşünüyorsunuz?
BAŞKAN – Teşekkür ederiz Sayın
Eyidoğan.
Sayın Değirmendereli…
15.- Edirne Milletvekili
Kemal Değirmendereli'nin, Ergene Havzası’yla ilgili son gelişmeleri öğrenmek
istediğine ilişkin açıklaması
KEMAL DEĞİRMENDERELİ (Edirne) –
Teşekkür ederim Sayın Başkan.
Yine, Sayın Bakan buradayken Ergene’yle
ilgili son gelişmeleri sormak istiyorum. Üç buçuk yıl önce “Şafak Harekâtı” adı
altında başlayan eylem planıyla ilgili -gelişmeleri- altı aylık periyotlarda
ilgili taraflarla bir araya gelerek bilgilendirme yapılıyor idi, ancak bu
toplantılar bir buçuk yıldır yapılmadı. 2015 yılında da Ergene’de balık
tutacaktık, bu söz verilmişti. Evet, yani ıslah OSB’leri planlandı ve
Marmara’ya derin deşarjla ilgili projeler planlandı ancak hâlen Çorlu
Deresi’nden simsiyah su akıyor ve büyük Ergene bölgesindeki üreticiler
mallarını satamamaktan şikâyetçiler. 80 bin dönüm arazi Ergene kirliliğinden
ötürü ekilemez durumda.
BAŞKAN – Teşekkür ederiz Sayın Değirmendereli.
Sayın Acar…
16.- Antalya Milletvekili
Gürkut Acar'ın, Atatürk Orman Çiftliği içerisinde yapılan ve
Cumhurbaşkanlığınca kullanılan binaların maliyeti ve kesilen ağaçlarla ilgilli
bilgi almak istediğine ilişkin açıklaması
GÜRKUT ACAR (Antalya) – Teşekkür ederim
Sayın Başkan.
Sayın Bakan, Atatürk Orman Çiftliği
arazisinde yapılan binaların 29 Ekim törenleriyle birlikte açılacağı,
Cumhurbaşkanlığından gönderilen davetiyelere göre de buranın Cumhurbaşkanlığı
Beştepe binası olduğu belirtilmektedir. Tüm kurumların teşkilat yapıları ve
sembollerinin değiştirilmesinden sonra Türkiye Cumhuriyeti’nin simgeleri de
birer birer yok edilmektedir. 
Bu çerçevede, Atatürk Orman Çiftliği
içerisinde yapılan ve Cumhurbaşkanlığınca kullanılan binalar için yapılan
toplam harcama ne kadardır? Binaların yapımında hangi firmalar görev almıştır?
Bu firmalara yapılan ödemeler ayrı ayrı ne kadardır? Söz konusu alan için de
Orman ve Su İşleri Bakanlığına bir ödeme yapılmış mıdır? Miktarı nedir? Yollar
dâhil ne kadar alanda yapılaşma olmuş, ne kadar ormanlık alan
betonlaştırılmıştır? Kaç adet ağaç kesilmiştir? Kesilen ağaçlar için Orman ve
Su İşleri Bakanlığına ne kadar ödeme yapılmıştır? Atatürk Orman Çiftliği
içerisinde yapılan ve… 
(Mikrofon otomatik cihaz tarafından
kapatıldı)
GÜRKUT ACAR (Antalya) –
…Cumhurbaşkanlığınca kullanılan binalar hangi kurumun bütçesinden yapılmıştır?
Kaç adet ağaç kesilmiştir? Atatürk Orman Çiftliği’nde ne kadar orman kalmıştır
Sayın Bakan?
Teşekkür ederim. 
BAŞKAN – Teşekkür ederiz Sayın Acar.
Sayın Gümüş…
17.- Balıkesir Milletvekili
Haluk Ahmet Gümüş'ün, Kaz Dağlarında yapılması düşünülen HES projelerine
ilişkin açıklaması
HALUK AHMET GÜMÜŞ (Balıkesir) –
Teşekkür ederim. 
Sayın Bakan, yeni 100.000’lik plana
göre Balıkesir’de Kaz Dağlarında, bizim duyduğumuz, 8’e yakın HES projesinden
bahsedilmektedir, bu 5 de olabilir. Bu projeler gerçek midir, yani bu tür
projeler var mıdır? Bu projeler konmadan önce Kaz Dağlarında oranın rutubet
yapısı -çünkü aynı zamanda burası koruma alanı, millî parklar içine girmektedir-
endemik bitkiler vardır dünyanın hiçbir yerinde olmayan, bunların nasıl
etkileneceği, oradaki ekolojik yapının nasıl etkileneceği araştırılmış mıdır,
yoksa Hükûmetiniz “Ben yaptım, oldu.” politikasına devam mı etmektedir?
Teşekkür ederim. 
BAŞKAN – Teşekkür ederiz Sayın Gümüş. 
Sayın Günaydın…
18.- Ankara Milletvekili
Gökhan Günaydın'ın, 16 Ekim Dünya Gıda Günü’ne ve Türkiye’deki su yönetimine
ilişkin açıklaması
GÖKHAN GÜNAYDIN (Ankara) – Teşekkür
ederim Sayın Başkan.
Bugün 16 Ekim Dünya Gıda Günü. Türkiye
dünyada neolitik devrimin başladığı topraklar olması itibarıyla maalesef net
açlık çeken bir ülke konumuna gelmiştir. Yılda tarım ve gıda ithalatına
Türkiye’nin ödediği para 25 milyar liranın üzerindedir. Türkiye Yunanistan’dan
pamuk, Arjantin’den soya, Amerika’dan mısır, Ukrayna’dan buğday ve
Gürcistan’dan saman ithal etmek zorunda, bunlara muhtaç olmak durumunda olan
bir ülkedir. AKP döneminde 30 milyon dönüm alanı çiftçi işlemekten
vazgeçmiştir.
Şimdi ben Sayın
Bakana soruyorum. Muhteşem bir su yönetimi yaptıklarını söylüyor. Türkiye’nin 4
milyon hektar alana ihtiyacı var, yılda 400 bin hektar alanı sulamaya açsanız
on yılda bunun sınırlarına ulaşırsınız. Yılda 40 bin hektar bile açamıyorsunuz,
bu gidişle yüz yıla ihtiyacınız var. Muhteşem su yönetimi bu mudur?
BAŞKAN –
Teşekkür ederiz Sayın Günaydın.
Sayın Eronat…
19.- Diyarbakır Milletvekili
Oya Eronat'ın, Kobani olayları nedeniyle Diyarbakır’da yaşanan olaylara ilişkin
açıklaması
OYA ERONAT
(Diyarbakır) – Sayın Başkan, değerli milletvekilleri; bayramın 4’üncü günü
Diyarbakır’da meydana gelen olaylarda on milyonlarca lira zarar olmuştur.
Ayrıca, güneydoğuda 30’dan fazla insan olaylarda hayatını kaybetmiştir.
Ama bunlardan
daha vahimi, bizim erkek çocuklarımıza eylem uğruna etek giydirtilmiş, eşarp
bağlattırılmıştır. Erkek çocuklarımızda şahsiyet kırılmasına sebep olan bu
hareketleri yaptıran partiyi ve liderini şiddetle kınıyorum.
Saygılarımla.
BAŞKAN –
Teşekkür ederiz Sayın Eronat.
Son olarak Sayın
Bayraktutan…
20.- Artvin Milletvekili
Uğur Bayraktutan'ın, Artvin Orman Bölge Müdürlüğünün Artvin’de yapılacak maden
çıkarma çalışmasının ormana ve bitki örtüsüne zarar vereceğine ilişkin
yazısının değiştirilmesiyle ilgili soruşturma açılıp açılmayacağını öğrenmek
istediğine ilişkin açıklaması
UĞUR BAYRAKTUTAN
(Artvin) – Teşekkür ediyorum Sayın Başkan.
Sayın Bakan,
Artvin madeni, Artvin’de çıkartılmak istenen Cerattepe’yle ilgili olarak ÇED
raporu Orman Genel Müdürlüğünden, Artvin’deki Orman Bölge Müdürlüğünden
istenmiştir. Aldığım bilgiler somut bilgilerdir, doğru bilgilerdir. Artvin
Orman Bölge Müdürlüğü, Artvin’de çıkartılacak maden çalışmasının ormana ve
tabiat bitki örtüsüne zarar vereceğine ilişkin ilk önce bir yazı yazmıştır.
Arkasından -muhtemelen arayan kişi Orman Genel Müdürüdür aldığımız bilgilere
göre- Orman Genel Müdürü bu yazının yeterli olmadığını, bu yazı cevabıyla maden
çıkartma faaliyetinin sekteye uğrayacağını, o nedenle yazının değiştirilmesi
gerektiğine ilişkin Artvin Orman Bölge Müdürüne talimat vermiş ve yazı
değiştirilmiştir Sayın Bakan; dikkat etin, bakın, yazı değiştirilmiştir. Bu
talimatı veren ilgili Orman Genel Müdürü hakkında, Orman Genel Müdürlüğü
bürokratları hakkında herhangi bir soruşturma açmayı düşünüyor musunuz? Çok
ayrıntılı bilgiler var elimde. Telefonla talimat verildi “Bunu lütfen
değiştirin.” diye. Artvin Orman Bölge Müdürü de çaresiz kaldı, talimat
yukarıdan gelince. 
(Mikrofon otomatik cihaz tarafından
kapatıldı) 
UĞUR BAYRAKTUTAN (Artvin) - Bu yeni
yazılan yazıda olumlu rapor verdiler. “Madende problem olmayacak.” diye olumlu
yazılar verdiler. Bunu nasıl açıklarsınız?
BAŞKAN – Teşekkür ederiz Sayın
Bayraktutan.
Gündeme geçiyoruz.
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır, okutuyorum:
VII.- BAŞKANLIĞIN GENEL
KURULA SUNUŞLARI
A) Meclis Araştırması
Önergeleri
1.- Diyarbakır Milletvekili
Altan Tan ve 20 milletvekilinin, 28 Şubat 1997 sürecinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1067)
Türkiye Büyük
Millet Meclisi Başkanlığına
28 Şubat 1997 sürecindeki siyasi yargı
kararlarının iptal edilerek yeniden muhakeme yolunun açılması ile ilgili olarak
Anayasa'nın 98'inci, İç Tüzük’ün 104'üncü ve 105'inci maddeleri gereğince
Meclis araştırması açılmasını arz ederim.
1) Altan Tan  (Diyarbakır)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak (Adana)
6) Ayla Akat Ata (Batman)
7) Hasip Kaplan (Şırnak)
8) Hüsamettin Zenderlioğlu (Bitlis)
9) Emine Ayna (Diyarbakır)
10) Nursel Aydoğan (Diyarbakır)
11) Adil Zozani (Hakkâri)
12) Esat Canan (Hakkâri)
13) Sırrı Süreyya Önder (İstanbul)
14) Sebahat Tuncel (İstanbul)
15) Mülkiye Birtane (Kars)
16) Erol Dora (Mardin)
17) Ertuğrul Kürkcü (Mersin)
18) Demir Çelik (Muş)
19) İbrahim Binici (Şanlıurfa)
20) Nazmi Gür (Van)
21) Özdal Üçer (Van)
Gerekçe:
28 Şubat süreci, 28 Şubat 1997'de
yapılan Milli Güvenlik Kurulu toplantısı sonucu açıklanan kararlarla başlayan
ve irticaya karşı olduğu söylenen, ordu ve bürokrasi merkezli bir süreçtir.
Türkiye siyasi tarihine geçen kararlar ve bu kararların uygulanması sırasında
Türkiye'de siyasi, idari, hukuki ve toplumsal alanlarda yaşanan değişimlere
neden olan bir süreçtir. Yaşananlar “postmodern darbe” olarak da
adlandırılmıştır.
28 Şubat 1997 tarihinde gerçekleşen
Milli Güvenlik Kurulu toplantısı sonrasında hukuk dışı yapılanmalar eliyle
yargı kurumlarına ve sivil siyasete müdahale edilmiştir. “Batı Çalışma Grubu”
adlı illegal oluşum tarafından kontrol ve koordine edilen yargı mensuplarının
28 Şubat sürecinde verdiği bütün kararlar siyasi olduğundan, hukuka aykırı ve
şaibelidir. Bu sebeple, binlerce insanın hayatını karartmış olan 28 Şubat
sürecinin aydınlatılması ve 28 Şubat sürecindeki siyasi yargı kararlarının
iptal edilerek yeniden muhakeme yolunun açılması gerekmektedir.
Bu karanlık dönem içerisinde birçok
gazeteci andıçlanmış, bağımsız yargı mensuplarına brifing ve talimatlar
verilmiş, görevlerini yapan bir kısım hâkim ve savcılar hakkında soruşturmalar
açılarak bu kişilere gözdağı verilmiştir. Bu dönemde verilen idari ve yargı
kararlarının çoğu hukuki olmaktan uzaktır. Verilen bu kararlar neticesinde
binlerce vatandaşımız, başta orduda bulunan askerler olmak üzere, işinden
atılmış, sürülmüş veya işlemediği bir suçtan dolayı hapis yatmak zorunda
kalmıştır. Keza bu süreçte irtica yaygarası kopartılarak İslami kimlik ve sembollere
karşı acımasızca ve gayriahlaki bir tarzda saldırılmıştır. Başörtüsüne yönelik
yasak ve dışlanma yoğun bir şekilde uygulama alanı bulmuştur. Başörtüsünden
dolayı üniversitelerde okuyan binlerce öğrenci ve çalışan mağdur edilmiş,
halkın oylarıyla seçilen milletvekili dahi Büyük Millet Meclisinden keyfice
dışarı atılmıştır.
28 Şubat 1997 tarihinde Milli Güvenlik
Kurulu toplantısı sonrasında hukuk dışı yapılanmalar eliyle yargı kurumlarına
ve sivil siyasete müdahale edilmiştir. Ergenekon soruşturması kapsamında 28
Şubat postmodern darbesinin tüm failleri, devlet içinde meşru hükümete karşı
direnenler, şehir merkezinde tank yürüterek balans ayarı yapanlar, savcı ve hâkimlere,
idari yönetim kademesindeki zevata askerî mahallerde brifingler verdirenler, 28
Şubata açıkça destek veren o dönemin devlet ve hükûmet başkanları, sendika
ağaları ve şahısların da yargılanmaları gerekmektedir. Bugün o süreçte yer alan
generallerin yargılandığı göz önüne alınırsa, 28 Şubat sürecinde yargılanan tüm
insanların da yeniden yargılanması gerekmektedir.
2.- Kars Milletvekili
Mülkiye Birtane ve 20 milletvekilinin, benzin, doğal gaz ve elektrik başta
olmak üzere tüketim ürünlerine yapılan yüksek zamların gerçek sebeplerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1068)
Türkiye Büyük
Millet Meclisi Başkanlığına
Benzin, doğal gaz, elektrik başta olmak
üzere tüketim ürünlerine getirilen yüksek zamların gerçek sebeplerinin ortaya
çıkarılarak kamuoyuyla paylaşılması, rutin bir hâl alan zamların engellenmesi
ve gerçek ekonomik istikrarın sağlanması için alınacak önlemlerin belirlenmesi
amacıyla Anayasa'nın 98’inci ve İç Tüzük’ün 104’üncü ve 105’inci maddeleri
gereğince bir Meclis araştırması açılmasını arz ve teklif ederiz. 
1) Mülkiye Birtane (Kars)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Ayla Akat Ata (Batman)
7) Hasip Kaplan (Şırnak)
8) Hüsamettin Zenderlioğlu (Bitlis)
9) Emine Ayna (Diyarbakır)
10) Nursel Aydoğan (Diyarbakır)
11) Altan Tan (Diyarbakır)
12) Adil Zozani (Hakkâri)
13) Esat Canan (Hakkâri)
14) Sırrı Süreyya Önder (İstanbul)
15) Sebahat Tuncel (İstanbul)
16) Erol Dora (Mardin)
17) Ertuğrul Kürkcü (Mersin)
18) Demir Çelik (Muş)
19) İbrahim Binici (Şanlıurfa)
20) Nazmi Gür (Van)
21) Özdal Üçer (Van)
Gerekçe: 
2012 yılının ilk sekiz aylık
dönemindeki bütçe açığı 8 milyar 520 milyon lirayı bulmuştur. Bu açığın halka
yansıması ise yıl boyunca artarak gelen yüksek oranlardaki zamlardır.
Türkiye'de zamlar rutin ve olağan bir durumu teşkil ediyor. Hükûmetin en büyük
iddiası olan tek haneli enflasyon oranı, bir ürüne her yıl birden fazla tek haneli
ancak toplamda yüzde 40’lara varan zam oranları olarak hayata geçiriliyor. Son
aylarda yapılan zamlar daha önce yapılan zamları 2’ye 3’e katlıyor. Benzin,
doğal gaz, elektrik ve daha birçok ürüne yapılan zam oranları yoksulu, işsizi,
düşük ücretli memuru, köylüyü, orta ve dar gelire sahip kesimleri ciddi şekilde
zorluyor. 2002 yılında asgari ücret açlık sınırının 2 katıydı. Bugün ise 914,14
lira olan açlık sınırı, asgari ücreti aşmış durumdadır. Mali disiplin adı
altında bir önlem olarak halka sunulan bu zamların gerçek sebepleri ise ileri
sürülenden farklı nedenlere dayanıyor. Halk, yıl içinde yapılan yüksek zamların
geri alınacağını umut ederken bir anda ortaya çıkan enflasyon patlamasının
nedenleri üzerinde durmak, bu anlamda yeni çözüm yolları aramak zorunlu hâle
gelmiştir.
Dünyanın en pahalı benzinini kullanan
ülkeler sıralamasında üst sıralarda yer alan Türkiye, 2002 yılında litresi 1,5
lira olan benzin fiyatını on yılda son yapılan zamla 4,82 liraya çıkartarak, bu
sıralamada 1’inci olmuştur. 2002 yılından bu yana her ürünün yüzde 400 ile
yüzde 1000'i aşan oranlarda zamlandığı görülüyor. 2002 yılında 15 lira olan
mutfak tüpü 2012 yılı itibarıyla 75 lira olmuştur. Konutta kullanılan
elektriğin kilovat saati 2002 yılında 11,480 kuruş iken son olarak yapılan
yüzde 9,8 oranındaki zamla 35,71 kuruşa çıkmıştır. Aynı şekilde, her yıl yüksek
oranlarda doğal gaza zam yapılmaktadır. Sadece ekim ayı içerisinde yapılan zam
oranı yüzde 9,8'dir. Doğal gaza yapılan yüzde 9,8 zam oranıyla, bir yıla
tekabül eden zaman içerisinde tüketiciye yansıyan toplam zam oranı yüzde 48'i
geçmiştir. Üretim alanında da temel girdi olarak kullanılan doğal gaz ve
elektrik zamları tüm mal ve hizmetlerin fiyatlarına yansımaya başlamıştır. Söz
konusu zamlar gıda ürünlerine de yansıyor. Buna karşın, kamu işçilerinin
ücretlerindeki artış yüzde 4 ve emekli maaşlarındaki artış da yüzde 1,95
düzeyindedir.
Türkiye'ye ekonomik güç kaybettiren,
kaynaklarının heba olmasına sebep olan güvenlik harcamalarının bu zamlara
katkısının ne olduğu irdelenmeli ve bu, kamuoyuyla açıkça paylaşılmalıdır.
Olağan ve rutin bir hâl almış zamların, Kürt sorununa bağlı çatışmalı süreçle
olan ilişkisi açıktır. Demokratikleşme ve insan hakları alanında ciddi bir
ilerleme kaydedemeyen Türkiye’nin güvenlik harcamalarına her geçen gün daha çok
kaynak aktardığı, bütçe açığının sebepleri arasında güvenlik harcamalarının
önemli bir yer tuttuğu açıktır. Kaynaklara göre, çatışmaların yoğunlaştığı
temmuz, ağustos aylarında bütçeden silah araç ve gereçlerine yapılan harcamalarda
yüksek oranda bir artış olduğu göze çarpıyor. Bu aylarda, bütçeden silah ve
mühimmata yapılan harcamalar, yılın ilk altı ayında yapılan toplam harcamaları
aşmıştır. Ocak-haziran döneminde, güvenlik ve savunmaya yönelik mal, malzeme ve
hizmet alımları tutarı, toplam 732,7 milyon lirayken, temmuz ayında 473,5;
ağustos ayında ise 372,4 milyon lira olmuştur. Bu rakam toplamda ise 846 milyon
liradır. Kısacası son iki ayda yapılan güvenlik harcamaları, yılın ilk altı
ayında yapılan toplam harcamalardan 113 milyon lira fazladır.
Resmî kaynaklara
göre, ocak-haziran döneminde toplam 431 milyon lira olan örtülü ödenek
harcaması, temmuz-ağustos aylarında 156,5 milyon lirayı bulmuştur. Temmuzdaki
harcama 127,7 milyon lira olmuştur. Güvenlik ve silah harcamalarına aktarılan
bütçe ile altüst olan ekonominin yeniden toparlanması, demokratikleşme ve insan
hakları alanında tutarlı ve kalıcı adımların atılmasına bağlıdır. Bu nedenle
yapılan zamların gerçek sebeplerinin kamuoyu ile paylaşılması ve Mecliste bir
çözüm arayışı içine girilmesi için Meclis araştırması açılmasını Genel Kurulun
takdirine sunuyoruz.
3.- Diyarbakır Milletvekili
Altan Tan ve 21 milletvekilinin, Mardin Artuklu Üniversitesinin seçmeli Kürtçe
dersi tezsiz yüksek lisans programına kesin kayıt yaptıran 500 adayın kontenjan
sayılarının 250’ye düşürülmesi ve formasyonu olmayan adaylara formasyon izni
verilmeyecek olmasının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1069)
Türkiye Büyük Millet Meclisi
Başkanlığına
Mardin Artuklu
Üniversitesinin seçmeli Kürtçe dersi tezsiz yüksek lisans programına kesin
kayıt yaptıran 500 adayın kontenjan sayılarının 250'ye düşürülmesi ve
formasyonu olmayan adaylara formasyon izni verilmeyecek olması ile ilgili
olarak Anayasa'nın 98'inci, İç Tüzük’ün 104'üncü ve 105 'inci maddeleri
gereğince Meclis araştırması açılmasını arz ederim.
1)
Altan Tan  (Diyarbakır)
2)
Pervin Buldan  (Iğdır)
3)
İdris Baluken  (Bingöl)
4)
Sırrı Sakık  (Muş)
5)
Murat Bozlak  (Adana)
6)
Halil Aksoy  (Ağrı)
7)
Ayla Akat Ata  (Batman)
8)
Hasip Kaplan  (Şırnak)
9)
Hüsamettin Zenderlioğlu  (Bitlis)
10)
Emine Ayna  (Diyarbakır)
11)
Nursel Aydoğan  (Diyarbakır)
12)
Özdal Üçer  (Van)
13)
Adil Zozani  (Hakkâri)
14)
Esat Canan  (Hakkâri)
15)
Sırrı Süreyya Önder  (İstanbul)
16)
Sebahat Tuncel  (İstanbul)
17)
Mülkiye Birtane  (Kars)
18)
Erol Dora  (Mardin)
19)
Ertuğrul Kürkcü  (Mersin)
20)
Demir Çelik  (Muş)
21)
İbrahim Binici  (Şanlıurfa)
22)
Nazmi Gür (Van)
Gerekçe:
AK PARTİ
Hükûmeti birkaç ay önce Kürtçe dersinin ilköğretim sınıflarında seçmeli ders
olarak okutulması ile ilgili bir çalışma başlattı ve bunun sonucunda ilkokul
5’inci sınıflara Kürtçe dersini seçmeli olarak alma imkânı sundu. Bu dersin
sadece 5’inci sınıflarda alınabilecek olmasını da çalışmanın henüz yeni
olduğuna ve yeterli düzeyde Kürtçe eğitimini verecek öğretmenin olmamasına
bağladı. Hükûmet bu konuda eleman ve kitap eksikliği gibi yetersizlikleri
belirterek önümüzdeki dönemlerde bu eksikliklerin giderileceğini vurgulamıştır.
Kürtçe seçmeli derslerle ilgili birçok
üniversite görev almış ve önümüzdeki dönemlerde öğretmen olarak görev
yapabilecek kadroları yetiştirmek için çalışmalarını başlatmıştır. Bu
çalışmalarda Bingöl Üniversitesi, Tunceli Üniversitesi ve Mardin Artuklu
Üniversitesi başta olmak üzere, diğer özel üniversiteler de çalışmalarını
başlatmıştır. Üniversitelerimiz konularla ilgili Talim ve Terbiye Kuruluyla
görüşmeler yapmış ve yaz dönemlerinde öğretmenlik yapabilecek yüksek lisans
sınavları açmıştır. Bu konuda en ciddi çalışmaları Mardin Artuklu Üniversitesi
yapmıştır. Seçmeli Kürtçe tezsiz yüksek lisans eğitimi için verdikleri ilana
müracaat eden 2.528 adayı, ÖSYM il sınav biriminin koordinasyonu altında, 10
ayrı okulda bilim sınavına tabi tutarak, objektif bir değerlendirme
neticesinde, 500 kişinin kesin kayıt ve yerleştirme işlemlerini yapmıştır. Bu
adayların büyük bir kısmı yurtiçi ve yurtdışındaki işlerini bırakıp, kimisi
bireysel kimisi de ailesiyle beraber Mardin'e yerleşmişlerdir. Bütün çalışmalar
üniversite tarafınca bitirildikten, imtihanlar usulüne uygun olarak yapıldıktan
sonra, YÖK, daha müracaat süreci devam ederken, bu 500 kişilik kontenjanı 250
kişiye düşürdüğünü ilan etmiştir. Bunların formasyonu olmayanlara formasyon
verilme kararını da iptal ederek, kayıtları tamamlanan kişileri ciddi anlamda
mağdur etmiştir.
Mardin Artuklu Üniversitesinin konuyla
ilgili bir açıklama yaptığını ve 500 kişinin imtihanları geçerli sayılmazsa ve
bu kadronun verilmediği takdirde süreçten çekileceklerini açıklamışlardır.
Yüksek lisans yapmak için Mardin'e gelen 500 kişi, kontenjanların düşürülmesi
sonucu ortada kalmışlardır.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Plan ve Bütçe Komisyonu Başkanlığının
İç Tüzük’ün 34’üncü maddesi uyarınca verilmiş bir tezkeresi vardır, okutuyorum:
B) Tezkereler
1.- Plan ve Bütçe Komisyonu
Başkanlığının, 3/6/2014 tarihinde TBMM Başkanlığına sunulan, 6/6/2014 tarihinde
de tali komisyon olarak Adalet Komisyonuna, esas komisyon olarak da Plan ve
Bütçe Komisyonuna havale edilen (2/2209) esas numaralı, İstanbul Milletvekili
Aydın Ağan Ayaydın’ın 2802 Sayılı Hâkimler ve Savcılar Kanununda Değişiklik
Yapılmasına İlişkin Kanun Teklifi’nin, İç Tüzük’ün 34’üncü maddesinin birinci
fıkrası hükmü gereğince Adalet Komisyonunun ihtisas alanıyla ilgili olduğundan
Adalet Komisyonuna havale edilmesini arz ettiğine ilişkin tezkeresi (3/1606)
16/10/2014
Türkiye Büyük
Millet Meclisi Başkanlığına
3/6/2014 tarihinde TBMM
Başkanlığına sunulan, 6/6/2014 tarihinde de tali komisyon olarak Adalet
Komisyonuna, esas komisyon olarak da Komisyonumuza havale edilen 2/2209 esas
numaralı İstanbul Milletvekili Aydın Ağan Ayaydın'ın "2802 Sayılı Hâkimler
ve Savcılar Kanununda Değişiklik Yapılmasına İlişkin Kanun
Teklifinin", İç Tüzük’ün "Görüş alma, görüş bildirme" başlıklı
34’üncü maddesinin birinci fıkrasında yer alan "Bir komisyon, kendisine
havale edilen tasarı veya teklifi, başka bir komisyonun ihtisası dâhilinde
görürse, gerekçeli olarak tasarı veya teklifin o komisyona havale edilmesini
isteyebilir." hükmü gereğince, Adalet Komisyonunun ihtisas alanıyla ilgili
olduğundan, Adalet Komisyonuna havale edilmesini arz ederim.
 Recai
Berber
 
Manisa
 
Plan ve Bütçe Komisyonu Başkanı
“Teklifin yargı
erkine ilişkin olması düşüncesiyle uygundur.” 
 16/10/2014
 Ahmet
İyimaya
 Ankara
 Adalet
Komisyonu Başkanı
BAŞKAN – Sayın milletvekilleri, okunmuş
bulunan tezkeredeki Plan ve Bütçe Komisyonunun talebi Adalet Komisyonunca da
uygun bulunduğundan, bu istem İç Tüzük’ün 34’üncü maddesinin dördüncü fıkrası
uyarınca Başkanlığımızca yerine getirilmiştir.
Bilgilerinize sunulur.
Manisa'nın Soma İlçesinde Başta 13
Mayıs 2014 Tarihinde olmak Üzere Meydana Gelen Maden Kazalarının Araştırılarak
Bu Sektörde Alınması Gereken İş Sağlığı ve İş Güvenliği Tedbirlerinin
Belirlenmesi Amacıyla Kurulan (10/937, 938, 939, 940, 941, 942, 943, 944, 945, 946,
947) Esas Numaralı Meclis Araştırması Komisyonu Başkanlığının, Komisyon görev
süresinin uzatılmasına dair bir tezkeresi vardır, okutuyorum:
2.- (10/937, 938, 939, 940,
941, 942, 943, 944, 945, 946, 947) esas numaralı Meclis Araştırması Komisyonu
Başkanlığının, görev süresinin Türkiye Büyük Millet Meclisi İçtüzüğü’nün
105’inci maddesinin ikinci fıkrası uyarınca 21/10/2014 tarihinden itibaren bir
ay uzatılmasına ilişkin tezkeresi (3/1611)
15/10/2014
TBMM
Başkanlığına
4/6/2014 tarihinde çalışmalarına
başlayan Komisyonumuzun 23/7/2014 tarihli toplantısında aldığı karar gereğince,
görev süresinin Türkiye Büyük Millet Meclisi İç Tüzüğü' nün 105'inci maddesinin
ikinci fıkrası uyarınca, 21/10/2014 tarihinden itibaren bir ay uzatılması
hususunda gereğini saygılarımla arz ederim.
 Ali
Rıza Alaboyun
 
Aksaray
 Komisyon
Başkanı
BAŞKAN – İç Tüzük’ün 105’inci
maddesinin ikinci fıkrasında yer alan “Araştırmasını üç ay içinde bitiremeyen
komisyona bir aylık kesin süre verilir.” hükmü gereğince Komisyona bir aylık ek
süre verilmiştir.
Şimdi, Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve daha sonra oylarınıza sunacağım.
VIII.- ÖNERİLER
A) Siyasi Parti Grubu
Önerileri
1.- HDP Grubunun, Grup
Başkan Vekili Iğdır Milletvekili Pervin Buldan tarafından, yüz on altı yıllık
geçmişi olan Kürt basınının 20’nci yüzyılın son çeyreğinde halkların doğru
haber almasının mahkemeyle, öldürmeyle, toplatmayla engellenmesi ve ülke
tarihinin karanlık sayfaları arasında yer alan Kürt basın emekçilerinin
katledilmelerinin araştırılması amacıyla 24/6/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 16 Ekim 2014 Perşembe günkü birleşiminde sunuşlarda okunmasına ve ön
görüşmelerinin aynı günkü birleşimde yapılmasına ilişkin önerisi
Türkiye Büyük
Millet Meclisi Başkanlığına
Danışma Kurulunun 16/10/2014 Perşembe
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 
Pervin Buldan
 
Iğdır
 Grup
Başkan Vekili
Öneri:
24 Haziran 2014 tarihinde, Iğdır
Milletvekili Grup Başkan Vekili Pervin Buldan tarafından verilen (381 sıra
no.lu), "yüz on altı yıllık geçmişi olan Kürt basını 20’nci yüzyılın son
çeyreğinde, halkların doğru haber almasının mahkeme ile, öldürme ile, toplatma
ile engellenmesi ve ülke tarihinin karanlık sayfaları arasında yer alan Kürt
basın emekçilerinin katledilmelerinin araştırılması" amacıyla, Türkiye
Büyük Millet Meclisine verilmiş olan Meclis araştırma önergesinin, Genel
Kurulun bilgisine sunulmak üzere bekleyen diğer önergelerin önüne alınarak,
16/10/2014 Perşembe günlü birleşiminde sunuşlarda okunması ve görüşmelerin aynı
tarihli birleşiminde yapılması önerilmiştir.
BAŞKAN – Önerinin lehine Hakkâri
Milletvekili Adil Zozani.
Buyurunuz Sayın Zozani. (HDP
sıralarından alkışlar)
ADİL ZOZANİ (Hakkâri) - Teşekkür ederim
Sayın Başkan.
Maalesef bu önerge üzerine konuşmayı
yine bir basın emekçisinin cenazesine katıldıktan sonra gelip yapmak durumunda
kalıyorum.
İki gün önce Adana’da gazetelerini
dağıtırken arkadan yanaşan bir kalleşin kurşunlarına hedef olan Kadri Bağdu
aynı günün akşamı kaldırıldığı hastanede kurtarılamayarak yaşamını yitirdi.
Başta ailesine, Kürt basın camiasına, Kürt halkıyla kalbi atan, bu ülkede zulme
karşı baş kaldıran, zulme dur demek için alanlara çıkan bütün halklarımızın,
bütün insanlarımızın başı sağ olsun.
Kadri Bağdu on yedi yıldır aynı
gazeteleri dağıtıyordu. Dağıttığı gazetelerden bir tanesi Türkiye’de ilk ve tek
günlük Kürtçe gazete olan Azadiya Welat gazetesiydi. Dün mezarına Azadiya Welat
gazetesi serildi, kendi gazetesi serildi. Dilerim ki Kürt basın camiasının son
şehidi olsun Kadri. 
Yıllarca beraber çalıştığım bir çalışma
arkadaşımdı aynı zamanda Kadri Bağdu. Buradan hamaset nutukları atan insanların
bu kayıpların yüreklerimizde yarattığı sızıyı hissetmelerini arzu ederim.
Yıllardır bu şiddete, bu baskıya, bu vahşete karşı direnen bir geleneğin temsilcisiydi
Kadri Bağdu. Evet, Ape Musa’nın generaliydi, Ape Musa’nın kalem taşıyıcısıydı,
Ape Musa’nın kelamını günlük olarak insanlara taşıyan bir insandı ve iki gün
önce bir kalleşin kurşunlarına hedef durumuna geldi. Buradan bir insanın çıkıp
buna “Bu kadar da olmaz.” demesini beklerdim, en azından basın camiasına
başsağlığı dilemesini beklerdim, olmadı. 
Şimdi bir araştırma önergesi verdik.
Bakıyorum, AKP sıralarında 15-20 milletvekili var, muhtemelen dün olduğu gibi
yine tekerrür edecek, karar yeter sayısı olmayacak ve Meclis bugün de kapanmış
olacak. Bu insanların faillerinin ortaya çıkarılmasını talep ediyoruz. 1990
yılından bugüne kadar bu talebi dillendiriyoruz. Kadri Bağdu, sayısını
unuttuğumuz şehitlerimizden, basın şehitlerimizden bir tanesi oldu. Ancak,
bugüne kadar burada dillendirdiğimiz hiçbir talebe olumlu karşılık bulamadık.
Sonradan, birileri yüzleri kızarmadan, burada çıkıp sokakta olup bitenlerin,
özellikle Kürt sokağında olup bitenlerin sorumlusu olarak bizi gösteriyor.
Acaba Kadri Bağdu’yu katleden silahı o katil hangi silah kaçakçısından
almıştır? Bilmek isteriz bunu, araştırıp bilmek isteriz bunu ancak bu sorunun
sorulduğu yerde bu sorunun cevabını vermek için hiç kimse ortaya çıkmaz, hiç
kimse bunu üzerine almaz. Buna pişkinlik denir işte. Bakın, çok açık, net
söylüyoruz, soruyoruz: Bingöl’e provokasyon diyorsunuz ya, evet, Bingöl bir
provokasyondu. Mumunuzun yatsıya kadar yanmadığını da gördük, yalan ortaya
çıktı, fail dediğiniz insanları infaz ettiğiniz ortaya çıktı ancak “Faili
bulun.” dediğimiz yerde susuyorsunuz. Bingöl olayını gerçekleştiren insanlar
kim? Çıkarın ortaya, çıkarın ortaya. Kim Başkomiser’i katletti? Kim Emniyet
Müdürünü yaraladı? Çıkarın ortaya, soruyoruz, açık soruyoruz, kimse, çıkarın
ortaya. Fail diye lanse ettiklerinizin fail olmadığı ortaya çıktı, balistik
raporlarıyla ortaya çıktı. Kendi ayıbınızı örtmek için, kendi suçunuzu örtmek
için bir başka yerde bir infaz gerçekleştirdiniz, bir yargısız infaz
gerçekleştirdiniz. Cevabını size soruyoruz: Kim bu insanlar, Kürt sokağını kim
kana buladı? Dargeçit’te basın açıklaması yapan insanların üzerine kurşun
yağdıran o güruhu ortaya çıkardınız mı? 4 insanı katlettiler. Daha Amed’de
hiçbir şey yokken bu oldu. Niye faili ortaya çıkarmıyorsunuz? Size soruyorum:
Hiç kafa yoruyor musunuz bu meselenin üzerinde? Kim bu failler? Dargeçit’te
insanları tarayan korucuların sizin bir belediye başkanınızla ilgileri var mı,
yok mu çıkın, burada söyleyin. Belediye başkanınızın yakın akrabaları olup
olmadığını çıkın, burada söyleyin, Türkiye kamuoyunun önünde söyleyin. 
Kürt’e vurmak çok kolay olmuştur. Her
türlü olayın müsebbibi olarak Kürt’ü göstermek, mazlum Kürt’ü göstermek,
şiddete, baskıya maruz kalmış Kürt’ü göstermek çok kolayınıza geliyor. Yok öyle
yağma, bu kadar kolay yapamayacaksınız. Cevapsa misliyle cevabınızı alırsınız,
çözümse misliyle de karşılığını bulursunuz.
ŞUAY ALPAY (Elâzığ) – Daha fazla yakıp
yıkmaktan mı bahsediyorsun Adil Kardeşim?
ADİL ZOZANİ (Devamla) – Yakıp yıkan
sizsiniz. Çıkıp, bir babayiğidiniz desin ki: “Ey Cumhurbaşkanı, Antep’te
yaptığın konuşmayla Kürt’ün sokağını ateşe verdin.” Demeliydi. 
ŞUAY ALPAY (Elâzığ) – Bunu
öngöremediniz mi sokağa çıkarırken?
ADİL ZOZANİ (Devamla) – Cumhurbaşkanı
öngörecekti, eskimiş Başbakanınız öngörecekti.
HALİL MAZICIOĞLU (Gaziantep) – Öyle bir
şey olmadı.
ADİL ZOZANİ (Devamla) – Ona göre şey
yapacaktı.
Misliyle cevap vermek hangi kanunda yer
alıyor? Katledilen, İstanbul Esenyurt’ta çırılçıplak soyulup çeteci bir güruha
teslim edilen o gencin hesabını kim verecek? Kim verecek?
ŞUAY ALPAY (Elâzığ) – Daha fazla yakıp
yıkmak mı istiyorsunuz? Doğru mu bu şimdi yani? Misliyle mukabele bu mu? Öyle
bir şey doğru olur mu?
ADİL ZOZANİ (Devamla) – Bakın, oradan
atıp tutmakla, savunma mekanizmalarınızı, savunma kalkanlarınızı açarak bu
sorulara cevap veremezsiniz.
ŞUAY ALPAY (Elâzığ) – Bir hata
yaptınız, bir sürü insan öldü, binlerce bina yakıldı. Doğru mu bu şimdi?
ADİL ZOZANİ (Devamla) – Varsanız, gelin
bakın, işte burada, bir araştırma önergesi veriyoruz. 
ŞUAY ALPAY (Elâzığ) – Misliyle mukabele…
Böyle bir şey olur mu? Yazık değil mi bu ülkeye?
ADİL ZOZANİ (Devamla) – Bir araştırma
önergesi veriyoruz burada. Eğer varsanız, samimiyseniz “Evet.” dersiniz… 
ŞUAY ALPAY (Elâzığ) – Yapmayın,
yapmayın…
ADİL ZOZANİ (Devamla) – …yarın birlikte
araştırmaya başlarız. 
ŞUAY ALPAY (Elâzığ) – Sorumlu siyasete
davet ediyoruz, yapmayın.
ADİL ZOZANİ (Devamla) – Kadri
Bağdu’yla, Kadri Bağdu’nun failini de… 
ŞUAY ALPAY (Elâzığ) – Bir hata yaptı
Selahattin Demirtaş, sokaklar kana boyandı.
PERVİN BULDAN (Iğdır) – Ne hatası yaptı
gene?
ADİL ZOZANİ (Devamla) –
…Diyarbakır’daki hatanın da, Kerboran’dakinin de, Bingöl’dekinin de cevabını
birlikte burada buluruz. Varsanız, samimiyseniz, bunu yaparsınız
PERVİN BULDAN (Iğdır) – İğneyi önce
kendinize batırın, hem suçlu hem güçlüsünüz.
ADİL ZOZANİ (Devamla) – Ancak Kürt’ün
cenazesi üzerinden Kürt’e timsah gözyaşı dökmek sizin kolayınıza geliyor. 
ŞUAY ALPAY (Elâzığ) – Ayıp oluyor,
gerçekten ayıp oluyor.
ADİL ZOZANİ (Devamla) – Yok öyle yağma!
İDRİS BALUKEN (Bingöl) – Dargeçit’ten
başladı ölümler.
ŞUAY ALPAY (Elâzığ) – Gerçekten ayıp
ediyorsunuz… 
ADİL ZOZANİ (Devamla) – Dargeçit’in
hangi saatte olduğunu biliyor musun? Sayın Vekil, Dargeçit’in neresi olduğunu
biliyor musun? Biliyor musun?
ŞUAY ALPAY (Elâzığ) – Ben, bölgeyi çok
iyi biliyorum. Van hâkimliğim var Adil Bey, Elâzığlıyım ve bölgeyi çok iyi
biliyorum. Lütfen…
BAŞKAN – Karşılıklı konuşmayınız
lütfen.
ADİL ZOZANİ (Devamla) – Bence
hâkimliğinizden söz açmayın, sicilinizi açmaya başlarız. 
ŞUAY ALPAY (Elâzığ) – Hemen, istediğin
zaman açabilirsin.
ADİL ZOZANİ (Devamla) – Van
hâkimliğinizden söz etmeyin, siciliniz ortaya çıkar. Lütfen, o konulara hiç
girmeyin.
ŞUAY ALPAY (Elâzığ) – Hâkimliğimi de
adil yapmış bir insanım. Ne demek bu şimdi?
ADİL ZOZANİ (Devamla) – Hiç o konuya
girmeyin. Olumlu bir karşılığınız yoktur burada, olumlu bir karşılığınız
yoktur. Hâkimliğinizden söz ederseniz olumlu bir karşılığınız olmaz burada.
ŞUAY ALPAY (Elâzığ) – Varsa bir
bildiğin söyle. Adam gibi hâkimlik yaptım, hodri meydan!
ADİL ZOZANİ (Devamla) – Bakın, size
hodri meydan diyoruz.
ŞUAY ALPAY (Elâzığ) – Adam gibi
hâkimlik yaptım.
ADİL ZOZANİ (Devamla) - Dinlerseniz söyleyeyim.
ŞUAY ALPAY (Elâzığ) – Adam gibi hâkimlik yapmışım. Ne demek
şimdi bu?
ADİL ZOZANİ (Devamla) – Adamsanız dinlersiniz siz de. 
ŞUAY ALPAY (Elâzığ) – Gerçekleri söyleyince şaşırıyorsunuz.
Ne demek şimdi bu?
ADİL ZOZANİ (Devamla) - Burada çok açık bir şey söylüyoruz,
size “Hodri meydan.” diyoruz.
ŞUAY ALPAY (Elâzığ) – Ayıp ama!
ADİL ZOZANİ (Devamla) - Başta Kadri Bağdu’nun faili olmak
üzere son olayların tamamının…
ŞUAY ALPAY (Elâzığ) – Sokakları yakıp yıktınız?
ADİL ZOZANİ (Devamla) - …araştırılması için bir Meclis
araştırma komisyonu kuralım, hepsini araştıralım.
ŞUAY ALPAY (Elâzığ) – Yapmayın Allah aşkına!
ADİL ZOZANİ (Devamla) Var mısınız? Var mısınız buna? 
ŞUAY ALPAY (Elâzığ) – Hâkimliğimle ilgili bir tek şey
biliyorsan söyle! Bu ayıplı bir iftiradır yoksa.
ADİL ZOZANİ (Devamla) - Bakın, var mısınız buna? “Hodri
meydan.” diyoruz. 
Başta Kadri Bağdu olmak üzere 42 vatandaşımızın yaşamını
yitirmesiyle ilgili olarak burada bir Meclis araştırma komisyonu kuralım, yarın
çalışmaya başlayalım, failler kimse ortaya çıkaralım. Var mısınız bu konuda?
ŞUAY ALPAY (Elâzığ) – Bu millet gündemi yakından takip
ediyor. Yakışmıyor sana Adil Bey! 
ADİL ZOZANİ (Devamla) – Var mısınız bu konuda?
ŞUAY ALPAY (Elâzığ) - Bak, ben bir şey söylüyorum. Bana
“Yok, hâkimliğin böyle…”
ADİL ZOZANİ (Devamla) - Bakın, var mısınız bu konuda? 
ŞUAY ALPAY (Elâzığ) – Yapma lütfen!
ADİL ZOZANİ (Devamla) - Bir soru soruyorum size: Var mısınız
bu konuda? Bakın, biraz sonra sol elinizi kaldırıp kaçacaksınız, onu biliyoruz.

ŞUAY ALPAY (Elâzığ) – Ya, bunlar ayıp!
ADİL ZOZANİ (Devamla) - Ayıpsa sizin yaptığınız ayıptır. Siz
o ayıbı çok işlediniz. 
ŞUAY ALPAY (Elâzığ) – Hiç kusura bakmayın.
ADİL ZOZANİ (Devamla) - Alın işte diyoruz: Fail kimse
birlikte araştıralım. Bir Meclis araştırma komisyonu kuralım yarın. Bugün bu
Meclis araştırma komisyonuna “Evet.” deyin, yarın komisyonu kuralım, 42
vatandaşımızın da failini ortaya çıkaralım. 
(Mikrofon otomatik cihaz tarafından kapatıldı) 
ADİL ZOZANİ (Devamla) – Sadece Kadri Bağdu’yu söylemiyorum.
Var mısınız buna? Varsanız gelin buraya.
ŞUAY ALPAY (Elâzığ) – Hiç kusura bakmayın!
ADİL ZOZANİ (Devamla) – Biz parti olarak varız buna.
ŞUAY ALPAY (Elâzığ) – Hiç kusura bakmayın. Size hiç
yakışmadı!
ADİL ZOZANİ (Devamla) – Varsanız gelin bunu yapın. 
ŞUAY ALPAY (Elâzığ) – Adil Bey, hiç yakışmadı. Ben hâkimliği
adam gibi yapmışım. Hâkimliğime laf… Varsa bildiğin şey, onu konuşuruz. Ama
doğru bir şey söyleyince hemen “Sen de şöyleydin.” falan deyip… Bu yanlış!
Varsa bildiğin bir şey söyle.
BAŞKAN – Teşekkür ederiz Sayın Zozani.
YUSUF HALAÇOĞLU (Kayseri) – Sayın Başkan…
BAŞKAN - Buyurun Sayın Halaçoğlu.
YUSUF HALAÇOĞLU (Kayseri) – Kayıtlara girmesi açısından bir
şey söylemek istiyorum. “Kürt sokağı” veya “Amed” diye bir yer yok Türkiye’de,
onun kayıtlara girmesini istiyorum.
BAŞKAN – Teşekkür ederiz Sayın Halaçoğlu.
ADİL ZOZANİ (Hakkâri) – “Kürt sokağı” Diyarbakır’dır, “Amed”
de Diyarbakır’ın kadim adıdır. Bu da kayıtlara tekrar girsin.
PERVİN BULDAN (Iğdır) – “Amed” Diyarbakır’dır Başkanım.
YUSUF HALAÇOĞLU (Kayseri) – Resmî olarak Türkiye
haritalarında böyle bir şey söz konusu değil.
ADİL ZOZANİ (Hakkâri) – Ya, Sayın Halaçoğlu çok haritadan
söz etti, her defasında altında kalıyor. Kendisinin bildiği haritalarda da
vardır Amed. 
BAŞKAN – Sayın milletvekilleri, lütfen…
Bartın Milletvekili Yılmaz Tunç, aleyhinde.
Buyurunuz. (AK PARTİ sıralarından alkışlar) 
YILMAZ TUNÇ (Bartın) – Sayın Başkan, değerli
milletvekilleri; HDP grup önerisinin aleyhinde söz almış bulunuyorum. Bu
vesileyle Genel Kurulu saygılarımla selamlıyorum.
HDP grup önerisi, 1992 yılı içerisinde Kürt kökenli basın
mensuplarının öldürülmesiyle ilgili olayların araştırılması için verilen Meclis
araştırma önergesinin bugünkü Genel Kurul gündemine alınmasına ilişkin bir
öneridir.
Araştırma önergesinde bahsedilen
olaylar bundan tam yirmi iki yıl önce olmuştur. 90’lı yılların terör
olaylarının, faili meçhul olayların en yoğun yaşandığı yıllar olduğunu, hatta
terörün zirveye çıktığı 92 ve 93 yıllarını unutmamız mümkün değildir. 
Özgür
Gündem gazetesinin yayın hayatına başlaması da 30 Mayıs 1992 tarihine denk
gelmektedir. Gazete, yayın hayatına başlarken ilk manşet olarak da “Egemenlik kayıtsız
şartsız DGM’nindir.” diyerek başlamıştır. 
90’lı
yılların kaos günlerinde çok sayıda gazeteci hayatını kaybetmiştir. Araştırma
önergesinde bahsedilen Kürt kökenli gazetecilerin yanı sıra, farklı görüşten
gazeteciler de yine bu dönemde suikastlara maruz kalmışlar. Çetin Emeç, Uğur
Mumcu, Turan Dursun, Musa Anter ve Ahmet Taner Kışlalı gibi birçok gazeteci bu
karanlık dönemde suikastlara uğrayarak hayatlarını kaybetmişlerdir. 
90’lı yıllar, hem
terörün zirveye çıktığı hem de ülkemizin ekonomisinin dibe vurduğu yıllar
olarak tarihe geçmiştir. 90’lı yılların kaos ve kriz günlerinde milletimiz
çıkış yolu aramış ve AK PARTİ’nin kurulmasıyla birlikte ülkemiz yeni bir döneme
adım atmıştır. AK PARTİ, 2001 yılında daha kurulurken programının adını
“Demokratikleşme ve Kalkınma Programı” olarak koymuştur. İktidara geldiğinde
ülkemizin demokrasi çıtasını yükselteceğini ve kalkınmışlık seviyesini
artıracağını taahhüt etmiştir. İktidara geldiği 2002 yılından bu yana on iki
yıllık süre içerisinde de milletimize vadettiği bu iki ana başlık üzerinde
büyük reformlara imza atmıştır. Büyük kalkınma hamlesi bakımından tarihimize
altın harflerle geçen bu on iki yıllık dönem, demokrasimizin sağlam bir zemine
oturtulması, her kesimden insanın temel hak ve özgürlüklerden en geniş şekilde
yararlanması açısından önemli adımların atılmasına sahne olmuştur. Atılan bu
demokratikleşme adımları devlet ile toplum arasındaki mesafeyi kısaltmış,
milletimizin devletine güvenini pekiştirmiştir. Daha önceki süreçte güvenlikçi
bakış açısı ve vesayet kurumları nedeniyle hak ve özgürlükler başta olmak üzere
talepleri duymazdan gelinen halkımızın sesine kulak verilmiş, güvenlik ve
özgürlük arasındaki denge yakalanmış, aralarında hiçbir ayrıma gidilmeksizin
insanlarımızın meşru taleplerinin en geniş şekilde karşılanmasına çaba
harcanmıştır. AK PARTİ Hükûmetleri tarafından bu süreçte atılan adımlar,
geleceğin büyük ve güçlü Türkiye’sine ulaşılması noktasında tarihî bir
dönemeçten geçildiğine işaret etmektedir. Etnik, kültürel, dinî ve siyasal
farklılıklarına bakmaksızın tüm vatandaşlarımıza eşit mesafede duran ve hepsini
ülkemizin eşit ve özgür vatandaşları olarak gören bir anlayışla demokratikleşme
alanında düzenlemeler yapılmış ve geçmişin yaralarının sarılmasına da büyük
önem verilmiştir.
Ülkemizde bu dönemde güvenlik
paradigması değiştirilmiş, önemli yargı reformları gerçekleştirilmiştir. Bu
bağlamda, devlet güvenlik mahkemelerinin ve ardından özel yetkili mahkemelerin
kaldırılması, Millî Birlik ve Kardeşlik Projesi’nin başlatılması ve ardından çözüm
süreci olarak devam ettirilmesi ve otuz yıl süren terörün sona erdirilmesinin
amaçlanması, vatandaşlıktan çıkarılanlara haklarının iadesi, gündelik hayatın
kolaylaştırılması ve bürokrasinin azaltılması, yerleşim birimlerine eski
isimlerinin verilmesi ülkemiz için önemli reformlar ve kazançlar olarak tarihe
geçmiştir. 
Son on iki yıl insan haklarının
geliştirilmesi açısından da önemli reformlara sahne olmuştur. İşkenceye sıfır
tolerans politikası, ifade ve basın-yayın özgürlüğünün genişletilmesi, mafya ve
çetelerin çökertilmesi, faili meçhullere son verilmesi, Avrupa İnsan Hakları
Mahkemesi kararları doğrultusunda yeniden yargılama yolunun açılması, Bilgi
Edinme Kanunu’nun çıkarılması, toplantı ve gösteri yürüyüşleri, azınlık
vakıflarının haklarının iadesi, Anayasa Mahkemesine bireysel başvuru hakkının
getirilmesi, kamu denetçiliğinin kurulması, Türkiye İnsan Hakları Kurumunun
kurulması, çocuk ve kadın hakları konusundaki reformlar, sanık ve tutuklu
haklarının iyileştirilmesi, tutukluluk sürelerinin on yıldan beş yıla
düşürülmesi, denetimli serbestlik ve adli kontrol sistemlerinin geliştirilmesi,
standarda uymayan cezaevlerinin kapatılması, insan hakları konusunda son on iki
yılda gerçekleştirilen önemli reformlardır. Ülkemizde demokrasi çıtasının
yükselmesinden, Türkiye'nin terör belasından kurtulmasından, ekonomik
kalkınmasından rahatsız olan çevreler bu on iki yıllık süre içerisinde boş
durmamışlardır. Yine bu süre içerisinde çeşitli darbe girişimleri, terörü
azdırma girişimleri, ülke içerisinde iç karışıklıklar çıkarma gibi olaylara
tevessül etmişler ancak karşılarında AK PARTİ iktidarını ve milletimizi
bulmuşlardır. 
Çözüm sürecini sabote ederek yine
ülkemizi bir terör ortamına sürüklemek isteyenlere, bu Mecliste siyaset yapan,
grubu olan tüm partilerin karşı çıkması gerekir. Okulların bombalanması,
hastanelerin bombalanması, ambulansların molotofkokteyli atılarak yakılması,
yıkılması, iş yerlerinin yakılması, yıkılması ve yağmalanması kimin işine
yarar? Oradaki bölge halkının işine yaramaz. O nedenle, burada, tüm siyasi
görüşlerin, bütün partilerin bu konuda topyekûn görüş birliği içerisinde çözüm
sürecini sabote edecek davranışlara karşı hep birlikte söz birliği etmemiz
gerekir. 
Sayın Başkan, değerli milletvekilleri;
içeride bir kaos ortamı oluşturamayan iç ve dış mihraklar şimdi de Suriye’deki
iç savaşı Türkiye’ye de taşımaya çalışmaktadırlar. Türkiye’yi hiçbir güç eski
karanlık günlerine geri döndüremeyecektir çünkü iktidarda ülkemizin ve
milletimizin menfaatlerini her şeyin üstünde tutan bir iktidar vardır.
“Egemenlik kayıtsız, şartsız DGM’lerindir.” manşetiyle 92 yılında, yirmi iki
yıl önce yayın hayatına başlayan Özgür Gündem bugün de yayın hayatına devam
etmektedir. Bugün DGM’leri kaldıran bir iktidarın olduğu dönemde de yayın
hayatına devam etmektedir. Basının her türü yaptığı yayınlarla sorumlu
yayıncılık anlayışına uygun davranmalıdır. Toplum olarak birlik ve beraberliğe,
kardeşliğe ihtiyacımız olan, en çok ihtiyacımız olan şu günlerde herkes,
özellikle basın, ülkemizdeki kardeşlik ortamını zedeleyecek, ayrışmaları
körükleyecek yayınlardan uzak durmalıdır. Geçmişte yaşadığımız acı tecrübeleri
bu ülke insanı bir daha yaşamamalıdır. Ülkemizdeki basını Türk basını Kürt
basını, sol basın sağ basın, merkez basın kenardaki basın gibi ayrışmalarla
nitelendirmenin de doğru olmadığını belirtmek istiyorum. Herkes istediği
şekilde yayınlarını yapabilmektedir, özgür bir şekilde yayınlarını
yapabilmektedir. Bu ayrışmaların ülkemize de bir faydasının olmayacağını
belirtmek istiyorum.
Geçmişte yaşanan cinayetler, grup
önerisinde ifade edilen cinayetler daha önce de Meclis araştırmalarına konu
olmuş, birçoğu yargıya konu olmuş olaylardır. Bahsedilen konular aslında,
Türkiye Büyük Millet Meclisinin bu konuda kurulmuş olan daimî komisyonlarından
olan, ihtisas komisyonlarından olan İnsan Haklarını İnceleme Komisyonu
tarafından her zaman araştırılabilecek hususlardır. Bu konuların o Komisyonda
gündeme getirilmesinde fayda olacağı kanaatindeyim. Geçmişte de yine, çözüm ve
toplumsal barış olaylarının araştırılmasıyla ilgili komisyon, Darbeleri
Araştırma Komisyonu bu konularda detaylı araştırmalar yapmışlar ve bu olayların
sebepleriyle ilgili raporlar oluşmuş ve şu anda Meclisimizin külliyatında bu
raporlar mevcuttur.
Bu nedenle, HDP grup önerisinin bugünkü
Meclis gündemi nedeniyle aleyhinde olduğumu belirtmek istiyorum, Genel Kurulu
saygılarımla selamlıyorum. (AK PARTİ sıralarından alkışlar)
BAŞKAN – Teşekkür ederiz Sayın Tunç.
Lehinde Malatya Milletvekili Veli
Ağbaba.
Buyurunuz Sayın Ağbaba. (CHP
sıralarından alkışlar)
VELİ AĞBABA (Malatya) – Sayın Başkan,
değerli milletvekilleri; hepinizi saygıyla, sevgiyle selamlıyorum. 
Tabii, benden önceki sayın hatibi
dinleyince, sayın AKP milletvekilini dinleyince ben farklı ülkede sayın
milletvekili farklı ülkede yaşıyormuş gibi geldi. Çünkü sizin konuştuğunuz
gerçeklerle bizim yaşadığımız şeyler aynı değil maalesef. Ben 2011’den beri
milletvekiliyim, herhâlde bizim yaptığımız çalışmalara bakarak AKP’nin
Türkiye’ye ne getirdiğini çok açık ve rahat görebiliriz. Bakın, Türkiye’de,
belki bütün parlamentolardaki milletvekilleri arasında bizler dünyada en çok
tutuklu gazeteci ziyaret eden, en çok tutuklu milletvekili ziyaret eden, en çok
tutuklu sendikacı ziyaret eden, cezaevlerinde en çok tutuklu öğrenci ziyaret
eden milletvekilleriyiz. Bunların bu kadar çok olmasının sebebi AKP’nin
uygulamış olduğu politikalardır. 
Değerli arkadaşlar, ayrıca, AKP
iktidara geldiği zaman cezaevinde yatan insanların sayısına bakın, şimdiki
sayısına bakın ve önümüzdeki dönemde 2017’deki hedefe baktığınız zaman AKP’nin
ne yapmaya çalıştığını çok açıklıkla görebiliriz. 
Özgür Gündem ilk çıktığı zaman
“Egemenlik kayıtsız, şartsız DGM’lerin.” diye manşet atmış, şimdi de herhâlde
değişen tek şey “Egemenlik kayıtsız, şartsız sulh ceza hâkimliğindedir.” demek
lazım veya başka türlü düşünürsek: Bakın, karşımızda ne 12 Eylülde yaşadığımız
ne 28 Şubatta sizin iddia ettiğiniz gibi yaşanan ne darbe dönemlerinde yaşanan
bir şey var ki o da bugün bizim ülkemizde yaşanıyor. Bakın, ülkeyi yöneten bir
adam var, biri var o her şeye karar veriyor. Kaç çocuk yapacağımıza, o çocuğu
nasıl doğuracağımıza, doğurduğumuz çocuğu nasıl besleyeceğimize karar veren bir
Başbakan vardı ve şimdi Cumhurbaşkanı oldu ve aynı şahıs… Hangi AVM’nin nereye
yapılacağına, kaç katlı olacağına, kimin yapacağına, nasıl yapacağına karar
veren birisi var. O, ülkeyi yöneten, sizin seçtiğiniz Cumhurbaşkanı… Türkiye’de
siz dâhil her şeye karar veren tek bir adam var. Milletvekillerini seçen o,
sadece parmaklarını seçen o, bakanları seçen o…
RAMAZAN CAN (Kırıkkale) – Ya, sana ne
kardeşim, sen konuya gel.
ZÜLFÜ DEMİRBAĞ (Elâzığ) – Sen liderine
bak.
VELİ AĞBABA (Devamla) - …müsteşarları
seçen o. Hatta bırakın onu, şimdi neyi seçmeye başladı? Bürokratlardan
vazgeçtik, milletvekillerinden vazgeçtik, Başbakandan vazgeçtik şimdi okul
müdürlerini atayan o, savcıları atayan o, kimin, hangi savcının mezhebinin ne
olduğunu “tape”lerde konuşan o gelmiş demokrasi dersi veriyorsunuz.
Bakın, bu dönemde birçok Başbakan gördü
bu memleket, Menderes’i gördü, Demirel’i gördü, Erbakan’ı gördü, bu memleket
Türkeş’i gördü, Mesut Yılmaz’ı gördü ama böyle mezhepçi, böyle etnik kimlik
ayıran bir Başbakan asla görmedi. Telefon kayıtlarında var, diyor ki:
“Sadullah, o hâkim kim, karar vermeyen?”, “Efendim, o Alevi.” İstanbul’da
sıradan, yoksul bir hâkimin mezhebini bilen bir Başbakan var. Bu söylediğimiz
şeyler, bu yapılanı bir başbakanın yapması mümkün mü? Bakın, geçmişte sağcı
solcu birçok başbakan gördük ama bu kadar insanları etnik kimliğinden ayıran
kimine “Kürt” diyor, kimine “Alevi” diyor, kimine “Affedersiniz Ermeni” diyor,
kimine “Gürcü” diyor, böyle bir başbakan var hâlâ bunu demokrasi diye
yutturuyorsunuz, sizi kutluyorum. Hiç olmayan şeyleri anlatıyorsunuz sizi
kutluyorum, bu konuda çok mahir olduğunuzun hakkını teslim etmek istiyorum.
Değerli arkadaşlar, AKP’nin iktidara
geldiği ilk beş yılında yani çıraklık döneminde, sizin de söylediğiniz gibi,
demokrasi ve özgürlük kavramlarını çok sıkça kullandı. Zaman zaman sözde
aydınlar, gazeteciler, yazarlar ve liberaller de bu söylemlerle sarhoş oldular.
Bu iktidarın verdikleri ve söylemleriyle sarhoş olanların ayılmasının bir kısmı
uzun sürdü, bir kısmı çabuk oldu. Çok şey alanların ayılması hâlâ mümkün değil,
onlar hâlâ sarhoş sarhoş geziyorlar.
Değerli arkadaşlar, bu iktidarın ilk
beş yılda yaptıklarına baktığımız zaman…
RAMAZAN CAN (Kırıkkale) – Hayal bile
edemezsin, hayal bile edemezsin.
VELİ AĞBABA (Devamla) – …son dönemde
söylediklerinin farklı olduğunu görmek mümkün. On binlerce insan siyasi
davalardan dolayı cezaevine girdi, on binlerce, insan bugün siz “Biz yapmadık o
yaptı, bizim günahımız yok, o yaptı.” diyorsunuz ya -paralel diye bir kavram
uydurdunuz- aslında siz işverendiniz, o paralel yapı dediğiniz de taşerondu,
beraber yaptınız, beraber kanlarına girdiniz o insanların. 
RAMAZAN CAN (Kırıkkale) – Şimdi de siz
berabersiniz.
VELİ AĞBABA (Devamla) – Bakın, Balyoz
davasında askerleri; Ergenekon davasında gazetecileri ve tüm öğrencileri,
akademisyenleri, aydınları; Oda TV davasında gazetecileri; KCK davasında Kürt
siyasetçileri; ÇHD davasında avukatları; KESK davasında sendikacıları,
öğrencileri, gençleri gözaltına aldınız, yargıladınız. Devrimci Karargâh
davasında solcuları ve polis şeflerini gözaltına aldınız, susturdunuz ve birçok
insan bu süreçte işlerinden oldu, hastalanan oldu, ölen oldu. İlhan Selçuk
gibi, Türkan Saylan gibi insanlar öldürüldü. Bugün utandığınız, zaman zaman
röportaj yaptığınız, şimdi kol kola girdiğiniz bazı yazarları cezaevine
attırdınız. Hikmet Çiçek gibi, Soner Yalçın gibi, Nedim Şener gibi, Tuncay
Özkan gibi, Mustafa Balbay gibi insanları sadece ve sadece gazetecilik yaptıkları
için cezaevine attınız ve bu süreçte AKP döneminde -övünebilirsiniz- bir
külliyat oluştu, cezaevi külliyatı. 
Değerli arkadaşlar, cezaevinde
susturulmaya çalışılan aydınlar, gazeteciler yüzlerce kitap yazdılar. Daha önce
eline kalem almayı düşünmemiş insanlar kitap yayımladı. AKP’nin bu faşist
uygulamaları sonucunda Mecliste, hiç aklında yazarlık olmayan birçok insan da
yazar oldu sayenizde. 
Değerli arkadaşlar, bakın, bunlardan
biri de bu karşınızda konuşan Milletvekili. “Balyoz” diye sayenizde bir kitap
yazdık. Sadece bu değil, bakın, Türkiye Büyük Millet Meclisi cezaevi dünyanın
en büyük cezaevi. Şimdi, Mustafa Balbay’a, Mehmet Haberal’a, Sinan Aygün’e
bakıp utanıyor musunuz bilmem çünkü o davaların hepsinde sizin parmağınız
vardı.
Yine, bu dönemde yazdığımız kitaplardan
birisi “Tutuklu Gazeteciler Raporu.” “Dünyanın En Büyük Gazeteci Cezaevi:
Türkiye” diye bir rapor yazdık, bu raporları aslında Cumhuriyet Halk Partisi
milletvekilleri yazmadı, aslında bu raporları AKP’nin politikaları, AKP
yazdırdı değerli arkadaşlar.
ZÜLFÜ DEMİRBAĞ (Elâzığ) – Daha çok
kitap yazarsın. 
VELİ AĞBABA (Devamla) – İnşallah,
sizinle de ilgili yazarız.
Değerli arkadaşlar, en son, AKP bize
bir kitap daha yazdırdı ki, bu kitap aslında on iki yıllık AKP’nin karanlık
dönemini çok iyi anlatan bir kitap. “Kalemi Kırılan Gazeteciler” kitabı değerli
arkadaşlar. AKP iktidarında on iki yıllık karanlık bir dönem “Kalemi Kırılan
Gazeteciler” kitabı. 
Umarım ve dilerim ki, önümüzdeki
dönemde değerli arkadaşlar, boynu kırılan gazeteci raporunu yazmak bize nasip
olmaz. Maalesef, AKP döneminde AKP hatiplerinin anlattığıyla bizim yaşadığımız
şeyler arasında dağlar kadar fark olduğunu hepinizin bilmesini istiyorum
değerli arkadaşlar.
Değerli milletvekilleri, bu kitap, bu
yazdığımız kitap, demokrasinin olduğu, insan haklarının olduğu, hukukun olduğu,
özgürlüğün olduğu bir ülkede yazılması mümkün değil. Bu kitap, kalınca bir
kitap ancak ve ancak on iki yıllık diktatörlüklerde, faşist rejimlerde, tek
adam yönetimlerinde yazılabilir.
Bu raporla bir kez daha anladık ki,
AKP’nin özgür basının önüne koyduğu üç seçenek var: Ölüm, şiddet ve diğeri de
cezaevi. Eğer bunların hiçbiri yoksa işsizlik.
Değerli arkadaşlar, eğer bağımsız
gazeteci iseniz öldürülmediyseniz cezaevine girersiniz, cezaevine girmez
iseniz, şanslı iseniz işsiz kalırsınız, eğer “Alo Fatih”lerin emrinde olursanız
işsiz kalmaz, büyürsünüz, yeni yeni yatlarınız, katlarınız olur, havuz
medyasına dâhil olmaz iseniz cezaevine girersiniz, eğer havuz medyasına yani
haram medyasına dâhil olursanız büyürsünüz de büyürsünüz. Sekiz gazete olarak
aynı manşeti atmaz iseniz ilanınız kesilir, vergi cezaları ödersiniz.
Gerçekleri ortaya çıkarmaya kalkarsanız kör kurşunlara hedef olursunuz, ensenizden
vurulursunuz, öldürülürsünüz. 
Bakın değerli arkadaşlar -son dönemde-
birkaç resim göstereceğim size… Şu göstereceğim resimler, bu göstereceğim
fotoğraflar, değerli arkadaşlar, gazeteciler, bakın bunlar gazeteci. Bu insan,
sadece suçu gazetecilik yapmak olan Ahmet Şık eğer bu hâle gelebiliyorsa bu
sizin eserinizdir. Bakın, gazetecilerin düştüğü duruma bakın arkadaşlar,
gazetecilerin düştüğü duruma bakın, bir görün. Şuna bakın arkadaşlar, sadece
suçu gazetecilik yapmak. 
Değerli arkadaşlar, AKP iktidarı
boyunca tutuklama, işten çıkarma, şiddet gibi mekanizmalarla çalışamaz duruma
gelen gazetecilerin şimdi en temel hakları yani yaşam hakları ellerinden
alınıyor. Dün Kürtçe yayın yapan Azadiya Welat gazetesinin Adana dağıtıcısı
Kadir Bağdu’nun öldürülmesi olayının bir an önce aydınlatılması gerekiyor, bir
an önce gazeteci katillerinin ortaya çıkarılması gerekiyor. Bu son dönemde
Hrant Dink’ten başlayarak, sizin döneminizde öldürülen Hrant Dink’ten
başlayarak geçmişte öldürülen Çetin Emeç’i, Turan Dursun’u, Uğur Mumcu’yu
katledenlerin ortaya çıkarılması gerekiyor. Muhtemelen bu konuya “evet”
demeyeceksiniz, geçmişte faili meçhullere “evet” diyemediğiniz gibi buna da
“evet” demeyeceksiniz ama bilin ki bunlar bir gün açığa çıkacak. 
Hepinize teşekkür ediyorum. (CHP
sıralarından alkışlar) 
BAŞKAN – Teşekkür ederiz Sayın Ağbaba. 
AHMET AYDIN (Adıyaman) – Sayın Başkan…
BAŞKAN - Buyurunuz Sayın Aydın. 
AHMET AYDIN (Adıyaman) – Sayın hatip
konuşmasında AK PARTİ’yi faşist, diktatör bir yönetim olarak lanse etmeye
çalıştı. Sataşmadan dolayı söz talep ediyorum.
VELİ AĞBABA (Malatya) – Ben “AKP
faşist, diktatör.” demedim de öyle anladılar herhâlde, üzerlerine alındılar. 
BAŞKAN – Buyurunuz Sayın Aydın. (AK
PARTİ sıralarından alkışlar)
V.- SATAŞMALARA İLİŞKİN
KONUŞMALAR (Devam)
2.- Adıyaman Milletvekili
Ahmet Aydın'ın, Malatya Milletvekili Veli Ağbaba’nın HDP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
AHMET AYDIN (Adıyaman) – Teşekkür
ediyorum Sayın Başkanım. 
Sayın Ağbaba, eğer AK PARTİ’de faşist,
dikta bir yönetim olsaydı -kusura bakma- ağız dolusu hakaretleri burada
yapamazdın. (AK PARTİ sıralarından alkışlar, CHP sıralarından gürültüler) Eğer
AK PARTİ döneminde faşist bir yönetim olsaydı o gazeteler yazılmazdı. 
GÖKHAN GÜNAYDIN (Ankara) - Burası
Meclis, Meclisi mi susturacaksın? Ne biçim konuşuyorsun!
AHMET AYDIN (Devamla) – Eğer faşist bir
yönetim olsaydı sen o yazıları, o kitapları yazamazdın. 
GÜRKUT ACAR (Antalya) – Daha ne
yapacaksınız? 
AHMET AYDIN (Devamla) - Ağız dolusu
hakaretler, küfürler edemezdiniz. 
VELİ AĞBABA (Malatya) – Ne küfrü?
AHMET AYDIN (Devamla) – Faşist bir
yönetim görmek istiyorsanız, dikta bir yönetim görmek istiyorsanız…
VELİ AĞBABA (Malatya) – Ben sadece
“Bunların olmasından faşist diktatörlük olur.” dedim. 
AHMET AYDIN (Devamla) – …ret-inkâr,
asimilesini görmek istiyorsanız geçmişinize bakın, diyeceğim o, başka bir şey
değil. 
VELİ AĞBABA (Malatya) – Bir bakalım,
bir bakalım…
AHMET AYDIN (Devamla) – Yine hâkim ve
savcılarla ilgili kim etnikçi kim mezhepsel ayrım yaptı devri iktidarınızda
Moğultay’ın ifadelerine açın bakın, Moğultay’ın ifadelerine bakın. 
VELİ AĞBABA (Malatya) – Siz şimdi
utanın, utanın; dün “Dedeleri yıkacağız” dediniz şimdi onların ipine
sarılıyorsunuz. “Dedeleri yıkacağız.” dediniz ya şimdi onların eteğine
yapışıyorsunuz. 
AHMET AYDIN (Devamla) – Bakın, değerli
arkadaşlar, bu memleket çok başbakan gördü, bu memleket çok iktidar gördü, ama
Recep Tayyip Erdoğan gibi millet sevdalısı bir iktidar, bir yönetici, bir
Başbakan, bir Cumhurbaşkanı görmedi. (AK PARTİ sıralarından alkışlar) Recep
Tayyip Erdoğan ki… (CHP sıralarından gürültüler) 
İyi dinleyin, iyi dinleyin…
AYTUĞ ATICI (Mersin) – Ahmet Bey, bir
dahaki dönem garanti oldu. 
AHMET AYDIN (Devamla) – İyi dinleyin…
AYTUĞ ATICI (Mersin) – Darısı
diğerlerine inşallah, onlar da yalasınlar biraz. 
AHMET AYDIN (Devamla) – 2005 yılında
Diyarbakır’da “Kürt sorunu vardır.” diyen ilk Başbakan Recep Tayyip
Erdoğan’dır. Sizin Genel Başkanınız Dersimlidir, bellidir. Ama Dersim olayından
dolayı…. 
ORHAN DÜZGÜN (Tokat) – Senin boyun
yetişmez ona. 
ALİM IŞIK (Kütahya) – Milletvekilliğini
garantiledin hadi!
AHMET AYDIN (Devamla) – …özür dilemeyi
zül addetti, özür bile dileyemedi, Dersim’in lafını edemedi. Dersim için özür
dileyen kimdir? İlk Başbakan Sayın Recep Tayyip Erdoğan’dır, ilk defa özür
dileyen Sayın Recep Tayyip Erdoğan’dır. (CHP sıralarından gürültüler) 
1915 olayları; “1915 olaylarında
Osmanlı tebaasından dolayı hayatını kaybeden her kim için acıları paylaşırım.”
diyen Başbakan Sayın Recep Tayyip Erdoğan’dır. 
VELİ AĞBABA (Malatya) – Ali İsmail
Kormaz’ı öldürene hediye veren de Başbakan. 
AHMET AYDIN (Devamla) – Böyle bir
Başbakana “Etnikçi Başbakan.” diyemezsin, “Mezhepçi Başbakan.” diyemezsin. Eğer
öyle bir lider arıyorsanız onu kendi içinizde arayın. Kalkıp, Dersim için,
Dersim’in dahi lafını edemeyen bir Genel Başkan, Dersimli olmasına
rağmen…Ama Sayın Recep Tayyip Erdoğan Dersim olayından dolayı özür
diliyorsa, “Kürt sorunu vardır.” diyorsa, “Ermeni olaylarından dolayı…
(Mikrofon otomatik cihaz tarafından
kapatıldı) 
AHMET AYDIN (Devamla) – …bütün Osmanlı
tebaasının acısını paylaşırım.” diyorsa, böyle bir adamla ilgili, kusura
bakmayın, bu ithamları, bu hakaretleri yapamazsınız. Bunları size yedirirler.
(AK PARTİ sıralarından alkışlar) 
BAŞKAN – Teşekkür ederiz Sayın Aydın. 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurunuz Sayın Hamzaçebi. 
MEHMET AKİF HAMZAÇEBİ (İstanbul) –
Sayın Başkan, Sayın Aydın konuşmasında “Eğer mezhepçi bir lider arıyorsanız
kendi içinize bakın.” diyerek bize sataşmada bulunmuştur, söz istiyorum
efendim. 
BAŞKAN – Buyurunuz Sayın Hamzaçebi.
(CHP sıralarından alkışlar)
3.- İstanbul Milletvekili
Mehmet Akif Hamzaçebi'nin, Adıyaman Milletvekili Ahmet Aydın’ın sataşma
nedeniyle yaptığı konuşması sırasında Cumhuriyet Halk Partisine sataşması
nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; elbette ki Sayın Aydın kendi
Başbakanını, Hükûmetini savunacaktır, bu onun en doğal hakkı ama bu savunmayı
yaparken herhâlde ölçülü cümleler kullanmak, doğruyu söylemek şart olmalı. 
Şimdi, Reyhanlı’da 52 vatandaşımız
öldü, biliyorsunuz. Sizin Hükûmetinizin, Tayyip Erdoğan’ın o zamanki
Hükûmetinin, Dışişleri Bakanı Ahmet Davutoğlu’nun uyguladığı mezhepçi dış
politika nedeniyle Reyhanlı’da 52 vatandaşımız patlamada öldü. Sayın Tayyip
Erdoğan çıktı, dedi ki: “52 Sünni vatandaşımız şehit oldu.” Biz Tayyip
Erdoğan’a kadar şehitlerin mezhebine göre ayrıldığını bilmiyorduk, bunu
kendisiyle öğrendik. İnsanları etnik kökenine göre ayıran, “Affedersiniz, bana
‘Ermeni’ dediler.” diyen Tayyip Erdoğan’ın kendisiydi. Şimdi, “Eğer Tayyip
Erdoğan özgürlükçü olmasaydı siz bu kitapları burada gösteremezdiniz, bu
konuşmayı yapamazdınız.” diyor. 
BEDRETTİN YILDIRIM (Bursa) – Doğru
söyledi.
MEHMET AKİF HAMZAÇEBİ (Devamla) –
Şimdi, sosyal medyada şöyle şeyler söyleniyor: Hani, bir miting olsa, gösteri
olsa 50 bin kişilik miting meydanında 25 bin kişi öldürülse siz diyeceksiniz ki
“Tayyip Erdoğan diktatör olsa hepsini öldürürdü, yani, bak, 25 bin kişiyi
öldürmüş sadece.” (CHP sıralarından gülüşmeler, alkışlar)
ÜNAL KACIR (İstanbul) – Amma uydurdun!
MEHMET AKİF HAMZAÇEBİ (Devamla) – Sizin
“özgürlükçü” dediğiniz Sayın Tayyip Erdoğan ve onun halefi, atadığı Başbakan
Sayın Davutoğlu evvelsi gün Meclise getirmiş olduğu kanun teklifiyle sosyal
medyaya, Twitter’a Anayasa Mahkemesi kararları nedeniyle getiremediği yasağı
şimdi getiriyor.
BEDRETTİN YILDIRIM (Bursa) – Hiç doğru
değil bu! 
MEHMET AKİF HAMZAÇEBİ (Devamla) – Şimdi
getiriyor, arama kararlarında ve diğer uygulamalarında eskiye dönüyor.
Özgürlüklere, AKP’ye, bu Hükûmete muhalif olanlara baskı kurmanın teklifini
getirdiniz. 
BEDRETTİN YILDIRIM (Bursa) – Hiç doğru
değil bu!
BAŞKAN – Teşekkür ederiz Sayın
Hamzaçebi.
AHMET AYDIN (Adıyaman) – Sayın
Başkanım…
BAŞKAN - Buyurunuz Sayın Aydın.
AHMET AYDIN (Adıyaman) – Sayın Akif
Hamzaçebi konuşmasında hem sosyal medyaya yasak getirdiğimizi… Aynı zamanda
Sayın Başbakanımızın da -şu an Cumhurbaşkanımız ama- Başbakanlığı döneminde
kullandığı bir ifadeden dolayı yanlış algılamaya sebebiyet verecek bir söz
kullandı. Cevap vermek istiyorum. 
BAŞKAN – Buyurunuz Sayın Aydın.
4.- Adıyaman Milletvekili
Ahmet Aydın'ın, İstanbul Milletvekili Mehmet Akif Hamzaçebi’nin sataşma
nedeniyle yaptığı konuşması sırasında Adalet ve Kalkınma Partisine sataşması
nedeniyle konuşması
AHMET AYDIN (Adıyaman) – Değerli
arkadaşlar, çok Değerli Grup Başkan Vekilim, bakın, “Affedersiniz, bana
‘Ermeni’ diyenler oldu.” lafıyla ilgili çokça burada konuşuldu ve maalesef bile
bile bunu çarpıtıyorsunuz. 
MEHMET AKİF HAMZAÇEBİ (İstanbul) – Hiç
konuşulmadı, hayır.
AHMET AYDIN (Devamla) – Konuşuldu, ben
kendim kaç defa cevap verdim, açın tutanakları, bakın. 
MEHMET AKİF HAMZAÇEBİ (İstanbul) –
Sayın Tayyip Erdoğan’ın açıklaması gayet net.
AYTUĞ ATICI (Mersin) – Dedi mi, demedi
mi Sayın Aydın? Dedi mi demedi mi? O bir şey konuşuyor, siz düzeltiyorsunuz. 
AHMET AYDIN (Devamla) – Ve bile bile
olayı başka yerlere çekiyorsunuz. Bakın, Kürt olursun, Türk olursun, Ermeni
olursun, Laz olursun. Bu ne övünülecek bir şey ne yerinilecek bir şey;
takdirihüdadandır bu. Her birimiz herhangi bir etnisitiye mensup olarak
doğabiliriz. Dolayısıyla Sayın Recep Tayyip Erdoğan da, Başbakanlığı döneminde
öyle ağır ifadelerle Ermeni nitelemesi yapıldı ki affedersiniz, “Ermeni bilmem
neyi…”
VELİ AĞBABA (Malatya) – “Ermeni”
hakaret mi? Hakaret mi “Ermeni”?
AHMET AYDIN (Devamla) – Kusura
bakmayın, kusura bakmayın, bunu bile bile burada eğer dillendiriyorsanız; ben
bunun yakışık almadığını ifade etmek istiyorum, çarpıttığınızı ifade etmek
istiyorum.
MEHMET AKİF HAMZAÇEBİ (İstanbul) –
Sayın Erdoğan’ın dediğini hepimiz biliyoruz.
AYTUĞ ATICI (Mersin) – O bir şey
söylüyor, siz düzeltiyorsunuz, ha bire düzeltiyorsunuz. 
AHMET AYDIN (Devamla) – İkincisi, az
önce söylediğim hiçbir şeye de cevap vermediniz. Şimdi, etnikçi, mezhepçi
Başbakandan bahsediyorsunuz, işte, faşist yönetimden bahsediyorsunuz. 
Değerli arkadaşlar, biraz elinizi
vicdanınıza koyun ya, elinizi vicdanınıza koyun ya! Hani kulağı olup da
duymayanlar olabilir, gözü olup da görmeyenlere zaten bir şey göstermemiz
mümkün değil, adam görmek istemiyor. Ama bu vatandaşın, bu halkın, bu milletin
kulağı da iyi duyuyor, gözü de iyi görüyor, kimin ne yaptığını da çok iyi
biliyor. Dolayısıyla yine bu son gelen kanunla ilgili, “Sosyal medyada, yok,
Twitter’da yasaklama getireceksiniz.”, külliyen yalan, külliyen yalan! Sosyal
medyayla, Twitter’la ilgili bir yasaklama yok. 
Bakın değerli arkadaşlar, bir çözüm
süreci başlattık. “Birlik ve kardeşlik projesi” dedik, “Türkiye’nin bütün 77
milyon insanıyla birlikte bir ve beraber olması” dedik. Ne etnik ayrım yaptık
ne bölgesel ayrım yaptık ne dinsel ayrım yaptık ne mezhepsel ayrım yaptık,
“İnancı ne olursa olsun, kim olursa olsun, nerede yaşarsa yasasın bir ve
beraberdir, Türkiye Cumhuriyeti’nin birinci sınıf vatandaşıdır.” dedik. 
(Mikrofon otomatik cihaz tarafından
kapatıldı)
AHMET AYDIN (Devamla) – Ama her kim de
ne suç işliyorsa “hiç kimsenin de suç işleme özgürlüğü yoktur.” diyoruz, karşılığında
ne cezai müeyyide varsa onu görmesi lazım. (AK PARTİ sıralarından alkışlar)
BAŞKAN – Teşekkür ederiz Sayın Aydın. 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurun Sayın Hamzaçebi.
MEHMET AKİF HAMZAÇEBİ (İstanbul) –
Sayın Başkan, şimdi Sayın Aydın benim söylediklerimi bir başka anlama gelecek
şekilde yorumladı. 69’uncu maddeye göre söz istiyorum efendim.
BAŞKAN – Buyurunuz Sayın Hamzaçebi.
Yeni sataşmalara mahal vermeyiniz
lütfen.
5.- İstanbul Milletvekili
Mehmet Akif Hamzaçebi'nin, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına sataşması nedeniyle konuşması
MEHMET AKİF HAMZAÇEBİ (İstanbul) –
Sayın Aydın, dediniz ki “Benim söylediğim birçok şeye cevap vermediniz.” Tabii
ki zaman iki dakika her şeye cevap vermeye imkân bulamıyoruz.
AHMET AYDIN (Adıyaman) – Dersim’e bir
şey diyebildiniz mi, Dersim’e?
MEHMET AKİF HAMZAÇEBİ (Devamla) – Ama
ben demin bir şey söyledim Sayın Tayyip Erdoğan’ın mezhepçi politikasıyla
ilgili, ona cevap vermediniz. Reyhanlı’da ölen 52 vatandaşımız için “52 Sünni
vatandaşımız şehit oldu.” demedi mi? Bu, mezhepçilik değil midir? Türkiye’de
mezhepçilik olur mu değerli arkadaşlar? Bir insanın inancından, mezhebinden
bize ne? Bizi onun insan olması ilgilendirir; mezhebi bizi ilgilendirmez, etnik
kökeni bizi ilgilendirmez. 
Şimdi, Twitterla ilgili söylediğimi
biraz açmak istiyorum, olay şudur: Şimdi, bu getirdiğiniz teklifle muhalif olan
herkesi sindirmeye, susturmaya çalışıyorsunuz. Paralel yapının üstüne gitme
meselesi de değil bu. Tehdit suçunun kapsamını genişletiyorsunuz. Sosyal
medyada, Twitter’da bir kişi eğer –bu milletvekili de olabilir, ben olabilirim-
şunu yazarsa “Siz yaptıklarınızdan dolayı yarın yargıda hesap vereceksiniz,
mahkemenin önünde hesap vereceksiniz.” cümlesini tehdit olarak algılamaya imkân
veren bir düzenleme yapıyorsunuz, sosyal medyanın üzerine bu şekilde bir baskı
kuruyorsunuz.
ÜNAL KACIR (İstanbul) – Ne alakası var?
MEHMET AKİF HAMZAÇEBİ (Devamla) – Basit
tehdit suçunun cezası altı aya kadar hapisti, şimdi onu dört yıla kadar hapse
çekiyorsunuz ki sosyal medyada biri Hükûmete yönelik… Özellikle bir kamu
görevlisi ise onun o tip “tweet”lerini engelleyeceksiniz. Anayasa Mahkemesi
kararlarıyla kontrol altına alamadığınız sosyal medyayı şimdi bu teklifle
kontrol altına almaya çalışıyorsunuz. Mal varlığına el koyma hâlini
genişletiyorsunuz. Eskiden, 1990’lı yıllarda bile sadece silahlı örgüt
nedeniyle mal varlığına el konulurken şimdi Balyoz davasında, Ergenekon
davasında yargılananların mal varlığına el koymanın yolunu açıyorsunuz. 
Teşekkür ederim. (CHP sıralarından
alkışlar) 
BAŞKAN – Teşekkür ederiz Sayın
Hamzaçebi.
AHMET AYDIN (Adıyaman) – Sayın Başkan…
VELİ AĞBABA (Malatya) – Sayın Başkan… 
BAŞKAN – Buyurunuz Sayın Ağbaba.
VELİ AĞBABA (Malatya) – Benim
söylediklerimin doğru olmadığını söyledi. 69’uncu maddeye göre söz istiyorum.
BAŞKAN – Duyamıyorum.
VELİ AĞBABA (Malatya) – Sayın Aydın
benim söylediklerimi başka bir anlama gelecek şekilde ifade etti. 69’uncu
maddeye göre söz istiyorum. 
BAŞKAN – Yeni sataşmalara mahal
vermeyiniz. Bunu daha fazla uzatamayacağım.
Buyurunuz efendim.
6.- Malatya Milletvekili
Veli Ağbaba'nın, Adıyaman Milletvekili Ahmet Aydın’ın sataşma nedeniyle yaptığı
konuşması sırasında şahsına sataşması nedeniyle konuşması
VELİ AĞBABA (Malatya) – Teşekkür
ederim.
Sayın Başkanım, birkaç örnek vermek
istiyorum Sayın Aydın’a da. Mezhepçilik yapılıyor mu yapılmıyor mu,
takdirlerini size bırakmak istiyorum. 
ÜNAL KACIR (İstanbul) – Hangi
dediğinizi çarpıttı?
VELİ AĞBABA (Devamla) – Şimdi, 2010
referandumundan önce meydan meydan gezip “Dedelerin rejimini yıkacağız.”
dediniz mi, demediniz mi? 
“Dedelerin yani Alevilerin yargıdaki
oranı yüzde 60-yüzde 70.” diye yazı yazıldı mı, yazılmadı mı? Bugün Sabah
gazetesinde yazı yazan, geçmişte değişik erotik dergilerde yazı yazan Emre Aköz
bu yazıları yazdı mı, yazmadı mı? 
Sizin Başbakanınız meydan meydan gezip
söyledi mi, söylemedi mi? Bunları sormak istiyorum. Yine, geçtiğimiz 17
Aralıkta ne dedi? “Sadullah, Alo Sadullah, bu hâkim kim?” “Efendim, Alevi.”
“Ha, Abuzer Alevi.” Bunu diyen ben miyim, Başbakan mı? 
Şimdi, değerli arkadaşlar, “Dersim’le
ilgili bir şey söylüyor musunuz?” diyor Sayın Ahmet Aydın. Bakın, Dersim’le
ilgili söyleyeceğimiz iki şey var: Değerli arkadaşlar, biz Dersim’le
hesaplaştık, Dersim’le yüzleştik. Bakın, biz -geçmişte de söyledim, şimdi de
söylüyorum- Dersimli yoksul, fakir bir ailenin çocuğunu getirdik, Cumhuriyet
Halk Partisinin Genel Başkanı yaptık. (CHP sıralarından alkışlar) “Millî irade,
millî irade” diyorsunuz. Dersimli yüzde 70 oyla millî iradesini ortaya koydu,
buna saygılı olmalısınız. 
Şimdi size sormak istiyorum: Biz
Dersimliyi Genel Başkan yaptık, siz ne yaptınız? Siz geçtiğimiz günlerde 7 bin
okul müdürünü görevden aldınız. Bir tane Alevi, solcu okul müdürü kalmadı. Bir
tane solcu, Alevi okul müdürü kalmadı. Size sormak isterim: Bu Alevilerin okuma
yazma oranı en yüksek… Bir tane Alevi vali var mı, merak ediyorum. Bir tane
Alevi kaymakam var mı, merak ediyorum. 
GÖKCEN ÖZDOĞAN ENÇ (Antalya) – Biz
mezheplerini sormuyoruz insanlara. 
VELİ AĞBABA (Devamla) – Bir tane Alevi
polis müdürü var mı, merak ediyorum. Bırakın onu, bir tane Alevi’yi çöpçü
yapıyor musunuz, onu merak ediyorum. Bir tane Alevi’yi işe sokuyor musunuz,
merak ediyorum. (CHP sıralarından alkışlar) Bunu soruyorum size.
HÜSEYİN BÜRGE
(İstanbul) – Siz sorarak mı yaptınız?
VELİ AĞBABA
(Devamla) - Bir tane Alevi’yi bırakın, Alevi olduğu için insanları sürgün
ediyor musunuz, etmiyor musunuz, insanlar sadece Alevi olduğu için memurları
işten atıyor musunuz, atmıyor musunuz? Bunların cevabını vermenizi istiyorum ve
bu gerçekle yüzleşeceksiniz. 
YILMAZ TUNÇ
(Bartın) – Ayrımcılık yapma!
VELİ AĞBABA
(Devamla) - Bu gerçeği yüzünüze vurmaya devam edeceğiz.
BAŞKAN –
Teşekkür ederiz Sayın Ağbaba.
MUSA ÇAM (İzmir)
– Onlar sadece yakar, yakar! 
OSMAN AŞKIN BAK
(İstanbul) – Fişlemeleri kim yaptı? Elli yıldır iktidarda sizsiniz.
AHMET AYDIN
(Adıyaman) – Sayın Başkan…
BAŞKAN –
Buyurunuz Sayın Aydın.
AHMET AYDIN
(Adıyaman) – “Bir tek Alevi’yi bir yere sokmadınız.” diye çok ağır bir ithamda
bulundu.
BAŞKAN – Ne, anlayamadım?
AHMET AYDIN
(Adıyaman) – “Bir Alevi’yi bir yere yerleştirmediniz, kasıtlı olarak bunu
yapıyorsunuz.” manasında çok ağır bir ithamda…
MUSA ÇAM (İzmir)
– Yakıyorsunuz, yakıyorsunuz.
YILMAZ TUNÇ
(Bartın) – KPSS’yle giriyorlar. Devlet memuru nasıl olacak?
OSMAN AŞKIN BAK
(İstanbul) – Sizin gibi fişlemiyoruz.
BAŞKAN – Lütfen
tekrar bir sataşmaya mahal vermeyiniz.
Buyurunuz.
7.- Adıyaman Milletvekili
Ahmet Aydın'ın, Malatya Milletvekili Veli Ağbaba’nın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
AHMET AYDIN
(Adıyaman) – Değerli arkadaşlar, bakın, burada mezhep temelli bir siyaset
yapmak çok ayıptır.
VELİ AĞBABA
(Malatya) – Ayıp bence de.
AHMET AYDIN (Devamla) – Kalkıp burada
birtakım kesimler üzerinden istismar siyaseti yapmak çok ayıptır. 
VELİ AĞBABA (Malatya) – Çok ayıp.
MAHMUT TANAL (İstanbul) – Aynen öyle.
AHMET AYDIN (Devamla) – Sadece sormakla
bunu diyemezsin, çıkıp geçmişine bakarsın, sen ne yaptın? 
VELİ AĞBABA (Malatya) – Bakarsın, bakarsın.
AHMET AYDIN (Devamla) – Ey CHP, sen ne
yaptın? Bugüne kadar Alevilerle ilgili ne yaptın, Kürtlerle ilgili ne yaptın,
öteki inanç gruplarıyla ilgili ne yaptın? Ne yaptınız bugüne kadar Allah
aşkına? 
MAHMUT TANAL (İstanbul) – Sen ne
yaptın?
AHMET AYDIN (Devamla) – Reddetmekten
başka, inkâr etmekten başka, asimile etmekten başka ne yaptınız siz? (AK PARTİ
sıralarından alkışlar) 
VELİ AĞBABA (Malatya) – Sayın Aydın,
Adıyaman’da bir tane var mı? 
AHMET AYDIN (Devamla) – Kalkıp burada
ahkam kesmek kolay ama biz her şeye rağmen “Üç temel kırmızı çizgi” dedik,
“Etnik siyaset yapmayacağız.” dedik…
MUSA ÇAM (İzmir) – Sivas önümüzde.
BAŞKAN – Lütfen sakin olunuz.
AHMET AYDIN (Devamla) – “Dinsel siyaset
yapmayacağız.” dedik, “Bölgesel siyaset yapmayacağız.” dedik ve bütün
politikalarımızın temelinde de insan var insan. “Kim olursa olsun, neye
inanıyorsa inansın, nerede yaşıyorsa yaşasın benim vatandaşımdır” dedik, “Biriz,
beraberiz” dedik, bu bir.
MUSA ÇAM (İzmir) – Yaktınız adamları,
yaktınız.
AHMET AYDIN (Devamla) – İkincisi,
Reyhanlı’yla ilgili. Bakın arkadaşlar, konuşmanın tamamına bakın. Reyhanlı’da
bu bölgede Alevi-Sünni çatışması hedefleniyor ve bu plan ve program
çerçevesinde de 53 Sünni vatandaş kaybedildi ama bu plan tutmayacaktır. 
VELİ AĞBABA (Malatya) – Hâlâ
söylüyorsun ya.
AHMET AYDIN (Devamla) – “Alevi-Sünni
kardeştir, bu ayrım yapılmayacaktır.” diye konuşmanın tamamına baktığınızda
bunu anlayacaksınız, bu planlı, programlı bir şeydi.
AYTUĞ ATICI (Mersin) – Ya, Başbakan
niye düzeltmiyor da sen düzeltiyorsun?
AHMET AYDIN (Devamla) – Kasıtlı olarak
yapılan bir şeydi, kim tarafından geldiği belliydi. O Reyhanlı’ya gelen
katillere yol gösterenler de bellidir, kusura bakmayın. (AK PARTİ sıralarından
alkışlar)
BAŞKAN – Teşekkür ederiz Sayın Aydın.
Aleyhinde Gaziantep Milletvekili…
VELİ AĞBABA (Malatya) – Sayın Başkan…
BAŞKAN – Sayın Ağbaba, yeterince
tartışıldı bu konu, herkes yeterince sözünü de söyledi, bu konuyu burada
kapatıyorum.
VELİ AĞBABA (Malatya) – Sayın Başkan,
yalnız, çok ağır şeyler söyledi, kayıtlara geçsin diye bir iki şey söylemek
istiyorum.
BAŞKAN – E, söyleyin oradan.
VELİ AĞBABA (Malatya) – Buradan mı
söyleyeceğim? Oradan söyleyeyim.
BAŞKAN – Lütfen, yok, yeterince
tartıştık. 
VELİ AĞBABA (Malatya) – Şimdi, Sayın
Başkan, Sivas davası sonuçlandığı zaman Ankara Adliyesinde tek suçları Sivas
davasını izlemekte olan insanların üzerine tazyikli suyu sıkıp, akşam da “Bu
davanın sonuçları hayırlara vesile oldu.” diyen Sayın Başbakan var. 
Yine “Biraz da orada ölenleri değil,
ateşte yakılan Sivas mağdurlarını değil, onları yakanları da düşünmek lazım.”
diyen bir de Sayın Başbakan var. Tekrar soruyorum, tekrar soruyorum…
RAMAZAN CAN (Kırıkkale) – Ne alakası
var ya?
VELİ AĞBABA (Malatya) –…tekrar
soruyorum: Sivas davasında katillere avukatlık yapanlar nerede milletvekili,
onları da merak ediyorum? (CHP sıralarından alkışlar)
BAŞKAN – Teşekkür ediyoruz Sayın Ağbaba.
AHMET AYDIN (Adıyaman) – Tutanaklara
geçsin diye söylüyorum. 
BAŞKAN – Lütfen…
AHMET AYDIN (Adıyaman) – Kalkıp Sivas
olaylarını gündeme getiriyor ama Sivas olayları olduğunda iktidarda kim vardı?
Kim suç işlemişse de cezasını verseydi. (AK PARTİ ve CHP sıralarından
gürültüler)
BAŞKAN – Bu konuyu tekrar tartışmaya
açmayı uygun görmüyorum. Lütfen, kayıtlara geçti, çok rica ederim, herkes neyin
ne olduğunu net bir şekilde biliyor, toplumun hafızası çok şükür yerli yerinde.
VIII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup
Başkan Vekili Iğdır Milletvekili Pervin Buldan tarafından, yüz on altı yıllık
geçmişi olan Kürt basınının 20’nci yüzyılın son çeyreğinde halkların doğru
haber almasının mahkemeyle, öldürmeyle, toplatmayla engellenmesi ve ülke
tarihinin karanlık sayfaları arasında yer alan Kürt basın emekçilerinin
katledilmelerinin araştırılması amacıyla 24/6/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 16 Ekim 2014 Perşembe günkü birleşiminde sunuşlarda okunmasına ve ön
görüşmelerinin aynı günkü birleşimde yapılmasına ilişkin önerisi (Devam)
BAŞKAN – Aleyhinde, Gaziantep
Milletvekili Şamil Tayyar. (AK PARTİ sıralarından alkışlar)
ŞAMİL TAYYAR (Gaziantep) – Teşekkür
ederim.
Sayın Başkan, değerli milletvekilleri;
Halkların Demokratik Partisinin verdiği bir araştırma önergesi vesilesiyle söz aldım.
Hepinizi sevgi ve muhabbetle selamlıyorum.
Metni dikkatlice inceledim, buna
ilişkin elbette ki sözlerimiz var ama -önce sizinle- Cumhuriyet Halk
Partisinden, yine aynı şekilde HDP’den söz alan değerli konuşmacılar, değerli
hatipler biraz da konuyu bağlamından çıkartarak farklı yerlere taşıdılar. Buna
ilişkin de birkaç şeyi söylemek istiyorum, hani hep “Not düşelim.” deniyor ya
biz de not düşelim: Az önce, CHP’li bir vekil söz aldı, konuştu, “O adam” diye
sözünü ettiği kişi Recep Tayyip Erdoğan’dır ve Türkiye Cumhuriyeti’nin seçilmiş
ilk Cumhurbaşkanıdır. (AK PARTİ sıralarından alkışlar) Ve o Cumhurbaşkanı on
iki yıl boyunca Adalet ve Kalkınma Partisine Genel Başkanlık yapmış ve on iki
yıl boyunca girdiği 9 seçimi kazanmıştır. İşin tuhaf tarafı, bu süre
içerisinde, özellikle son beş yılda girdiği 4 seçimi kaybetmiş, genel olarak da
altmış dört yıl boyunca sandıktan sürekli mağlup çıkmış ve tek başına iktidar
yüzü göremeyen bir siyasi partinin üyesi kalkmış burada bize siyaset dersi
veriyor. Eğer, sizin, bir siyaset dersi verecek birikiminiz ve tecrübeniz var
ise önce bunu kendi partinizde uygulayın; bakın, partiniz yerde sürünüyor,
yerde. (AK PARTİ sıralarından alkışlar) 
MUSA ÇAM (İzmir) – Göreceğiz, haziranda
göreceğiz!
ŞAMİL TAYYAR (Devamla) – Bir saniye…
Ayrıca, “Efendim, işte, partinizde
diktatörlük var, otoriter bir yönetim var.” Önce siz kendi partinize bakın!
Bakın, daha yakın bir tarihte bir
kurultay gerçekleştirdiniz. Kurultayda 974 delege Sayın Kemal Kılıçdaroğlu’nu
aday gösterdi, sandıklar açıldı 700 küsur oy çıktı. Peki, size şunu sormak
lazım: Demek ki…
MUSA ÇAM (İzmir) – Sizin de 1340’ın
1340’ı oldu, demokrasi bu mu? Demokrasi bu mu Sayın Tayyar?
ŞAMİL TAYYAR (Devamla) – Bir saniye
dinleyin!
MUSA ÇAM (İzmir) – 1340 delege 1340 oy,
bu mu demokrasi?
ŞAMİL TAYYAR (Devamla) – Bir saniye,
bir saniye dinleyin! 
Peki bizde ne oldu? Anlatayım.
MUSA ÇAM (İzmir) – Bu mu demokrasi, bu
mu?
ŞAMİL TAYYAR (Devamla) – Bakın, 1285
delege Sayın Davutoğlu’nu aday olarak gösterdi. Sandıklar açıldı, 1382 oy
çıktı. Bir CHP kurultayını bir kenara koyun bir de Adalet ve Kalkınma
Partisinin kurultayını koyun.
MUSA ÇAM (İzmir) – Ne ilgisi var?
ŞAMİL TAYYAR (Devamla) – Demek ki…
MUSA ÇAM (İzmir) – Evet, orada
diktatörlük var, orada emir komuta var!
ŞAMİL TAYYAR (Devamla) – Bakın,
seçmenin kendisini en özgür hissettiği alan sandık başıdır. O seçmen, kendi
özgür iradesini sandığa yansıtacağı, o perdelerin arkasında…
MUSA ÇAM (İzmir) – Hangi özgür irade?
Siz özgür müsünüz, özgür müsünüz siz? 
ŞAMİL TAYYAR (Devamla) – …özgür
iradesiyle baş başa kaldığında Kemal Kılıçdaroğlu’ndan desteğini çekti. Çekti
mi, çekmedi mi?
MUSA ÇAM (İzmir) – Alakası yok!
ŞAMİL TAYYAR (Devamla) – Çekti mi,
çekmedi mi, söyleyin bunu. 
MUSA ÇAM (İzmir) – Ne alakası var,
ikisi de bizim arkadaşımız!
BAŞKAN – Lütfen karşılıklı
tartışmayınız!
MUSA ÇAM (İzmir) – Kendi özgür iradenle
Genel Başkanını seçtin mi, seçmedin mi?
BAŞKAN – Lütfen!
ŞAMİL TAYYAR (Devamla) – Şimdi, bakın,
Reyhanlı’yla alakalı da bir iki şey söyleyeceğim.
MUSA ÇAM (İzmir) – Seçmedi, önüne
koydular, “Oy ver!” dediler, oy verdi!
ŞAMİL TAYYAR (Devamla) – O süreci
yakından takip etmiş birisi olarak, o dönemde Sayın Başbakanımızın ifadesi
tamamen bir Alevi-Sünni kalkışması, bir isyanı, bir çatışmasını önlemeye
yönelik, tedbir amaçlı bir konuşmaydı. Siz bunu sulandırdınız. 
MUSA ÇAM (İzmir) – Cumhurbaşkanlığı
seçiminde ne dedi? Cumhurbaşkanlığı seçiminde ne dedi? 
ŞAMİL TAYYAR (Devamla) - Bakın, siz
bunu sulandırdınız. 
MUSA ÇAM (İzmir) – “Ben Sünni’yim. Sen
nesin?” dedi. “Sen de Alevi’sin, söyle.” dedi. Demedi mi Cumhurbaşkanlığı
seçiminde?
ŞAMİL TAYYAR (Devamla) - Eğer, siz bu
tezinizde haklıysanız, eğer siz her şeye rağmen bu tezinizde haklıysanız,
sözcünüz buraya çıkıyor ve diyor ki: “Bir Alevi’yi emniyet müdürü olarak
atadınız mı? Bir Alevi’yi vali olarak atadınız mı? Bir Alevi’yi genel müdür
olarak atadınız mı?” Ya, bundan daha büyük bir ayıp olabilir mi!
VELİ AĞBABA (Malatya) – Hadi ya, bırak!
ŞAMİL TAYYAR (Devamla) - Hem insanları
ötekileştireceksiniz hem ayrıştıracaksınız, etnik kökenlerine, mezhep
gruplarına bağlı olarak ayrıştırıcı ifade kullanacaksınız, bir üslubu
benimseyeceksiniz, ondan sonra da kalkıp Adalet ve Kalkınma Partisinin Genel
Başkanına, Başbakanına söz söyleyeceksiniz.
Eğer siz buna rağmen arayacaksanız son
HSYK seçimlerine bakın. Siz orada karşı çıktınız, birçok yerde tepki koydunuz.
Peki, Yargıda Birlik Platformu kontenjanından seçilmiş isimlere baktınız mı? 
VELİ AĞBABA (Malatya) – Çok iyi baktım.

ŞAMİL TAYYAR (Devamla) - Sosyal
demokrat var, Alevi var. Yüzünüz kızarmıyor mu peki bundan dolayı? Baktınız mı?

VELİ AĞBABA (Malatya) – Soruşturma
açtınız siz. 
ŞAMİL TAYYAR (Devamla) - Yahu neye
soruşturma açacak kardeşim? Neye soruşturma açacak? 
VELİ AĞBABA (Malatya) – Siz açmadınız
mı soruşturma? Adamı sürmediniz mi? 
BAŞKAN – Lütfen karşılıklı
konuşmayınız. Lütfen…
ŞAMİL TAYYAR (Devamla) - Sizin karşı
çıktığınız o listede Alevi var mı, sosyal demokrat var mı, bunu söyleyin.
VELİ AĞBABA (Malatya) – Paralel yapı…
Paralel yapı…
BAŞKAN – Sayın milletvekilleri, lütfen
karşılıklı konuşmayınız.
ŞAMİL TAYYAR (Devamla) – Hayır, hayır,
kim paralel yapı? 
VELİ AĞBABA (Malatya) – “Biz yapmadık
onlar yaptı, paralel yapı.” diyor. Onlara hani soruşturma açılmış ya! Beraber
olduğunuzda ceza verilmiş ya! 
ŞAMİL TAYYAR (Devamla) – Ya, ben
Yargıda Birlik Platformu kontenjanından seçilmiş isimlere bakın diyorum. O
isimlerin içerisinde Alevi var, sosyal demokrat var, ülkücü kökenli var,
muhafazakâr demokrat var. Çoğulcu bir yapı oluştu. 
MUSA ÇAM (İzmir) – Mecbur kaldı,
mecbur…
ŞAMİL TAYYAR (Devamla) – Kardeşim,
yapınca “mecbur”, olmayınca da “Zaten siz bunları istemiyorsunuz.”
diyeceksiniz. Ya, bu hikâyeleri Allah aşkına bir kenara bırakın. 
OSMAN AŞKIN BAK (İstanbul) – 9 seçimdir
tuş oldular, daha ne konuşuyorsun ya! 
ŞAMİL TAYYAR (Devamla) - Bakın,
Ergenekon ve Balyoz davasıyla ilgili şunu söyleyeyim: Ergenekon ve Balyoz
davası bir intikam davası değildir…
VELİ AĞBABA (Malatya) – Mimarlarından
biri de sizsiniz.
ŞAMİL TAYYAR (Devamla) - …bir hukuk
davasıdır ve biz o gün destekledik bugün de destekliyoruz, sonuna kadar da
arkasındayız. Bu konuda bizim zerre kadar bir kaygımız yok. Ama şunu
söyleyeyim: “Efendim, gazetecilere baskılar yapıldı…” 
VELİ AĞBABA (Malatya) – Hükûmetle ayrı
düşüyorsun ama!
ŞAMİL TAYYAR (Devamla) - Neyse ki o
sürecin kazanımlarından birisi siz de yazar oldunuz. Ne güzel. Bak siz de yazar
oldunuz. Ne kadar güzel. Bizim aramıza katıldınız. 
VELİ AĞBABA (Malatya) – Sizden farklı
söylüyorlar.
ŞAMİL TAYYAR (Devamla) – Hayır, hayır,
bir şey söyleyeyim.
Şimdi, o süreçte… 
VELİ AĞBABA (Malatya) – Adalet Bakanı
sizden farklı diyor.
ŞAMİL TAYYAR (Devamla) - Kimsenin
farklı söylediği falan yok.
BAŞKAN – Lütfen karşılıklı
konuşmayınız. Son defa söylüyorum, lütfen Genel Kurula hitap ediniz. Karşılıklı,
sorulara cevap vermeye çalışınca olmuyor. Lütfen…
ŞAMİL TAYYAR (Devamla) – Teşekkür
ederim Sayın Başkanım.
O süreçte Ergenekon ve Balyoz’la ilgili
yazı yazan yazarların üzerinde inanılmaz bir yargı kuşatması vardı. Yaklaşık 7
bin civarında gazeteciyle ilgili Ergenekon ve Balyoz soruşturması açıldı.
Bunlardan birisi benim. O dönemde Star gazetesinin Ankara Temsilcisiydim.
Sadece Star gazetesine açılmış dava 2 bin civarındaydı. Sadece şahsımla ilgili
açılmış davalarda bana istenen hapis cezaları yüz yılın üzerindeydi. 4 davada
ceza aldım. Şu anda altmış beş ay hapis cezam var. Peki, ne yaptım? Sadece
Ergenekon’la ilgili yazılar yazdığım için… 
Bunları yaşadık ve biz o tarihte
dışarıdaydık. Sayın Başbakanımla görüştüm, dedim ki: “Efendim, bu konuda genel
bir mağduriyet var. Türk Ceza Kanunu’nda, Ceza Muhakemeleri Usulü Kanunu’nda
bir değişiklik yapılabilir mi?” Bu konuda değişiklik yapılabileceğini ifade
etti. Biz bunu köşemize taşıdığımızda, az önce savunduğunuz gazeteci yazar
Nedim Şener çıktı, bir açıklama yaptı, dedi ki: “Biz Şamil Tayyar affı
istemiyoruz. Böyle bir düzenleme yapmayın.” Peki, neden? “Ergenekon’un ve
Balyoz’un üzerine giden yazarlar cezaevine atılsınlar, hapse girsinler, perişan
olsunlar, kanunu değiştirmeyin.” Eğer siz ayrıştırıcı olursanız, “Falanca
türden yazılar yazanları cezaevine atın, biz istediğimizi yazarız, bize
dokunamazsınız.” anlayışıyla hareket ediyorsanız bizim bunu kabul etmemiz
mümkün değil.
Ama şunu söyleyeyim: Eğer Nedim
Şenerler, Ahmet Şıklar o tarihte buna karşı çıkmasalardı, Türk Ceza Kanunu’nda
değişiklik yapılacaktı ve aleyhte inanılmaz bir kamuoyu oluşturdular. 
VELİ AĞBABA (Malatya) – Nedim Şener,
Ahmet Şık suçlu mu, değil mi?
ŞAMİL TAYYAR (Devamla) - Ama yıllar
geçti, kendileri de yaptıkları yanlışın farkına vardılar. Neyse, geçelim diğer
konuya.
Az önce HDP’nin sözcüsü burada kürsüye
çıktığı zaman ben açıkçası bu son dönemde olup bitenlerden dolayı bir mahcupluk
duygusu içerisinde, kalkıp Sayın Altan Tan gibi özür dileyeceğini umuyordum.
Fakat inanılmaz pişkin çıktı, maşallah. Herkesi katil yaptı. Böyle, ağız dolusu
tehdit ve şantaj içerikli konuşmalar yaptı. Beyler, kusura bakmayın, eğer bu
memlekette Kobani bahanesiyle 40 kişi hayatını kaybettiyse ve insanlar öldüyse,
kan aktıysa, bu kanda sizin elleriniz var. Çok açık söylüyorum, sizin elleriniz
var. (AK PARTİ sıralarından alkışlar)
İDRİS BALUKEN (Bingöl) – Hep senin elin
var.
PERVİN BULDAN (Iğdır) – Hepsi senin
elin. AKP’nin parmağı var, bunu unutma.
ŞAMİL TAYYAR (Devamla) – HDP parti
yönetim toplantısını yarıda kesiyor, diyor ki: “Acil, halk sokağa çıksın.” Halk
sokağa çıktı, provokatörlerle beraber sokağa çıktılar. Bingöl eylemi bir PKK
eylemidir, çok açık söylüyorum. PKK eylemidir ve bunun da arkasında…
İDRİS BALUKEN (Bingöl) – Neye dayanarak
söylüyorsun?
ŞAMİL TAYYAR (Devamla) – Siz neye
dayanarak söylüyorsanız ben de ona dayanarak söylüyorum.
İDRİS BALUKEN (Bingöl) – Benim elimde
bir sürü somut belge var, balistik incelemeler var.
ŞAMİL TAYYAR (Devamla) – Evet, şimdi,
bakın, keşke bugün de bunu gündeme getirirken, 16 yaşında, balkondan aşağı
atılmış, üzerinden arabayla geçilmiş Yasin Börü’yü de burada gündeme
getirebilseydiniz.
İDRİS BALUKEN (Bingöl) – Herkesi
gündeme getiriyoruz, herkesi gündeme getiriyoruz.
ŞAMİL TAYYAR (Devamla) – Vicdanın
sızlamadı mı Allah aşkına? Yasin Börü’nün annesinin açıklamaları karşısında
vicdanınız sızlamadı mı?
Sayın Grup Başkan Vekili, yani bu
acıları yaşamış, HDP Grubu içerisindeki kişilerden birisiniz. Yasin Börü’nün
annesinin açıklamalarını ve adli tıp raporunu okuduğunuz zaman yüreğiniz
sızlamadı mı? Selahattin Demirtaş’ın yakasına yapışıp “Ey Sayın Genel Başkan,
niye bunu yaptınız? Bakın, masum insanlar hayatını kaybettiler, bunda bizim de
sorumluluğumuz, bunda bizim de payımız var.” deme cesaretini gösteremediniz. 
Bakın, adli tıp raporunda ne diyor:
“Yasin Börü, 16 yaşında. Kurban eti dağıtmak için sokağa çıktığında hayatını
kaybetti. Baş ve yüz kısmının kafatası ve yüz kemiklerinin kırılmasına bağlı
deforme…”
(Mikrofon otomatik cihaz tarafından
kapatıldı)
ŞAMİL TAYYAR (Devamla) – “…görünümünde
olduğu görüldü. Vücutta yanık ve is bulaşıklarıyla 15 adet kesici ve delici
alet yarası tespit edildi.”
Konuşma sürem bitti, ben devam
ediyorum.
Ve inanıyorum ki Altan Tan gibi, siz de
bu olup bitenler karşısında…
İDRİS BALUKEN (Bingöl) – Ya, Altan Tan
sizin yaptıklarınızı daha fazla söyledi ya! Siz niye olayı saptırıyorsunuz?
ŞAMİL TAYYAR (Devamla) – …bir özeleştiri
noktasını geliştirir, pişkince konuşmak değil, bir utanç duygusuyla çıkar… (AK
PARTİ sıralarından alkışlar)
BAŞKAN – Teşekkür ederiz Sayın Tayyar.
MEHMET AKİF HAMZAÇEBİ (İstanbul) –
Sayın Başkan…
ADİL ZOZANİ (Hakkâri) – Sayın Başkan…
BAŞKAN – Sırayla dinleyeceğim
taleplerinizi.
MEHMET AKİF HAMZAÇEBİ (İstanbul) –
Efendim, Sayın Konuşmacı Cumhuriyet Halk Partisinin son kurultayında Sayın
Kılıçdaroğlu’nun almış olduğu oylarla ilgili gerçek dışı değerlendirmeler
yapmak suretiyle Genel Başkanımıza ve parti tüzel kişiliğimize sataşmıştır, söz
istiyorum.
BAŞKAN – Evet.
Sizin?
ADİL ZOZANİ (Hakkâri) – Ne söylemedi ki
Sayın Başkanım?
İDRİS BALUKEN (Bingöl) – “Pişkin.”
dedi.
ADİL ZOZANİ (Hakkâri) – “Piskin.” dedi
yani her şeyi söyledi.
BAŞKAN – Buyurun Sayın Hamzaçebi, önce
size söz vereceğim.
V.- SATAŞMALARA İLİŞKİN
KONUŞMALAR (Devam)
8.- İstanbul Milletvekili
Mehmet Akif Hamzaçebi'nin, Gaziantep Milletvekili Şamil Tayyar’ın HDP grup
önerisi üzerinde yaptığı konuşması sırasında Cumhuriyet Halk Partisine ve CHP
Grup Başkanına sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; 1950 seçimlerinde Cumhuriyet Halk
Partisi seçimleri kaybeder, Demokrat Parti seçimleri kazanır, dönemin
Cumhuriyet Halk Partisi Genel Başkanı, büyük devlet adamı İsmet İnönü’nün nasıl
bir tavır alacağını herkes beklerken şöyle bir açıklamada bulunur: “Benim bu
mağlubiyetim benim en büyük zaferimdir.” Çünkü, Türkiye’de tek parti döneminden
sonra seçimle iktidar el değiştirmiştir, demokrasinin en büyük zaferidir.
Şimdi, Sayın Tayyar, Cumhuriyet Halk
Partisi kurultayıyla ilgili bir değerlendirme yapıyor, “Bakın, bizim delegemiz
bizim kongremizde Davutoğlu’nun arkasında olduğu gibi durdu, siz Genel
Başkanınıza o kadar destek veremediniz.” diyor.
ÜNAL KACIR (İstanbul) – Öyle değil,
öyle değil. İmza sayısından az oy çıktı. 
MEHMET AKİF HAMZAÇEBİ (Devamla) – Evet,
bu, bizim partimizin demokrasi anlayışının ne kadar güçlü olduğunu gösterir.
ŞAMİL TAYYAR (Gaziantep) – Ya, imza,
imza, hangi demokrasiden bahsediyorsun! (AK PARTİ sıralarından gürültüler)
MEHMET AKİF HAMZAÇEBİ (Devamla) – Bizde
adaylar çıkar, yarışırlar. (CHP sıralarından alkışlar)
Şimdi, Sayın Tayyar, mezhepçi
politikayla ilgili…
ÜNAL KACIR (İstanbul) – Sayın
Hamzaçebi, imza sayısından az oy nasıl oluyor?
MEHMET AKİF HAMZAÇEBİ (Devamla) – Sus
da öğren Kacır! Dinle, öğren. 
…mezhepçi politikayla ilgili örnek
veriyor, “Biz mezhepçi değiliz. Bakın, HSYK seçimlerinde Aleviler seçildi,
ülkücüler seçildi, muhafazakârlar seçildi.” diyor. HSYK seçimlerinin
değerlendirilmesi ayrı bir konu yani bunu örnek veriyor ama “Etnik kökenine ve
inancına göre orada herkes var, dolayısıyla demokratik bir seçim oldu.” diyor.
Ama sıra vali ve emniyet müdürü atamalarına geldi mi, “Ayıp değil mi, bizim
arkadaşımıza sen mezhebine, etnik kökenine göre soruyorsun.” diyor.
RECEP ÖZEL (Isparta) – Ya, sizden
milletvekili oldu ya, valiniz de var, bilmiyor musun sen?
MEHMET AKİF HAMZAÇEBİ (Devamla) – Sayın
Tayyar, niye orada diyemiyorsunuz ki: “Evet, bizde Alevi vali de vardır.”
ŞAMİL TAYYAR (Gaziantep) – Vardır,
vardır.
ÜNAL KACIR (İstanbul) – Vardır ya.
RECEP ÖZEL (Isparta) – Var ya, var, bir
tanesi sizden milletvekili oldu ya. Valiydi milletvekili oldu sizden ya. (AK
PARTİ sıralarından gürültüler)
MEHMET AKİF HAMZAÇEBİ (Devamla) –
Mademki HSYK’yı inancına göre sayıyorsunuz, etnik kökenine göre sayıyorsunuz.
Davutoğlu ve Erdoğan ikilisinin
mezhepçi politikası iflas etmiştir, toplum bunu görmüştür. 
Hepinize saygılara sunuyorum. (CHP
sıralarından alkışlar)
BAŞKAN – Teşekkür ederiz Sayın
Hamzaçebi.
Buyurunuz Sayın Zozani.
ÜNAL KACIR (İstanbul) – Sayın Başkan,
bizim dönemde vali olan, şimdi CHP’de milletvekilidir.
VELİ AĞBABA (Malatya) – Göstersene bir
tane, gösteremezsin!
RECEP ÖZEL (Isparta) – Ali Haydar Öner!
VELİ AĞBABA (Malatya) – Göster, ne
zaman olmuş vali? Sorsana ne zaman olmuş vali? (AK PARTİ ve CHP sıralarından
gürültüler) 
BAŞKAN – Sayın milletvekilleri, çok
rica ederim. 
VELİ AĞBABA (Malatya) – Kartal
Kaymakamıydı, Isparta’ya sürdünüz.
BAŞKAN – Sayın milletvekilleri, lütfen
bu tartışmanızı sonra kendi aranızda yürütün. Yeterince tutanaklara geçti
görüşleriniz.
ÜNAL KACIR (İstanbul) – Bizim
zamanımızda Isparta Valisi olan birisi muhalefetten milletvekili oluyorsa
bundan daha büyük bir delil olur mu?
VELİ AĞBABA (Malatya) – Sen yaptın,
milletvekili de sen yaptın!
ÜNAL KACIR (İstanbul) – Hayır, biz
bürokrat yaptık.
VELİ AĞBABA (Malatya) – Biz görmedik.
BAŞKAN – Sayın Zozani’ye söz veriyorum.

Buyurunuz Sayın Zozani. 
9.- Hakkâri Milletvekili
Adil Zozani'nin, Gaziantep Milletvekili Şamil Tayyar’ın HDP grup önerisi
üzerinde yaptığı konuşması sırasında şahsına sataşması nedeniyle konuşması
ADİL ZOZANİ (Hakkâri) – Teşekkür ederim
Sayın Başkan.
Değerli milletvekilleri, lafı karambole
getirip burada, kürsüde söylenilenleri unutturmaya çalışmayın.
Biraz önce Sayın Vekil -Sayın Tayyar-
buraya çıktı, ilk cümlesi: “2 hatip çıktı, burada konunun bağlamının dışında
konuşmalar yaptılar. Ben konunun bağlamında konuşacağım.” dedi ve konunun hiç
bağlamına giremedi maalesef çünkü konunun bağlamına girerse bir şeyler
söylemesi gerekir. Kendisi bir basın mensubudur. Bugün milletvekili olabilir,
yarın öbür gün vekilliği bittiği zaman tekrar bir gazeteye döner yazı yazar.
Gazetecilik mesleği baki bir meslektir, sonuna kadar insanın üzerinde taşıdığı
bir sıfattır. Ben de o sıfatı taşıyorum, kendisi de taşıyor. Çıkıp şunu
diyebilmeliydi ki: “Evet, iki gün önce Adana’da katledilen gazetecinin failleri
bulunmalıdır, ben de bu öneriyi destekliyorum.” Bunu demek durumunda olacağını
hissettiği için konunun bağlamına girmedi. Ancak, AKP hükûmetlerinin genel
politikasıdır: Kurtla kuzuyu yer, koyunla yasını tutar. Genellikle, buraya
çıktığı zaman, sürekli bir yerleri eleştirip kendini temize çıkarma gayreti
vardır. 
Bakın, şurada açık ve net sorduk: Kürt
sokağındaki kanlı olayların başlangıcı Mardin Dargeçit’tir. Mardin Dargeçit’te
korucular -ki belediye başkanınıza yakınlığıyla bilindiği ifade edilen
korucular- kitleyi tarıyor ve 4 insanı katlediyor. Bununla ilgili, gelin, bir
araştırma önergesi verelim. Evet, Yasin Börü de dâhil, hepsinin
katledilişleriyle ilgili olarak, gelin, burada bir araştırma önergesi
getirelim. Meclis olarak bir komisyon kuralım, bu meseleyi araştıralım diyoruz.
Yanlış bir şey mi söylüyoruz? Hayır. 
(Mikrofon otomatik cihaz tarafından
kapatıldı)
GÖKCEN ÖZDOĞAN ENÇ (Antalya) – Ortada
değil mi her şey?
ADİL ZOZANİ (Devamla) – Bütün olayların
başlangıç noktası… 
BAŞKAN – Teşekkür ediyoruz Sayın
Zozani. 
ADİL ZOZANİ (Devamla) – …Sayın
Cumhurbaşkanının Antep’te sarf ettiği sözdür. Sayın Cumhurbaşkanının Antep’te
sarf ettiği sözün sebebiyet verdiği kışkırtmayı…
İDRİS ŞAHİN (Çankırı) – Ne söyledi? 
ADİL ZOZANİ (Devamla) – …sebebiyet
verdiği olayları…
İDRİS ŞAHİN (Çankırı) – Ne söyledi? 
ADİL ZOZANİ (Devamla) – …bugün artık
biliyor olmanız gerekirken…
BAŞKAN – Teşekkür ediyoruz Sayın
Zozani. 
ADİL ZOZANİ (Devamla) – …bunu
okuyamadığınız için yazık oluyor memlekete. 
Teşekkür ediyorum. 
BAŞKAN – Öneriyi oylarınıza sunuyorum…
İDRİS BALUKEN (Bingöl) – Sayın Başkan,
sataşma vardı demin. 
YILMAZ TUNÇ (Bartın) – Cevap verdi,
hepsine verdi.
RECEP ÖZEL (Isparta) – Oylamaya geçtiniz.

İDRİS BALUKEN (Bingöl) – Şimdi, grubumuz
adına sataşma için Pervin Hanım zaten söz isteyecek de…
BAŞKAN – Ama Sayın Zozani cevap verdi. 
PERVİN BULDAN (Iğdır) – Hayır, hayır. 
İDRİS BALUKEN (Bingöl) – Hayır, hayır,
kendisine kişisel sataşma vardı, “Pişkince konuştu.” diye kişisel sataştı. Grubumuz
adına Pervin Hanım söz alacak ama Bingöl olaylarıyla ilgili Genel Kurulu yanlış
bilgilendirdi, ben sadece Bingöl olaylarıyla ilgili söz istiyorum efendim. 
BAŞKAN – Şimdi, ben oylamaya geçtim
sayın milletvekilleri. Bu konuda…
İDRİS BALUKEN (Bingöl) – Sayın Başkan,
biz öncesinden parmak kaldırdık ama. Ya, bunu kabul etmemiz mümkün değil, hem
Genel Kurulu yanlış bilgilendiriyor hem grubumuza ağır sataşmalarda bulunuyor
ve inanılmaz derecede düzeysiz iddialar dile getiriyor. 
BAŞKAN – Tamam, siz şey yapın, geçin. 
RECEP ÖZEL (Isparta) – Oylamadan sonra…
İDRİS BALUKEN (Bingöl) – Hayır, ben
Bingöl Milletvekili olarak Bingöl olaylarıyla ilgili bilgilendirme yapacağım. 
RECEP ÖZEL (Isparta) – Böyle bir şey
olur mu ya? 
İDRİS BALUKEN (Bingöl) – Grubumuza yönelik
hakaretlere de grubumuz adına söz isteyecek diğer arkadaşımız. 
BAŞKAN – Tamam, buyurun. 
MİHRİMAH BELMA SATIR (İstanbul) – Bütün
grup konuşsun!
ADİL ZOZANİ (Hakkâri) – Şahsı adına
alıyor. 
AHMET AYDIN (Adıyaman) – Bir kişi cevap
verir. 
BAŞKAN – Sayın milletvekilleri,
birbirinize karşı sataşmadan konuşursanız Genel Kurulda bunlara mahal
olmayacak. 
Buyurunuz Sayın Baluken.
10.- Bingöl Milletvekili
İdris Baluken'in, Gaziantep Milletvekili Şamil Tayyar’ın HDP grup önerisi
üzerinde yaptığı konuşması sırasında şahsına sataşması nedeniyle konuşması
İDRİS BALUKEN (Bingöl) – Sayın Başkan,
değerli milletvekilleri; grubumuz adına, burada getirilen düzeysiz ithamların
tamamına birazdan arkadaşımız cevap verecek. Ancak, ben, özellikle Bingöl
olaylarıyla ilgili sayın hatipteki panik havasını da burada gördüm. Bingöl
olaylarının birbirinden ayrı iki olay olduğunu sizin İçişleri Bakanınız ve
sizin istihbarat yetkilileriniz de artık kabul ediyorlar. Emniyet müdürüne,
müdür yardımcısına yönelik suikastı kimin yaptığını şu anda sizin Hükûmetiniz
denetiminde bulunan bakanlıklar “Bilmiyoruz.” diyorlar. Dolayısıyla, siz böyle
bir bilgi üzerinden elinizde hangi bilgi, belge, veri varsa buraya gelip
söylemek zorundasınız. 
Ben size bizim elimizdeki verileri
söyleyeyim. Olayın oluş saati 21.15, emniyet müdürüne saldırı, Genç
Köprüsü’ndeki infaz 22.30. Aradaki mesafe 10-15 kilometre ve 1 saat 15 dakika
sonra; 10 dakikalık yolu 1 saat 15 dakika sonra sözde geçmişler.
“Kullanılan 2 araç aynı.” dendi, yalan
çıktı. Şehir merkezindeki araçla yargısız infazın yapıldığı araç farklı. 
Kullanılan silahlar: Yargısız infazda
araçta ele geçirilen silahlarla emniyet müdürüne suikast yapılan silahların
balistik incelemesi tamamen farklı çıktı. 
“MOBESE kameralarının, güvenlik
kameralarının görüntülerini açıklayın.” diyoruz, büyük bir panik havasıyla
onları da açıklamıyorlar. 
Gözaltına alınan 8 kişi var; tam üç gün
boyunca aileleri ve avukatlarıyla görüştürülmüyorlar. Ya olay onlara mal
edilmek isteniyor ya olayın detayları açığa çıkarılmak istenmiyor.
Adalet Bakanlığı ve İçişleri
Bakanlığına defalarca çağrı yapmamıza rağmen hâlâ bir heyeti Bingöl’e gönderip
“Bu emniyet müdürüne suikastı kim yaptı?” diye bir heyet bile oluşturmuş değil.
Böyle bir durumla karşı karşıyayız. Bingöl halkı tabloyu net biliyor. Karanlık
bir el, Bingöl’de…
(Mikrofon otomatik cihaz tarafından
kapatıldı) 
İDRİS BALUKEN (Devamla) – …çok
profesyonel bir şekilde iki olayı üst üste getirerek emniyet müdürüne suikast
ve 4 kişinin içinde bulunduğu araç içerisinde yargısız infaz yapmıştır. 
Bütün bu veriler ortadayken, olayla
ilgili hiçbir somut açıklama yokken de İçişleri Bakanımız ve Başbakan, olayla
bağlantısı var gibi gösterip “4 saldırgan ölü ele geçirilmiştir.” demiştir.
Dolayısıyla, onların da gelip kamuoyundan özür dilemeleri gerekir. 
Genel Kurulu saygıyla selamlarım. (HDP
sıralarından alkışlar)
BAŞKAN – Teşekkür ederiz Sayın Baluken.
ŞAMİL TAYYAR (Gaziantep) – Sayın
Başkan…
PERVİN BULDAN (Iğdır) – Sayın Başkan,
grubumuz adına ben de Sayın Tayyar’ın grubumuza yönelik sataşmasından dolayı
söz istiyorum. (AK PARTİ sıralarından gürültüler)
BAŞKAN – Ne söylemişti? 
PERVİN BULDAN (Iğdır) – “Kanlı
ellerinizle bu ölümlerden sorumlusunuz.” dedi, beni vicdanımla baş başa
bıraktığını söyledi. “Acı çekmiş bir milletvekili olarak bunu yapmamamız
gerekiyor.” dedi, buna cevap vereceğim.
HARUN KARACA (İstanbul) - Kaç kişi söz
alacak Başkanım?
BAŞKAN – Buyurunuz Sayın Buldan.
Yeni sataşmalara lütfen mahal
vermeyiniz Sayın Buldan.
11.- Iğdır Milletvekili
Pervin Buldan'ın, Gaziantep Milletvekili Şamil Tayyar’ın HDP grup önerisi
üzerinde yaptığı konuşması sırasında HDP Grubuna sataşması nedeniyle konuşması
PERVİN BULDAN (Iğdır) – Teşekkür ederim
Sayın Başkan.
Bir kere, Sayın Tayyar’a şunu ifade
etmek isterim: Benim vicdanımla senin vicdanın aynı kefeye asla konulamaz; bu
bir. (AK PARTİ sıralarından gürültüler)
ŞAMİL TAYYAR (Gaziantep) – Kesinlikle!
Allah’a binlerce şükürler olsun!
AHMET YENİ (Samsun) – 40 kişiyi
öldürdünüz, hâlâ konuşuyorsunuz!
PERVİN BULDAN (Devamla) – Bir kere,
sayın milletvekilleri, iğneyi önce kendinize… (AK PARTİ sıralarından
gürültüler) 
AHMET YENİ (Samsun) – Sokağa döktünüz
milleti!
İDRİS BALUKEN (Bingöl) – Dinleyin,
dinleyin!
PERVİN BULDAN (Devamla) - …iğneyi önce
kendinize, çuvaldızı da lütfen başkasına batırın. Bir kere, bu ölümlerin
yaşanmasında tek sorumlu Cumhurbaşkanıdır.
AHMET YENİ (Samsun) – Hadi oradan ya! 
PERVİN BULDAN (Devamla) – Açık
söylüyorum, Cumhurbaşkanıdır. (AK PARTİ sıralarından gürültüler) 
AHMET YENİ (Samsun) – 40 kişinin
katilisiniz! Eliniz kan da be! 
İDRİS BALUKEN (Bingöl) – Sizin her
tarafınız kanda.
PERVİN BULDAN (Devamla) – Kutuplaşmayı
derinleştiren…
AHMET YENİ (Samsun) – 40 kişinin
katilisiniz be! 
PERVİN BULDAN (Devamla) - …kutuplaşmayı
derinleştiren, şiddeti körükleyen açıklamalar yapmış…
AHMET YENİ (Samsun) – Utanın ya!
PERVİN BULDAN (Devamla) - …arkasından
Başbakan ve Hükûmet yetkilileri…
AHMET YENİ (Samsun) – Utanmadan…
Yüzünüz kızarsın! 
PERVİN BULDAN (Devamla) - …Bakanlar
açıklama yapmış ve bu olayların başlamasına sebep olmuştur. (AK PARTİ
sıralarından gürültüler) O akşam Sayın Selahattin Demirtaş bu açıklamayı
yapmasaydı bile halk sokağa çıkacaktı. 
AHMET YENİ (Samsun) – Hadi oradan! 40
kişinin katilisiniz!
PERVİN BULDAN (Devamla) - Halk sokağa
çıkacaktı. Bunu bilmenizi istiyoruz. (AK PARTİ sıralarından gürültüler)
BAŞKAN – Lütfen sakin olunuz. 
MUHYETTİN AKSAK (Erzurum) – Hangi yüzle
konuşuyorsun? Utanın yahu!
PERVİN BULDAN (Devamla) - Ölen…
AHMET YENİ (Samsun) – Bir de utanmadan
konuşuyor be!
BAŞKAN - Lütfen sakin olunuz. 
PERVİN BULDAN (Devamla) – …yaşamını
yitiren…
MUHYETTİN AKSAK (Erzurum) – Yüzünüz
kızarsın! Edep ya hu, edep!
İDRİS BALUKEN (Bingöl) – Sayın Başkan,
bunları susturur musunuz?
MUHYETTİN AKSAK (Erzurum) – Yüzünüz
kızarsın!
PERVİN BULDAN (Devamla) - …40
vatandaşımızın ailesine başsağlığı diliyorum. 
AHMET YENİ (Samsun) – Yüzünüz
kızarmıyor be!
PERVİN BULDAN (Devamla) - Ben senin
gibi vicdansız değilim, ölümün ne olduğunu bilen bir insanım.
AHMET YENİ (Samsun) – 40 kişinin…
Sokağa döktünüz be! Utanmadan konuşuyorsun!
İDRİS BALUKEN (Bingöl) – Hepsinin
katili sizsiniz.
PERVİN BULDAN (Devamla) - Yaşamını
yitirmenin ne anlama geldiğini bilen bir insanım. 
AHMET YENİ (Samsun) – Yazıklar olsun!
Yüzünüz kızarmıyor be!
İDRİS BALUKEN (Bingöl) – Sana yazıklar
olsun! 
AHMET YENİ (Samsun) – Ne
konuşuyorsunuz? 
İDRİS BALUKEN (Bingöl) – Hükûmet
sensin. Çık, varsa bir şeyin kürsüden söyle! Hepsinin katili sizsiniz.
BAŞKAN – Lütfen sakin olunuz, sessiz
olunuz. 
PERVİN BULDAN (Devamla) – Lütfen
söylediğiniz sözlere dikkat ediniz. 
AHMET YENİ (Samsun) - Kana buladınız be
ortalığı! 
İDRİS BALUKEN (Bingöl) – Halkı sokağa
çıkaran senin politikaların.
ŞAMİL TAYYAR (Gaziantep) – Dikkat
etmezsem ne olacak? 
PERVİN BULDAN (Devamla) – Kana, kimin
kana buladığı ortadadır sayın vekiller. 
ŞAMİL TAYYAR (Gaziantep) – Tehdit mi
ediyorsunuz yani?
PERVİN BULDAN (Devamla) - Sayın
Selahattin Demirtaş’ı bu konuda sorumlu tutmak vicdansızlığın en büyüğüdür. En
büyük sorumluluk sizdedir bu konuda. 
ŞAMİL TAYYAR (Gaziantep) – Dikkat
etmezsem ne olacak? Tehdit mi ediyorsunuz? Tehdit mi ediyorsunuz?
İDRİS BALUKEN (Bingöl) – Otur yerine!
PERVİN BULDAN (Devamla) - Açık
söylüyoruz: Bu ölümlerden tek sorumlu sizlersiniz. (AK PARTİ sıralarından
gürültüler)
BAŞKAN – Lütfen… Lütfen sakin olunuz. 
PERVİN BULDAN (Devamla) – …AKP
Hükûmetidir, AKP Hükûmetidir. (AK PARTİ sıralarından gürültüler) 
GÖKCEN ÖZDOĞAN ENÇ (Antalya) – Sensin
davet eden!
BAŞKAN – On dakika ara veriyorum. 
Kapanma Saati:
16.49
ÜÇÜNCÜ OTURUM
Açılma Saati:
17.12
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Mine LÖK BEYAZ (Diyarbakır)
----0----
BAŞKAN – Sayın milletvekilleri, Türkiye
Büyük Millet Meclisinin 5’inci Birleşiminin Üçüncü Oturumunu açıyorum. 
VIII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup
Başkan Vekili Iğdır Milletvekili Pervin Buldan tarafından, yüz on altı yıllık
geçmişi olan Kürt basınının 20’nci yüzyılın son çeyreğinde halkların doğru
haber almasının mahkemeyle, öldürmeyle, toplatmayla engellenmesi ve ülke
tarihinin karanlık sayfaları arasında yer alan Kürt basın emekçilerinin
katledilmelerinin araştırılması amacıyla 24/6/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 16 Ekim 2014 Perşembe günkü birleşiminde sunuşlarda okunmasına ve ön
görüşmelerinin aynı günkü birleşimde yapılmasına ilişkin önerisi (Devam)
BAŞKAN - Şimdi, Halkların Demokratik
Partisi grup önerisini oylarınıza sunacağım.
III.- YOKLAMA
(CHP sıralarından bir grup milletvekili
ayağa kalktı) 
MEHMET AKİF HAMZAÇEBİ (İstanbul) –
Yoklama talebimiz vardı. 
BAŞKAN – Yoklama talebini yerine
getireceğim. 
Sayın Hamzaçebi, Sayın Altay, Sayın
Çam, Sayın Atıcı, Sayın Ayaydın, Sayın Ekici, Sayın Tanal, Sayın Acar, Sayın
Öz, Sayın Günaydın, Sayın Köse, Sayın Korutürk, Sayın Ekşi, Sayın Yılmaz, Sayın
Güler, Sayın Gök, Sayın Seçer, Sayın Özkoç, Sayın Küçük, Sayın Düzgün. 
Üç dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup
Başkan Vekili Iğdır Milletvekili Pervin Buldan tarafından, yüz on altı yıllık
geçmişi olan Kürt basınının 20’nci yüzyılın son çeyreğinde halkların doğru
haber almasının mahkemeyle, öldürmeyle, toplatmayla engellenmesi ve ülke
tarihinin karanlık sayfaları arasında yer alan Kürt basın emekçilerinin
katledilmelerinin araştırılması amacıyla 24/6/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 16 Ekim 2014 Perşembe günkü birleşiminde sunuşlarda okunmasına ve ön
görüşmelerinin aynı günkü birleşimde yapılmasına ilişkin önerisi (Devam)
BAŞKAN - Halkların
Demokratik Partisi Grubunun önerisini oylarınıza sunuyorum: Kabul edenler...
Kabul etmeyenler... Kabul edilmemiştir.
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım:
2.- MHP Grubunun,
Kahramanmaraş Milletvekili Mesut Dedeoğlu ve arkadaşları tarafından, elektrik
ve doğal gaz zamlarının olumsuz etkilerinin araştırılarak alınması gereken
önlemlerin belirlenmesi amacıyla 14/1/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 16 Ekim 2014 Perşembe günkü birleşiminde sunuşlarda okunmasına ve ön
görüşmelerinin aynı günkü birleşimde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulunun 16/10/2014 Perşembe
günü (bugün) yaptığı toplantısında, siyasi parti grupları arasında oy birliği
sağlanamadığından Grubumuzun aşağıdaki önerisinin İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Yusuf
Halaçoğlu
 
Kayseri
 
MHP Grup Başkan Vekili
Öneri:
14 Ocak 2013 tarih ve 8397 sayı ile
Kahramanmaraş Milletvekili Mesut Dedeoğlu ve arkadaşlarının, elektrik ve doğal
gaz zamlarının olumsuz etkilerinin araştırılarak alınması gereken önlemlerin
belirlenmesi amacıyla TBMM Başkanlığına vermiş olduğu Meclis araştırması
açılmasına ilişkin önergemizin 16/10/2014 Perşembe günü (bugün) Genel Kurulda
okunarak görüşmelerinin bugünkü birleşimde yapılması önerilmiştir.
BAŞKAN –
Lehinde, Kahramanmaraş Milletvekili Mesut Dedeoğlu…
Buyurunuz Sayın
Dedeoğlu. (MHP sıralarından alkışlar)
MESUT DEDEOĞLU
(Kahramanmaraş) – Sayın Başkan, değerli milletvekilleri; yapılan yüksek oranlı
elektrik ve doğal gaz zamları konusunda vermiş olduğumuz Meclis araştırma
önergemiz üzerine Milliyetçi Hareket Partisi Grubumuz adına söz aldım, bu
vesileyle yüce heyetinizi saygılarımla selamlıyorum.
Sayın
milletvekilleri, ülkemizin artan ve büyüyen sorunlarına her geçen gün yenileri
eklenmektedir. Ülkemizde ekonomik koşullar her geçen gün ağırlaşmaktadır.
Eğitim ve sağlık alanında yaşanan sorunlar içinden çıkılmaz bir hâle
dönüşmüştür. Ülkemizde ve Kahramanmaraş’ta hastanelerde ve acil servislerde
yabancı uyruklu hastalar nedeniyle yer bulmak, muayene olmak artık çok zor, çok
güç hâle gelmiştir. Katkı ve katılım paylarına her geçen gün yenileri
eklenmektedir. Ayrıca, sendikalar arasında ayrım yapılmaktadır. TÜRK
SAĞLIK-SEN’e kayıtlı yöneticiler maalesef yoktur. Bu ayrımcılık neden
yapılmaktadır? Böylece, Kahramanmaraş’ta çalışma barışı da kalmamıştır. Sağlık
Uygulama Tebliği’nde yapılan yeni fiyat artışıyla mide, kalp, hepatit, tansiyon
ve astım gibi tedavi gruplarındaki ilaçlardan 2 katına varan oranda katkı payı
alınması konusunda uygulama başlatılmıştır. Bu uygulama da yine tıpkı elektrik
ve doğal gaz zammı gibi 1 Ekim 2014 tarihinden itibaren görev başındaki AKP
Hükûmeti tarafından başlatılmıştır.
Sağlık alanında
bunlar yaşanırken eğitim alanında da temel öğretimden ortaöğretime geçiş
sistemi konusunda da büyük sıkıntılar yaşanmaktadır. Bu sistem kapsamında,
öğrenciler evlerinden kilometrelerce uzakta olan okullara gitmek zorunda
bırakılmışlardır. Öğrenciler ve öğretmenler kalabalık sınıflarda ders
yapmaktadır. Çoğu okulda ikili eğitime geçilmiştir. Öğrenciler geç saatlere
kadar okullarda eğitim görmek ve sokaklarda kalmak zorunda bırakılmaktadırlar.
Bu uygulamanın büyük sıkıntıları vardır.
Ülkemizde ve Kahramanmaraş’ta Türk
eğitim sendikalı veya başka sendikalı başarılı ve tecrübeli, çalışkanlıklarıyla
rüştünü ispat etmiş okul müdürleri, yine bu Hükûmet döneminde haksız yere
görevden alınmışlardır. Sebep nedir? Ülkeyi ayrıştırmak mıdır? Çalışanları
ayrıştırmak mıdır? 
Ayrıca, öğretmenler ve müdür
yardımcıları rotasyon konusunda kaygılı bir bekleyiş içerisindedirler.
Sayın Başkan, değerli milletvekilleri;
işsizlik ve terör konusu, ülkemizin hâlen en önemli sorunlarının başında yer
almaktadır. Son günlerde sokaklarda yaşanan olaylar ve ortaya çıkan can
kayıpları, ülkemizde Hükûmetin izlemiş olduğu iç ve dış politikanın ne kadar
yanlış olduğunu açık bir şekilde ortaya koymaktadır. Hükûmet, olaylar
karşısında güvenlik ve asayişi sağlayamamıştır. Hükûmet, en kısa sürede iç ve
dış politikasını tekrar gözden geçirmelidir. Açılım politikalarını bir kenara
bırakarak, milletimizin can ve mal güvenliğini sağlayacak, huzur ve güven
ortamını temin edecek politikalara yönelmelidir. Hükûmet, bölücülerle müzakere
yapmak yerine, milletimizle müzakere yapmalıdır. Terörle mücadele daha etkin
bir şekilde sürdürülmelidir.
Sayın Başkan, değerli milletvekilleri;
Hükûmet, elektrik ve doğal gaz fiyatlarına, özellikle kış aylarında yüksek
oranda zamlar yapmayı âdeta bir alışkanlık hâline getirmiştir. AKP Hükûmeti, bu
kış da 1 Ekim 2014 tarihinden geçerli olmak üzere, elektrik ve doğal gaz
fiyatlarına yüzde 9 oranında zam yapmıştır. Hükûmet, bu zamlarla sanayiye ve
her aileye yeni bir yük getirmiştir. Elektrik ve doğal gaz fiyatlarına yapılan
bu zamlardan piyasada pek çok ürünün fiyatı etkilenmeye başlamıştır. Yapılan bu
zamlar, tüketim mallarının maliyetine doğrudan yansımıştır. Zamlar sadece
konutlarda değil, sanayide ve üretimde maliyetlere yansıdığı için tamamen
vatandaşın cebinden çıkacak hâle gelmiştir. Ülkemizde elektrik ve doğal gaza
yapılan son zamlar, başta tekstil olmak üzere birçok sanayi dalını, özellikle
de yoğun enerji kullanan çelik ve çimento gibi sektörleri de sıkıntıya
sokmuştur. Her geçen gün ağırlaşan ekonomik şartlar karşısında bir destek
beklediği dönemde, elektrik ve doğal gaza yapılan yüksek oranlı zamlar toplumun
bütün kesimleri için yeni bir yük ve üzüntü kaynağı hâline gelmiştir. Elektrik
ve doğal gaz fiyatlarına sürekli olarak yapılan bu zamlar neredeyse konutlarda
elektrik ve doğal gaz kullanımını da imkânsız hâle getirmeye başlamıştır. Bu
nedenle, emekli ve dar gelirli vatandaşlarımıza devlet mutlaka maddi anlamda
elektrik ve doğal gaz yardımı veya desteği yapmalıdır. Konutlarda emekli ve dar
gelirli ailelere maddi anlamda elektrik ve doğal gaz yardımını sağlayacak olan
Hükûmet, sanayi kesimine de daha ucuz elektrik ve doğal gaz temin etmelidir. Bu
nedenle, Milliyetçi Hareket Partisi Grubu olarak, yapılan zamların yeniden
gözden geçirilmesini talep etmekteyiz.
Sayın Başkan,
değerli milletvekilleri; Kahramanmaraş, 1984 yılından sonra, verilen
teşviklerle büyük bir sanayi şehri, üreten bir şehir hâline gelmiştir. O
dönemlerde kurulan fabrikalarda şu anda 100 bine yaklaşan personel, işçi
istihdamı sağlanmaktadır. O tarihlerden sonra Kavlaklı bölgesinde kurulan ilk
organize sanayi bölgemiz Kahramanmaraş’ın göz bebeğidir. 63 tane tesisimiz
orada bulunmaktadır. Yaklaşık 3.500 dönüm arazinin üzerinde kurulmuş ilk
organize sanayimiz. Bu organize sanayimizde tekstil ve diğer çelik eşyayla
beraber, yaklaşık 10 bin kişiye iş istihdamı sağlayan göz bebeği tesislerimiz
bulunmaktadır. Ama, maalesef ki bu organize sanayimizde, Kahramanmaraş’ımızda
doğal gaz olmasına rağmen bu 63 tesisimizde doğal gazımız bulunmamaktadır.
Kahramanmaraş’ın merkezinde doğal gaz olmasına rağmen 4-5 kilometre uzaklıkta
organize sanayimizdeki bu tesislerimizde doğal gazın olmaması çok büyük bir
eksiklik. Aynı zamanda, burada bulunan 63 tesisimize maliyetler açısından çok
büyük yükler getirmektedir. Getirdiği en önemli yüklerden bir tanesi rekabet
piyasasının içerisinde bulunamamaları ve diğer şehir merkezinde veya başka
şehirlerde doğal gaz kullanan sanayi tesislerine göre geride kalmalarıdır.
Şimdi buradan sesleniyorum: Bu doğal
gazı yerel yönetimler mi oraya getirecek, oraya temin edecek; 63 tesisimizi,
göz bebeği tesisimizi rahatlatacak, yoksa Mersin 6’ncı Bölge Kara Yolları mı,
yoksa Ankara’dan ilgili bakanlarımız mı buraya doğal gazın temini konusunda
yardımcı olacak? Kahramanmaraş’ın en büyük problemlerinden bir tanesi de bu
doğal gazımızın orada olmaması. Temenni ediyorum ki en kısa sürede ilgili
kuruluşlar bu konuya bir önce el atar ve bu tesislerimize doğal gazın bir an
önce verilmesini temin ederler. 
Yine bu bölgemizde günlük 10 bin
kişinin girip çıkmasına rağmen yollarımızda bozukluklar var. Özellikle elektrik
sinyalizasyon sistemlerimiz trafikte olmadığı için ölümlü kazalar olmaktadır.
Bir an önce yetkililerden de bu konuya bir el atılmasını temenni ediyorum.
Kahramanmaraş’ın yalnız bu problemleri
yok. Birçok problemleriyle beraber, yine sağlıkla ilgili, yine eğitimle ilgili,
yine kuzey kazalarımızda, özellikle Afşin-Elbistan Termik Santrali’nde doğal
gazda -hava kirliliği filtrelerinin olmamasından dolayı- çok büyük sıkıntılar
yaşanmaktadır.
Kahramanmaraş’ın Cumhuriyet Dönemi’nden
beri devletten çok alacağı var. Birçok konularda devlet yardımını istediği
şekliyle almamıştır. On iki yıldan beri de Kahramanmaraş’ın çözülmesi gereken
problemleri maalesef ki çözülememiştir. Temenni ediyorum ki bundan sonra, ilk
etaplarda -81 ilin içerisinde Kahramanmaraş diye de bir ilimiz var- onun
problemleri de bir an önce gözden geçirilir ve buraya istenilen devlet
yatırımları yapılır.
Bu vesileyle, Meclis araştırma
önergemizin kabulünü dileyerek yüce heyetinizi saygılarımla selamlıyorum. (MHP
sıralarından alkışlar)
BAŞKAN – Teşekkür ederiz Sayın
Dedeoğlu.
Aleyhinde Mardin Milletvekili Erol
Dora. 
Buyurunuz Sayın Dora. (HDP sıralarından
alkışlar)
EROL DORA (Mardin) – Sayın Başkan,
değerli milletvekilleri; Milliyetçi Hareket Partisi Grubunun, yapılan yüksek
oranlı elektrik ve doğal gaz zamlarının sanayide üretim ve konutlarda vatandaş
üzerinde yapmış olduğu olumsuz etkilerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin vermiş
olduğu önerge üzerine Halkların Demokratik Partisi adına söz almış bulunuyorum.
Yüce heyetinizi saygıyla selamlıyorum.
Enerji fiyatlarını Hükûmetin
ihtiyaçları ve dağıtım şirketlerinin taleplerine göre şekillendiren Hükûmet,
yanlış enerji politikalarının yanı sıra Orta Doğu’da izlediği politikaların
bugün vardığı yüksek düzeyli çatışma ortamı sonucunda elektrik ve doğal gaza
yaptığı zamlarla âdeta savaş bütçesi oluşturmaya başladı. 
Değerli milletvekilleri, elektrik ve
doğal gaz fiyatlarına yapılan zamla Hükûmet hem vergi gelirlerini artırmayı hem
dağıtım şirketlerinin taleplerini karşılamayı hedeflerken, yani, dağıtım
özelleştirmeleri için de kârlı ortam yaratmaya çalışıyor. Tüm bu hedeflerin
bedeli ise elektrik ve doğal gaz kullanıcısına pahalı enerji olarak
dayatılmaktadır. Harcamaları artan AK PARTİ Hükûmeti, kaynağı yine dar gelirli
kesimlerden çıkarıyor. 
Değerli milletvekilleri, bugün elektrik
alanının piyasalaştırılması sonucunda oluşan karaborsa sistemi nedeniyle karşı
karşıya kaldığımız bu yüksek oranlı zamlara, yarın olası petrol ve doğal gaz
krizleri sonucu yeni zam dalgalarıyla tekrar maruz kalacağız. 
Rekabetin mümkün olmadığı, doğal
bölgesel tekel olan elektrik dağıtımı alanında yapılan özelleştirmelerin
ucuzluk sağlayacağı iddiası çökmüş bulunmaktadır. Derhâl kamunun zararına olan
piyasalaştırma uygulamalarından vazgeçilmeli, elektrik fiyatlarının ucuzlaması
için üretim, iletim, dağıtım ve perakende olarak ayrıştırılan hizmetlerin
bütünleşik bir yapı içerisinde sunumunu mümkün kılacak kamusal bir
örgütlenmenin yaşama geçirilmesi gerekmektedir. 
Sayın Başkan, değerli milletvekilleri;
elektrik ve doğal gaza yapılan zamların bu enerji girdilerini kullanan tüm
sektörlerde yeni fiyat artışlarına da neden olacağı ve enflasyonu daha da
artıracağı gün gibi aşikârdır. Hızla yükselen enerji fiyatları nedeniyle,
yoksul ve düşük gelirli grupların temel ve çağdaş bir insan hakkı olan
enerjiden yararlanma olanakları yok edilmektedir. Hükûmet, yapılan zamlarla bir
yandan dağıtım şirketlerinin kamu üzerinden finansmanını sağlamaya çalışmakta,
diğer yandan 17 ve 25 Aralık yolsuzluk operasyonlarının yarattığı ekonomik
krizle ortaya çıkan, Türk parasının döviz karşısında ciddi değer kaybetmesiyle
neticelenen ekonomik yükü halkın cebinden karşılamak istemektedir. Diğer
taraftan da 30 Mart yerel seçimleri ve son olarak, geçtiğimiz Cumhurbaşkanlığı
seçimlerinde uygulanan seçim bütçeleri nedeniyle oluşturulan açığı kapatmak
için de kaynak yaratmaya çalışmaktadır.
Değerli milletvekilleri, Ekim 2014
elektrik ve doğal gaz zamları neticesinde faturalar üzerinden tahsil edilen
vergi, fon ve paylar da artırılmış olmaktadır. AK PARTİ Hükûmeti, bir yandan,
seçim arifesinde, kamu borçlarının yapılandırılmasına ilişkin, halkın gözünü
boyamaya çalışan torba yasalarla gündemi manipüle etmeye çalışmakta, seçimleri
atlattıktan sonra ise halkı daha fazla borçlandırma politikalarına pervasızca
devam etmektedir. 
Değerli milletvekilleri, enerji
sektörünün özelleştirilmesiyle kâr güdüsünün halka, üreticilere, çiftçilere ve
tarıma ne gibi zararlar verdiğine özellikle kendi seçim bölgem olan Mardin’de
geçtiğimiz aylarda çiftçileri çileden çıkaran uygulamalar üzerinden değinmek istiyorum.

Değerli milletvekilleri, kısaca “DEDAŞ”
olarak adlandırılan Dicle Elektrik Dağıtım Şirketinin yurttaşlarımızı mağdur
eden bazı uygulamaları ve halkımızın geliştirdiği demokratik tepkileri bizzat
yerinde takip ettik. Esnafımız elektrik kesintilerinden kaynaklı iş yapamamış,
çiftçilerimiz tarlasını sulayamamış, vatandaşın birçok elektronik eşyası
kesintilerden dolayı kullanılamaz hâle gelmiştir. Çiftçilerimiz mazot, gübre ve
zirai ilaç fiyatlarının yüksek oluşundan ötürü oldukça zor durumda bırakılmışlardır.
Bu yılın kurak geçmesi ve bankalara olan kredi borçları ekonomik olarak
çiftçilerin yükünü arttırmıştır. Üstüne üstlük, elektrik borçları olan
çiftçilerin tarım desteklemesi almalarını engelleyen kararnameyle âdeta
çiftçilere “Çiftçilik yapmayın, ekip biçmeyin.” denmektedir. 
Sayın Başkan, değerli milletvekilleri;
Mardin, Urfa, Siirt, Batman, Şırnak ve Diyarbakır illerimizin tarımsal
üretimdeki payları göz önünde bulundurulduğunda ülke ekonomisine oldukça yüksek
meblağlarla yansıyan zararlar meydana gelmiştir. Yine, DEDAŞ tarafından kaçak
tahakkuku düzenlenirken kaçak ve usulsüz elektrik kullanımına dair usul ve
esaslara riayet edilmediği görülmüştür. 
Sayın Başkan, değerli milletvekilleri;
burada bir kez daha üreticilerimizin, çiftçilerimizin ve pahalı enerji
kullanmak zorunda bırakılarak fakirleştirilen tüm halkımızın yanında
olacağımızı, onların her türlü demokratik, hukuki tepkilerini
destekleyeceğimizi belirtmek istiyorum. Şunu da belirtmek gerekir ki özel
enerji firmalarına ezdirilen ve yoksullaştırılan bölge halkı son aylarda
yaşanan IŞİD çetelerinin vahşi saldırıları karşısında Irak ve Rojava
bölgesinden, özellikle Kobane’den gelen ve Şengal’den gelen Ezidi
kardeşlerimize ve diğer komşu halklara tüm yoksulluklarına karşın kucak açmış
ve evlerini, ekmeklerini paylaşmışlardır. Bu vesileyle başta bölge halkı olmak
üzere, tüm duyarlı çevrelere teşekkürlerimizi buradan arz etmek istiyorum.
Değerli milletvekilleri, AK PARTİ
Hükûmeti bu son zamlarla sosyal devlet ilkesine yeni bir darbe vurmuş ve halkın
enerjiyi ucuza satın alma hakkını gasbetmiştir ve halkı daha da
yoksullaştırmıştır. Bütçe görüşmeleri yaklaşırken Hükûmetin Başbakanı ve
bakanları bu kürsüye çıkarak muhtemelen 1 kişinin günde 3 simit yemesinin fazla
olduğunu ve günde kişi başına 2 simidin yeterli olduğunu telkin etme cüretinde
bulunabileceklerdir.
Değerli milletvekilleri, son olarak
Soma işçi katliamında da net biçimde açığa çıktığı gibi Hükûmet yoksul halkın,
emekçi halkın sömürülmesine ve daha fazla yoksullaştırılmasına karşın, özelleştirmelerle
palazlandırılmış elektrik, kömür, inşaat gibi sektörlerin patronlarını ise daha
da palazlandırmanın yollarını aramaktadır. Bu ülkede yoksul halk her geçen gün
daha da savunmasız bırakılmaktadır. Zamlara karşı halkın hiçbir hukuki hak
arama yolu da bulunmamaktadır. Halkın geliştirdiği demokratik tepkilere ise
yine halkın vergileriyle alınan TOMA’larla, kimyasal gazlarla cevap verilmekte,
demokratik tepkiler suç olarak addedilmektedir. 
Sayın Başkan, değerli milletvekilleri;
bugünlerde, Hükûmetin gündeminde, sokağa çıkma yasakları, polise akıl almaz
yetkiler öngören Terörle Mücadele Yasası değişiklikleri, anayasal toplantı ve
gösteri hakkına idare ve polisin orantısız güç kullanmasının meşrulaştırılması,
protestocuya misliyle müdahale gibi, herhangi bir hukuk nosyonuyla bağdaşmayan
türlü antidemokratik önlemler var. Hükûmetin bizzat kendisinin yarattığı krizle
baş etme yöntemleri, ülkede tamiri belki de olanaksız yeni kırılganlıklar
oluşturmaya aday görünüyor. 
Değerli milletvekilleri, IŞİD’in Kobane’yi
işgali hâlinde saldıracağı hedeflerden birinin Türkiye olması olasılığı da çok
yüksektir. AK PARTİ, Kobane’de sergilenen destansı direnişin Türkiye'nin iç
barışını da kurtaracağını idrak etmelidir. Kendisine petrol ve ticaret
imtiyazları tanıyacak bir mihver kurup Kürtlerin ulusal onurlarını ve direniş
kapasitelerini kıracak bir planla yola çıkmak, milyonların hayatıyla
oynamaktır. Hükûmetin müzakere etmeden gizli kapılar ardında tek elden
yürütmeye çalıştığı ısrarlı politikalar, halkı düşman gören güvenlikçi yasa
hazırlıkları, ülke içi barışı, komşu ülke ve halklarla barışı tesis edemez.
Güvenlikçi politikalarla demokratik yaşama ulaşılamaz. Demokratik yaşama
demokratik yasalarla, evrensel hukuk ilkeleriyle ulaşılabileceğine inanıyoruz.
Avrupa Birliği adaylık sürecini neredeyse askıya almış bulunan Hükûmetin,
antidemokratik yasalarla toplumu daha da gerecek uygulamalardan bir an önce
vazgeçmesi veya toplumun genelinde yaşanan kaygı ve tedirginlikleri giderecek
adımlar atması gerekmektedir. 
Buradan da Kobani konusuna tekrar
değinmek istiyorum. Biliyorsunuz, Türkiye, çok farklı halklardan meydana
gelmiştir. Bu da bize, Osmanlı’dan
bizlere tevarüs eden aslında bir mirastır. Dolayısıyla, farklı etnik
kimliklerin, farklı inançların bulunması bizim açımızdan bir zenginliktir.
Bizim amacımız, Türkiye’nin gerçek anlamda birlik ve beraberliğini korumaktır.
Dolayısıyla biz onları, Orta Doğu’da bulunan başta Kürtler olmak üzere Asuri
Süryanileri, Ezidileri, Arapları, Alevileri kardeşlerimiz olarak görüyoruz. Dolayısıyla
Kobani konusunda Hükûmetin politikasını bir an önce değiştirmesini ve esas
anlamda Kürtlere de dostluk elini uzatarak Türkiye’nin birlik ve beraberliğine
ve gelecekte çağdaş bir cumhuriyete evrilmemiz noktasında katkı sunmasını
bekliyor, tekrar Genel Kurulu saygıyla selamlıyorum. (HDP sıralarından
alkışlar)
BAŞKAN – Teşekkür ederiz Sayın Dora.
Lehinde, Ankara Milletvekili Gökhan Günaydın. (CHP
sıralarından alkışlar)
Buyurunuz Sayın Günaydın.
GÖKHAN GÜNAYDIN (Ankara) – Teşekkür ederim Sayın Başkan.
Değerli milletvekilleri, elektrik ve doğal gaza yapılan
zamlar üretim maliyetlerini artırmakta ve yalnızca ticarethanelere, evlere ve
sanayi tesislerine daha yüksek faturalar olarak dönmemekte, bunun yanında
enflasyonu da ciddi biçimde tetiklemektedir. 
Biliyorsunuz, AKP Hükûmeti 1 Ekim 2014 tarihinden başlayarak
üç aylık süreyle elektriğe ve doğal gaza yüzde 9 oranında zam yapmıştır.
Buradaki üç ayı önemsiyoruz çünkü -bunun anlamı- 1 Ocak 2015 tarihinden
itibaren yeni zamların da geleceğinin şimdiden habercisi niteliğindedir. Gerçi
iktidar sözcülerine bakılırsa bu zamları yapan AKP değildir, bu zamları yapan
EPDK ve BOTAŞ’tır. Yine onlar yirmi dört aydır zam yapılmadığını söylüyorlar.
Avrupa Birliği ülkeleri içerisinde doğal gazı en ucuz, elektriği 4’üncü en ucuz
veren ülkenin Türkiye olduğunu iddia ediyorlar ve hatta asgari ücrette doğal
gaz ve elektriğe yönelik satın alma gücünün dönemlerinde arttığını da
söylüyorlar. Değerli arkadaşlarım, bu iddialar âdeta “yersen” cinsinden iddialardır.
Ancak ciddiyetle ele alıp bunları teker teker cevaplamayı bir görev sayıyorum. 
Bakınız,
tarihler burada. Doğal gaza Ekim 2011’de yüzde 14,3 zam yapılmış; Nisan 2012’de
yüzde 18,7; Ekim 2012’de yüzde 9,8 ve Ekim 2014’te nihayet yüzde 9. 2011’in
Eylülünden bu yana doğal gaza yapılan toplu zam yüzde 67 ve AKP döneminde doğal
gaza yapılan zam oranı yüzde 357’dir sevgili arkadaşlarım. 
Gelin,
aynı durumu elektrik açısından değerlendirelim. Benzer tarihlerde, aynı
tarihlerde yüzde 9,6; yüzde 8,1; yüzde 9,8 ve yüzde 9 oranında zam yapılmış ve
yalnızca 2008’den bu yana elektriğe yapılan zammın toplu oranı yüzde 109’u
bulmuştur. Bu gerçekler gösteriyor ki Türkiye’de çok ciddi bir doğal gaz ve
elektrik zulmü söz konusudur. 
Asgari
ücret için yaptıkları tanımlamayı söyleyelim. Sevgili arkadaşlarım, Avrupa
Birliğinin 28 ülkesinin 7’sinde zaten asgari ücret uygulaması yoktur, geriye
kalan 21 Avrupa Birliği üyesi ülke içerisinde ise Türkiye asgari ücrette düzey
açısından 13’ünün gerisindedir. 
Şimdi, bir de
Eurostat’ın bir istatistiğini vermek istiyorum. İktisatçılar bilir ki önemli
olan sadece fiyat değil, satın alma gücüdür. 100 metreküp doğal gazı satın
alabilmek için kişisel bütçenizin yüzde kaçını ayırıyorsunuz? İşte mesele
budur. Bakın, bir Eurostat istatistiği, Avrupa Birliği istatistiği: Sevgili
dostlarım, bir İngiliz 100 metreküp doğal gaz için bütçesinin yalnızca yüzde
1,6’sını kullanıyor, Alman ve Hollandalı yüzde 1,7’sini kullanıyor ve İsveçli
de yüzde 1,9’unu kullanıyor, bizim ortalama vatandaşımız yüzde 4,1’ini
kullanıyor. Şimdi, bu Eurostat istatistiği. Birazdan ben size gerçek verileri
ortaya koyacağım, Türkiye'nin gerçek durumunu sizlerle paylaşacağım.
Kısaca,
işsizliğin ve enflasyonun iki haneli rakamlara çıktığı, dışa bağımlı ve sıcak
paraya dayalı iktisat modelinizin çöktüğü bir zaman dilimi içerisinde yurttaşa
dünyanın en pahalı doğal gazını ve elektriğini kullandırıyorsunuz, üstüne bir
de zam yapmakta herhangi bir tereddüt görmüyorsunuz.
Bakın, gerçek
Türkiye istatistikleri, sevgili arkadaşlarım, ortalama bir 4 kişilik aile
ısınabilmek için ayda 125 metreküp doğal gaz kullanır. Bu, yılda 1.500 metreküp
doğal gaz anlamına gelir. Ankara’da ve İstanbul’da doğal gazın metreküpü 1,2
lirayı bulmuştur. Bu şu anlama geliyor: Bir aile ayda 150, yılda 1.800 lirayı
yalnızca doğal gaz faturası için ödüyor. 
Benzer bir
örneklemeyi elektrik için yapalım. Ortalama bir aile ayda 250 kilovat, yılda 3
bin kilovat elektrik kullanıyor. Aylık faturası 100 lira, yıllık faturası ise
1.200 lira. 
Şimdi bunu
asgari ücretle kıyaslayalım. Ayda 891 lira net asgari ücret alan bir
vatandaşımız doğal gaza ve elektriğe ayda 250 lira para ödüyor ve bu toplam
gelirinin yüzde 28’i anlamına geliyor. İşte bu Türkiye gerçeğidir. Yani ortalama
bir Avrupalı yüzde 2 civarında gelirinin payını ayırırken bizde yüzde 28’ini
vatandaşımız yalnızca doğal gaz ve elektrik için kullanmaktadır. (CHP
sıralarından alkışlar) 
Sevgili
arkadaşlarım, dünya hızla büyüyor; 1,4 milyar nüfus artışı olacak, enerji
talebi 2030’a kadar yüzde 40 civarında artacak. Amerika’nın, Rusya’nın, Çin’in,
İran’ın Orta Doğu diplomasisi enerjiye dayanıyor. Üretim nerede oluyor, iletim
nasıl olacak, bunları modelliyorlar. Peki, Türkiye bir Orta Doğu diplomasisi
yürütüyor mu? Evet yürütüyor ama bunun enerjiyle alakasının olmadığını, insan
haklarıyla alakasının olmadığını, bu diplomasinin apaçık mezhebe dayandığını
maalesef hepimiz biliyoruz.
Şimdi, diyorlar ki bize: “Doğal gaza,
enerjiye çok büyük ithalat paraları ödüyoruz.” Doğrudur, 2009’dan bu yana 285
milyar dolar yalnızca enerji ithalatına para ödemişsiniz ama siz bunu o kadar
kötü yönetiyorsunuz ki almadığınız doğal gaza üç yılda 2,5 milyar dolar para
ödüyorsunuz ve petrol fiyatları düşse dahi doğal gaz fiyatları yükseliyor.
Üstelik de elektrik üretiminizin yüzde 49’unu doğal gaza bağlamışsınız, oysa bu
oran on yıl evvel yalnızca yüzde 40’tı. İşte bu kötü yönetim sevgili dostlarım,
bizi bir zam furyasıyla karşı karşıya bırakıyor. 
Bakın, bir elektrik faturası içerisinde
neler var: Bir elektrik faturasında iletim bedeli, dağıtım bedeli, sayaç okuma
bedeli, elektrik enerji fonu, TRT payı, elektrik tüketim vergisi... Bunların
tamamını vatandaşa yüklüyorsunuz yani yandaş basınınızı beslemek için, TRT’ye
yaptırdığınız propaganda filmlerinin parasını elektrik tüketicisinden
alıyorsunuz. (CHP sıralarından alkışlar) Diyorlar ki: “Bütün bunlara rağmen
BOTAŞ zarar ediyor, 200 milyon dolar sübvansiyon yapacak.” 200 milyon dolar az
para mı? Asla az para değil, elbette çok para ama neyle kıyasladığınıza bağlı. 
Bakın, 2014 Cumhurbaşkanlığı bütçesini
yüzde 49 oranında artırdınız ve 397 milyon liraya çıkarttınız. Yani, buradan
kestiğiniz para, buradan aldığınız para, vatandaşın cebinden aldığınız para
Cumhurbaşkanlığının 2015 bütçesine gidiyor. Yetiyor mu? Yetmiyor. KDV
alıyorsunuz, ÖTV alıyorsunuz hem elektrikten hem doğal gazdan. Peki, siz
pırlantadan KDV, ÖTV alıyor musunuz? Almıyorsunuz. İşte, sizin yandaş ve
vatandaş arasındaki farkınız ve tanımlamanız bundan ibarettir. 
Devam edelim: AOÇ’ye yaptırdığınız,
Atatürk Orman Çiftliği’ne yaptırdığınız kaçak Cumhurbaşkanlığı binası için ne
kadar para ödedi bu millet? 1,5 milyar lira para ödedi. 2 uçak yetmedi, “1 uçak
daha alalım.” dediniz, 3’üncü uçağa da 430 milyon dolar para ödediniz. Ne etti
arkadaşlarım? Toplam 2 milyar lira para etti. Demek ki mesele, Türkiye'nin, bu
milletin parasının olup olmaması meselesi değil. Vatandaşa gelince doğal
gazdan, elektrikten her türlü zammı alıyorsunuz ama öbür tarafta kaçak saraylar
inşa etmekte hiçbir tereddütte bulunmuyorsunuz. Bakın, ben size açık
söyleyeyim: Ben bu sarayları daha evvel gördüm, 1980’lerin sonunda Romanya’da
Bükreş’te Çavuşesku da böyle bir saray yaptırmıştı. Kim ki halkından korkmaya
başlar, kim ki halkının ihtiyaçlarının çok uzağına düşer, bir tek yapabileceği
şey kalır; o büyük duvarların arkasına saklanır. Şimdi onu Recep Tayyip Erdoğan
yapıyor. 
Bize bir davetiye yollamış, diyor ki:
“Gelin, araçlarınızı oraya park edin. Turuncu yere araç park edeceksiniz,
kırmızı yerden yürüyeceksiniz…” Olağanüstü güvenlik önlemleri. Bu arazi sevgili
dostlarım, Atatürk Orman Çiftliği içerisinde ağaç kesilerek yapılan arazi, eski
Orman Bölge Müdürlüğünün arazisidir ve bu arazide asırlık çınarların, çamların
altında yeni ağaçlar dikmiş bir kardeşinizim ben. Şimdi bana diyor ki: “Eskiden
ağaç diktiğin alana ancak güvenlik önlemleri altında girebilirsin.”
(Mikrofon otomatik cihaz tarafından
kapatıldı) 
GÖKHAN GÜNAYDIN (Devamla) – Ben buna
kişisel bir cevap veriyorum ve bu davetiyeyi yırtıyorum. “Lükse ve iştihama
hayır.” diyen bütün milletvekillerini saygıyla selamlıyorum. (CHP sıralarından
alkışlar)
BAŞKAN – Teşekkür ederiz Sayın
Günaydın.
Aleyhinde Malatya Milletvekili Mahmut
Mücahit Fındıklı.
Buyurunuz Sayın Fındıklı. (AK PARTİ
sıralarından alkışlar)
M. MÜCAHİT FINDIKLI (Malatya) – Sayın
Başkan, çok değerli milletvekili arkadaşlarım; bugün, elektrik ve doğal gaz
fiyatlarına yapılan fiyat artışlarıyla ilgili, Milliyetçi Hareket Partisinin
Meclis araştırma önergesi aleyhinde söz almış bulundum. Hepinizi tekrar
saygıyla selamlıyorum.
Değerli arkadaşlar, bu zamlar son iki
yıldır maliyetlerdeki artışa rağmen bunu tüketiciye yansıtmamak için elinden
gelen her önlemi alan, maliyet artışını yerli kaynaklarla telafi etmeye çalışan
Enerji Bakanlığımız tarafından kamuoyuna duyuruldu. Enerji sektörü için doların
değerindeki artışı biliyoruz, fiyatların nasıl yapıldığını biliyoruz. Türkiye
yaklaşık 22 milyar dolar yalnızca enerjiye, ithal olarak enerjiye para ödüyor.
Bunun için, bu dönemde özellikle 2014 yılı içerisinde hidroelektrik
santrallerde, yani yağış rejiminden kaynaklanan… Hidroelektrik santrallerinde
ki bizim enerji üretimimizin yüzde 25’ini karşılıyordu, 2014 yılında bu yüzde
19’lara kadar geriledi. Bu her iki problemi de üst üste koyduğumuzda dolar
artışıyla birlikte bu zamlar artık kaçınılmaz olmuştur ve bu zamlar yapıldı.
Ama, değerli Cumhuriyet Halk Partisi sözcüsünün de söylediği bir konu, burada
açıkladı ama bunu iftiharla söylemek lazım, bizim enerji politikaları
itibarıyla ve fiyatlandırma konumu itibarıyla, evet, bunu iftiharla söylüyoruz,
kabul edersiniz, etmezsiniz ama bu bir matematiksel gerçektir, konutlarda
elektriği en ucuz kullanan 4’üncü ülkeyiz, konutlarda ve sanayide doğal gazı en
ucuz kullanan ülkeyiz ve yine sanayide elektriği en ucuz kullanan ülkeyiz. Bunu
şunun için söyledim: Milliyetçi Hareket Partisi sözcüsü arkadaşımız özellikle
doğal gaz fiyatlarının maliyetlere yansıyacağını ve tekstil piyasasının bu
konuda çok sıkıntıya gireceğini hem söyledi ama aynı zamanda bir çelişkiyi de
beraber dile getirdi. Kendi bölgesinde bulunan organize sanayi bölgesine doğal
gazın gelmesini çünkü maliyetlerin çok yüksek olduğunu, doğal gazı mutlaka
kullanmak istediklerini söyleyerek aslında doğal gaza şu anda sanayide hâlâ
ihtiyaç olduğunu ve kullanılması gerekliliğini de ifade etmiş oldu. 
Bir diğer konu, Cumhuriyet Halk
Partisindeki arkadaşımız asgari ücretle mukayese ederken asgari ücreti
Avrupa’nın asgari ücretiyle kıyaslayıp böyle bir matematiksel oyun yaptı. Ben
onu bilmem, ben mühendis kökenli bir arkadaşınızım ama ben şuna bakarım,
cebimden çıkan paraya bakarım, cebime giren paraya bakarım. On iki yıl önce 200
kilovatlık enerji tüketen asgari ücretli bir vatandaşımız 2002 yılında yüzde 18’ini
elektriğe ödüyordu ama bugün zamlara rağmen yüzde 8,8’ini elektriğe ödüyor.
Peki, doğal gazda durum ne? Normal aylık 125 metreküp tüketim yapan bir asgari
ücretlinin kendi asgari ücreti içerisindeki payı 2002 yılında yani on iki yıl
önce yüzde 32’ydi yani bizden önceki dönemde asgari ücretli bir vatandaş,
aldığı aylık asgari ücretin yüzde 32’sini götürüp doğal gaza ödüyordu, bugün
zamlara rağmen ancak asgari ücretin yüzde 16’sı kadarını ödüyor.
Vatandaşlarımızın geliri içindeki enerji faturası olarak ödediği miktar önemli
ölçüde, miktar itibarıyla azalmıştır.
Son 2002 ve 2012 yılları arasında
toplam enflasyon farkları da gözardı edilmezse bizim, enerji politikalarımızı
zamlarla burada tartışmak yerine Türkiye’nin enerji politikasını oturup burada
konuşmamızda fayda var. Enerji politikasında -Türkiye madem enerji ithal
ediyor, bunu komisyon üyesi arkadaşlarımız da çok iyi bilir- bizler yerli ve
yenilenebilir kaynaklara dönebilmek adına Hükûmetimizin ve Bakanlığımızın
yapmış olduğu iyileştirmeleri, teşvikleri, kömüre verilen teşvikleri, bunların
hepsini masaya yatırdık ve bu Mecliste bunların kanununu çıkardık. Şu anda 2
tane nükleer santral yapılıyor, bunların her biri 8 megavat değerinde. Bizim
enerjiye ihtiyacımız var, büyüyoruz, sanayinin enerjiye ihtiyacı var. Rüzgâr
enerjisinin, güneş enerjisinin önünü açtık, teşviklerle destekledik ve yine
Türkiye Petrolleri Anonim Ortaklığını normal devlet kurumundan AŞ’ye çevirmek
suretiyle onun bir dünya oyuncusu olmasının önündeki engelleri kaldırmak
suretiyle bugün gerek Şahdeniz’de gerekse diğer alanlarda Türkiye Petrollerinin
ta Venezuela’ya kadar kuyu vurduğunu, kuyu açtığını ve bu politikalarla Türkiye’nin
geleceğini enerji arz güvenliği açısından sağlama alma noktasındaki
gayretlerini hep birlikte gerçekleştirdik. 
Bölgesel olaylara baktığımızda,
bölgesel olayların petrol… HDP vekili arkadaşımızın söylediği “Biz, IŞİD’i
konuşurken, Kuzey Irak’ı konuşurken, bu bölgedeki Irak’ı konuşurken…” Elbette,
İslami, insani, bütün bu değerlerimizi biz konuşuyoruz. Ama, şunu unutmayın ki,
Petrolü konuşmadan bütün bu olan gelişmeleri izah etmemiz mümkün değil. Bugün,
o bölgede önümüzdeki elli yılın petrolüyle alakalı, emperyalistlerin de
bulunduğu bir ortamda bir savaş gerçekleşiyor. Bütün bu yapıların içerisinde,
arkasında Avrupa’nın ve bölgenin, Avrupa’nın özellikle, enerji ihtiyaçlarıyla
ilgili yapılan kavgaları yatıyor. Dolayısıyla…
MUSA ÇAM (İzmir) – Hocam, siz
emperyalistlerin neresinde duruyorsunuz?
M. MÜCAHİT FINDIKLI (Devamla) – Biz,
burada kendi ülkemiz tarafında duruyoruz, millî bir yerde duruyoruz. 
MUSA ÇAM (İzmir) – Alakası yok Hocam! Yok
Hocam, emperyalistlerin yanında onların taşeronluğunu yapıyorsunuz. 
M. MÜCAHİT FINDIKLI (Devamla) - İşte,
keşke CHP de bir gün bir önerge verip Türkiye’nin gelecekteki elli yıllık
enerji stratejilerinde yapmış olduğu… Gerek Dışişleri Bakanlığımızın gerekse
Enerji Bakanlığımızın ve Hükûmetimizin stratejilerini burada tartışmamız lazım.

GÖKHAN GÜNAYDIN (Ankara) – Hangi
strateji, onu söylesene. Doğal gaza bağladınız, doğal gaza. 
M. MÜCAHİT FINDIKLI (Devamla) - Şunu çok
açıklıkla söyleyebilirim ki, Bu bölgede yaptığımız enerji stratejileri aslında,
elli yıllık bir perspektifle gelecekteki torunlarımızın ve gelecekteki Türk
milletinin refahıyla alakalı; çok ciddi çalışmalar var. Bunları burada
tartışmamız lazım. Buraya yüzde 9, yüzde 5 tartışmalar ve işin içerisine bir de
işte, mezhepsel duruşları falan da anlatarak… Ki hepimiz bunu biliyoruz ki,
dünya, enerji piyasasında bir pazarlık, bir paylaşım içerisindedir. Burada,
enerjinin üzerinde oturan insanların hak ve hukukunu korumak adına Türkiye
doğru bir yerde duruyor, kendi milletinin geleceğini sağlamak adına Türkiye
doğru bir yerde duruyor ve bu enerji stratejilerini aslında burada oturup da
tartışmamız lazım. Bu konuda bizim alnımız açıktır ve gerek Kafkas petrolleri
üzerinde TANAP’ta, Şahdeniz’de yapmış olduğumuz çalışmalar, Kuzey Irak’ta
aramış olduğumuz ve bulmuş olduğumuz petrol rezervleriyle ve oradan
çıkardığımız petrol kuyularıyla beraber ülkemizin refahını ve geleceğini
sağlama noktasında gayretlerimiz devam ediyor. Bir gün bunu bu Mecliste
tartışmamız lazım. Biz komisyonlarda çok tartıştık ve göreceğiz ki, bu Hükûmetin,
bu Dışişleri Bakanının, Dışişleri Bakanlığının ve Enerji Bakanlığının bu yapmış
olduğu enerji anlaşmaları, TANAP’taki hisseleri itibarıyla, Şahdeniz’deki
hisseleri itibarıyla ve Kuzey Irak ve enerji yolları itibarıyla bu dönemin
Meclisini, bu dönemin Hükûmetini ve bu dönemin Enerji Bakanlığını yarın tarih
altın harflerle yazacaktır; bundan kesinlikle emin olun. Yapılan bu Türkiye… 
ALİ UZUNIRMAK (Aydın) – Zarrab’ı nereye
yazacaksınız, Zarrab’ı?
M. MÜCAHİT FINDIKLI (Devamla) –
HADEP’li milletvekili arkadaşım bir şey söyledi “Savaş bütçesi için bu
yapılıyor…” Hiç merak etme sayın milletvekili, Türkiye'nin savaşacak gücü de,
yüreği de, parası da vardır; onun için herhangi bir şeye zam yapmasına gerek
yok.
Bir diğer konu: “Çavuşesku gibi Recep
Tayyip Erdoğan büyük duvarların arkasına saklanıyor, oraya gidiyor.” diye
burada çok uygun olmayan, size de yakışmayan bir harekette bulundunuz. Sayın
Genel Başkanınızın ifadelerine dikkat edin “Sayın Recep Tayyip Erdoğan
meydanlara çıkıyor, meydan meydan dolaşıyor.” diyerek şikâyet eden sizin Genel
Başkanınızdır. Recep Tayyip Erdoğan her zaman meydanlarda ve halkın içerisinde
olacak, bu korku size yetecek. Bence bu korku duvarını sizin yıkmanız lazım. 
Hepinizi saygıyla selamlıyorum. (AK
PARTİ sıralarından “Bravo” sesleri, alkışlar)
BAŞKAN – Teşekkür ederiz Sayın
Fındıklı.
MEHMET AKİF HAMZAÇEBİ (İstanbul) –
Sayın Başkan... 
BAŞKAN – Buyurunuz Sayın Hamzaçebi. 
MEHMET AKİF HAMZAÇEBİ (İstanbul) –
Sayın konuşmacı konuşmasının sonunda Genel Başkanımızın Sayın Tayyip Erdoğan’ın
konuşmasından şikâyetçi olduğu şeklinde bir gerçek dışı değerlendirme yaptı. Bu
nedenle söz istiyorum efendim.
YILMAZ TUNÇ (Bartın) – Hayır, yanlış
anladınız, öyle değil. 
BAŞKAN – Buyurunuz Sayın Hamzaçebi.
V.- SATAŞMALARA İLİŞKİN
KONUŞMALAR (Devam)
12.- İstanbul Milletvekili
Mehmet Akif Hamzaçebi'nin, Malatya Milletvekili M. Mücahit Fındıklı’nın MHP
grup önerisi üzerinde yaptığı konuşması sırasında CHP Grup Başkanına sataşması
nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; Sayın Tayyip Erdoğan yapılan seçim
sonucunda Cumhurbaşkanı seçildi. Biz, Sayın Tayyip Erdoğan’dan anayasal
çerçevede bir Cumhurbaşkanlığı yapmasını bekliyoruz. Anayasal çerçevede bir
Cumhurbaşkanlığı yaparsa Sayın Tayyip Erdoğan’a elbette saygı gösteririz ama
Sayın Tayyip Erdoğan seçildiği andan itibaren kararlı ve pervasız bir şekilde
Anayasa’yı çiğniyor. 
AHMET YENİ (Samsun) – Laflarına dikkat
et, laflarına… Laflarına dikkat et, “pervasız” diye ifade kullanamazsın be
Cumhurbaşkanına karşı! 
MEHMET AKİF HAMZAÇEBİ (Devamla) - Evet,
askerî darbeler…
AHMET YENİ (Samsun) – Yazıklar olsun
size! 
MEHMET AKİF HAMZAÇEBİ (Devamla) -
Anayasa’yı ihlal edenler…
YILMAZ TUNÇ (Bartın) – Hangi Anayasa’yı
ihlal etmiş? 
AHMET YENİ (Samsun) – Lafa bak, şu lafa
bak ya! 
MEHMET AKİF HAMZAÇEBİ (Devamla) -
…bugüne kadar Anayasa’ya karşı teşebbüste bulunanlar askerlerdi. 
YILMAZ TUNÇ (Bartın) – Ya, nereyi ihlal
etmiş? 
AHMET YENİ (Samsun) – Saygısızlar…
Saygısızca kullanıyorsun… 
MEHMET AKİF HAMZAÇEBİ (Devamla) – Ama
askerî darbeler dönemi sona erdikten sonra… 
YILMAZ TUNÇ (Bartın) – Sayın Başkan… 
AHMET YENİ (Samsun) – Sayın Başkan… 
BAŞKAN – Lütfen sakin dinleyiniz. 
AHMET YENİ (Samsun) – Sayın Başkan,
Cumhurbaşkanına “pervasız” diyemez. 
BAŞKAN – Lütfen sakin dinleyiniz. 
MEHMET AKİF HAMZAÇEBİ (Devamla) -
…Anayasa’yı kararlı, istikrarlı ve pervasız bir şekilde çiğneyen kişi Sayın
Recep Tayyip Erdoğan’dır. 
AHMET YENİ (Samsun) – Sayın Başkan,
Cumhurbaşkanına “pervasız” diyor, siz müdahale etmiyorsunuz. 
MEHMET AKİF HAMZAÇEBİ (Devamla) – Evet.

Sayın Başkan, müdahale nedeniyle sözüm
kesiliyor. 
YILMAZ TUNÇ (Bartın) – Sözünü kesin
Sayın Başkan, uyarın. 
AHMET YENİ (Samsun) – Sayın Başkan,
Cumhurbaşkanına “pervasız” diyor, siz susuyorsunuz Meclis Başkanlığı olarak.
BAŞKAN – Siz sakin olunuz lütfen, bu
kadar sinirlenmeyiniz. 
Cevabını verecek olan başka grup başkan
vekilleri var. 
MEHMET AKİF HAMZAÇEBİ (Devamla) – Evet,
Sayın Tayyip Erdoğan, Sayın Cumhurbaşkanı Anayasa’yı çiğneme konusunda
pervasızdır. 
AHMET YENİ (Samsun) – Lafa bak… 
MEHMET AKİF HAMZAÇEBİ (Devamla) - Hiç
tereddüt etmiyorum, gayet açık, net…
YILMAZ TUNÇ (Bartın) – Sizin kadar
olamaz!
AHMET YENİ (Samsun) - Yapamaz…
BAŞKAN – Biraz sakin olunuz lütfen. 
MEHMET AKİF HAMZAÇEBİ (Devamla) –
Anayasal sınırlar içerisine çekilsin. Sayın Kılıçdaroğlu’nun söylediği budur. 
YILMAZ TUNÇ (Bartın) – Siz kendinize
bakın ya! 
AHMET YENİ (Samsun) – Sayın Başkan,
susmayın, Meclisi temsil ediyorsunuz.
BAŞKAN – Allah Allah!
MEHMET AKİF HAMZAÇEBİ (Devamla) –
Değerli arkadaşlar, gerçekleri söylediğim zaman… 
AHMET YENİ (Samsun) – Ne gerçeği be,
pervasız siz konuşuyorsunuz!
MEHMET AKİF HAMZAÇEBİ (Devamla) -
…Adalet ve Kalkınma Partisi Grubunda rahatsız olan milletvekilleri var. 
AHMET YENİ (Samsun) – Pervasız siz
konuşuyorsunuz. 
MEHMET AKİF HAMZAÇEBİ (Devamla) – Bütün
sermayesi laf atma üzerine kurulu milletvekillerinin… 
AHMET YENİ (Samsun) – Boşver sen benim
lafımı, sen lafına dikkat et! 
MEHMET AKİF HAMZAÇEBİ (Devamla) - …
Adalet ve Kalkınma Partisi Grubunda bir dahaki dönemde olmadığını ben gördüm. 
AHMET YENİ (Samsun) – Boşver, üç
dönemdir buradayım ben. 
MEHMET AKİF HAMZAÇEBİ (Devamla) – Sayın
Tayyip Erdoğan bu konuda gerçekten başarılı uygulamalar yapmıştır. 
AHMET YENİ (Samsun) – Üç dönemdir
buradayım, sen beni boşver…
OSMAN AŞKIN BAK (İstanbul) – Sen
kendine bak, kendine! 
MEHMET AKİF HAMZAÇEBİ (Devamla) –
Teşekkür ederim Sayın Başkan. 
Hepinize saygılar sunuyorum. (CHP
sıralarından alkışlar) 
YILMAZ TUNÇ (Bartın) – Ne saygısı ya,
saygı mı kaldı? 
BAŞKAN – Teşekkür ederiz Sayın
Hamzaçebi. 
AHMET YENİ (Samsun) – Sayın Başkan…
Sayın Başkan, “pervasız” lafını geri almayacak mı? 
BAŞKAN – Sayın milletvekilleri, lütfen…

AHMET YENİ (Samsun) – Sayın Başkan… 
BAŞKAN – Gelin siz yönetin o zaman.
Lütfen sakin olunuz. 
AHMET YENİ (Samsun) – Cumhurbaşkanına
“pervasızca” dedi. 
İDRİS BALUKEN (Bingöl) – Şov yapıyor
ya! 
YILMAZ TUNÇ (Bartın) – Sizin bir
açıklama yapmanız lazım Sayın Başkan, Cumhurbaşkanına hakaret etti. 
AHMET AYDIN (Adıyaman) – Sayın Başkan… 
BAŞKAN – Buyurunuz Sayın Aydın. 
AHMET YENİ (Samsun) – Siz açıklama
yapsanıza Başkan. 
BAŞKAN – Buyurunuz. 
MEHMET AKİF HAMZAÇEBİ (İstanbul) –
Sayın Başkan, bir saniye efendim… Sayın Başkan… Sayın Başkan…
AHMET YENİ (Samsun) – Siz niye açıklama
yapmıyorsunuz?
BAŞKAN – İç Tüzük’ü okuyun lütfen. 
AHMET YENİ (Samsun) – Okudum İç
Tüzük’ü, hepsini biliyorum. 
MEHMET AKİF HAMZAÇEBİ (İstanbul) –
Efendim, Sayın Başkan… 
BAŞKAN – Buyurunuz Sayın Aydın. 
MEHMET AKİF HAMZAÇEBİ (İstanbul) –
Sayın Başkan… 
13.- Adıyaman Milletvekili
Ahmet Aydın'ın, İstanbul Milletvekili Mehmet Akif Hamzaçebi’nin sataşma
nedeniyle yaptığı konuşması sırasında AK PARTİ Grubu eski Başkanına sataşması nedeniyle
konuşması
AHMET AYDIN (Adıyaman) – Teşekkür
ediyorum Sayın Başkanım. 
MEHMET AKİF HAMZAÇEBİ (İstanbul) – Sayın
Başkan, Sayın Aydın’a hangi gerekçeyle söz verdiniz? 
AHMET YENİ (Samsun) – Boş versene… 
AHMET AYDIN (Devamla) – Sayın Başkanım…

MEHMET AKİF HAMZAÇEBİ (İstanbul) –
Sayın Cumhurbaşkanını savunma görevi kendisine düşmez efendim. Yani, ben,
Adalet ve Kalkınma Partisi Grubuna bir sataşmada bulunmadım. Sayın Davutoğlu’na
bir sataşmada bulunmadım.
BAŞKAN – Sayın Hamzaçebi, lütfen,
gerginliğe mahal vermeyiniz. Burada herkes… Sayın Grup Başkan Vekili de eski
Başkanı için konuşmak arzusunda bulundu. 
Buyurunuz efendim. 
MEHMET AKİF HAMZAÇEBİ (İstanbul) – Ama
ben Cumhurbaşkanlığı dönemiyle ilgili bir değerlendirmede bulundum Sayın
Başkanım. 
AHMET AYDIN (Devamla) – Teşekkür
ediyorum Sayın Başkanım. 
Az önce burada çok pervasız bir konuşma
dinledik. 
İLHAN DEMİRÖZ (Bursa) – Sen de
kullandın Ahmet. 
HASAN ÖREN (Manisa) – Sen de kullandın
“pervasız”ı. 
AHMET AYDIN (Devamla) – Konuştuğunuz
kişi Türkiye Cumhuriyeti’nin Cumhurbaşkanı ve milletin iradesiyle seçilmiş olan
bir Cumhurbaşkanı ve bu Cumhurbaşkanına yönelik olarak Sayın Başkanım, sizin
de, İç Tüzük gereği Meclis Başkanlığı makamını koruma hakkı ve sorumluluğunuz
var, aynı zamanda Cumhurbaşkanlığı makamını da korumak ve gözetmek sizin
sorumluluğunuzda.
YILMAZ TUNÇ (Bartın) - Siz,
Cumhurbaşkanı Vekilisiniz aynı zamanda. 
AHMET AYDIN (Devamla) - İç Tüzük’ü açıp
bakarsanız göreceksiniz. Dolayısıyla, burada her kimi ağzımıza alırken,
herkesle alakalı istediğimiz kadar pervasızca hakaretler edemeyiz. Bu lafların
aynısını, fazlasıyla, misliyle iade ediyorum. 
GÜRKUT ACAR (Antalya) – Ne hakareti,
hiçbir hakaret yok. 
AHMET AYDIN (Devamla) - Değerli
arkadaşlar, bana bir kişi çıksın, desin ki: “Sayın Cumhurbaşkanı Anayasa’nın şu
maddesini ihlal etti.” 
MUSA ÇAM (İzmir) – Baştan sona ihlal
etti, baştan sona ihlal etti. 
AHMET AYDIN (Devamla) - Neresini ihlal
etti be? Neresini ihlal etti? Bu Anayasa’daki olan tüm haklarını ve yetkilerini
Sayın Cumhurbaşkanımız seçime gitmeden önce “Ben kullanacağım.” diyordu ve
millet de bunu bile bile, size rağmen yüzde 52 oranında oy verdi, Cumhurbaşkanı
seçti. 
CEMALETTİN ŞİMŞEK (Samsun) – Kanunda,
Anayasa’da yazmayınca olur mu? 
AHMET AYDIN (Devamla) – Cumhurbaşkanı
seçildikten sonra da haklarını, görevlerini, yetkilerini kullanacak ve
Cumhurbaşkanı şunu dedi: “Ben Türkiye’nin sorunlarına bihaber olamam. Ben çözüm
süreciyle de ilgileneceğim. Paralelle mücadeleyle de ilgileneceğim. Türkiye’nin
demokratikleşmesiyle de ilgileneceğim. Türkiye’nin güçlenmesi ve
zenginleşmesiyle de ilgileneceğim.” 
CEMALETTİN ŞİMŞEK (Samsun) – Anayasal
görevleri, yetkileri belli ama Ahmet Bey. 
AHMET AYDIN (Devamla) - Ve Sayın
Cumhurbaşkanının görevidir, Anayasa gereği de yapması gereken ne varsa bunu
yapar ve bunu sizler de hazmetmek zorundasınız. (CHP sıralarından gürültüler) 
GÜRKUT ACAR (Antalya) – AKP Genel
Başkanı olarak devam ediyor. 
İLHAN DEMİRÖZ (Bursa) – Sayın
Davutoğlu’na ayıp oluyor ama Ahmet. 
AHMET AYDIN (Devamla) - Milletin
iradesini hazmetmek zorundasınız. (AK PARTİ sıralarından alkışlar) Kusura
bakmayın, kendi kusurlarınızı, kendi eksikliklerinizi görmeyip, “Bu millet
dokuz seçimdir niye seçiyor?” demeyip…
GÜRKUT ACAR (Antalya) – AKP’nin Genel
Başkanı mı?
MUSA ÇAM (İzmir) – Abdullah Gül’ün
yapmadığını mı söylüyorsunuz?
AHMET AYDIN (Devamla) –
…”Cumhurbaşkanını bu millet niye tek turda, ilk turda seçti?” demeyip, kendi
kusurunuzu görmeden başkasını karalama yöntemiyle Sayın Cumhurbaşkanına hakaret
etme hakkını da kendinizde bulamazsınız. 
GÜRKUT ACAR (Antalya) – Ne hakareti be!
Ne hakareti!
YILMAZ TUNÇ (Bartın) – “Diktatör”
diyorsun. Ne hakareti be! Daha başka hakaret mi olur?
MUSA ÇAM (İzmir) – Abdullah Gül’ün
yapmadığını mı söylüyorsunuz?
AHMET AYDIN (Devamla) – Bu lafları
fazlasıyla, misliyle iade ediyorum.
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ederiz Sayın Aydın. 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurunuz Sayın Hamzaçebi…
YILMAZ TUNÇ (Bartın) – Sayın Başkan,
oturtun şunu ya!
MEHMET ALİ ŞAHİN (Karabük) – Sayın
Başkan…
BAŞKAN – Buyurunuz Sayın Şahin.
MEHMET ALİ ŞAHİN (Karabük) – Kısa bir
açıklama yapmak istiyorum. 
BAŞKAN – Söz vereceğim ama Sayın
Hamzaçebi önce istemişti. Lütfen…
YILMAZ TUNÇ (Bartın) – Sayın Başkan,
sözünü geri alsın. Cumhurbaşkanından özür dilesin.
BAŞKAN – Buyurunuz. 
VI.- AÇIKLAMALAR (Devam)
21.- İstanbul Milletvekili
Mehmet Akif Hamzaçebi'nin, sataşma nedeniyle yaptığı konuşması sırasında,
Cumhurbaşkanına hakarette bulunmadığına ve böyle bir düşünce ve duygunun da
aklından geçmediğine ilişkin açıklaması
MEHMET AKİF HAMZAÇEBİ (İstanbul) –
Sayın Başkan, ben ne Sayın Cumhurbaşkanına ne Sayın Başbakana ne herhangi bir
Sayın Bakana hakaret etmeyi aklımdan geçirmem.
BÜLENT TURAN (İstanbul) – “Diktatör”
diyorsunuz. Daha ne diyeceksiniz ya? 
İLHAN DEMİRÖZ (Bursa) – Dinle ya,
dinle! Bir şey anlatıyor ya!
MEHMET AKİF HAMZAÇEBİ (İstanbul) – Şu
ana kadar da hakaret anlamında ağzımdan bir kelime çıkmadı. 
AHMET AYDIN (Adıyaman) – “Pervasızca”
demek ne demek?
AHMET YENİ (Samsun) – Daha ne çıkacak?
MEHMET AKİF HAMZAÇEBİ (İstanbul) –
Değerli milletvekilleri, “pervasız” kelimesi ne demektir? “Çekinmeyen,
sakınmayan.” Açın, Türk Dil Kurumu sözlüğüne bakın, rica ederim.
BÜLENT TURAN (İstanbul) – “Pervasız”
desek o zaman ne olacak size?
MEHMET AKİF HAMZAÇEBİ (İstanbul) – Yani
bir siyasi eleştiri kelimesini amacından kopararak hakarete dönüştürmek gibi
bir durumu, bir duyguyu, bir ifadeyi size yakıştıramıyorum.
AHMET YENİ (Samsun) – Sayın Başkan,
sözünü geri almayacak mı?
MEHMET AKİF HAMZAÇEBİ (İstanbul) –
Sayın Cumhurbaşkanına hiç kimse hakaret etme hakkına sahip değildir. Sayın
Cumhurbaşkanını eleştirebiliriz, Sayın Tayyip Erdoğan Başbakan da olsaydı şu
anda eleştirirdik, Sayın Davutoğlu’nu eleştiririm, bakanları eleştiririm, onlar
için de “pervasız” kelimesini kullanacağım durumlar olabilir…
HAKAN ÇAVUŞOĞLU (Bursa) – Bundan sonra
bizim de olur Sayın Hamzaçebi. 
MEHMET AKİF HAMZAÇEBİ (İstanbul) – …ama
bu bir eleştiri kelimesidir. Lütfen Türk Dil Kurumu sözlüğünü açın, bakın.
Hakaret gibi bir düşünce, duygu, bir kelime aklımdan geçmez. 
BÜLENT TURAN (İstanbul) – Çok pervasız
konuşuyor Başkanım ya! Madem hakaret değil…
MEHMET AKİF HAMZAÇEBİ (İstanbul) – Eğer
hakaret etmek gibi bir niyetle bir kelime söylesem onu geri alacak olgunluğa da
sahibim. Ben hakaret etmedim, sadece Sayın Cumhurbaşkanının pervasızlığıyla
ilgili bir değerlendirme yaptım efendim.
Teşekkür ederim.
BAŞKAN – Teşekkür ederiz Sayın
Hamzaçebi.
YUSUF HALAÇOĞLU (Kayseri) – Sayın
Başkan…
BAŞKAN – Buyurunuz Sayın Halaçoğlu.
YUSUF HALAÇOĞLU (Kayseri) – Efendim, az
önce Adalet ve Kalkınma Partisi Sözcüsü verdiğimiz birtakım bilgileri yanlış
şekilde Meclise sundu, düzeltmek gerekiyor efendim. 
BAŞKAN – Bilgileri yanlış sunduğunuzu
söyledi.
YUSUF HALAÇOĞLU (Kayseri) – Evet.
Yerimden düzeltmek istiyorum.
BAŞKAN – Yerinizden düzeltmek
istiyorsunuz.
YUSUF HALAÇOĞLU (Kayseri) – Evet. Eğer
isterseniz oradan düzelteyim.
BAŞKAN – Yerinizden de
düzeltebilirsiniz. 
Buyurunuz.
22.- Kayseri Milletvekili
Yusuf Halaçoğlu'nun, Malatya Milletvekili M. Mücahit Fındıklı’nın MHP grup
önerisi üzerinde yaptığı konuşmasındaki bazı ifadelerine ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkanım.
Şimdi, asgari ücretle -ki Maliye
Bakanının açıklamasını dile getirerek bir ifadede bulundular- doğal gaz
fiyatlarında, asgari ücretlinin şu an çok daha ucuz doğal gaz aldığını ifade
ettiler. Aslında, çok müthiş bir çarpıtma söz konusu burada. 
Bakın, 2004 yılında asgari ücret 318
lira. Bu asgari ücretle alınan doğal gaz 864 metreküptür. 
ÜNAL KACIR (İstanbul) – 2002’de kaçtı?
YUSUF HALAÇOĞLU (Kayseri) – 2014
yılında asgari ücret 891 liradır ve aldığı doğal gaz 768 metreküptür. Nasıl
daha ucuz kullanıyor? 
ÜNAL KACIR (İstanbul) – Ya, 2002’yle
karşılaştır, 2004’le değil. 
YUSUF HALAÇOĞLU (Kayseri) – Onun
dışında, 2004 yılında elektriğin kilovatsaati 21 lira 42 kuruştu. 
ÜNAL KACIR (İstanbul) – Sizin bıraktığınız
yere bakın. Bizim 2004’e niye sahip çıkıyorsunuz?
YUSUF HALAÇOĞLU (Kayseri) – Ve 2014
yılında elektriğin kilovatsaati 46 lira 008 kuruştur. Son on yılda doğal gaza
yapılan zam yüzde 215’tir, elektriğe yapılan zamsa yüzde 115’tir. 
Şöyle ifade edeyim, 2002 yılında dolar
kuru 1,41 kuruştu, 2014 yılında dolar kuru şu an 2,27 kuruştur. Yani, siz hem
dövizin artması hem asgari ücretle alınan doğal gazın daha az olmasına rağmen
nasıl ucuz kullandığınızı izah edin.
Teşekkür ediyorum.
BAŞKAN – Teşekkür ederiz Sayın
Halaçoğlu. 
M. MÜCAHİT FINDIKLI (Malatya) – Sayın
Başkanım, söz istemiştim.
BAŞKAN – Size kısa söz vereceğim
yerinizden. 
Buyurunuz.
23.- Malatya Milletvekili M.
Mücahit Fındıklı'nın, Kayseri Milletvekili Yusuf Halaçoğlu’nun yaptığı
açıklamasındaki bazı ifadelerine ilişkin açıklaması
M. MÜCAHİT FINDIKLI (Malatya) – Sayın
Grup Başkan Vekilinin konuşmasında benim verdiğim rakamlarla ilgili bir şeyi
açıklamak istiyorum. Ben 2002 yılındaki asgari ücret fiyatları üzerinden bir
değerlendirme yaptım. 2002’deki asgari ücreti söylemekten eğer çekindiyse, çok
düşük olduğunu düşündüyse 2004 değerlerine göre bir mukayese yapmasını uygun
bulmadım. Söylediğim şey şudur: 2002 yılındaki asgari ücrete göre mukayese
yaptım. Tekrar hatırlatırım. 
BAŞKAN – Teşekkür ederiz Sayın
Fındıklı.
Buyurunuz Sayın Şahin.
24.- Karabük Milletvekili
Mehmet Ali Şahin'in, İstanbul Milletvekili Mehmet Akif Hamzaçebi’nin sataşma
nedeniyle yaptığı konuşmasındaki bazı ifadelerine ilişkin açıklaması
MEHMET ALİ ŞAHİN (Karabük) – Sayın Başkanım,
çok teşekkür ederim. 
Sayın Hamzaçebi’nin biraz önce Sayın
Cumhurbaşkanımızla ilgili kullanmış olduğu o ifade, benim kanaatime göre, İç
Tüzük’ümüzün 161’inci maddesinin üçüncü bendine girmektedir.
SAKİNE ÖZ (Manisa) – Herkes kanaat mi
bildirecek efendim?
MEHMET ALİ ŞAHİN (Karabük) – Meclisten
geçici çıkarma disiplin cezası uygulanabilmesi için görüşmeler sırasında
Cumhurbaşkanına hakarette bulunmak, bir milletvekili için Meclisten geçici
çıkarma disiplin suçunu oluşturur.
ENGİN ÖZKOÇ (Sakarya) – Size hiç
yakışmıyor, çok ayıp!
MEHMET ALİ ŞAHİN (Karabük) – O nedenle
İç Tüzük’ü uygulamakla yükümlü olan Meclis Başkanlarımızın bu hususlara özen
göstermelerini istirham için söz aldım. Bilgilerinize sunuyorum efendim. 
MAHMUT TANAL (İstanbul) – Hangi kelime
hakaretti, söyler misiniz?
BAŞKAN – Teşekkür ederiz Sayın Şahin. 
Kendisi bu maksatla kullanmadığını
beyan etti, hakaret etmek maksadında olmadığını söyledi. 
YUSUF HALAÇOĞLU (Kayseri) – “Pervasız”
kelimesi hakaret içermez.
MEHMET AKİF HAMZAÇEBİ (İstanbul) –
Sayın Başkan, Türk Dil Kurumu sözlüğü önümde. Sayın Şahin’e de bu sözlüğe
bakmasını tavsiye ediyorum. “Pervasız” kelimesinin anlamında üç kelime saymış:
“Çekinmez, sakınmaz, korkusuz kimse.” Evet, Sayın Şahin bunları hakaret olarak
telakki ediyorsa ben onun siyasi birikimiyle bunu yan yana getirmekte
zorlanacağım. 
MEHMET ALİ ŞAHİN (Karabük) – Bu tamamen
Meclis Başkanının değerlendirmesine, takdirine bağlıdır.
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz efendim. 
BAŞKAN – Oylamadan önce yoklama
talebini yerine getireceğim. 
Sayın Hamzaçebi, Sayın Altay, Sayın
Çam, Sayın Demiröz, Sayın Tanal, Sayın Ayaydın, Sayın Öner, Sayın Gümüş, Sayın
Öğüt, Sayın Toprak, Sayın Özkoç, Sayın Ekinci, Sayın Acar, Sayın Günaydın,
Sayın Köse, Sayın Öz, Sayın Moroğlu, Sayın Haberal, Sayın Baydar, Sayın
Bayraktutan. 
İki dakika süre veriyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun,
Kahramanmaraş Milletvekili Mesut Dedeoğlu ve arkadaşları tarafından, elektrik
ve doğal gaz zamlarının olumsuz etkilerinin araştırılarak alınması gereken
önlemlerin belirlenmesi amacıyla 14/1/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 16 Ekim 2014 Perşembe günkü birleşiminde sunuşlarda okunmasına ve ön
görüşmelerinin aynı günkü birleşimde yapılmasına ilişkin önerisi (Devam)
BAŞKAN - Milliyetçi Hareket Partisi
Grubu önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Şimdi, Cumhuriyet Halk Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım:
3.- CHP Grubunun, Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Manisa Milletvekili Hasan
Ören ve 26 milletvekili tarafından, çekirdeksiz kuru üzüm üreticilerinin
sorunlarının araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (10/454) ön görüşmelerinin, Genel Kurulun 16 Ekim 2014 Perşembe
günkü birleşiminde yapılmasına ilişkin önerisi
Türkiye Büyük
Millet Meclisi Başkanlığına
Danışma Kurulunun 16/10/2014 Perşembe
günü (bugün) yaptığı toplantısında, siyasi parti grupları arasında oy birliği
sağlanamadığından, grubumuzun aşağıdaki önerisini İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Mehmet
Akif Hamzaçebi
 İstanbul
 Grup
Başkan Vekili
Öneri:
Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, çekirdeksiz kuru üzüm üreticilerinin sorunlarının araştırılarak
alınması gereken önlemlerin belirlenmesi amacıyla Manisa Milletvekili Hasan
Ören ve 26 milletvekili tarafından verilmiş olan (10/454) esas numaralı Meclis
araştırma önergesinin görüşmesinin, Genel Kurulun 16/10/2014 Perşembe günlü
(bugün) birleşiminde yapılması önerilmiştir.
BAŞKAN – Önerinin lehinde Manisa
Milletvekili Hasan Ören.
Buyurunuz Sayın Ören. (CHP sıralarından
alkışlar)
HASAN ÖREN (Manisa) – Sayın Başkan,
değerli milletvekilleri; önergem üzerinde söz almış bulunuyorum. Hepinizi
saygıyla selamlıyorum.
On iki yıldan bu yana ülkenin sorunları
azalacağına, iktidarınız döneminde çoğalarak bir yumak hâlini almış, ne içeride
ne dışarıda gerçekten huzur bulamayan, huzuru sağlayamayan bir iktidarın
getirdiği ortamda dış siyaset Mecliste çok konuşuluyor, geldiği nokta belli.
Türkiye geçmiş dönemdeki yakın ülkelerle olan itibarını kaybetmiş; bugün
kendisinden olmayan, AKP’ye yakın durmayan her kesimi düşman ilan etmiş, ben
merkezli bir siyasetle toplumu ötekileştirerek bugünkü ortama gelmiş
durumdayız. Bu aslında Parlamentoda aramızda muhalefetin, iktidarın
tartışmalarının da neyi gösterdiği… Bugünkü Türkiye'nin nasıl bir gergin
ortamda olduğunu bu Parlamentodaki tartışmalardan da anlamak mümkündür. Adalet
ve Kalkınma Partisine ne söyler iseniz hemen sert bir tepkiyle cevap verme
alışkanlığını, dünün Başbakanı bugünün Sayın Cumhurbaşkanının refleksini kapmış
bir grup, bir milletvekili topluluğu. 
Değerli arkadaşlarım, “Dışarıda
sorunlar bu kadar çok iken içerideki sorunlar az mı?” diye düşünür iseniz,
toplumun her kesimi, toplumda hangi kesimi sayarsanız sayın sorunların
içerisinde boğulmakta, Adalet ve Kalkınma Partisinin getirdiği ağır yükler
altında ezilmektedir. Ama elinizde güçlü bir havuz medyası var, elinizde bu
iktidarın getirdiği büyük enstrümanlar var; bunlarla algıyı değiştirerek, bu
toplumun yörüngesini, bu toplumun düşüncelerini algı yerleştirerek değiştirmeye
ve böyle yönetmeye çalışıyorsunuz. 
İşçi perişan, 890 lira asgari ücret. 3
milyon kredi kartı borçlusu icraya düşmüş, 13 milyon kredi kartı borçlusu yüzde
20’sini anca ödeyebiliyor. Emekli hâlinden asla memnun değil, aldığı parayla
geçinmesi mümkün değil. Çiftçi kesimine geldiğimde ise feryat ediyorlar, ne
yazık ki o feryadı duyan AKP milletvekilleri de yok. 
İşte Manisa’da üzüm olayı. Manisa ihraç
ettiğimiz 250-300 bin ton üzümün yüzde 95’inin üretildiği yerdir. Yani
ekonomiye, 158 milyar dolarlık ihracata 600 milyon dolar katkı koyan, 60 bin
ailenin geçindiği -resmî rakamlara göre- ama gayriresmîsi 70-80 bin ailenin
geçimini sağladığı Manisa Ovası Gediz havzasında üzüm yetiştiren çiftçilerin
feryadını duymanız gerekli. Geçen yıl yine Cumhuriyet Halk Partisinin
milletvekilleri Hasan Ören, Sakine Öz, Özgür Özel’in gayretleriyle İran’dan
gelen üzümün engellenmesiyle 5.240 liraya çıkan üzüm fiyatları bugün 2 bin ila
2.600 lira arasında alıcı bulamamaktadır. Değerli arkadaşlarım, bu insanların
geçimi çiftçilik. Manisa’da üzüm demek bütün Manisa’nın nüfusunu yakından
etkileyen ekonomik koşulların hazırlanması demektir. 
Ben geçenlerde Çevre ve Şehircilik
Bakanlığına soru önergesi vermiştim, bana cevap yazdılar. Sorum şöyleydi: “Bu
kadar çiftçi borçluyken bu borcun kaynağı, bu borcun alınış yerleri muhakkak ki
bankalar olması gerekliydi. Acaba Manisa’daki çiftçilerin arazilerinin ne
kadarı ipoteklidir? Bu araziler karşılığında kaç para para alınmıştır? Ne kadar
çiftçinin arazisi ipoteklidir?” ve Şehircilik Bakanlığı Tapu Kadastroya sorarak
bana cevap yazdı Manisa’nın üzüm üreticisinin yüzde 60 arazisi ipotekli. Bir
daha söylüyorum: Manisa’daki çiftçilerinin arazilerinin yüzde 60’ı ipotekli.
Arazilerin ipotek değeri 651 milyar, yani eski parayla 651 katrilyon. Yüz bin
çiftçi ailesinin arazisi falan bankaya, falan bankaya ipotekli. Devraldığınız
gün 1,5 milyon insan bankalara borçluymuş, şu an 13 milyon çiftçinin bankaya
borcu var. Hani çok övüyorsunuz ya bu on iki yılı, on iki yıl içerisinde,
devraldığınızda 5 katrilyon -eski parayla- Türkiye’deki çiftçinin borcu var
iken, şimdi, sizin o, ekonomide parlak dönemler yaşadığımızı söylediğiniz bugün
40 katrilyon, çiftçinin borcu var.
Değerli arkadaşlar, 3 bin lira maliyeti
olan üzümü 2 bin liraya, 2.200 liraya, 2.500 liraya sattıran da sizlersiniz,
önlemini almayan sizlersiniz. Ben Manisa milletvekillerine sesleniyorum: Niye
sesiniz çıkmıyor, niye dolaşmıyorsunuz? Hani nerede “2,5 doların altında üzüm
satılmaz.” diyen milletvekilleri, hani nerede, “Ekmeğin içerisine koyalım, hava
yollarına satalım. 1 milyon paket hava yollarında üzüm tattırdık.” diyen
milletvekilleri nerede?
Muzaffer Yurttaş, Sevgili
Milletvekilim, 1 milyon üzüm hava yollarındaki yolculara yedirdiğinizde, 25
gramdan kaç kilo yapıyor biliyor musunuz? 25 gram, sizin söylediğiniz paket. 1
milyon paket 25 ton yapıyor yani 1 üreticinin bağından aldığı üzüm kadar
üzümden bahsediyorsunuz. İnsanların, Manisa’da yaşayan çiftçilerin aklıyla alay
etmeyin. Alay etmeyin, söylediğiniz gibi, “Eğer üzüm 3 bin liranın altında olur
ise getirsinler ben alırım.” diyor iseniz şimdi deponuzun nerede olduğunu
söyleyin, Manisalı çiftçi gelsin, size 3 bin liradan üzüm versin.
MUZAFFER YURTTAŞ (Manisa) – 5 bin lira
diyen sensin.
HASAN ÖREN (Devamla) – Değerli
arkadaşlarım, şimdi, bunun üzerine kimin konuşması lazımdı? Bağcılık yaptığını
söyleyen Muzaffer Yurttaş’ın konuşması lazımdı. Kim konuşuyor?
MUZAFFER YURTTAŞ (Manisa) –
Konuşacağım.
RECEP ÖZEL (Isparta) – Konuşacak şimdi,
konuşacak.
HASAN ÖREN (Devamla) – Hayır, Muzaffer
Yurttaş değil, başka bir arkadaş konuşuyor. Şimdi baktım ben, başka bir arkadaş
konuşuyor.
Şimdi, bakınız, üzümle ilgili, siz
Avrupa’daki piyasamıza İran üzümünü sokar iseniz, kendi piyasamızı kaybettirir
iseniz bu üzüm para yapmaz. Siz İran’daki, Avrupa’nın kabul etmediği, kalitesi
düşük olan üzümü getirip Türkiye’den, İran üzümünün şu kadar etiketini koyarak,
Türkiye’deki firmalar da bu kadar etiketi koyarak Türk üzümü algısıyla benim
sattığım pazarlara İran üzümünü gönderirseniz Türkiye’de üretilen üzümü yok
sayarsınız, yok edersiniz. Yok ettiniz Türkiye’deki üzümü. 
16 tane işletme var, Manisa bölgesinde
16 tane işletme var. Bir işletme 50 bin ton üzüm aldı, ilk önce yaygarayı
bastınız, dediniz ki: “Arz fazlası üzüm var, arz fazlası üzüm var.” Arz fazlası
üzüm varsa İran’dan, Afganistan’dan niye üzüm gelir? Mademki arz fazlası üzüm var,
dışarıdan üzüm getirmeye ihtiyaç var mı? Şimdi, şu an hemen tedbirinizi alın.
Rusya’ya ve diğer ülkelere sattığımız -Sarıgöl merkez olmak kaydıyla,
Alaşehir’in bir kısmı da dâhil olmak kaydıyla- asmalarda şu an 200 bin tonun
üzerinde yaş üzüm var. Eğer şu on gün içerisinde bir kırağı yağarsa, toprağa
bir kırağı düşerse 200 bin ton üzüm yok olacak. Sarıgöl, Alaşehir, Salihli,
Ahmetli, Turgutlu, Manisa merkez, Saruhanlı, Gölmarmara’da 60 bin çiftçi sizin
bu konuda tedbirlerinizi bekliyor. Tarımsal alandaki insanları besleyemediğiniz
süre içerisinde, istihdamı en fazla emen o tarımsal alanda o gençleri
tutamadığınız süre içerisinde o gençlerin yapacağı şey şehirlere inmektir.
Şehirlere inen gençler iş bulamazlarsa o zaman Soma’nın cehennemi olan o
ocaklara gidip o ocaklarda çalışmak zorundadır. Tarımsal alana gerekli olan
desteği gösterin, çiftçilerin sizden beklentilerini karşılayın.
Hepinize saygılar sunuyorum. (CHP ve
MHP sıralarından alkışlar)
BAŞKAN – Teşekkür ederiz Sayın Ören.
Aleyhinde Manisa Milletvekili Uğur
Aydemir. (AK PARTİ sıralarından alkışlar) 
Buyurunuz Sayın Aydemir.
UĞUR AYDEMİR (Manisa) – Teşekkür ederim
Sayın Başkan.
Sayın Başkan, değerli milletvekilleri;
Cumhuriyet Halk Partisinin grup önerisi üzerinde grubum adına söz almış
bulunuyorum. Bu vesileyle yüce heyetinizi ve aziz milletimizi saygıyla
selamlıyorum.
Değerli milletvekilleri, ülkemizde son
on bir-on iki yılda büyük başarılara imza attık. Çok ciddi bir sıçrama
kaydettik. Bu kalkınma hamlesinden tarım sektörü de hak ettiği yeri almıştır ve
almaya da devam edecektir. Bakın, bunu söylerken öyle ezbere ve hamasi bir
nutuk olarak söylemiyorum, somut verilere göre söylüyorum. Tarımda nereden
nereye geldiğimizi birkaç örnekle ifade etmek istiyorum.
Değerli arkadaşlar, ülkemiz, tarımsal
ekonomik büyüklük itibarıyla 2002 yılında Avrupa’da 4’üncü sıradaydı, bugün ise
Avrupa’da 1’inci sıraya yükseldi, dünyada da hamdolsun 7’inci sıraya yükseldi.
Uygulanan etkin ve istikrarlı politikalarla tarım sektörü 2003-2013 yılları
arasında son on yılın dokuzunu büyüyerek tamamladı ve son yarım yüzyılın en
istikrarlı dönemini yakaladı. Tarımsal millî gelirimiz 2002’de 23,7 milyar
dolarken 2013 yılında 61 milyar dolara ulaşmıştır. Yaklaşık üç kat artırmışız.
Tarımda kişi başına millî geliri 1.064 dolardan 3.475 dolara çıkarttık. 
Değerli arkadaşlar, tarımsal
ihracatımız son on bir yılda önemli oranda arttı. Bu cennet vatanımız, artık,
bölgesinde önemli bir tarımsal ihracatçı ülke konumuna yükselmiştir. Tarım
ürünleri toplam ihracatımız 2002 yılında 4 milyar dolardı, 2013 yılında
yaklaşık 18 milyar dolara yükseldi. Türkiye’yi 192 ülkeye 1.681 çeşit tarımsal
ürün ihraç eden bir ülke konumuna getirdik, bununla da gurur duyuyoruz.
Kıymetli arkadaşlar, bizimle birlikte
çiftçimizin yüzü de güldü. Tarımsal destekler kapsamında Hükûmetimiz, işletmeci
ve üreticiye ayrım gözetmeksizin destekte bulunmaktadır. Örneğin, tarımsal
işletme kuracaklara hibe destek programları veya uzun vadeli krediler vererek
bir işletmecinin aldığı krediyle yaptığı yatırımı kendi kendine ödemesi mümkün
hâle gelmiştir. Rakamlar ortada, önceden çiftçilerimiz yüzde 60 faiz oranlarına
yakın oranlarda kredi kullanmak zorunda kalıyordu; bu oran, Tarım Kredi
Kooperatifininkinden daha da yüksekti, kullansa da parası olmadığı için geriye
ödeyemiyordu. Bakın, şu anda tarımsal kredilere uygulanan faiz oranı sıfır ile
8,5 arasındadır. 
İşletme kredilerinin vadesini on sekiz
aydan yirmi dört aya, yatırım kredilerinin vadesini de beş yıldan yedi yıla
kadar çıkarttık. Tabii, bu durum neyi getiriyor? Yine rakamlarla söylüyorum:
Çiftçilerimize verilen tarımsal kredi miktarı, 2002 yılında sadece 529 milyon
liraydı, bugün ise 2014 yılında 17 milyar liraya kadar, ne yaptık? Çıkardık.
Değerli arkadaşlar, önceden, çiftçimiz,
hem krediyi yüksek faizle alıyordu, hem aldığı para düşüktü ve bunu geriye
öderken de çok zorlanıyordu. Geriye öderken -geri ödeme oranlarına
baktığımızda- sadece kredi kullanan çiftçilerimizin yüzde 38’i parasını geriye
ödeyebiliyordu. Bugün baktığımızda, hamdolsun, çiftçilerimiz yüzde 98 oranlarına
varan şekilde kredilerini geriye ödemektedirler.
İLHAN DEMİRÖZ (Bursa) – Uğur Bey,
ihracatı söylediniz, bir de ithalatları söylerseniz çok seviniriz, bekliyoruz.
ALİM IŞIK (Kütahya) – İthalatı söylerse
Başbakan kızar! Eski Başbakan!
UĞUR AYDEMİR (Devamla) – Değerli
milletvekilleri, bir de tarımsal desteklere bakalım: 2002’de tarıma ayırdığımız
destek 1,8 milyar dolar iken, 2014 yılında destek miktarımızı 9,7 milyara kadar
çıkarttık. 
İLHAN DEMİRÖZ (Bursa) – Mazottan KDV’yi
nasıl alıyorsunuz?
UĞUR AYDEMİR (Devamla) – 2003’ten
bugüne kadar çiftçilerimize yaklaşık 70 milyara yakın nakit destek verdik.
Çiftçilerimize mazot desteğini ilk defa biz verdik. Kimyevi gübre desteğini
doğrudan çiftçimize biz ödedik. Çiftçimize her tür destek verilmiştir. Üzüm
bağı kuracak olan çiftçilerimize veya zeytin eken çiftçilerimize dekar başına
prim desteğini biz getirdik, biz verdik. Mazot, gübre, toprak analizi desteğini
biz verdik. Yaş üzümde yine ihracatçılarımızı desteklemeye de devam ediyoruz ve
desteğimizi artırarak da sürdürüyoruz. 
Sayın Başkan, değerli milletvekilleri;
bizden önce tarımsal alanlarda genelde vahşi sulama yapılıyordu ama hamdolsun,
bizimle beraber bu vahşi sulama sona ermiştir. Vahşi sulamanın yerini damlama
sulama ve yağmurlamalar almıştır.
İLHAN DEMİRÖZ (Bursa) – Ne kadar alan
suladınız?
UĞUR AYDEMİR (Devamla) – Vahşi sulamada
sızma ve buharlaşma nedeniyle suyun yüzde 80’i kayboluyordu, bitki suyun sadece
yüzde 15’ini alabiliyordu, kullanabiliyordu. 
İLHAN DEMİRÖZ (Bursa) – Şu anda,
sulanabilir arazilerin yüzde 51’ini suluyorsunuz.
UĞUR AYDEMİR (Devamla) – Damlama
sulamada ise yüzde 90’ını bitki ne yapıyor? Suyunu alabiliyor. Bu durum neyi
getiriyor? Verimliliği artırıyor, kaliteyi artırıyor. 
İLHAN DEMİRÖZ (Bursa) – O, doğru. 
UĞUR AYDEMİR (Devamla) – Değerli
arkadaşlar, bağını vahşi sulamayla sulayan kardeşimle, zeytinini vahşi
sulamayla sulayan kardeşimle damlama sulama yapan çiftçi kardeşlerimin arasında
4 kat verim yönünden fark vardır, 4 kat daha verim artmıştır. 
İLHAN DEMİRÖZ (Bursa) – Doğrudur, doğru.
UĞUR AYDEMİR (Devamla) – Evet, doğru,
teşekkür ederim. 
İLHAN DEMİRÖZ (Bursa) – Peki ama
damlama sulamayla ne kadar alan suladınız?
UĞUR AYDEMİR (Devamla) – Çiftçimizin su
tasarrufu yapması ve üretimini artırması için damlama ve yağmurlama sulama yatırımlarına
ilk kez sıfır faizli krediyi ve kooperatiflerde de yüzde 50 hibe desteğini
bizim Hükûmetimiz sağlamıştır. Ben de çiftçi bir ailenin çocuğu olarak,
kardeşiniz olarak bunun ne demek olduğunu çok iyi biliyorum. Şu anda
Manisa’mızdaki bağ sahiplerinin tamamına yakını damlama sulamaya geçmiştir. 
Peki, bütün bunlar yeter mi? Tabii ki
yetmez, bununla da kalınmadı. Çiftçimizin kurduğu kooperatiflere -burası da çok
önemli- yaptıkları her projeye yüzde 100 hibe desteği sağlanmıştır. Çiftçimiz
bizim başımızın tacıdır; çiftçimizin yaşam kalitesini artırmak, ürününün
kalitesini artırmak, verimliliği artırmak için bütün imkânlarımızı seferber
yaptık. 
Değerli arkadaşlar, bunun yanı sıra,
çiftçimizin, tarlasını ve ürününü işlemek için alacağı tarım aletlerine yüzde
50 desteği de biz sağladık. Hükûmetimizin desteği ve çiftçimizin alın teri yine
birleşiyor ve çiftçimiz, bu ekipmanlar sayesinde toprağını daha kolay ve daha
güzel bir şekilde işlemeye sahip oluyor. 
HASAN ÖREN (Manisa) – Üzüme ne zaman
geleceksin, üzüme? İki dakikan kaldı. 
UĞUR AYDEMİR (Devamla) – Değerli
arkadaşlar, bakınız, doğal afetlere karşı da çiftçimizin…
HASAN ÖREN (Manisa) – İki dakikan
kaldı, hâlâ doğal afettesin ya!
UĞUR AYDEMİR (Devamla) – …emeğini
koruyan tarım sigorta uygulamasını da ilk defa biz getirdik. 
HASAN ÖREN (Manisa) – Araştırma
önergesi, üzüm.
UĞUR AYDEMİR (Devamla) – Evet, üzüme de
geleceğiz, zeytine de geleceğiz. 
HASAN ÖREN (Manisa) – Hah, şimdi
üzümden bahset. 
UĞUR AYDEMİR (Devamla) – Evet, üzüm de
bizim, zeytin de bizim. 
Değerli arkadaşlar, çiftçimiz, eğer
ürününe sigorta yaptırmak isterse, yüzde 50’si devletimiz tarafından
karşılanmaktadır. TARSİM’i biz getirdik, TARSİM sayesinde artık çiftçilerimiz
ürünlerine sigorta yaptırıyor, doğal afete karşı, dona karşı tedbirini alıyor.
Çünkü, doğal afete karşı önlem alamazsınız, doğal afeti önleyemezsiniz, ama
tarım sigortasıyla çiftçimizi ne yapıyoruz? Güvence altına alıyoruz. 
Hep birlikte
milletvekilleri olarak, bizler siyasiler olarak, çiftçilerimizi TARSİM
konusunda uyaralım, bilgilendirelim ve hepsini, çiftçilerimizin tamamını
sigorta yaptırmaya çalışalım.
İLHAN DEMİRÖZ
(Bursa) – Çiftçinin parası yok ki sigorta yaptırsın Uğur Bey. Kaç çiftçi
yaptırıyor?
UĞUR AYDEMİR
(Devamla) – Yüzde 50’sini de biz karşılıyoruz, rahat ol. 
İLHAN DEMİRÖZ
(Bursa) – Hayır, ne kadar çiftçimiz yapmış, oran söyle. Sigorta oranını söyle,
kabul ediyorum. 
UĞUR AYDEMİR
(Devamla) – Eğer AK PARTİ iktidarda olmasaydı, bugün tarımsal ürünlerde 18
milyar dolara yakın ihracatı yapamazdık. AK PARTİ sayesinde yaptık.
İLHAN DEMİRÖZ
(Bursa) – AKP iktidarda olmasaydı çiftçinin yüzü gülerdi, çiftçi böyle olmazdı.

UĞUR AYDEMİR
(Devamla) – AK PARTİ sayesinde, çiftçimiz ürününü ihraç eder duruma gelmiştir. 
ALİM IŞIK
(Kütahya) – Uğur Bey, şunu söyler misin? On yıl önce 1 ton üzümle kaç ton mazot
alınıyordu, şimdi ne kadar alınıyor; bir onu söyle yeter. Çiftçiyi ne
yaptığınızı millet bir anlasın. Telefonda soruyor vatandaş. 
UĞUR AYDEMİR
(Devamla) – Evet, değerli arkadaşlar, TAR-GEL kapsamında da, göreve başlatılan
10 bin veteriner hekim ve ziraat mühendisimizle birlikte ahırda, tarlada,
bağda, bahçede, merada…
İLHAN DEMİRÖZ
(Bursa) – Bu sene kaç tane ziraat mühendisi alacaksınız Uğur Bey? 
UĞUR AYDEMİR
(Devamla) – …çiftçimizin ayağına kadar gidiyoruz, onlarla omuz omuza veriyoruz,
onlarla birlikte çalışıyoruz. Artık köylü kardeşim, çiftçi kardeşim tarlasında
ziraat mühendisiyle birlikte çalışmanın mutluluğunu yaşıyor değerli arkadaşlar.
İLHAN DEMİRÖZ
(Bursa) – Tarım Bakanlığı olarak ne kadar alacaksınız 2015’te?
UĞUR AYDEMİR
(Devamla) – Bakınız, bizim her konuda, gerek üzüm gerek zeytin veya hangi ürün
olursa olsun…
HASAN ÖREN
(Manisa) – Üzüm kaç para olacak? Vatandaş bekliyor senden bir haber. 
UĞUR AYDEMİR
(Devamla) – …hangi dal olursa olsun her alanda alnımız ak, başımız dik ve
milletimiz de bizi takdir ediyor. Takdir ettiği için biz burada bugün rahat bir
şekilde Hükûmet kurabiliyoruz, rahat bir şekilde, istikrarlı bir şekilde
ülkemizi yönetiyoruz. 
Ben buradan şunu
bütün milletimin huzurunda söylemek istiyorum: Bakınız, AK PARTİ kurulmadan
önce, AK PARTİ hükûmetlerinden önce, hangi Hükûmetin iyi yapıp da AK PARTİ
hükûmetlerinin kötü yaptığı 1 tane örnek gösteremezsiniz.
ALİM IŞIK
(Kütahya) – 1 ton üzümle o zaman ne alınıyordu, şimdi ne alınıyor? 
UĞUR AYDEMİR
(Devamla) – Allah’a şükür, her alanda milletimizle beraberiz, çiftçimizle
beraberiz…
ALİM IŞIK
(Kütahya) – 1 kilo üzümle ne kadar mazot alıyormuş çiftçi, şimdi ne kadar
alıyor?
HASAN ÖREN
(Manisa) – 1 litre mazot, 1 kilo üzümdü; şimdi 2 kilo üzüm, 1 litre mazot!
UĞUR AYDEMİR
(Devamla) - …memurumuzla beraberiz, işçimizle de beraberiz, emeklimizle de
beraberiz. Onlarla kol kola yürüyoruz, omuz omuza yürüyoruz. Türkiye’nin önü
açıktır inşallah. 
Hepinize
saygılar sunuyorum, sağ olun, var olun. (AK PARTİ sıralarından “Bravo” sesleri
alkışlar)
BAŞKAN –
Teşekkür ederiz Sayın Aydemir. 
ALİM IŞIK
(Kütahya) – 1 kilo üzüme o zaman 1 litre mazot alıyordu, şimdi 3 kilo üzüme, 2
kilo üzüme ancak 1 litre mazot alıyor.
BAŞKAN – Lütfen…
Önerinin lehinde
Manisa Milletvekili Erkan Akçay. 
Buyurunuz Sayın
Akçay. 
ERKAN AKÇAY
(Manisa) – Sayın Başkan, değerli milletvekilleri; Cumhuriyet Halk Partisinin
üzüm üretiminde yaşanan sorunlara ilişkin verdiği Meclis araştırması
önergesinin lehinde Milliyetçi Hareket Partisi Grubu adına söz aldım. Hepinizi
saygıyla selamlıyorum.
Konuşmamın başında bahsetmek isterim ki
2002’yle 2014’ü mukayese edecek olursak, 2002’de çiftçinin, üreticinin ve üzüm
üreticisinin lehine ve bugün itibarıyla da aleyhine o kadar çok şey var ki
süremiz elverdiğince bunları tabii, anlatmaya çalışacağız.
Değerli arkadaşlar, üzüm, Türkiye’mizin
en önemli tarımsal ihracat ürünlerinden birisidir. Yaklaşık 460 bin hektarda
yılda 4 milyon ton civarında üzüm üretilmekte; bunun yüzde 52’si kurutmalık,
yüzde 38’i sofralık ve diğeri de şarap ve pekmez olarak değerlendirilmektedir
ve ihracat olarak da sadece 2013-2014 sezonunda 453 milyon dolar döviz elde
edilmiştir. Sadece Alaşehir’den örnek verecek olursak, Alaşehir Gümrük
Kapısı’ndan 190 bin ton yaş üzüm ihracatı yapılarak 140 milyon dolar döviz
sağlanmıştır. Ancak, bugün itibarıyla, sadece Sarıgöl üzüm bağlarında 400 bin
tonluk rekoltenin 200 bin tonu şu anda bağda beklemektedir. Neden? Çok ciddi
bir ihracat sıkıntısı var. Bu ihracat sıkıntısının sebeplerinden birisi de
mevcut iktidarın Orta Doğu ülkeleriyle içine girdiği kriz durumu ve kötü
ilişkilerdir. O yüzden ihracat dahi yapılamıyor, sadece Rusya’yla karşı karşıya
kalınmış durumda.
Değerli arkadaşlar, her hasat dönemi
öncesinde rekolte yüksek gösterilmek suretiyle üzüm fiyatlarıyla suni bir
şekilde oynanmaktadır ve manipülasyon yapılmaktadır. Geçen yıl kuru üzüm
rekoltesi 242 bin ton olarak açıklandı ancak rekolte 175 bin ton olarak
gerçekleşti. Bu sezon da kuru üzüm rekoltesi yine 330 bin civarında açıklandı.
Öyle görülüyor ki 240-245 bin ton civarında gerçekleşmekte. Yani, bu rekolte
açıklamasıyla gerçekleşen rekolte arasında her yıl yüzde 28-30 civarında bir
fark olmaktadır. Bu da fiyatlarda düşmeye neden olmaktadır. Bu, düpedüz bir
manipülasyondur ve Hükûmet de buna sessiz kalmaktadır. 2002 yılında yaş üzümün
kilogramı 70-80 kuruştu ve on iki yıllık AKP döneminde de mazot, gübre, ilaç
gibi tarımsal girdiler, ortalama yüzde 400’e varan zamlar gördü ancak kilogram
maliyeti bugün itibarıyla 60-80 kuruş arasında olan yaş üzüm, yine 70’le 100
kuruş arasında bir fiyata sahiptir. 
Ben buradan Hükûmete soruyorum: Geçen
yılki sezonda 5 lira, 5 lira 30 kuruş, 5 lira 70 kuruşa satılan çekirdeksiz
kuru üzüm fiyatı, bugün itibarıyla neden ortalama 2,5 liradır? Hükûmetin,
ilgili bakanların bunları açıklaması lazım. 2005 yılından beri 1 lira 15
kuruş-1 lira 40 kuruş arasında değişen sofralık yaş üzümün kilosu, bugün neden
70-80 kuruşa inmiştir? Bu fiyat inişiyle spekülatörlerin rekolte açıklamaları
arasında ne gibi bir bağlantı vardır ve buna karşı neden bir önlem
alınmamaktadır? Bir önlem alınması düşünülmekte midir? 
Üzümler ağustos ayında toplanmaya
başlıyor ancak TARİŞ, eylül ayında üzüm alım fiyatını açıklıyor. Bunda da, üzüm
fiyatlarının geç açıklanması nedeniyle hem üzüm fiyatları düşük cereyan ediyor
hem de üretici üzümünü yaş sofralık olarak mı, yoksa kurutmalık olarak mı
değerlendireceği konusunda tereddüt yaşıyor. Bu yıl da maalesef TARİŞ eylül
ayında 2,5 lira açıklamak suretiyle, İzmir Ticaret Borsasında 2 lira 70 kuruş,
2 lira 80 kuruş değerlenen üzüme 2,5 lira fiyat verildi ve bu da maalesef
üreticinin aleyhine oldu ve bir mağduriyet gerçekleşti. 
Biz, Milliyetçi Hareket Partisi olarak
23’üncü Dönemde ve şimdi, bu dönemde de üzüm ve bağcılığın sorunları,
üreticilerimizin sorunlarıyla ilgili Meclis araştırması önergeleri verdik,
gündem dışı konuşmalar yaptık, soru önergeleri verdik ve Hükûmeti bu konuda,
üzümün desteklenmesi konusunda sürekli uyardık. Ancak, Hükûmet on iki yıldır
üzümle ilgili hiçbir adım atmamıştır, üzüme özel. Biraz evvel Sayın Aydemir’in
söyledikleri, genel tarımla ilgili hususlardır, onlar da ayrıca tartışılır. 
Şimdi, tekrar Hükûmete soruyorum:
“Havza bazlı üretim” dediniz mi? Dediniz. Peki, havza bazlı üretim nerede?
Üzümle ilgili husus ne âlemde? “Gediz havzasında çekirdeksiz kuru üzüm
desteklenecek.” dediniz, Gediz havzasında çekirdeksiz kuru üzüm desteklendi mi?
Toplantılar yapıldı, “fiziki planlamalar ve üretim planlaması” denildi ve
bunlar yapılmadı. Üretim planlaması için, altı yıl önce, içinde TARİŞ Üzüm Birliği
yöneticilerinin de yer aldığı üzüm komiteleri kuruldu, sonra bu komiteler
lağvedildi ve dağ, fare doğurdu. 
İktidarın üzüm üreticilerine bakışıyla ilgili tipik bir
örnek vermek istiyorum: Yıl 2009 Haziranı. Şimdi, 4749 sayılı Kamu Finansmanı
Kanunu’na bazı geçici maddeler eklenerek, fındıktaki arz fazlasını
değerlendirmek üzere Toprak Mahsulleri Ofisine 1 milyar lira nakit destek
verildi. Bu kanun görüşmelerinde biz de Milliyetçi Hareket Partisi olarak
fındığa bu desteği destekledik. Ancak, asıl arz fazlalığı söz konusu olan üzüme
de 80 milyon lirayla sembolik bir destekleme yapılması için önerge verdik ancak
bu, iktidar tarafından reddedildi ve TARİŞ de 2002 dönemlerine göre artık çok
daha düşük üzüm alımı yapmaktadır. Eskiden, üretilen kuru üzümün yüzde 33’ü,
TARİŞ tarafından alınırken, şimdi artık bu, yüzde 6’lara, 7’lere kadar
düşmüştür ve TARİŞ artık üreticiyi de koruyamaz hâle gelmiştir. Yer yer bazı
yerlerde de maalesef aile şirketine dönüşmüştür.
Değerli
arkadaşlar, yapılması gereken, mevcut Hükûmetin mutlaka bir an evvel hayata
geçirmesi gereken bazı tedbirler var, onları da Hükûmete tekrar hatırlatmayı
faydalı görüyorum: 
Üzüm
rekoltesinin yüksek olduğu yıllarda üretici, maliyetinin altında üzüm satmak
zorunda kalıyor ve ürün çoğu zaman bağda da kalabilmektedir. Öncelikle üretim
planlaması yapılmalı ve fiziki planlama gerçekleştirilmelidir.
Üzüm
üretiminde oluşan arz fazlalıkları için alternatif tüketim imkânları
geliştirilmelidir. Öyle 25-30 ton sembolik birtakım alternatif faaliyetlerle bu,
mümkün değildir. 
Depolama
sistemi mutlaka kurulmalı ve depolama maliyeti de desteklenmelidir ve lisanslı
depoculuk hayata geçirilmelidir. Başbakanlık Tanıtma Fonu’ndan yeterli destek
sağlanmalıdır. 
Üzümdeki
fiyat dalgalanmalarını önlemek için çiftçiler, ziraat odaları, borsalar ve
ihracatçılardan oluşan üzüm müdahale kurumu kurulmalıdır. 
Üzümün
serbest piyasada gerçek fiyatının oluşabilmesi için ihtisas borsaları mutlaka
oluşturulmalı ya da mevcut borsalara işlerlik kazandırılmalıdır. Üzüm
üretiminin olduğu ticaret borsaları da artık, tescil kurumu olmaktan
kurtarılmalıdır.
Üzüm,
mutlaka destekleme kapsamına alınmalıdır. 
Üretim
maliyetlerinin düşürülmesi ve üretim artışının sağlanması amacıyla, tarımsal
üretimde çok önemli girdiler olan mazot, gübre, ilaç, tohum, fide gibi temel
tarımsal girdilerin üzerindeki ÖTV ve KDV mutlaka kaldırılmalıdır. 
(Mikrofon
otomatik cihaz tarafından kapatıldı) 
ERKAN AKÇAY (Devamla)
- Yine, sulamada ve tarım işletmelerinde kullanılan elektrik için de ucuz
elektrik imkânı getirilmeli ve üzüm ihracatına sağlanan destek de
artırılmalıdır. 130 lira gibi bir prensip kararı alınmış, şu anda 80 lira;
yalnız, narenciyeye 250 lira ton başına destek verildiğini de aklımızdan
çıkarmayalım.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ederiz Sayın Akçay.
Aleyhinde Manisa Milletvekili Muzaffer
Yurttaş. 
Buyurunuz Sayın Yurttaş. (AK PARTİ
sıralarından alkışlar)
MUZAFFER YURTTAŞ (Manisa) – Sayın
Başkan, değerli milletvekilleri; öncelikle, Genel Kurulu saygıyla selamlıyorum.
Dağlarından yağ, ovalarından bal akan,
şehzadeler şehri Manisa’mın güzel insanlarını da, bizleri izleyen değerli
seyircileri de saygıyla selamlıyorum. 
Manisa, Gediz Ovası gibi mümbit
topraklara sahip, tarım denilince akla gelen, ihracatta 7’nci sırada yer alan
önemli bir ilimizdir. Tarımda Manisa önemli bir yere sahip. Üzümün yüzde 85’ini
Manisa üretiyor. Beyaz et üretiminin yüzde 16’sını, yumurta üretiminin yüzde
14’ünü, mısır üretiminin yüzde 9,6’sını Manisa tek başına karşılamaktadır. Türkiye’de,
AK PARTİ döneminde, 90 milyondan 165 milyona çıkarılan zeytin ağacının 20
milyonu da Manisa’dadır. En güzel kiraz bizim topraklarımızda, çileğin de en
kalitelisi Manisa topraklarında üretilmektedir. 
Dünyada 7,5 milyon hektar alanda üzüm
üretimi yapılmaktadır. Amerika Birleşik Devletleri’nden sonra, üzüm üretiminde
2’nci sıradayız, ihracatta 1’inci sıradayız. Kuru üzüm, tarımsal ihracatta ilk
üç sırada yer almaktadır. Ortalama 280 bin ton civarında kuru üzümün yüzde 85’i
ihraç edilmektedir. Yaş üzüm ihracatımız da yıllık yaklaşık 200 bin ton
civarındadır. Bunun karşılığında da 200 milyon dolar civarında gelir
sağlanmaktadır. Yaş üzümün çoğunu Rusya ve benzeri ülkelere, kuru üzümü ise
İngiltere ve Almanya’ya yaklaşık 220 bin ton civarında üzüm ihracına karşılık Türkiye’ye
450-500 milyon dolar civarında gelir sağlanmaktadır. Ege’de 680 bin dekar
alanda üzüm üretimi yapılmaktadır. Bunun 560 bin dekarı Manisa’da, 80 bin
dekarı Denizli’de, 50 bin dekarı da İzmir alanlarında üretilmektedir. 
Üzüm -doktor bir milletvekili olarak
söylüyorum- başlı başına bir eczanedir. Üzümün faydaları saymakla bitmez.
Manisa 16 şehzade yetiştirmiş, bunlardan 5’i padişah olmuştur. Fatih Sultan
Mehmet, bu padişahlardan birisidir. Karadan kayıkları, gemileri yürüten
Fatih’in keskin zekâsının kaynağında üzüm bulunmaktadır. “Manisa Tarzan’ı” diye
bilinen Ahmet Bedevi’nin güç ve enerjisinin kaynağı da üzümdür. 
YUSUF HALAÇOĞLU (Kayseri) – İlk defa
Umur Bey geçirdi gemileri.
MUZAFFER YURTTAŞ (Devamla) – Şimdi,
muhalefet milletvekilleri burada “Üzüm için AK PARTİ ne yaptı?” On iki yıl
içerisinde yaptıklarımızın bir kısmını Değerli Milletvekilimiz Uğur Aydemir
anlattı, tarımla ilgili yapılanları. Sadece üzümle ilgili, özellikle üzüme
yönelik yapılan neler var, onları bir anlatayım. Üzümün tanıtımını aktif olarak
yapmaya çalışıyoruz. milletvekillerimize Değişik zamanlarda üzümü bütün milletvekillerimize
de gönderiyoruz. 
YUSUF HALAÇOĞLU (Kayseri) – Bize niye
gelmedi ya?
MUZAFFER YURTTAŞ (Devamla) – Üzümlü
ekmeğin tanıtımını burada Mecliste yaptık. Türk Hava Yollarında Alaşehir
Ticaret ve Sanayi Odasının katkılarıyla, 1 milyon paket ücretsiz üzüm dağıttık.
Buradaki amaç, tanıtımdır; yoksa 20 bin tonmuş, 25 bin tonmuş. 
SAKİNE ÖZ (Manisa) – Alaşehir Ticaret
Odası dağıttı, siz mi dağıttınız?
MUZAFFER YURTTAŞ (Devamla) – 2012
yılında Ekonomi Bakanlığı tarafından, üzümü daha iyi tanıtmak için Kuru Meyve
Tanıtım Grubu kuruldu. Üzüm, kayısı, incir ve fıstığın yer aldığı Kuru Meyve
Tanıtım Grubunun 1 milyon dolarlık bütçesi var, yurt içi ve yurt dışında üzümün
tanıtımı için çalışıyor.
Üzüm için TARİŞ Üzüm Birliği var, üzümü
sübvanse eden, piyasayı dalgalanmalardan koruyan. Ne yaptık TARİŞ için?
Geçtiğimiz yıl TARİŞ’in DFİF’ten kaynaklanan -eski parayla- 162 trilyon lira
borcu vardı. AK PARTİ, 92 trilyon lirasını sildi, geri kalanını da on beş yıla
yapılandırdık. 
YUSUF HALAÇOĞLU (Kayseri) – Kaç sene
oldu değişeli, “milyon” de bari, “trilyon” deme. 
MUZAFFER YURTTAŞ (Devamla) - Bunu kimin
için yaptık? TARİŞ Üzüm Birliği ve üzüm üreticileri için yaptık, yapmaya da
devam edeceğiz. Yaş sofralık üzüme ihracat desteği veriyoruz. Geçtiğimiz yıl,
bugüne kadar yaş sofralık üzüm ihracatı için ton başına 80 TL destek
veriliyordu. Bu yıl bu Sayın Ekonomi Bakanımızla bu rakamı 130 liraya çıkardık.

ERKAN AKÇAY (Manisa) – Ortada bir şey
yok daha. 
MUZAFFER YURTTAŞ (Devamla) -
Enflasyonun yüzde 10 olduğu bir dönemde 130 liraya çıkardık. Çiftçilerimiz için
-damlama sulamayı anlattı- göletler yapıyoruz. Manisa’da Bin Günde Bin Gölet
Projesi’nden 52 göletimiz var, devam ediyor, bu yıl içerisinde 25’ini
tamamlayacağız. Kelebek Barajı devam ediyor Ahmetli ve çevresini sulamak için.
Alaşehir’de Kavaklıdere, Örencik ve Kemaliye; Selendi’de Ayanlar Göleti;
Kula’da Bebekli ve Çelengöz, Eroğlu, Yurtbaşı göletlerimizin inşaatları devam
ediyor. Bu ve benzeri göletler sayesinde Manisa’yı sulanabilir tarım arazisine
kavuşturacağız. 
İLHAN DEMİRÖZ (Bursa) – Ne kadarını
suluyorsunuz Sayın Hatip? 
MUZAFFER YURTTAŞ (Devamla) - TARSİM’i
halkımızın yararına… TARSİM’de, afetten kaynaklanan bölgemizde geçen yıl dolu
hasarı olmuştu…
SAKİNE ÖZ (Manisa) – “3,5 liranın
altına düşen üzümün parasını ben vereceğim.” demiştiniz, ne oldu?
MUZAFFER YURTTAŞ (Devamla) - …özellikle
Alaşehir ve Sarıgöl bölgesinde. Tarım Bakanımızla birlikte o bölgeye gitmiştik.
Evet, TARSİM önemli bir konu. TARSİM’in yüzde 50’sini devlet karşılıyor, geri
kalan yüzde 50’sini ise vatandaş ancak ürününü sattıktan sonra karşılıyor.
İşte, bu, bizim verdiğimiz hizmetlerdendir. 
İLHAN DEMİRÖZ (Bursa) – Manisa
çiftçilerinin yüzde kaçına sigorta yaptınız?
MUZAFFER YURTTAŞ (Devamla) - Evet,
biraz önce, değerli milletvekilimiz bahsetti, Alaşehir’de gümrük var, gümrük. 
HÜSEYİN ŞAHİN (Bursa) – Kim açtı o
gümrüğü? 
MUZAFFER YURTTAŞ (Devamla) - Gümrüğü
kim açtı? AK PARTİ açtı. (AK PARTİ sıralarından alkışlar) AK PARTİ döneminde
üzüm üreticilerinin üzümü orada paketleniyor, hiçbir bölgede kontrol edilmeden
başka bir yerde, yurt dışına ihracatı gerçekleştiriliyor. 
TAR-GEL vasıtasıyla üreticilerimize
destek veriyoruz. Evet, mazot, ekipman, traktör desteği, onun yanında pek çok
desteklerimiz var. 
Cumhuriyet Halk Partisi, kendisini üzümcünün,
üzüm üreticisinin güya sahibiymiş gibi göstermeye çalışıyor. Geçtiğimiz hafta,
Salihli’de bir miting yaptılar, üzümcü mitingi, üzüm mitingi. Yaklaşık 70-80
bin ailenin üzümden geçindiği söyleniyor; 4’le çarpın, yaklaşık 400 bin kişi
üzümden geçiniyor. CHP’nin yaptığı mitingde kaç kişi vardı? 1.500, en fazla 2
bin kişi. Şimdi, 1.500 kişi, yani bu mu? 
SELÇUK ÖZDAĞ (Manisa) – Fazla
söylüyorsun Sayın Vekilim, bin kişi vardı, ben oradaydım.
MUZAFFER YURTTAŞ (Devamla) – “Fazla
söylüyorsun” diyor Değerli Milletvekilim.1.500 kişi… Demek ki, sizin üzümcüye
sahip çıkacağınıza millet, inanmıyor, inansaydı orada olurdu. (AK PARTİ
sıralarından “Bravo” sesleri, alkışlar)
Şimdi, bu mahcubiyetinizi giderebilmek
için… Manisa milletvekilleri, sanırım, Sayın Genel Başkanlarına
mahcubiyetlerini giderebilmek için bir dahaki döneme acaba sıkıntı olur mu diye
-mahcubiyetlerinden dolayı- şimdi buna bir önerge vermişler. Buna kimse inanmaz,
millet de inanmaz bunlara. 
AK PARTİ, Cumhuriyet Halk Partisi…
Evet, sahada AK PARTİ var mı? Evet, sahada, her zaman sahadayız. 
SAKİNE ÖZ (Manisa) – Sen, yalancı
pehlivansın, sen, yalancısın! “3,5 liraya alacağım.” dediğin üzümü
üreticiden alamayan yalancı pehlivansın!
MUZAFFER YURTTAŞ (Devamla) – Şimdi,
Cumhuriyet Halk Partisi, soruyorum 17 belediye var Manisa’da, hangi belediyeniz
var? 17 belediyeden hangi belediye CHP’ye ait? Sıfır, hiçbir belediyeniz yok.
88 büyükşehir belediye meclisi üyesinden kaç tanesi? 7 tanesi, sadece 7 tanesi.

SAKİNE ÖZ (Manisa) – Sen çiftçiye ne
verdin? Sen işletmelere verdiğinizden bahsediyorsun, çiftçiye ne verdin, onu
anlat.
MUZAFFER YURTTAŞ (Devamla) – Sizin bu
problemleri çözeceğinize millet inanmıyor. On iki yıldır AK PARTİ, çözülmez
zannedilen pek çok problemi çözmüştür. 
Evet, üzümcünün de problemi olabilir,
tarımcının da problemi olabilir, bu problemleri çözecek olan, AK PARTİ’dir. AK
PARTİ’ye millet inanmaktadır. 
Evet, ben, Alaşehir’de üzüm üreticisi
bir milletvekiliyim, Alaşehir’de bağı olan bir milletvekiliyim. Amaç, üzüm
yemek, bağcıyı dövmek değil. (AK PARTİ sıralarından “Bravo” sesleri, alkışlar)
Bu CHP, bulanık suda balık avlamaya çalışıyor. AK PARTİ’yi dövecek, AK PARTİ’ye
güya laf atacak… Evet, millet bunlara inanmıyor.
SAKİNE ÖZ (Manisa) – Sen, Manisa’ya
nasıl gelebileceksin, onu anlat, onu anlat.
MUZAFFER YURTTAŞ (Devamla) – Değerli
kardeşlerim, biraz önce Hasan Ören dedi ki: “İran üzümü…” Evet, Türkiye’ye 1
gram İran üzümü sokmamaya niyetliyiz. Evet, ispatı varsa giren üzümün, ispat
edin, sokmayacağız; böyle bir şey yok. 
Ayrıca, “rekolte tahminleri” denildi.
Rekolte tahminlerini yapan biz değiliz. Ben, onun da karşısındayım. Dünyanın
tarımla uğraşan ülkelerinde hiçbir zaman rekolte tahmini yapılmaz, ticaret
borsalarından tescil edilen mal, yıl sonunda rekolte olarak gösterilir. Bu,
yapılmamalı, evet, ben de buna aynen katılıyorum. 
ERKAN AKÇAY (Manisa) – Mâni olalım. 
MUZAFFER YURTTAŞ (Devamla) – Şimdi, “Geçen
yıl üzüm 5 bin liraydı, 5 liraydı.” diye Hasan Ören milletvekilimiz söyledi.
Evet, o zaman da 5 bin lirayken aynı Mecliste aynı konuşmaları yapıyorlardı,
şimdi üzüm 2.500 liraya çıktı, gene aynı şeyleri söylüyorlar. Bunların amacı,
üzüm yemek değil, bağcıyı dövmek. 
ALİ SARIBAŞ (Çanakkale) - Üzüm bağları
kalmadı. 
İLHAN DEMİRÖZ (Bursa) – 5 bin lira mı
büyük, 2.500 lira mı? 
MUZAFFER YURTTAŞ (Devamla) – Biz, üzüm
üreticisinin yanındayız, Manisalının yanındayız, hizmet etmeye devam edeceğiz.
Üzümcünün temsilcisi, AK PARTİ’dir. 
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederiz Sayın Yurttaş.

MEHMET AKİF HAMZAÇEBİ (İstanbul) –
Sayın Başkan… 
ALİ UZUNIRMAK (Aydın) – Sayın Başkan… 
BAŞKAN – Sırayla söz vereceğim niçin
olduğuna. 
Sayın Hamzaçebi, buyurunuz. 
VI.- AÇIKLAMALAR (Devam)
25.- İstanbul Milletvekili
Mehmet Akif Hamzaçebi'nin, Manisa Milletvekili Muzaffer Yurttaş’ın CHP grup
önerisi üzerinde yaptığı konuşmasındaki bazı ifadelerine ilişkin açıklaması
MEHMET AKİF HAMZAÇEBİ (İstanbul) –
Cumhuriyet Halk Partisinin Manisa’da yapmış olduğu üzüm mitinginde 1.500 kişi
olduğunu söyledi sayın hatip. Gerçek, öyle değil, mitingin boyutunu sayın hatip
özellikle küçültüyor. Üreticinin şikâyeti, tepkisi olağanüstü yoğundu ve
mitingde binlerce Manisalı vardı efendim. 
Teşekkür ederim. 
BAŞKAN – Teşekkür ederiz Sayın
Hamzaçebi. 
Sayın Uzunırmak, siz… 
ALİ UZUNIRMAK (Aydın) – Sayın Başkan,
AKP Grubu adına konuşan arkadaş, çiftçiye prim desteği ve destekle ilgili ilk
AKP hükûmetleri zamanında bu işlerin başladığını söyledi. Burada çok yanlış bir
bilgi vardır. Hem Türk tarımının tarihi açısından hem de 57’nci Hükûmet
zamanında yapılan birtakım icraatlar da yanlış bilgidir, düzeltmek istiyorum
çünkü partim, o zaman Hükûmet mensubudur 57’nci Hükûmette. 
BAŞKAN – Buyurun, düzeltiniz. 
Buyurunuz Sayın Uzunırmak. 
26.- Aydın Milletvekili Ali
Uzunırmak'ın, Manisa Milletvekili Uğur Aydemir’in CHP grup önerisi üzerinde
yaptığı konuşmasındaki bazı ifadelerine ilişkin açıklaması
ALİ UZUNIRMAK (Aydın) – Teşekkür
ediyorum Sayın Başkan. 
Değerli milletvekilleri, burada havanda
su dövmenin bir anlamı yok, bazı kriterler vardır ki en basit bir şekilde orayı
aydınlatır. 
Şimdi, ben size bazı sorular soracağım.
Şimdi, eskiden, o çiftçi ailesinden gelen çocuklarımız bilirler, Ziraat
Bankası, köylerden mevduat toplamak için gelirdi çiftçiye. Acaba şimdi çiftçinin
mevduatı nedir Ziraat Bankasında? Çiftçinin mevduatı var mı Ziraat Bankasında,
borcu mu var? Acaba köylerde nöbet mi tutuluyor sarı taksi gelmesin icraya
diye?
Şimdi, olayları gerçeğiyle görmek
lazım. Zamanın ruhu diye bir şey var. Eskiden destekler üretici birlikleri
vasıtasıyla, destek alım fiyatları veya taban fiyatları politikasıyla o fiyatın
içerisinde verilirdi. Dolayısıyla, bugün bazı arkadaşlarımızın o günkü desteğin
mi bugünkü desteğin mi çok olduğunu kıyaslayabilmesi için çiftçiye bakması
lazım. Çiftçi memnun olduğu zaman şapkayı havaya fırlatırdı. Bugün fiyatlardan
dolayı çiftçi şapkayı havaya mı fırlatıyor, kara kara düşünüyor mu?
Bir şeyi soracağım: Acaba bugün bizim
çiftçilikle uğraşan vatandaşlarımızın borcu nedir? Bizim kredi kullanım
oranlarındaki yerli tasarruf oranımız yüzde 12’dir değerli arkadaşlar. Kredinin
yüzde 88’i yabancı para. Saman ithal ediliyor, dana ithal ediliyor, düve ithal
ediliyor; bir tek emek Türk çiftçisinin. Birtakım destekler, doğrudur, evet,
vardır ama prim desteği, doğrudan gelir desteği, mazot desteği gibi birtakım
destekler ilk 57’nci Hükûmet zamanında verilmiştir ve planlanmış, yaygınlaşmaya
başlamıştır. AKP Hükûmeti o politikaların bazılarını devam ettirmiştir. Onun
için doğru yerde doğru konuşursanız, doğru fikir edinirseniz daha iyi hizmet
etme imkânı olur. Elbette ki bu kadar bütçe kullanılırken birtakım doğrular
yapılacaktır ama Türk çiftçisi rahat değildir.
CHP’nin önergesi doğrudur. Türk çiftçisi
ürettiği maliyetlerden kârlı satışı yapamamaktadır. 
Teşekkür ederim. (MHP sıralarından
alkışlar)
BAŞKAN – Teşekkür ederiz Sayın
Uzunırmak.
MUZAFFER YURTTAŞ (Manisa) – Sayın
Başkan..
BAŞKAN - Buyurunuz Sayın Yurttaş.
MUZAFFER YURTTAŞ (Manisa) – Değerli hatip
benim yanlış bilgilendirdiğimi söyledi, benim doğrusunu söylemediğimi söyledi.
Şu anda da benim… 
ALİ UZUNIRMAK (Aydın) - Sizin değil,
sizin konuşmanız değil benim müdahale ettiğim. 
MUZAFFER YURTTAŞ (Manisa) – 69’a göre
söz talep ediyorum.
ALİ UZUNIRMAK (Aydın) – Benim müdahale
ettiğim Beyefendi’nin konuşması değil, önceki konuşmacı, Uğur Bey’dir müdahale
ettiğim konuşmacı.
BAŞKAN – Önceki konuşmada söylenen
evet. “Bizim hükûmetimizde de olmuştu.” dediniz, evet. Onun için, sorun yok.
VIII.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Manisa Milletvekili Hasan
Ören ve 26 milletvekili tarafından, çekirdeksiz kuru üzüm üreticilerinin
sorunlarının araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (10/454) ön görüşmelerinin, Genel Kurulun 16 Ekim 2014 Perşembe
günkü birleşiminde yapılmasına ilişkin önerisi (Devam)
BAŞKAN – Oylamaya geçiyorum.
Cumhuriyet Halk Partisi Grubunun…
III.- YOKLAMA
(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama talebi vardır, yerine
getireceğim yoklama talebini.
Sayın Hamzaçebi, Sayın Demiröz, Sayın
Demirçalı, Sayın Bayraktutan, Sayın Sarıbaş, Sayın Tanal, Sayın Ören, Sayın
Gümüş, Sayın Türeli, Sayın Aldan, Sayın Acar, Sayın Kaplan, Sayın Öz, Sayın
Köse, Sayın Akar, Sayın Çetin, Sayın Özdemir, Sayın Güler, Sayın Atıcı, Sayın
Dudu. 
Yoklama için iki dakika süre veriyorum.
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı yoktur. On dakika ara veriyorum. 
Kapanma Saati: 19.06
DÖRDÜNCÜ OTURUM
Açılma Saati:
19.16
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Mine LÖK BEYAZ (Diyarbakır)
----0----
BAŞKAN – Sayın milletvekilleri, Türkiye
Büyük Millet Meclisinin 5’inci Birleşiminin Dördüncü Oturumunu açıyorum. 
III.- YOKLAMA
BAŞKAN – Cumhuriyet Halk Partisi Grubu
önerisinin oylamasından önce istem üzerine yapılan yoklamada toplantı yeter
sayısı bulunamamıştı. 
Şimdi yoklama işlemini tekrarlayacağım.
Yoklama için iki dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu
Önerileri (Devam)
3.- CHP Grubunun, Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Manisa Milletvekili Hasan
Ören ve 26 milletvekili tarafından, çekirdeksiz kuru üzüm üreticilerinin
sorunlarının araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (10/454) ön görüşmelerinin, Genel Kurulun 16 Ekim 2014 Perşembe
günkü birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi Grubu
önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmına geçiyoruz. 
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Bir Kanun Teklifi ve Sağlık, Aile, Çalışma ve Sosyal İşler
Komisyonu Raporu’nun görüşmelerine kaldığımız yerden devam edeceğiz.
3.- Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu (1/937, 2/2229) (S. Sayısı: 615)
BAŞKAN – Komisyon? Yok. 
Ertelenmiştir.
4’üncü sırada yer alan, Kırıkkale
Milletvekili Ramazan Can'ın; Ceza Muhakemesi Kanununda Değişiklik Yapılması
Hakkında Kanun Teklifi ve Adalet Komisyonu Raporu’nun görüşmelerine başlayacağız.
4.- Kırıkkale Milletvekili
Ramazan Can'ın, Ceza Muhakemesi Kanununda Değişiklik Yapılması Hakkında Kanun
Teklifi ve Adalet Komisyonu Raporu (2/2282) (S. Sayısı: 641)
BAŞKAN – Komisyon? Yok. 
Ertelenmiştir.
5’inci sırada yer alan, Elektronik
Ticaretin Düzenlenmesi Hakkında Kanun Tasarısı ile Avrupa Birliği Uyum
Komisyonu, Bayındırlık, İmar, Ulaştırma ve Turizm Komisyonu ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporlarının
görüşmelerine başlayacağız.
5.- Elektronik Ticaretin
Düzenlenmesi Hakkında Kanun Tasarısı ile Avrupa Birliği Uyum Komisyonu,
Bayındırlık, İmar, Ulaştırma ve Turizm Komisyonu ile Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporları (1/488) (S. Sayısı:
240)
BAŞKAN – Komisyon? Yok. 
Ertelenmiştir.
6’ncı sırada yer alan, Dünya Sağlık
Örgütü Avrupa Bölge Ofisi ve Türkiye Cumhuriyeti Hükümeti Arasında Türkiye’de
Bir DSÖ Ülke Ofisi Kurulmasına İlişkin Anlaşmanın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
6.- Dünya Sağlık Örgütü
Avrupa Bölge Ofisi ve Türkiye Cumhuriyeti Hükümeti Arasında Türkiye’de Bir DSÖ
Ülke Ofisi Kurulmasına İlişkin Anlaşmanın Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/879) (S. Sayısı: 578) (x)
BAŞKAN – Komisyon ve Hükûmet? Yerinde. 
Komisyon Raporu 578 sıra sayısıyla
bastırılıp dağıtılmıştır. 
Tasarının tümü üzerinde Cumhuriyet Halk
Partisi Grubu adına Mersin Milletvekili Aytuğ Atıcı konuşacaktır.
Buyurunuz Sayın Atıcı. (CHP
sıralarından alkışlar) 
CHP GRUBU ADINA AYTUĞ ATICI (Mersin) –
Teşekkür ederim Sayın Başkan.
Değerli milletvekilleri, 578 sıra
sayılı Dünya Sağlık Örgütü Avrupa Bölge Ofisi ve Türkiye Cumhuriyeti Hükûmeti
Arasında Türkiye’de Bir Dünya Sağlık Örgütü Ülke Ofisi Kurulmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı üzerine
Cumhuriyet Halk Partisi Grubu adına söz almış bulunuyorum. İnsan sağlığı
üzerinden para kazanmayan ve bu zihniyetten uzak olan bütün milletvekillerini
de saygıyla selamlıyorum. 
Değerli
arkadaşlar, Dünya Sağlık Örgütü Ofisine bir itirazımız olmaz. Dünya Sağlık
Örgütü, tüm dünyada iyi bilinen, güzel istatistikler veren ve dünyanın sağlığını
yönlendiren bir kurumdur. Türkiye’de de bir ofis kurulması gerçekten iyidir ve
Türkiye için de yararlı olur diye düşünüyoruz. Ancak, Türkiye’de Dünya Sağlık
Örgütü Ofisi kurulması anlaşmasından kısa bir süre önce bir anlaşma daha
imzalanmıştı. Yine, Dünya Sağlık Örgütü ile Türkiye Cumhuriyeti Sağlık Bakanlığı
arasında bir anlaşma daha imzalanmıştı. Bu anlaşma, iki yıllık iş birliği
anlaşmasıydı ve iki gün önce de -ancak iki gün önce- sizlerin oyuyla yine bu
Meclisten onaylandı, geçti, sıra sayısı 462 idi. Peki, bu anlaşmanın gerekleri
yerine getirildi mi acaba? Şöyle bir bakalım: Dünya Sağlık Örgütünün Ofisini
burada kuruyorsunuz da acaba göstermelik bir iş mi yapıyorsunuz, yoksa
gerçekten samimisiniz? 
Bakın, iş
birliği anlaşması iki yıllığına yapılmıştı. Hangi iki yıl? 2012 ve 2013
yıllarını kapsayan bir anlaşmaydı. Siz anlaşmayı ne zaman onayladınız? 2014
yılının Ekim ayında yani iş birliği anlaşması bittikten sonra, bir yıl
geçtikten sonra siz bu anlaşmayı Türkiye Büyük Millet Meclisiyle dalga geçer
gibi getirdiniz ve buradaki milletvekillerinin oylarıyla geçirdiniz. O yüzden,
samimi olmadığınızı net bir şekilde görüyorum. Dışişleri Komisyonuna ne zaman
geliyor bu anlaşma? Biraz daha geri gidelim, acaba Dışişleri görüştü de Meclis
çok yoğundu onun için mi gündeme alamadınız? Bakıyorum, Dışişleri Komisyonunda
20 Mayıs 2013 tarihinde görüşülmüş yani süre bittikten sonra. Anlaşmanın
gerekleri yerine getirildi mi, getirilmedi mi hiç bakılmadan, o süre bittikten
sonra Dışişleri Komisyonuna geliyor ve Dışişleri Komisyonundan geçiyor.
Peki, Dünya Sağlık Örgütü burada bir
ofis kuruyor. Dünya Sağlık Örgütü Türkiye Cumhuriyeti devletiyle iki yıllık
anlaşma yapıyor, Sağlık Komisyonunun haberi var mı bu işten?
ALİ ÖZ (Mersin) – Hiç yok, hiç!
AYTUĞ ATICI (Devamla) - Yok. Sağlık
Komisyonu tali komisyon olarak görevlendiriliyor ve Sağlık Komisyonu bunu
gündemine almıyor. Türkiye’nin sağlığını dünya sağlığıyla birlikte
değerlendirmek üzere ele alması gerekirken “Bu benim işim değildir.” diyor ve
Türkiye’nin sağlığını Dışişleri Komisyonuna bırakıyor. Yani, ne kadar ciddiyetsiz
olduğunuzu ve sadece parmaklarınızı kaldırmak için burada olduğunuzu üzülerek,
çok üzülerek size hatırlatmak zorundayım.
Tabii, bu sizin sorumluluğunuz, süresi
bitmiş, tamamen kadük hâle gelmiş bir anlaşmayı siz burada ellerinizi kaldırıp
onaylarsanız bu sizin sorumluluğunuz. Sizin düştüğünüz durumu ben de görüyorum,
size oy veren vatandaşlar da görüyor ama bir şey daha yapıyorsunuz, bu yüce
Meclisin onuruyla oynuyorsunuz. Süresi bitmiş bir anlaşmayı yüce Meclise
getirmek doğru bir şey değildir. Ben buradan Hükûmete de seslenmek istiyorum.
Belki burada oturan milletvekillerinin bilgisi olmayabilir ama Hükûmet
yetkilileri, Dışişleri Komisyonu AKP milletvekillerini bile bu duruma
düşürmemeliydi yani süresi geçmiş bir anlaşmayı -tırnak içinde- sizlere yutturmamalıydı.
O yüzden, ben, ne kadar üzgün olduğumu buradan sizlere ifade etmek istiyorum.
Bu da tabii sizin demokrasiden ne anladığınızı ve Türkiye Büyük Millet
Meclisinin, özellikle de AKP Grubunun Hükûmetin emrine nasıl girdiğini bizlere
anlatıyor. Yani, bu anlaşmada, birazdan size sağlıkla ilgili bazı şeyler
söyleyeceğim ama ne söylersem söyleyeyim, bunların tamamı ikinci planda kalır
artık. Türkiye Büyük Millet Meclisinin onurunu ayaklar altına aldıktan sonra
sağlık anlaşması yapmışsınız kimin umurunda? Benim umurumda değil. Yaptığınız
anlaşmalar güzel olabilir, kötü olabilir; güzelse alkışlarız, oy veririz,
kötüyse düzeltmeye çalışırız ama Türkiye Büyük Millet Meclisinin zedelenen
onurunu düzeltmemiz çok daha uzun süre alacak. Keşke sadece Hükûmetin emrinde
olsanız; sadece bir kişinin iki dudağı arasından çıkan bir emirle, maalesef,
yasama iş yapıyor. Bu kişi Cumhurbaşkanı olabilir, Başbakan olabilir, bakan
olabilir, umurumda değil. Burada Türkiye Büyük Millet Meclisinin, hiçbir parti
farkı gözetmeksizin bütün milletvekillerinin onuruyla oynanmıştır. Ben bunun
altını defalarca çizmek istiyorum. Ha, bu ilk defa mı oluyor? Hayır, daha önce
de bunu yaptınız, yine bu kürsüden ben size bunları anlattım. 
Şimdi gelelim anlaşmanın içeriğine.
Anlaşmada, 2008 ile 2013 yılları arasında Dünya Sağlık Örgütüyle bir orta
vadeli program çerçevesinde anlaştınız, güzel. Gerekçeyi okuyoruz, sizin
yazdığınız gerekçede diyorsunuz ki: “2008 ve 2013 dönemi için bazı
önceliklerimiz var.” Bakın, arkadaşlar, siz -gerekçede bunları yazıyorsunuz- gerekçede
ne yazdınız ve Türkiye'nin sağlığını nasıl yönettiniz, bunları size anlatmaya
çalışacağım. Ben bu konuşmayı hazırlarken içim parçalandı, utandım gerçekten.
Umarım sizin de dikkatinizi çekebilirim ve bu hataları derhâl düzeltebiliriz. 
AKP diyor ki: “2008-2013 döneminde
benim birinci önceliğim, Dünya Sağlık Örgütüyle beraber mutabık kaldığım
birinci önceliğim koruyuculuk kapasitesinin geliştirilmesidir.” Çok güzel.
Dünya Sağlık Örgütü birinci öncelik için “koruyucu hekimlik, koruyucu sağlık
hizmetleri” diyor, siz de “evet” diyorsunuz. Peki, ne yapıyorsunuz? Hemen
bakıyorum Türkiye Cumhuriyeti Sağlık Bakanlığının bütçesine, acaba koruyucu
sağlık hizmetlerine ne para ayırmış. Toplam bütçe 18 milyar -küsuratı var, boş
verin- yüzde 60’ı personel gideri, yüzde 30’u mal ve hizmet alımı, yüzde 9’u
yatırım. Bakın yani siz birinci önceliğe koyduğunuz bir konuda Halk Sağlığı
Kurumuna sadece 6 milyar lira para ayırıyorsunuz ve diyorsunuz ki Halk Sağlığı
Kurumuna: “Bu 6 milyarı al halkın sağlığını koru, öncelikle personel ve araç
ihtiyaçlarını karşıla.” Para artmıyor ki zaten, halkın sağlığını korusun.
Bakın, daha da vahimi, eğer AKP’nin
tedavi edici sağlık hizmetlerine ayırdığı paraya bakarsak yani Çalışma
Bakanlığının da SGK’ya ayırdığı paraya bakar isek, göğsünüzü gere gere
söylediğiniz rakam 76 milyar liradır. Bakın, 76 milyar lirayı siz tedavi edici
sağlık hizmetlerine ayırıyorsunuz yani su içerken, ekmek alırken ödediğimiz
vergileri tedavi edici sağlık hizmetlerine ayırıyorsunuz. Hani önceliğiniz
temel sağlık hizmetleriydi? Hani önceliğiniz koruyucu sağlık hizmetleriydi?
Koskoca Sağlık Bakanlığının toplam bütçesi 18 milyar, tedavi edici sağlık
hizmetlerine ayırdığınız para ise 76 milyar. Demek ki boşuna Dünya Sağlık
Örgütüyle iş birliği yapıyorsunuz, demek ki boşuna Dünya Sağlık Örgütünün bir
ofisini kuruyorsunuz, laf olsun torba dolsun diye iş yapıyorsunuz. Yani, bütün
paranın yüzde 10’unu bile koruyucu sağlık hizmetlerine ayırmıyorsunuz. Peki
neden? Çünkü, bir tek derdiniz var, sağlığın üzerinden para kazanmak. Sağlığın
üzerinden para kazanmaktan başka hem vallahi hem billahi bir tek derdiniz yok; olsaydı,
76 milyar lirayı tedavi edici sağlık hizmetlerine ayırmazdınız. Bunun ne kadarı
özel hastaneye gidiyor, ne kadarı ilaca gidiyor, ne kadarı yurt dışından gelen
malzemelere gidiyor, hepsinin dökümlerini size verebilirim. Bundan kimin kâr
ettiği, hangi hastane zincirlerinin kâr ettiği, hangi tröstlerin ne yaptığını
siz de ben de çok iyi biliyoruz. 
İkinci önceliği AKP Hükûmetinin, Dünya
Sağlık Örgütüyle aynı masaya oturarak diyor ki: “Benim ikinci önceliğim aile
hekimliği sistemine entegrasyon temeline dayalı olarak çocuk, üreme ve anne
sağlığı hizmetlerinin kalitesini arttırmak ve erişimi kolaylaştırmak.” Yani
okuyorum, gurur duymak istiyorum diyorum ki ne güzel, benim Hükûmetimin ikinci
önceliği çocuk sağlığı -ben bir çocuk hekimiyim, gurur duymam lazım- üreme
sağlığı ve anne sağlığına ayrılmış, ne kadar güzel. Ve “Hem arttıracağım sağlık
hizmetini hem de erişimi kolaylaştıracağım.” diyorsunuz. E peki, madem öyle,
çocuğu hasta olan bir anne, acaba çocuğunu hastaneye getirmek için kaç yerde
para ödüyor? Hani erişimi kolaylaştırıyordunuz? Bir kadın, koruyucu sağlık
hizmeti dışında bir tedavi edici sağlık hizmeti alabilmek için acaba kaç lira
para ödüyor? Bakın, eğer sizin randevu sisteminize girerse daha telefon etmeye
başladığı anda Hükûmetiniz nedeniyle para ödemeye başlıyor. İki, geldi doktora,
“çocuğum hasta” dedi, doktor randevusuna yazdı, içeri aldığı anda 5 lira
yazıyor. Bakın “Erişimi kolaylaştırdık.” diye yalan söylüyorsunuz. 5 lira
yazıyor. Eğer doktor bir reçete yazar ise bir 3 lira daha para yazıyor. Bu
doktor hikâyesi. Eğer doktor çocuğu biraz hasta görüp de 3 kalemden fazla ilaç
yazarsa her yazdığı kalem için 1 lira daha para ödettiriyorsunuz. Allah’tan
reva mı bu? Çocuğu hasta olan bir kadına böyle bir şey yapılır mı? Bir de
utanmadan gelip burada diyorsunuz ki: “Biz sağlığa erişimi kolaylaştıracağız.”
Allah’tan korkun. Reçeteyi aldı, cebine koydu kadın, çocuğuna ilaç almaya
gidecek, eskiden olduğu gibi yüzde 10, yüzde 20’yi gene ödeyecek, doğru ama bir
taban fiyat belirlediniz; eğer eczanede o ilaç yok ise ve doktor “İlla bu ilacı
kullansın.” demiş ise, diyelim ki taban fiyat 10 lira ise, 15 liralık ilaç
veriyorsa eczacı –aranızda eczacılar var, ne demek istediğimi çok iyi anlarlar-
o 5 lirayı söke söke anneden alıyor eczacı maalesef. Eczacıyı da getirdiniz
sizin kasiyeriniz yaptınız. 
E şimdi, bir ilaç almak için, bir
vitamin almak için veya bir gribal enfeksiyon için doktora giden bir anne 15-20
lira arası para öderse, bir tek grip ilacının da fiyatı 3 liraysa, bu anne
doktora gider mi Allah aşkına? Gitmez. Bu anne kendi başına ilaç alır ve çocuğu
da perişan olur, daha da ağır durumlar ortaya çıkabilir. 
Bir sözünüzü hatırlatmak istiyorum.
Dönemin Başbakanı demişti ki Sağlık Bakanıyla beraber: “Cebinize nüfus
cüzdanınızı koyun istediğiniz hastaneye gidin.” Allah aşkına, biriniz deneyin
çıkın. Cebinize nüfus kâğıdını koyun, gidin bakalım hangi hastane sizi kabul
edecek? Bir tane hastane bulamazsınız değerli arkadaşlarım, bir tane. Ama para
cüzdanınızı koyduğunuz zaman bütün kapılar size açılıyor. Nüfus cüzdanınızı
unutsanız bile sakın ha para cüzdanınızı unutmayın! 
Bakın, ikinci önceliğiniz anne-çocuk
sağlığı demiştim. “Anne-çocuk sağlığını önceleyeceğiz.” dediniz, ana-çocuk
sağlığı ve aile planlaması merkezlerini kapattınız. Yani, ben anlamıyorum. Ben
bir çocuk hekimiyim. Benim ömrüm, hayatım bebekler ölmesin diye geçti. Her
türlü programda gönüllü olarak çalıştım. Bir de baktım ki ana-çocuk sağlığı
-hani anne ve çocuk önceliğinizdi ya- ve aile planlaması merkezlerini
kapattınız. Buradan bas bas bağırdık “Allah rızası için yapmayın. Evet,
AÇSAP’lardan para kazanılmaz ama bebekler, anneler ölür.” dedik, dinletemedik. 
Şimdi, maalesef, içim kan ağlayarak,
içim parçalanarak söylüyorum ki haklı çıktık. Bunu ben söylemiyorum, Sağlık
Bakanlığının Genel Müdürü benim yazdığım yazıya cevaben diyor ki: “Türkiye’de
bebek ölüm hızı artmıştır.” 
Bakın, çok net veriler vereceğim size:
2012 yılında bebek ölüm hızı binde 7,4’ken 2013 yılında binde 7,8’e çıkmış.
Diyeceksiniz ki: “0,4’lük artışın ne anlamı var?” Sağlıkçı olanlar beni çok iyi
anlarlar. Kırk yıldır, elli yıldır bütün sağlık çalışanlarının gayretiyle
sürekli düşmekte olan bebek ölüm hızı, kırk yıldır ilk defa 2013 yılında
artmıştır sayenizde. Küçük bir hesap yapalım. 0,4 arttı, bakın. Bu ülkede her
yıl yaklaşık 1,5 milyon bebek doğuyor, 1 milyon 300 bin civarında. Bu
bebeklerdeki bebek ölüm hızının binde 0,4 arttığını düşünürsek, sizin yüzünüzden
ilk defa 2013 yılında 600 bebek fazladan öldü. Bunu ben söylemiyorum, sizin
genel müdürünüz söylüyor arkadaşlar. Neden? Çünkü, ana çocuk sağlığı ve aile
planlamalarını kapattınız. “Ana çocuk sağlığına, aile planlamasına öncelik
vereceğim.” dediniz Dünya Sağlık Örgütüne, yalan söylediniz, öncelik
vermediniz. 600 bebek sizin yüzünüzden öldü. Bunu sizin genel müdürünüz
söylüyor, ben değil.
Anne ölümlerine bakalım. Kırk yıldır
ilk defa, anne ölüm hızları yüz binde 15,4’ten yüz bin de 15,9’a çıktı. Bütün
dünya ülkeleri bunları düşürürken…
İSMAİL TAMER (Kayseri) – 2002’de kaçtı
Aytuğ Bey?
AYTUĞ ATICI (Devamla) – Bakın, değerli
arkadaşlar, laf atmak önemli olabilir. 
İSMAİL TAMER (Kayseri) – Peki, siz
devam edin, sonra cevap verirsiniz.
AYTUĞ ATICI (Devamla) – Ben burada
ciddi şeyler söylüyorum. Biraz, herkesin edeplenmesi lazım. 
İLYAS ŞEKER (Kocaeli) – Önce hekim
olarak konuşmanız lazım.
AYTUĞ ATICI (Devamla) – Ben burada
diyorum ki son bir yılda sizin uygulamalarınız yüzünden 600 bebek öldü, genel
müdürünüz bunu şöyle rapor etti diyorum. TÜİK verileri böyle rapor etti. TNSA
verileri daha çıkmadı ama TÜİK’e, kendi genel müdürünüze güvenmiyorsanız, ben
ne diyeyim? Bu kadar saklamalarına rağmen, saklayamadınız. Anneler ölüyor
diyorum size. Bakın, sizin rakamınız ilk defa kırk yılda yüz binde 15,4’ten
15,9’a çıkmış. Yani, daha da düşmesi gerekirken artmış, artmış arkadaşlar.
Birazcık elimizi vicdanımıza koymamız lazım. 
Peki, bebek ölüm hızı, anne ölüm hızı
böyle, başka sorunlarımız var mı? Var. Annelerin doğurduğu bebekler düşük doğum
ağırlıklı bu ülkede. Neden? Çünkü koruyucu sağlık hizmetlerine para
vermiyorsunuz. Bakın, Avrupa ülkeleriyle karşılaştırdığımız zaman, düşük kilolu
doğum oranı en yüksek Türkiye’dedir maalesef ve bu bebekler ölüyor veya sakat
kalıyor arkadaşlar. Neden, niye Dünya Sağlık Örgütüyle bu anlaşmayı
yapıyorsunuz? Madem onların dediklerine uymayacaksınız, neden anlaşma
yapıyorsunuz ve neden ülkemizi rezil ediyorsunuz? Bakın, anneler gebe kalıyor.
Diyorsunuz ki: “En az 3 çocuk doğurun.” Peki, bu da bir strateji olabilir ama
bakıyorum, düşükle biten gebelik sıralamasında en başlarda Türkiye OECD
ülkelerinde, Avrupa ülkelerinde. Yani, annelere “Gebe kalın.” diyorsunuz ama
koruyucu sağlık hizmeti veremediğiniz için bu anneler bebeklerini kaybediyorlar.
O yüzden, attığımız adımlara dikkat etmemiz gerekiyor. 
Diğer önceliklere bakalım: Bulaşıcı
olmayan hastalıklarla mücadele, aşıyla önlenebilir hastalıklarla mücadele. Ne
kadar güzel. Be kardeşim, aşıyla önlenebilir hastalıkla mücadele ediyorsunuz da
niye benim ülkemde kızamık patlıyor, neden benim ülkemde hâlâ siz çocuk felci
aşısını tekrar tekrar kampanyalarla yapıyorsunuz, neden? O aşıların hepsi canlı
aşılar. Neden yapamıyorsunuz aşılarınızı? Çünkü, bu işte para yok. Tedavi edici
sağlık hizmetlerinde ballı börek ama koruyucu sağlık hizmetlerinde yok. Onun
için, bu anlaşmalar önemli. Ama, ne olur verdiğiniz sözde durun, halkı da
kandırmayın. 
Saygılarımla. (CHP sıralarından
alkışlar) 
BAŞKAN – Teşekkür ederiz Sayın Atıcı.
İSMAİL TAMER (Kayseri) – Efendim,
“Edepsiz.” diye hitap etti.
AYTUĞ ATICI (Mersin) – Estağfurullah.
Sayın Başkan, ben kimseye “Edepsiz.”
demedim, kayıtlara bakın.
İSMAİL TAMER (Kayseri) – Dediniz ama.
AYTUĞ ATICI (Mersin) – Ben kimseye,
hele hele sayın milletvekiline asla demem ama konuşmak istiyorsa buyursun
konuşsun.
BAŞKAN – Demedi efendim, size yönelik
olarak söylemedi.
AYTUĞ ATICI (Mersin) – Konuşmak
istiyorsa buyursun efendim, konuşsun. 
BAŞKAN – Onu söylemedi, size yönelik
bir şekilde söylemedi.
AYTUĞ ATICI (Mersin) – Benim konuşmasından
bir çekincem yoktur ama yani…
BAŞKAN – Evet, yani çekince şeklinde
değil ama hakikaten ona yönelik söylemediniz.
İSMAİL TAMER (Kayseri) – Ben ona saygı
duyarım. Öyle dedikten sonra tamam.
BAŞKAN – Milliyetçi Hareket Partisi
Grubu adına Mersin Milletvekili Ali Öz… (MHP sıralarından alkışlar)
MHP GRUBU ADINA ALİ ÖZ (Mersin) –
Teşekkür ediyorum Sayın Başkanım.
Sayın Başkan, değerli milletvekilleri;
578 sıra sayılı uluslararası sözleşmenin uygunluğuna dair Kanun Tasarısı
üzerine Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygılarımla selamlıyorum.
Şimdi, tartışmamız gereken, aslında,
önemli konulardan bir tanesi şu: Türkiye Büyük Millet Meclisinin işleyişi
noktasında, esas komisyonların dışında, ilgili konuların, özellikle de dalında
çok fazla sayıda uzman olmasına rağmen, oradaki milletvekili arkadaşlarımızın
yok sayılarak böyle önemli konuların kendi öz komisyonlarında, ana
komisyonlarında tartışılmamasının çok büyük bir eksiklik olduğunu ifade etmek istiyorum.
Bu uluslararası sözleşmenin bir şekilde Sağlık Komisyonuna tali komisyon olarak
da gelmesi, orada tartışılması, oradaki hekim arkadaşlarımızın… Büyük çoğunluğu
hekim kaynaklı çünkü Sağlık Komisyonunda; her siyasi partiden, gerçekten,
toplumun sağlık alanındaki gidişatını çok iyi bilen, objektif kriterlerle
bunları gündeme getirmeyi becerebilen, iktidardan ve muhalefetten çok sayıda
değerli milletvekili arkadaşlarımız var. Bunların görüşüne başvurulmasının
uygun olacağı kanaatindeyim. Bunun bir eksiklik olduğunu öncelikle ifade etmek
isterim. 
Tabii ki on-on iki yıllık süre
içeresinde yani Adalet ve Kalkınma Partisinin 2002 yılı ile 2014 yılı arasında
başlangıçtan itibaren, herkese kabul ettirdiği Sağlıktaki Dönüşüm Programı’nın
avantajlı tarafları olmakla beraber, geçirmiş olduğumuz on yıllık sürenin
sonunda, bizim de baştan bu yana ısrarla üzerinde eleştirilerde bulunduğumuz ve
günün birinde, bu gidişatla kalitenin düşeceğini, sağlıkta özellikle hekim
yetişmesi noktasında çekeceğimiz kaygıları, maliyetin yükseleceğini, vatandaş
memnuniyetsizliğinin artacağını üzerine basa basa ifade etmemize rağmen, hep
bunları yok saydınız. Bakın, bugün geldiğimiz yerde, benden önce konuşan
Cumhuriyet Halk Partisi milletvekili, sözcüsü -kendisi benim de değerli bir
hocamdır- bir şeye parmak basıyor ve yapmış olduğunuz uygulamalarla bebek ölüm
hızında 2013 yılına kadar ciddi manada ivmeli bir şekilde düşüş olmuşken son
bir yıl içerisinde bunun arttığını görmenin sağlık politikası anlamında nereye
geldiğimize herkesin dikkatinin yeniden çekilmesi gereken önemli bir durum
olduğunu ifade ediyor, bu görüşlerine aynen katıldığımı ifade etmek istiyorum.
Biz bir kere sağlıkta hekimlerin veya
sağlık çalışanlarının bu işlerin merkezindeki, orijinindeki hizmeti veren esas
unsurlar olduğu gerçeğini hep gözardı ettik. Bakın, açılmış olan, altyapısı ve
eğitim öğretim kadrosu yetersiz tıp fakültelerinin bu ülkede ileride, gelecek
süre içerisinde sağlık alanında çok büyük sıkıntılar çıkaracağını hiçbirimiz
aklımızdan çıkartmayalım. 
Eskiden, hepiniz biliyorsunuz ki bir
hekim yetiştiği zaman, pratisyen hekim bile olsa ister sağlık ocağında çalışsın
ister toplum sağlık merkezinde bulunsun ister aile hekimi olsun, bilgisine
güvenir, rahat rahat gidip orada tedavi olabilirdiniz ama bugün bunu
bitirdiniz. Bakın, ben de bir hekimim, bize tıp fakültelerinde baştan itibaren
hekimliğin özü öğretilirdi, özü. Hekimliğin özünde hastayı dinlemek, onlardan
öykü almak, o bildiğiniz parmakla yapılan muayene -kalın parmaklarla yapılan
palpasyon muayenesi- dinleme, bugün bunların hiçbirisi maalesef hekimlerde
kalmadı ve bunlar kalmadığı zaman, bunu da yok ettiğiniz zaman, o zaman iş
başka yönlere doğru yönlenmeye başlıyor. 
Ben şunu ihtisas yaptığım dönemlerden
çok iyi biliyorum ki özellikle nöroloji uzmanlarının cebinde bir tane alet
olurdu, oftalmaskop denilen bir alet olurdu. Bakın, şimdi -hekim arkadaşlarımız
da var milletvekillerinden- gidin bir acile, kafa travması geçiren, sistemik
bir hastalığı olan, bir kanser vakasının başka organlara metastazı olan her bir
şeyi çok kolay bir şekilde gözüne ışık tutmakla tanıyabilecek olan bu insanlar,
şimdi hastayla ilk karşılaştıklarında ya tomografiye gönderiyorlar ya MR’a
gönderiyorlar. Hekimlik mesleğinin ruhunu yok ettiğimiz zaman bunun bize
getireceği en önemli şeylerden bir tanesi, ileriki yıllarda devlet bütçesine
büyük oranda maliyet getirecek olan bu külfetin altından elbette ki
çıkamayacağımızdır.
Şimdi, son geldiğimiz zamanda, 1 Ekim
itibarıyla Sağlık Uygulama Tebliği çıkarttınız. Hastanelerde şimdi birtakım
ameliyatların yapılmadığını hepimiz biliyoruz. Doktorlar diyorlar ki: “Bu ameliyat
cihazlarını bulamıyoruz.” Çünkü, Sağlık Uygulama Tebliği’nde verilmiş olan o
fiyatlarla, hastanenin döner sermayesinden ihalelerle onları temin etme
şanslarını ortadan kaldırdınız. Bunun mağduru kim? Burada mağdur olan kim,
vatandaş değil mi? Bu mağduriyeti, bile bile, bu noktaya gelecek demiş olmamıza
rağmen kendiniz yarattınız. 
İlaç fiyatlarında taban fiyat
uygulaması denilen bir şey çıkarttınız. Değerli arkadaşlarım, kıymetli
milletvekillerim, özellikle sağlık alanında gerçekten deneyimine, birikimine
ciddi manada inandığım ve güvendiğim arkadaşlarım, yani bu “jenerik ilaç”
denilen hadisenin insan sağlığı üzerindeki etkisini sadece farmakolojik eş
değerlilik olarak dünya kabul etmiyor. Bizde, Türkiye’de henüz laboratuvarı
bile olmayan yani etken maddeli ilacı, insan vücudundaki etkisi net olarak
ölçülen biyoeşdeğerlilik tanımlaması olmaksızın… Siz şimdi diyorsunuz ki:
“Hindistan’dan, Çin’den sen düşük bir şekilde bu ilacın etken maddesini getir,
neye mal edersen et, ben onun üzerinden fiyatlandırırım, geri kalanını cebinden
ödersin.” Yani bu, insan sağlığı üzerinde gerçekten çok ciddi manada olumsuz
etki yapacak bir durum. Bunlar yapılırken Sağlık Komisyonunda bunlar
tartışılmıyor. Zaten benim anlamadığım şu, sizlerle paylaşmak istiyorum: Yani,
bu ülkenin sağlık politikasını, sağlığı ekonomi ve ranta dönüştürdüğünüzden
dolayı Sağlık Bakanlığı idare etmiyor, o sadece var olması gerektiği için orada
var olan bir kurum. Kim yapıyor? Ekonomi Bakanı, Çalışma ve Sosyal Güvenlik
Bakanlığı. İşte personel ataması, düzenlemeler, yeni hastanelerin yapılması,
yeni otelcilik hizmetlerinin iyileşmesi noktasında da Sağlık Bakanlığı
görevlendirilmiş durumda. Buna bir an önce çözüm bulmak mecburiyetinde
olduğumuzu hepinizin bilgilerine sunmak isterim.
İyi şeyler yapmadınız mı? Bakın bunu
üzerine basa basa defaatle, tekrar söylüyoruz. Elbette ki bu ülkenin
tanışmadığı, görmediği, bugüne kadar olmadığı değişik alanlarda çok ciddi
manada, özellikle sağlık alanında iyi şeyler yaptığınızı biliyoruz ve bunları
söylüyoruz. Mesela sağlığı tek çatı altında toplamak, Sosyal Güvenlik Kurumunu
tek çatı altında toplamak önemli yaptığınız şeylerden bir tanesi ama burada,
daha ileriki yıllardaki kayıplarımızın ve kazançlarımızın ne olduğu noktasına
baktığımızda, iyileşen birçok şeyin,sağlıkta özellikle hepimiz için çok önemli
olan kaliteyi giderek düşürdüğünü hepimizin görmesi lazım.
Bir 112 sistemi kurdunuz. Ben, eskiden
Mersin’in Gülnar ilçesinde hekimlik yaparken oradaki acil bir hastayı ambulansa
koyup gönderiyordum, şimdi gönderemiyorum. Oradaki hekim arkadaş, yok “Şurayı
ara, kabul edildi mi…” Adam trafik kazası geçirmiş, beyin kanaması geçiriyor;
onu oradan alıp başka bir yere nakletmek için saatlerce bekletilip ölen
insanlar biliyorum. Bunların vebalinin, maalesef bu uygulamaları hayata geçiren
bu iktidarın sırtında olduğunu da hepinizin bilmesini isterim. 
Sağlıkta zaten yeteri kadar aynı
şeyleri tekrar etmekten artık usandığımızı ifade etmek isterim. Muayene katılım
payları, ilaç yüzdesi, jenerik farkları, reçete parası, o parası, bu parası
derken, şimdi yeniden bir de ilaçlara taban fiyat uygulama getirerek, bundan
geri kalan kısmını vatandaşın cebinden telafi etmeye kalkıyorsunuz. Yani,
sağlıkta bir taraftan iyileştirme yapalım derken, kaliteyi düşürdüğünüz sürece,
bu paraların anlamı şudur ki biz bu paraları sokağa atıyoruz. 
Bakın, Tam Gün Yasası’nda bazı şeyleri
konuştuk. Üniversitedeki eğitim kadrolarının, üniversitedeki öğretim
kadrolarının bu ülkenin sağlığına yıllarca hizmet edecek olan hekim
yetiştirilmesi noktasında bir yanlış içerisinde olduğunu ifade ettik. 
Şununla övünmeyelim: Türkiye'de sağlık
çalışanlarının yetersiz olduğunu, hekim sayısının az olduğunu, hemşire
sayısının az olduğunu, yetmediğini biliyoruz ama öyle bir istatistikle
geliyoruz ki buraya, diyoruz ki: “2,3 oranından aldık, kişilerin yıllık
hastaneye gitme sayısını 8,2’ye çıkarttık, ulaştırmayı kolaylaştırdık.” İyi,
güzel, kolaylaştırdınız da, Avrupa ülkelerine göre bizde daha az sayıda olan
hekim sayısıyla hekimlerin daha çok hastayı görmesini siz bir iyileştirme
olarak mı düşünüyorsunuz? Bu bir iyileştirme değil ki! Yılda 1 defa gitsin, 2
defa gitsin ama gittiğinde derdine derman bulsun. Koruyucu hekimliğe de mutlaka
öncelik verelim. Gerçekten, tedavi edici hekimliğe ayrılan, bu ülkenin ciddi
manadaki bütçesini, bir şekilde, kalitesiz bir şekilde, niteliksiz bir şekilde
heba ediyoruz. Bu uygulamadan bir an önce vazgeçip ayağı yere basan, etkin,
ulaşılabilir, kaliteli, sağlıklı bir hizmet sunma gayreti içerisinde olalım
diyorum. Kaliteyi yükseltmezsek, niteliği artırmazsak daha bütçede çok fazla
paralar harcarız. Bunun da ne bu iktidara ne bu millete ne de bu vatandaşa
hayrı olur diyorum. 
Sabrınızdan dolayı teşekkür ediyor,
saygılarımı sunuyorum, iyi akşamlar diliyorum. (MHP sıralarından alkışlar) 
BAŞKAN – Teşekkür ederiz Sayın Öz. 
Tasarının tümü üzerindeki görüşmeler
tamamlanmıştır. 
Maddelerine geçilmesini oylarınıza
sunuyorum: Kabul edenler… Kabul etmeyenler… Kabul edilmiştir. 
1’inci maddeyi okutuyorum:

DÜNYA SAĞLIK ÖRGÜTÜ AVRUPA BÖLGE
OFİSİ VE TÜRKİYE CUMHURİYETİ HÜKÜMETİ ARASINDA TÜRKİYEDE BİR DSÖ ÜLKE OFİSİ
KURULMASINA İLİŞKİN ANLAŞMANIN ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 17
Haziran 2013 tarihinde Kopenhag’ta imzalanan “Dünya Sağlık Örgütü Avrupa Bölge
Ofisi ve Türkiye Cumhuriyeti Hükümeti Arasında Türkiye’de Bir DSÖ Ülke Ofisi
Kurulmasına İlişkin Anlaşma’nın onaylanması uygun bulunmuştur.
BAŞKAN – 1’inci maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
2’nci maddeyi okutuyorum:
MADDE 2- (1) Bu Kanun
yayımı tarihinde yürürlüğe girer. 
BAŞKAN – Kabul edenler… Kabul
etmeyenler… Kabul edilmiştir. 
3’üncü maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN – Kabul edenler… Kabul
etmeyenler… Kabul edilmiştir. 
Tasarının tümü açık oylamaya tabidir. 
Açık oylamanın elektronik cihazla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir. 
Üç dakika süre veriyorum.
(Elektronik cihazla oylama yapıldı) 
BAŞKAN – Sayın milletvekilleri, Dünya
Sağlık Örgütü Avrupa Bölge Ofisi ve Türkiye Cumhuriyeti Hükümeti Arasında
Türkiyede Bir DSÖ Ülke Ofisi Kurulmasına İlişkin Anlaşmanın Onaylanmasının
Uygun Bulunduğuna Dair Kanun Tasarısı açık oylama sonucu: 




“Kullanılan
  oy sayısı


:


192








Kabul


:


191








Ret


:


1 


(x)







Kâtip Üye
Mine Lök Beyaz
Diyarbakır


Kâtip Üye
Fehmi Küpçü
Bolu”



Böylece tasarı kabul edilmiş ve
kanunlaşmıştır.
Sayın milletvekilleri, 7’nci sırada yer
alan, Türkiye Cumhuriyeti Sağlık Bakanlığı ile Irak Cumhuriyeti Sağlık
Bakanlığı Arasında Sağlık Alanında İşbirliğine Dair Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlıyoruz.
7.- Türkiye Cumhuriyeti
Sağlık Bakanlığı ile Irak Cumhuriyeti Sağlık Bakanlığı Arasında Sağlık Alanında
İşbirliğine Dair Mutabakat Zaptının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/391) (S. Sayısı: 31)
BAŞKAN – Komisyon? Yok.
Ertelenmiştir.
Bundan sonra da görüşmelerde komisyon
bulunamayacağı anlaşıldığından, sözlü soru önergeleri ile alınan karar
gereğince kanun tasarı ve teklifleri ile komisyonlardan gelen diğer işleri
sırasıyla görüşmek üzere 21 Ekim 2014 Salı günü saat 15.00’te toplanmak üzere
birleşimi kapatıyorum.
Kapanma Saati:
20.00




(x) 578 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




