



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 56’ncı
Birleşim
 13
Şubat 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Cihan Pektaş’ın, Gümüşhane’nin düşman
işgalinden kurtuluşunun 102’nci yıl dönümüne ilişkin gündem dışı konuşması
2.- Aydın Milletvekili Süleyman Bülbül’ün, Aydın ilinin tarım
sorunlarına ilişkin gündem dışı konuşması
3.- Mersin Milletvekili Behiç Çelik’in, Mersin ilinin sorunlarına
ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, Genel
Kurul görüşmelerinin uzun süreceği düşüncesiyle Grup Başkan Vekillerinin
görüşleri doğrultusunda bu birleşimdeki konuşmalarda ilave süre verilmeyeceğine
ilişkin açıklaması
2.- Oturum Başkanı TBMM Başkan Vekili Süreyya Sadi Bilgiç’in, Anayurt
gazetesinin Meclis Kütüphanesine düzenli olarak geldiğine ve Meclisin dijital
ortamında da var olduğuna ilişkin açıklaması
3.- Oturum Başkanı TBMM Başkan Vekili Süreyya Sadi Bilgiç’in, ister
Genel Kuruldaki görüşmeler esnasında isterse birleşime ara verildiğinde
milletvekillerinin nezaketi elden bırakmaması gerektiğine ilişkin konuşması
4.- Oturum Başkanı TBMM Başkan Vekili Süreyya Sadi Bilgiç’in, 31 Mart
2016 Perşembe günü TBMM Başkanlık Divanı Toplantısı’nda karara bağlanan
mutabakat metninin 9’uncu maddesinde Genel Kurula ürün ve eşya
getirilemeyeceğinin hüküm altına alındığına ilişkin açıklaması
VI.- AÇIKLAMALAR
1.- Mersin Milletvekili Ali Cumhur Taşkın’ın, Türkiye ekonomisindeki
canlanmanın güçlenerek devam ettiğine ilişkin açıklaması
2.- Gaziantep Milletvekili İmam Hüseyin Filiz’in, ekonomideki yapısal
bozuklukların giderilerek toplumda huzur ve güven ortamının sağlanması
konusunda Hükûmete büyük sorumluluk düştüğüne ilişkin açıklaması
3.- İstanbul Milletvekili Sibel Özdemir’in, halkın çözüm bekleyen temel
sorunlarının Meclis gündemine getirilmediğine ilişkin açıklaması
4.- Osmaniye Milletvekili Mücahit Durmuşoğlu’nun, Ulusal Siber Olaylara
Müdahale Merkezinin açılmasıyla her alanda olduğu gibi bilgi ve iletişim
teknolojilerinde de Türkiye’nin dünyanın önde gelen ülkeleri arasına girmesinin
hedeflendiğine ilişkin açıklaması
5.- Adana Milletvekili Ayhan Barut’un, ülkenin derin bir ekonomik ve
siyasi kriz içinde olmasının AKP iktidarının on sekiz yıldır ülkeyi liyakate
dayalı yönetmemesinin sonucu olduğuna, Orman Genel Müdürlüğüne yapılacak
personel alımında AKP’nin tutumuna ilişkin açıklaması
6.- Niğde Milletvekili Ömer Fethi Gürer’in, yem fiyatlarındaki artışın
besiciyi kaygılandırdığına ilişkin açıklaması
7.- Çanakkale Milletvekili Özgür Ceylan’ın, Çanakkale ili Geyikli
beldesinde sokak köpeklerinin zehirlenerek öldürülmesi olayına ilişkin Geyikli
Belediye Başkanının açıklamasına, Belediyeler ile Tarım ve Orman Bakanlığının
sokak hayvanları için ayırdıkları bütçelerini artırması gerektiğine ilişkin
açıklaması
8.- Edirne Milletvekili Okan Gaytancıoğlu’nun, CHP’li belediyeler hiçbir
emekçinin ekmeğiyle oynamazken AKP’li belediyelerde mobbing uygulandığına,
Keşan Belediyesinde kaç emekçinin işten çıkarıldığını ve kaçının sürgün
edildiğini öğrenmek istediğine ilişkin açıklaması
9.- Kahramanmaraş Milletvekili İmran Kılıç’ın, 12 Şubat Kahramanmaraş’ın
düşman işgalinden kurtuluşunun 100’üncü yıl dönümüne ilişkin açıklaması
10.- İzmir Milletvekili Mehmet Ali Çelebi’nin, Tank Palet Fabrikasında 3
bin liraya imal edilen dürbünler için devlete çıkarılan ödemenin doğru olup
olmadığını ve işçilerin ücretlerinin bu şekilde mi devlete ödettirildiğini
Millî Savunma Bakanından öğrenmek istediğine ilişkin açıklaması
11.- Kütahya Milletvekili Ali Fazıl Kasap’ın, işsizlik ve yoksulluktaki
artışla birlikte sosyal korunmaya olan gereksinimin de arttığına ilişkin
açıklaması
12.- Adana Milletvekili Ayşe Sibel Ersoy’un, ülkede uyuz hastalığının
önemli sağlık sorunlarından biri hâline geldiğine ilişkin açıklaması
13.- Mersin Milletvekili Hacı Özkan’ın, devletin Elâzığ ve Malatya
depreminin yaralarını sarmaya devam ettiğine, depremden zarar gören KOBİ’lere
KOSGEB Acil Destek Kredisi Programı kapsamında 100 bin liraya kadar sıfır
faizli bir yıl geri ödemesiz kredi verildiğine ilişkin açıklaması
14.- Kocaeli Milletvekili İlyas Şeker’in, deprem bölgesinde yaşanıldığı
için depremin yılın her günü gündemden düşürülmemesi gerektiğine ilişkin
açıklaması
15.- Niğde Milletvekili Selim Gültekin’in, tarımda marka şehir olma
yolunda emin adımlarla yürüyen Niğde ilinin Kırsal Kalkınma Yatırımlarının
Desteklenmesi Programı kapsamında yapılan değerlendirme ve bütçelendirme
çalışmaları sonucu uygunluk kriterlerini taşıyan projelerinin tamamının kabul
edildiğine ilişkin açıklaması
16.- İzmir Milletvekili Tamer Osmanağaoğlu’nun, İzmir ili Bergama
ilçesinde işçi taşıyan servis aracı ile bir kamyonun çarpışması sonucu hayatını
kaybeden 4 vatandaşa Allah’tan rahmet dilediğine ilişkin açıklaması

17.- Kocaeli Milletvekili Lütfü Türkkan’ın, İzmir ili Bergama ilçesinde
işçi taşıyan servis aracı ile bir kamyonun çarpışması sonucu hayatını kaybeden
4 vatandaşa Allah’tan rahmet dilediğine, 13 Şubat Ozan Arif’in ölümünün 1’inci,
Erzincan’ın düşman işgalinden kurtuluşunun 102’nci yıl dönümüne, TÜİK’in
yayımladığı 2019 yılının Kasım ayına ilişkin iş gücü istatistiklerine,
vatandaşın iş bulamayıp evine aş götürememesinin Türkiye’nin gerçek ve en
önemli sorunu olduğuna, Adalet ve Kalkınma Partisinin grup toplantısında “Beni
işimden ettiler, çocuğum aç." diyerek feryat eden babanın akıbetiyle
ilgili bilgi talep ettiğine ilişkin açıklaması
18.- Manisa Milletvekili Erkan Akçay’ın, Kremlin Sözcüsü Dmitriy
Peskov’un Türkiye’nin İdlib’deki meşru varlığını itham edici açıklamalarına,
Türk ordusunun İdlib’deki varlık sebeplerinden birisinin halkına zulmeden Esad
rejiminin, gözü dönmüş kıyımlar gerçekleştiren terör örgütlerinin uluslararası
hukuk ve insan hakları bağlamında karşısında durmak olduğuna, İdlib’in kaotik
ortamında çözümün Türkiye’nin meşru davası ve insan haklarını gözeten
politikalarının olacağına ilişkin açıklaması
19.- Mersin Milletvekili Fatma Kurtulan’ın, 13 Şubat DİSK’in kuruluşunun
53’üncü yıl dönümüne, İzmir ili Bergama ilçesinde işçi taşıyan servis aracı ile
bir kamyonun çarpışması sonucu hayatını kaybeden 4 vatandaşa Allah’tan rahmet
dilediğine, Türkiye’de on sekiz yılda 24.106 işçinin güvencesiz çalışma koşulları
nedeniyle hayatını kaybettiğine, ölüm orucuna başlayan İbrahim Gökçek ile Helin
Bölek’in üyesi olduğu Grup Yorum ve diğer muhalif müzik gruplarına uygulanılan
zulme, suçlamalara ve baskılara son verilmesi gerektiğine, IŞİD elebaşısı El
Selbi’nin 2017 yılında İdlib’e, oradan da Türkiye’ye geçtiği, Antep ve Ankara
illerinde karargâhlarının bulunduğu iddialarına cevap verilmesini
beklediklerine, 28 Kasım 2015 tarihinde Diyarbakır Baro Başkanı Tahir Elçi’nin
öldürülmesi olayıyla ilgili soruşturmaya yönelik gelişmelere ilişkin açıklaması
20.- Manisa Milletvekili Özgür Özel’in, İzmir ili Bergama ilçesinde işçi
taşıyan servis aracı ile bir kamyonun çarpışması sonucu hayatını kaybeden 4
vatandaşa Allah’tan rahmet dilediğine, 13 Şubat DİSK’in kuruluşunun 53’üncü yıl
dönümüne, Şanlıurfa Barosu Çocuk Hakları Komisyonunun kamuoyuna yansıyan
raporuna, açlık grevinde olan Grup Yorum gitaristlerinden İbrahim Gökçek ile
Helin Bölek’in ölüm orucuna başladığına ve İbrahim Gökçek’in de aralarında
bulunduğu davanın ilk duruşmasının İstanbul 37. Ağır Ceza Mahkemesinde görüleceğine,
İYİ PARTİ Grubunun son dönemde intihar olaylarında yaşanan artışın nedenlerinin
araştırılarak alınması gereken önlemlerin belirlenmesi amacıyla vermiş olduğu
Meclis araştırması önergesinin reddedilmesine ve Meclisin Çankaya Kapısı önünde
yaşanan intihar girişimine ilişkin açıklaması
21.- Denizli Milletvekili Cahit Özkan’ın, başarılı bir çalışma günü
temenni ettiğine, Türkiye’nin demokratik bir hukuk devleti olduğuna ve devletin
iş ve eylemlerinin gerek Parlamentonun gerek idarenin gerekse yargının denetimi
altında bulunduğuna, IŞİD’le Türkiye’nin, Hükûmetin, devletin
ilişkilendirilmeye çalışılmasının terör örgütlerinin algı operasyonu olduğuna,
Meclisin Çankaya Kapısı önünde intihar girişiminde bulunduğu ifade edilen Oktay
Alkaya isimli şahsın Hatay ilinden gelerek işsiz olduğu gerekçesiyle eylem
yaptığının öğrenildiğine ve konuyla ilgili soruşturmanın başlatıldığına ilişkin
açıklaması
22.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ve Adalet ve Kalkınma
Partisinin grup toplantısında “Beni işimden ettiler, çocuğum aç.” diye feryat
eden babanın akıbetine ilişkin sorusunun cevaplandırılmadığına ilişkin
açıklaması
23.- Mersin Milletvekili Fatma Kurtulan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
24.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ve intihar olaylarındaki
artışın nedenlerinin araştırılması için komisyon kurulması önerisine
direnilmesinin doğru olmadığına ilişkin açıklaması
25.- Denizli Milletvekili Cahit Özkan’ın, sosyal devletin üzerine
düşenleri yaptığına ancak hiç kimsenin hukuka aykırı eylemlerinden dolayı hak
talep edemeyeceğine, Adalet ve Kalkınma Partisinin grup toplantısına gelen
İsmail Çimen isimli şahısla ilgili bir gözaltı işleminin söz konusu olmadığına
ilişkin açıklaması
26.- Manisa Milletvekili Özgür Özel’in, İzmir Milletvekili Ceyda
Bölünmez Çankırı’nın İYİ PARTİ grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
27.- Ankara Milletvekili Filiz Kerestecioğlu Demir’in, Mecliste bir
kadın dayanışmasına ihtiyaç olduğuna ve Parlamentonun konferans salonlarının
kadına yönelik şiddete karşı toplantıların düzenleneceği mekânlar hâline
getirilmesi gerektiğine ilişkin açıklaması
28.- Manisa Milletvekili Özgür Özel’in, Türkiye Kızılay Derneğinin
aldığı bağış ve yardımlar ile bunların kullanılmasına ilişkin işlemlerin
araştırılmasının istenmemesinin Kızılayı lekeleyeceğine ilişkin açıklaması
29.- Denizli Milletvekili Cahit Özkan’ın, Şırnak Milletvekili Hüseyin
Kaçmaz’ın 161 sıra sayılı Kanun Teklifi’nin 25’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
30.- Mersin Milletvekili Fatma Kurtulan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
31.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ve antisosyal kişilik
bozukluğunun bir hastalık olmadığına ilişkin açıklaması
32.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine, vatandaşlara mesele ne olursa
olsun sosyal devlet olmanın gereği olarak anne ve baba şefkatiyle yaklaşılması
bilincinde ve inancında olduklarına ilişkin açıklaması
33.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
34.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
35.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin tekraren açıklaması
36.- İstanbul Milletvekili Mahmut Tanal’ın, Türkiye Büyük Millet Meclisi
Kütüphanesine Anayurt gazetesinin getirilmesinin yasaklandığına ilişkin
açıklaması
37.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine, Taksim
Platformu üyelerinin taleplerine, Gezi’nin bu ülkenin onuru olduğuna ve sahip
çıktıklarına ilişkin açıklaması
38.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine, Gezi ve benzeri kalkışmalara
fırsat verilmemesinin demokratik kazanım olduğuna ilişkin açıklaması
39.- Manisa Milletvekili Özgür Özel’in, Gezi’nin yaşandığı dönemdeki
İstanbul Valisi ile İstanbul İl Emniyet Müdürünün FETÖ’cü olduğunun ortaya
çıktığına ilişkin açıklaması
40.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
41.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ve Gezi hadiselerinin 2013
Mayısında bir ayaklanma hareketi başlatmaya yönelik hadiseler olduğuna ilişkin
açıklaması
42.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
43.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
44.- Antalya Milletvekili Abdurrahman Başkan’ın, Gezi Parkı’ndaki
ağaçların kesilmemesine dair basın açıklaması yaptıklarına ancak 2’nci gününden
itibaren Gezi’nin farklı bir boyuta taşındığına ilişkin açıklaması
45.- Manisa Milletvekili Özgür Özel’in, Devlet Bahçeli’nin Gezi
olaylarıyla ilgili 7 Haziran tarihli konuşmasına ilişkin açıklaması
46.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
47.- Kocaeli Milletvekili Lütfü Türkkan’ın, çok masum başlayan Gezi
sürecini yönetemeyen iktidarın bugün de insanlar “Açım.” derken suçlamalarla
olayları geçiştirmeye çalıştığına ilişkin açıklaması
48.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
49.- İstanbul Milletvekili Mehmet Akif Hamzaçebi’nin, Gezi’nin
tarihimizde ilk kez demokrasi ve özgürlüklerin halk adına halk tarafından
sahiplenildiği bir hareket olduğuna ilişkin açıklaması
50.- Denizli Milletvekili Cahit Özkan’ın, İstanbul Milletvekili Mehmet
Akif Hamzaçebi’nin yaptığı açıklamasındaki bazı ifadelerine ilişkin açıklaması
51.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın sataşma nedeniyle yaptığı konuşmasındaki bazı ifadelerine
ilişkin açıklaması
52.- Denizli Milletvekili Cahit Özkan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
53.- Denizli Milletvekili Cahit Özkan’ın, İstanbul Milletvekili Hakkı
Saruhan Oluç’un yerinden sarf ettiği bazı ifadelerine ilişkin açıklaması
54.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
55.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
56.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
57.- Manisa Milletvekili Özgür Özel’in, Denizli Milletvekili Cahit
Özkan’ın İstanbul Milletvekili Mahmut Tanal’a yönelik yerinden sarf ettiği
ifadelerini kabul etmelerinin mümkün olmadığına ilişkin açıklaması
58.- Denizli Milletvekili Cahit Özkan’ın, Ankara Milletvekili Filiz
Kerestecioğlu Demir’in 161 sıra sayılı Kanun Teklifi’nin 30’uncu maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
59.- Ankara Milletvekili Filiz Kerestecioğlu Demir’in, Denizli
Milletvekili Cahit Özkan’ın yaptığı konuşmasındaki bazı ifadelerine ilişkin
açıklaması
60.- Kocaeli Milletvekili Lütfü Türkkan’ın, Muş Milletvekili Mensur
Işık’ın 161 sıra sayılı Kanun Teklifi’nin 31’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
61.- Manisa Milletvekili Erkan Akçay’ın, Muş Milletvekili Mensur Işık’ın
161 sıra sayılı Kanun Teklifi’nin 31’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması 
62.- Mersin Milletvekili Fatma Kurtulan’ın, bu Mecliste “Kürt illeri” ve
“Kürt coğrafyası” denilmesinin yasaklandığına, demokrasi kanallarının açılarak
bu sorununun çözülmesi gerektiğine ilişkin açıklaması 
63.- Manisa Milletvekili Özgür Özel’in, Muş Milletvekili Mensur Işık’ın
161 sıra sayılı Kanun Teklifi’nin 31’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması 
64.- Denizli Milletvekili Cahit Özkan’ın, Muş Milletvekili Mensur
Işık’ın 161 sıra sayılı Kanun Teklifi’nin 31’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
65.- Aydın Milletvekili Bekir Kuvvet Erim’in, Aydın Milletvekili Hüseyin
Yıldız’ın 161 sıra sayılı Kanun Teklifi’nin 32’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
66.- Ankara Milletvekili Mehmet Naci Bostancı’nın, Denizli Milletvekili
Cahit Özkan’ın sataşma nedeniyle yaptığı konuşmasındaki “Bütün bu gruba karşı
söylemiş olduğunuz ifadeleri siz acaba meslek hayatınızda yapmış olabilir
misiniz?” beyanının hakaret olduğunun göstergesinin Konya Milletvekili Fahrettin
Yokuş’un gösterdiği tepkinin olduğuna ilişkin açıklaması 
67.- Kocaeli Milletvekili Lütfü Türkkan’ın, on yedi senenin hesabını
verecek olanın iktidar partisi olduğuna ilişkin açıklaması
68.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ve milletin emanetinin
zerresine halel gelmesine müsaade etmeyeceklerine ilişkin açıklaması
69.- Denizli Milletvekili Cahit Özkan’ın, milletin bütçesinin ve
milletin iradesinin temsilcileri olduklarına ilişkin açıklaması 
70.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
71.- Kocaeli Milletvekili Lütfü Türkkan’ın, Konya Milletvekili Fahrettin
Yokuş’un 161 sıra sayılı Kanun Teklifi’nin 34’üncü maddesiyle ilgili önerge
üzerinde yaptığı konuşmasında ifade ettiği şiire ve iktidara gerçeklerle
yüzleşmenin acı geldiğine ilişkin açıklaması
72.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
73.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
74.- Denizli Milletvekili Cahit Özkan’ın, Hükûmet, AK PARTİ Grubu ve
Cumhur İttifakı olarak ülkeye umut olmaya devam edeceklerine ilişkin açıklaması


VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Ümit Beyaz ve 20
milletvekilinin, Türk Kızılayına ilişkin çeşitli iddiaların tüm yönleriyle
araştırılması amacıyla 5/2/2020 tarihinde Türkiye Büyük Millet Meclisi
Başkanlığına verilmiş olan (10/2475) esas numaralı Meclis Araştırması
Önergesi’nin ön görüşmelerinin, Genel Kurulun 13 Şubat 2020 Perşembe günkü
birleşiminde yapılmasına ilişkin önerisi
2.- HDP Grubunun, Şanlıurfa Milletvekili Ayşe Sürücü ve 20 milletvekili
tarafından, kadına yönelik şiddetin önlenmesi ile mevcut düzenlemelerin etkin
bir şekilde uygulanmasını sağlamak ve TBMM’nin daha aktif bir rol üstlenmesi
amacıyla 5/2/2020 tarihinde Türkiye Büyük Millet Meclisi Başkanlığına verilmiş
olan (10/2477) eses numaralı Meclis Araştırması Önergesi’nin ön görüşmelerinin,
Genel Kurulun 13 Şubat 2020 Perşembe günkü birleşiminde yapılmasına ilişkin
önerisi
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan
Türkiye Kızılay Derneğinin aldığı bağış ve yardımlar ile bunların
kullanılmasına ilişkin işlemlerin araştırılması amacıyla verilmiş olan
(10/2440) esas numaralı Meclis Araştırması Önergesi’nin ön görüşmelerinin,
Genel Kurulun 13 Şubat 2020 Perşembe günkü birleşiminde yapılmasına ilişkin
önerisi
4.- AK PARTİ Grubunun, Gündemin “Kanun Teklifleri ile Komisyonlardan
Gelen Diğer İşler” kısmında bulunan sıralama ile Genel Kurulun çalışma gün ve
saatlerinin yeniden düzenlenmesine ilişkin önerisi

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161)

IX.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, İstanbul Milletvekili Oya
Ersoy’un 161 sıra sayılı Kanun Teklifi’nin 26’ncı maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
2.- Mersin Milletvekili Fatma Kurtulan’ın, Denizli Milletvekili Cahit
Özkan’ın sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
3.- Denizli Milletvekili Cahit Özkan’ın, Mersin Milletvekili Fatma
Kurtulan’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
4.- Denizli Milletvekili Cahit Özkan’ın, Kocaeli Milletvekili Ömer Faruk
Gergerlioğlu’nun 161 sıra sayılı Kanun Teklifi’nin 27’nci maddesiyle ilgili
önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
5.- Denizli Milletvekili Cahit Özkan’ın, İstanbul Milletvekili Turan
Aydoğan’ın 161 sıra sayılı Kanun Teklifi’nin 28’inci maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
6.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklaması sırasında AK PARTİ Grubuna ve şahsına sataşması
nedeniyle konuşması
7.- İstanbul Milletvekili Mahmut Tanal’ın, Denizli Milletvekili Cahit
Özkan’ın sataşma nedeniyle yaptığı konuşması sırasında şahsına sataşması
nedeniyle konuşması
8.- Denizli Milletvekili Cahit Özkan’ın, İstanbul Milletvekili Mahmut
Tanal’ın sataşma nedeniyle yaptığı konuşması sırasında şahsına sataşması
nedeniyle konuşması
9.- Denizli Milletvekili Cahit Özkan’ın, Muş Milletvekili Mensur Işık’ın
161 sıra sayılı Kanun Teklifi’nin 31’inci maddesiyle ilgili önerge üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
10.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın sataşma nedeniyle yaptığı konuşması sırasıda Halkların
Demokratik Partisine sataşması nedeniyle konuşması
11.- Denizli Milletvekili Cahit Özkan’ın, Konya Milletvekili Fahrettin
Yokuş’un 161 sıra sayılı Kanun Teklifi’nin 34’üncü maddesiyle ilgili önerge
üzerinde yaptığı konuşması sırasında AK PARTİ Grubuna sataşması nedeniyle
konuşması
12.- Aksaray Milletvekili Ayhan Erel’in, Denizli Milletvekili Cahit
Özkan’ın sataşma nedeniyle yaptığı konuşması sırasında İYİ PARTİ Grubuna
sataşması nedeniyle konuşması

X.- TUTANAKTAN ÇIKARMA İSTEMLERİ
1.- Muş Milletvekili Mensur Işık’ın 161 sıra sayılı Kanun Teklifi’nin
31’inci maddesiyle ilgili önerge üzerinde yaptığı konuşmasındaki bazı
ifadelerini Meclis dışında tekrarlamaması ve bu ifadelerin tutanaklardan
çıkarılması hususunun oylanmasına ilişkin

XI.- DİSİPLİN CEZASI İŞLEMLERİ
1.- Muş Milletvekili Mensur Işık’a 161 sıra sayılı Kanun Teklifi’nin
31’inci maddesiyle ilgili önerge üzerinde yaptığı konuşmasındaki bazı ifadeleri
nedeniyle İç Tüzük’ün 163’üncü maddesi uyarınca Meclisten geçici olarak bir
birleşim çıkarma cezası verilmesi

XII.- OYLAMALAR
1.- (S. Sayısı: 161) İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin oylaması

XIII.- YAZILI SORULAR VE CEVAPLARI
1.- İstanbul Milletvekili Mahmut Tanal’ın, Cumhurbaşkanlığı hükümet
sistemine geçildikten sonra istisnai kadrolara yapılan atamalara ilişkin sorusu
ve Ticaret Bakanı Ruhsar Pekcan’ın cevabı (7/23851)
13 Şubat 2020 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 56’ncı Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, Gümüşhane’nin düşman işgalinden kurtuluş yıl dönümü münasebetiyle
söz isteyen Gümüşhane Milletvekili Cihan Pektaş’a aittir. 
Buyurun
Sayın Pektaş. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Cihan Pektaş’ın, Gümüşhane’nin düşman
işgalinden kurtuluşunun 102’nci yıl dönümüne ilişkin gündem dışı konuşması
CİHAN
PEKTAŞ (Gümüşhane) - Sayın Başkan, değerli milletvekilleri; Gümüşhane’nin
düşman işgalinden kurtuluşunun yıl dönümü münasebetiyle gündem dışı söz almış
bulunuyorum. Sizleri saygıyla selamlıyorum. 
Sözlerime
başlamadan önce, geçtiğimiz günlerde yaşamış olduğumuz Elâzığ depremi, çığ
felaketi ve uçak kazasında hayatını kaybeden vatandaşlarımız ile İdlib’te şehit
olan askerlerimize Allah'tan rahmet, yaralılarımıza acil şifalar diliyorum. 
Barış,
kardeşlik ve hoşgörü şehri Gümüşhane’miz yüz iki yıl önce özgürlüğüne kavuştu.
Birinci Dünya Savaşı’nın devam ettiği dönemde, 19 Temmuz 1916’da Torul ve
Gümüşhane, 22 Temmuzda da Kelkit Rus kuvvetleri tarafından işgal edildi.
Yaklaşık bir buçuk yıl işgal altında kalan ilimiz, kahramanca verilen bir
mücadelenin sonunda, 14 Şubat 1918’de Torul, 15 Şubatta Gümüşhane, 17 Şubatta
da Kelkit düşmandan temizlendi. Gümüşhane’mizin kurtuluşu için verilen
mücadele, asırlardır istiklali ve istikbali için canını ortaya koyan Türk
milletinin hür ve müstakil bir şekilde yaşama iradesinin müşahhas bir
numunesidir. Kahraman milletimiz, içinde bulunduğu dönemin bütün olumsuz
şartlarına rağmen inanç ve umutlarıyla makûs talihini yenmiştir. Toprağı vatan
yapan, üstün bir kararlılık ve inançla yurdunu savunan ecdadımız, kahramanlık
destanımızın her aşamasına şahit olmuş ve şerefli bir duruş sergilemiştir.
Ecdadımız nasıl ki bundan yüz iki yıl önce al bayrağı yere düşürmemek için canı
pahasına mücadele ettiyse bugün bizler de aynı mücadeleyi sürdürüyoruz; ülkemiz
üzerinde kirli oyunlar oynamak isteyenlere gereken cevabı veriyoruz, vermeye de
devam edeceğiz. Devraldığımız bu toprakları ve tarihî mirası en güzel şekilde
değerlendirerek, geliştirerek ve koruyarak insanımızın istifadesine sunmak için
gece gündüz demeden çalışıyoruz. 
Gümüşhane’de
tarım, turizm ve madencilik sektörlerinde çok önemli gelişmeler yaşanmaktadır.
Ekonomik olarak sulanabilir yaklaşık 450 bin dekar arazimizi modern tarıma
kavuşturmak için barajlar, göletler ve kapalı sistem sulama projeleri inşa
ediyoruz. 21 baraj ve göletimizi tamamladık, 23 baraj ve göletimizin inşaatı
ise devam etmektedir. Şu ana kadar 153 bin dekar arazimizi sulamaya açtık.
Projelerimiz bittiğinde, inşallah, tarımsal hasılamız 5 kat daha artmış
olacaktır. 
Kelkit
ilçemizde Hayvan İhtisas Organize Sanayi Bölgesi’ni kurarak ilçede ve bölgedeki
canlı hayvan potansiyelini modern besicilik anlayışıyla ekonomiye kazandırmayı
hedefliyoruz. Gümüşhane’de her yıl hayvan varlığımız ve tarımsal hasılamız
hızlı bir artış göstermektedir. 
Altın
ve gümüş madenlerinden ismini alan ve Osmanlı döneminden beri madencilik
yapılan Gümüşhane’mizde son yıllarda büyük yatırımlar yapılmaktadır. Başta
altın ve gümüş olmak üzere madenler işlenmekte ve ihraç edilmektedir.
Madencilik, ilimizin ekonomisine ve istihdamına büyük katkı sağlamaktadır.
Tarihî
ve tabii güzellikleri iç içe olan Gümüşhane’mizin turizm potansiyeli oldukça
yüksektir. Ülkemizde en fazla yaylaya sahip olan ilimiz, yayla turizminin yanı
sıra, kültür turizmi, ekoturizm ve kayak turizmi için de ideal bir konuma
sahiptir. “Tabiatın yer altı sarayı” diye tabir ettiğimiz Karaca Mağarası,
Torul Kalesi’ne yapılan cam seyir terası, Zigana Dağı’nda bulunan Limni Gölü ve
Şiran ilçemizdeki Tomara Şelalesi 2019 yılında yarım milyona yakın ziyaretçiyi
ağırladı. 
Kelkit
ilçemizdeki Satala Antik Kenti’nde kazı çalışmaları devam ediyor. Eserler gün
yüzüne çıkmaya başladı. Roma İmparatorluğu’nun Anadolu’daki en büyük lejyonu
olan Satala Antik Kenti’nde çalışmalar bittiğinde burası âdeta bir açık hava
müzesi olarak milyonlarca ziyaretçiyi ağırlayacaktır. 
“Eski
Gümüşhane” dediğimiz Süleymaniye’deki tarihî eserlerin restorasyon çalışmaları
devam etmektedir. 
Bütün
bu tarihî ve tabii güzelliklere ulaşımı kolaylaştırmak için çok önemli projeler
hayata geçirilmektedir. 29 kilometre uzunluğuyla dünyanın en uzun 2’nci,
Avrupa'nın en uzun tüneli olan Zigana Tüneli inşaatının yüzde 65’i tamamlandı.
Tünel bittiğinde hem mesafe hem de zaman olarak yol kısalacak ve bölge
ekonomisine büyük bir ivme kazandıracaktır.
Gümüşhane-Kelkit
arasında bulunan Pekün Tüneli’nin inşaatı devam ediyor. Yapımı devam etmekte
olan Vauk Tüneli, Gümüşhane ile Bayburt’u daha da yakınlaştıracaktır. Ayrıca,
Gümüşhane trafiğini rahatlatan, tamamı viyadük ve tünellerden oluşan 11
kilometrelik çevre yolu 10 Ağustos 2018 tarihinde Sayın Cumhurbaşkanımız
tarafından hizmete açıldı. 
Trabzon’u
İç Anadolu’ya bağlayacak olan Gümüşhane-Şiran arasında bulunan Tersun
Tüneli’nin proje çalışmaları devam etmektedir. 
Havalimanımızın
pist inşaatı tamamlanmak üzere, üstyapısı bitirilerek önümüzdeki yıl uçuşlara
açılması planlanmaktadır. Erzincan-Gümüşhane-Trabzon Hızlı Tren Projesi
çalışmaları devam ediyor. 
Türkiye’nin
ortak banttan üretim yapan ilk projesi olan İş Geliştirme Merkezi hizmete
açıldı. 
(Mikrofon
otomatik cihaz tarafından kapatıldı)
BAŞKAN
– Sayın Pektaş, bugün konuşmalarda uzatma vermeyeceğim ama sizi uyarmayı unuttuğum
için size bir dakika veriyorum. Bundan sonraki hiçbir konuşmada ilave süre
vermeyeceğim.
SUZAN
ŞAHİN (Hatay) – Sayın Başkan, ağzımızda bantla gelelim artık.
BAŞKAN
– Buyurun. 
CİHAN
PEKTAŞ (Devamla) – Merkeze, şehit öğretmenimiz Necmettin Yılmaz’ın ismi
verildi. 
Ahmed
Ziyâeddin Gümüşhânevî hazretlerinin manevi mimarı olduğu Gümüşhane’miz, pestil
ve kömenin başkentidir. 
Yüz
iki yıl önce özgürlüğüne kavuşan Gümüşhane, inşallah, ay yıldızlı bayrağın
gölgesinde kıyamete kadar özgür kalmaya devam edecektir.
Bu
duygu ve düşüncelerle, ülkemizin istiklal ve istikbali için canlarını feda eden
bütün şehitlerimizi rahmetle, gazilerimizi hürmetle yâd ediyor, yüce Meclisi
saygıyla selamlıyorum. (AK PARTİ sıralarından alkışlar) 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, Genel
Kurul görüşmelerinin uzun süreceği düşüncesiyle Grup Başkan Vekillerinin
görüşleri doğrultusunda bu birleşimdeki konuşmalarda ilave süre verilmeyeceğine
ilişkin açıklaması
BAŞKAN
– Sayın milletvekilleri, demin yapmış olduğum açıklama keyfî bir açıklama
değil; dün Sayın Grup Başkan Vekillerimizle yapmış olduğumuz görüşmelerde,
bugün görüşmeler çok uzun süreceği için en azından burada belli uzatmaları
bırakarak, süresi içerisinde konuşmaları yaparak bu işi hızlandırmak için almış
olduğumuz bir karar.
Teşekkür
ediyorum. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Aydın Milletvekili Süleyman Bülbül’ün, Aydın ilinin tarım
sorunlarına ilişkin gündem dışı konuşması
BAŞKAN
– Gündem dışı ikinci söz, Aydın ilinin tarım sorunları hakkında söz isteyen
Aydın Milletvekili Süleyman Bülbül’e aittir. 
Buyurun
Sayın Bülbül. (CHP sıralarından alkışlar) 
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlarım. 
Herodot,
Aydın için “Gökyüzünün altındaki en güzel yeryüzü.” demiş. Evliya Çelebi ise
“Dağlarından yağ, ovalarından bal akan şehir.” diye tanımlar Aydın’ı. Ancak
bizler şimdi Aydın’a “JES’lerin şehri” diyoruz. Aydın’ın havası, suyu, toprağı,
tarımı ne yazık ki can çekişiyor. 
TÜİK
verilerine göre 2017 yılında 152.236 hektar ekilebilir tarım alanı varken
giderek azalmış ve 2019 yılında 136.230 hektar ekilebilir alan kalmış. Yani
Aydın’da ekilebilen tarım alanı iki yılda 16 bin hektar azalmış. Çoğu tarım
işletmesi olmak üzere 2019 yılında 554 işletme ekonomik kriz nedeniyle
kapanmış, yeni kurulan işletme sayısı ise 2017 yılına göre yüzde 34 azalmıştır.
İhracat payı azalmış ve yüzde 0,43’e gerilemiştir. 2004 yılında kişi başı millî
gelir sıralamasında Aydın 25’inci sıradayken 2018 yılında 40’ıncı sıraya düşmüş
durumda. 
Aydın,
81 il içerisinde, tarımsal arazilerini ipotek vermede 1’inci sıraya geçmiş.
Aydın’da gençler işsiz, beyin ve emek göçü yaşanmakta. Ayrıca genel bütçeden
ayrılan yatırım ödeneklerine göre 81 il içerisinde Aydın 36’ncı sırada. Tarım
yatırımı ise bir önceki yıla göre yüzde 43 oranında azalmış. 
Buna
rağmen, Aydın hâlâ yağlık zeytin, incir ve kestane üretiminde Türkiye’nin
1’incisi. Ancak her ne kadar üretim fazla olsa dahi ürün kalitesinde büyük
düşüş yaşanmaktadır. Bunu bizler değil, çıkardığınız kararnameyle artık
tarımsal destek vermeyeceğinizi söylediğiniz çiftçiler söylemektedir. 
Bir
yandan ekonomik sıkıntılarla, büyük girdi maliyetleriyle boğuşan çiftçi, diğer
yandan ellerinde kalan tarım arazilerini korumaya çalışıyor. Peki, neden?
JES’lerden. Küçük bir örnek vermek istiyorum. Aydın’ın Efeler ilçesine bağlı
200 nüfuslu Yılmazköy Mahallesi jeotermale mahkûm edildi. Jeotermal santrale
ait borular, evler ve bahçelerin içinden geçiyor. Zeytin ve incir ağaçlarının
bol olduğu mahallede artık zeytin ve incir yetişmiyor. Mahalleliler kanserin ve
sağlık sorunlarının artmasından şikâyetçi. Bu, sadece Aydın’ın tek bir
mahallesi değil, Kızılcaköy gibi, Değirmendere gibi, Bozyurt gibi bunun
onlarcası var. 
Büyük
Menderes Nehri, Türkiye’nin en kirli 3’üncü nehri olma durumunda. JES’ler
tarafından Büyük Menderes havzasına yılda 90 milyon tondan fazla buhar ve 9
milyon tondan fazla yoğuşmayan gaz salımı olurken 80 milyon tondan fazla da
akışkan, denetim olmadığından, Büyük Menderes Nehri’ne akıyor. TMMOB raporuna
göre incir üretiminin en fazla yapıldığı Aydın’da JES tesislerinin toprağa,
suya ve havaya yaptığı olumsuz etkiler,
üretimi ve ürün kalitesini olumsuz yönde etkiliyor. Koruma önlemleri alınmadan
ve denetimsiz biçimde sürdürülen JES yatırımlarının tarıma olan olumsuz
etkileri şu ana kadar göz ardı edilmiş durumda. Su kaynakları, ağır metal
etkiler altında. Suların kirlenmesi, toprağın kirlenmesi sonucunu doğuruyor. Bu
durum tarım yapılacak alanların giderek daralmasına yol açıyor. Buradan yola
çıktığımızda geleneksel ürünümüz incir tehlike altında. Menderes havzasında JES
tehdidinin boyutları gün geçtikçe büyüyor, JES’lerin buharları bölgede nem
oranını artırıyor ve ürün kalitesinde bozulmalar yaşanıyor. Bölgede kanser ve
solunum yolu hastalıkları görülüyor. Bu sorunların giderilmesi için gerekli
önlemler alınmalı, JES’in verdiği zarar göz önüne alınarak kısıtlama ve
yasaklamalar getirilmelidir. 
Değerli
milletvekilleri, Aydın’da sadece incir, zeytin, kestane tehlike altında
değildir. Türkiye'de pamuğun yüzde 13,5’i Aydın’da üretiliyor, pamuk üreticisi
bankacıların ve tefecilerin eline düşmüş durumda. Toprak Mahsulleri Ofisi
müdahale alımları yapmıyor. 80 kuruşluk destekleme primi aynı tutuluyor, ancak
tarımsal sulamada kullanılan elektrik, gübre, mazot, zirai ilaç ve işçilik
ücretleri azımsanmayacak derecede artıyor. Ürün fiyatlarının aynı oranda
artmaması nedeniyle çiftçi bitiyor. Hayvancılık yapan üreticilerimiz zor
durumda. Zeytinyağı üreticilerimiz Suriye’den gelen kaçak zeytinyağı girişleri
nedeniyle zorda. 
Arkadaşlar,
çözüm basit, Tarım Kanunu’nun 21’inci maddesi gereği, on dört yıldan beri
verilmeyen 176 milyar destekleme primi çiftçiye verilmelidir. İthalat lobisine
son verilmelidir. Üreticilerimizin Ziraat Bankası, Tarım Kredi Kooperatiflerine
olan borçlarının faizleri silinmeli, anapara beş yıl yapılandırılmalıdır.
Kişilere verilen sübvansiyonlu tarımsal kredinin kooperatiflere de verilmesi
sağlanmalıdır. Tarımsal sulamada kullanılan elektrik ücretleri destekleme
içerisine alınmalıdır, çiftçilere can suyu verilmelidir. Sulama birliklerindeki
sulama ücretlerinin tarifeleri yüksek olup indirilmelidir. 
Hepinize
saygı ve sevgilerimi sunuyorum, sağ olun. (CHP sıralarından alkışlar) 
BAŞKAN
– Teşekkür ediyorum Sayın Bülbül. 
Gündem
dışı üçüncü söz, Mersin’in sorunları hakkında söz isteyen Mersin Milletvekili
Behiç Çelik’e aittir. 
Buyurun
Sayın Çelik. (İYİ PARTİ sıralarından alkışlar) 
3.- Mersin Milletvekili Behiç Çelik’in, Mersin ilinin sorunlarına
ilişkin gündem dışı konuşması
BEHİÇ
ÇELİK (Mersin) – Sayın Başkan, değerli milletvekilleri; Mersin ilimizin
sorunları hakkında konuşmak için gündem dışı söz aldım. Bu vesileyle Genel
Kurulu saygıyla selamlıyorum. 
Mersin,
Türkiye’nin, özellikle cumhuriyetle
birlikte hızla gelişen ve ilk 10’a giren önemli bir ilidir ancak son yıllarda
birçok alanda peyderpey gerilemiştir. Özellikle yaşam kalitesinde çok irtifa
kaybetmesi Mersin’in cazibesinin azaldığının bir kanıtıdır. Bunu destekleyen
numune veri, nüfus artışında gözükmektedir. Son on yedi yılda Türkiye’de nüfus
artışı yüzde 28’ken Mersin’de bu, yüzde 21 düzeyinde kalmıştır. Bu, Mersin’de
nüfusun nispeten azaldığına en büyük delildir. 
Değerli
milletvekilleri, Mersin Türkiye’de potansiyel olarak ilk 5 turizm ilinden
1’idir. 321 kilometre sahile sahip olan ve yılda üç yüz güneşli günü olan
Mersin, 150 arkeolojik ve doğal sit alanı, 530 tescilli mimarisi, Silifke Göksu
Deltası Özel Çevre Koruma Alanı, 2000’e yakın tür endemik bitkisi, meşhur
yaylaları, ender sedir ormanları, yamaç paraşüt alanları, rafting ve trekking
parkurları, kış sporları platformlarıyla eşsiz bir yöredir. Buna rağmen,
maalesef, turizm destinasyonunda layık olduğu yeri alamamıştır. 
Mersin’de
sanayileşme ve ticarette mihenk taşı olan Mersin Limanı, organize sanayi
bölgesi, serbest bölge ve diğer tesis ve fabrikalar şehir ekonomisinde önemli
bir yere sahiptir. Ne var ki son yıllarda meydana gelen daralma, bazı tesis ve
iş yerlerinin kapanmasıyla sonuçlanmıştır. Şirketlerde yüzde 20 düzeyinde
daralma yaşandığı görülmektedir. Demek ki yerel sanayiyi ve ticareti
canlandırıcı girişimlere ihtiyaç olduğu açıktır. 
Değerli
arkadaşlar, turizmde potansiyele rağmen arzu edilen seviyeye ulaşamayan Mersin,
aslında Türk tarımının başkenti olmuş durumdadır. 15.850 kilometrekare yüzölçümünün
yüzde 26’sında yoğun tarım ifa edilmektedir ve örtü altı sebzecilik ve
meyvecilikte Mersin Türkiye’de 1’inci sıradadır. Özellikle muz, kayısı, üzüm,
şeftali, domates, biber, patlıcan ve açık üretimde de diğer mısır, susam, yer
fıstığı, soya fasulyesi, hububat, bakliyat ve pamuk da üretilmektedir. Zeytin
ve zeytinyağı üretiminde de Mersin azımsanmayacak öneme sahip, gittikçe artan
bir değer olarak karşımıza çıkıyor. Mersin, aromatik ve tropikal bitkiler ve
meyveler konusunda da önemli bir yere sahiptir. 
Mersin,
iklimi nedeniyle polikültür tarımın yapıldığı istisnai bir ilimizdir ve
ülkemizde, özellikle muz, erik, şeftali, çilek ve limon üretiminde 1’inci
sıradadır. Tarıma dayalı sanayiye ve hayvancılığa da önem verilmesini özellikle
hatırlatmak isterim.
Sorunlara
ve çözüm önerilerine gelince, Çukurova Havaalanı’na değinmeden geçmek
istemiyorum. Ayrıca, D400 Kara Yolu ve D175 Kara Yolu ile SEKA Limanı ve Mersin
merkezden Silifke hattına bir çevre yolu ya da otobanın yapılması önem arz
etmektedir. 
Bunun
dışında, Tarsus kıyı kesimi turizm merkezine, Karboğazı kış sporları merkezine
ve yat limanlarına önem verilmesi gerekiyor. Mersin’de öncelikle 8 turizm
merkezinde yatırım teşvik edilmeli ve Mersin, turizmde öncelikli yöre olarak da
ilan edilmelidir. Ayrıca, Batı Mersin Master Planı’nın da hayata geçirilmesi
önemlidir. 
Bunun
dışında, Mersin -çok önemli- inanç turizminin merkezi hâline getirilebilir, bu
konuda çalışmalar yapılmalıdır. 
Bunun
dışında, özellikle tarımı ve tarıma dayalı sanayiyi geliştirici sulama
projelerinin ve Pamukluk, Aksıfat, Sorgun Barajlarının tamamlanması, yer altı
su dengesinin korunması, TARSİM’in aktif hâle getirilmesi, pazarlama ve
ihracattaki tıkanıklıkların giderilmesi, Mersin Hali ve diğer hallerle ilgili
iyileştirici çalışmaların yapılması, girdi maliyetlerinin düşürülmesi gibi
birtakım işlerin de bir an önce tamamlanmasında yarar var. 
Mersin’de
en önemli sorun olarak -tabii, her yerde olduğu gibi- işsizlik karşımıza
çıkıyor. Toplumsal yapı sırf bu sebeple dahi olsa gergindir, acil çözüm
bulunması gerekir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Çelik.
BEHİÇ
ÇELİK (Devamla) – Suriyeliler meselesi önemli bir diğer konudur. Mersin’den
başka illere kalifiye insan göçü var, bunun durdurulması gerekir.
Devlet
hastanelerinde doktor yokluğu çekilmektedir, buna özellikle vurgu yapmak
istiyorum.
İl
merkezinin kuzeye doğru kaydırılması, kıyıların kıskançlıkla korunması, yeni
bir imar ve şehircilik konseptinin hayata geçirilmesi ve serbest bölgenin daha
da geliştirilmesi, sanayinin geliştirilmesi ve özellikle, tarıma dayalı
sanayinin geliştirilmesi önem arz etmektedir. Bu arada, kıyıları kapatan 73 bin
yazlığın rehabilite edilerek turizm endüstrisine kazandırılmasını da özellikle
hatırlatmak isterim. 
Hepinize
teşekkür ediyor, saygılar sunuyorum. (İYİ PARTİ sıralarından alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakikayla söz vereceğim. Onun dışındaki diğer milletvekillerimizin 60’a
göre olan söz taleplerini bugün karşılayamayacağım.
Sayın
Taşkın, buyurun.
VI.- AÇIKLAMALAR
1.- Mersin Milletvekili Ali Cumhur Taşkın’ın, Türkiye ekonomisindeki
canlanmanın güçlenerek devam ettiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Türkiye
ekonomisindeki canlanma güçlenerek devam etmektedir. 2020 yılına, cumhuriyet
tarihimizin en yüksek ocak ayı ihracatını gerçekleştirmenin gururu ve
sevinciyle başladık. Küresel ekonomi ve ticaretteki yavaşlamaya rağmen 2019
yılında ihracatta yakalanan başarının 2020 Ocak ayında da hızlanarak devam
ettiği görülmektedir. Bu yılın ocak ayında ihracatımız geçen yılın aynı
dönemine göre yüzde 6,1 artarak 14,8 milyar dolar olarak gerçekleşti.
Türkiye’nin dünyaya açılan kapılarından biri olan seçim bölgem Mersin, 2019
yılında gerçekleştirdiği 1 milyar 797 milyon dolar ihracatla iller arasında
14’üncü sırada yer alarak önemli bir başarı göstermiştir. Ülkemizin büyümesine
ve güçlenmesine doğrudan katkı sağlayan tüm üretici ve ihracatçılarımızı bu
vesileyle tebrik ediyor, Genel Kurulu saygıyla selamlıyorum.
BAŞKAN
– Sayın Filiz…
2.- Gaziantep Milletvekili İmam Hüseyin Filiz’in, ekonomideki yapısal
bozuklukların giderilerek toplumda huzur ve güven ortamının sağlanması
konusunda Hükûmete büyük sorumluluk düştüğüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Artan
fiyatlar, vergiler; aile içi, kadına, çocuklara, hayvanlara karşı şiddette
artışlar; büyük bir kesimin çalıştığı işten mutsuz olması ve mobbinge maruz
kalması, televizyonlardaki şiddet eğilimli diziler toplumda tahammülsüzlüğü,
huzursuzluğu ve intiharları tetiklemektedir. İşsizlik oranı yüzde 14’e
yükselmiştir. Genç işsizlik ise yüzde 25 oranındadır. 1 milyon 100 bine ulaşan
işsiz üniversite mezunumuz, asgari ücret veya daha az bir ücretle yaşamaya
çalışan aileler ne yapacaklarını şaşırmış durumdalar. 
Ülkemizde,
bundan on yıl önce yılda 12 milyon kutu antidepresan tüketilirken bugün yaklaşık
60 milyon kutudan bahsedilmektedir. Bütün bunlar geleceğimiz açısından tehlike
sinyalleridir. 
Ekonomideki
yapısal bozuklukların giderilerek toplumda huzur ve güven ortamının sağlanması
konusunda Hükûmete büyük sorumluluk düşmektedir diyor, Genel Kurulu
saygılarımla selamlıyorum.
BAŞKAN
– Sayın Özdemir…
3.- İstanbul Milletvekili Sibel Özdemir’in, halkın çözüm bekleyen temel
sorunlarının Meclis gündemine getirilmediğine ilişkin açıklaması
SİBEL
ÖZDEMİR (İstanbul) – Sayın Başkan, dün de dikkat çektiğim gibi, halkımızın
çözüm bekleyen temel sorunları Meclis gündemine getirilmemektedir. Bunlardan en
önemlisi, eğitim sistemimizdeki sorunlar. Öğrenciler, aileler, öğretmenler ve
eğitim camiasının hiçbir bileşeni mutlu ve huzurlu değildir. Kadrolu,
sözleşmeli ve ücretli öğretmen ayrımının devam etmesi ciddi mağduriyetlere yol
açmaktadır. 
Bir
ücretli öğretmenimizin tarafıma ilettiği üzere, evinin öğretmenlik yaptığı
okula mesafesi 65 kilometre, gidiş-dönüş her gün dört saati yolda geçiyor ve
ayda 580 lira sadece yol parasına veriyor. Ayda verdiği yüz yirmi saat ders
için aldığı ücret 1.900 lirayı geçmiyor. Sigortası tam yatırılmıyor ve zorla
tutturulan nöbetin ücreti de ödenmiyor. 
Öğretmenlerimizin
bizlere ilettiği bu eşitsiz, adaletsiz ve sorunlu kadro ayrımının çözülmesi
konusunu Millî Eğitim Bakanlığının ve özellikle de Meclisteki ilgili Millî
Eğitim Komisyonu Başkan ve üyelerinin dikkatine sunuyor ve bu konuda hızla bir
çalışma yapılması ihtiyacını iletiyorum.
Teşekkürler.
BAŞKAN
– Sayın Durmuşoğlu…
4.- Osmaniye Milletvekili Mücahit Durmuşoğlu’nun, Ulusal Siber Olaylara
Müdahale Merkezinin açılmasıyla her alanda olduğu gibi bilgi ve iletişim
teknolojilerinde de Türkiye’nin dünyanın önde gelen ülkeleri arasına girmesinin
hedeflendiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
Geçtiğimiz
günlerde Cumhurbaşkanımız Sayın Recep Tayyip Erdoğan’ın teşrifleriyle Bilgi
Teknolojileri ve İletişim Kurumu Ulusal Siber Olaylara Müdahale Merkezinin
açılış törenini gerçekleştirdik. 
Veri
güvenliğinin en az petrol kadar önemli duruma geldiği günümüzde, veri
güvenliğini yabancı çözümlerle sağlamaya çalışmak, sınır güvenliğini yabancı
askerlere emanet etmekle eş değer durumdadır. Bu, gerçekten büyük hareket, veri
güvenliği konusundaki yerli ve millî çözüm çalışmalarını hızlandırıyor. Yüksek
teknolojiye dayalı ürünleri tasarlayan, geliştiren, üreten ve tüm dünyaya satan
bir Türkiye için gece gündüz çalışmaya devam ediyoruz. 
Türkiye’nin
ilk yerli ve millî baz istasyonu ULAK Projesi’yle Türkiye’de haberleşme
altyapısının kapsama alanına girmeyen tek karış yer kalmaması hedefleniyor. 
İnşallah,
önümüzdeki dönemde, her alanda olduğu gibi, bilgi ve iletişim teknolojilerinde
de Türkiye’yi dünyanın en önde gelen ülkeleri arasına sokacağız diyor, bu vesileyle
Genel Kurulu saygıyla selamlıyorum.
BAŞKAN
– Sayın Barut…
5.- Adana Milletvekili Ayhan Barut’un, ülkenin derin bir ekonomik ve
siyasi kriz içinde olmasının AKP iktidarının on sekiz yıldır ülkeyi liyakate
dayalı yönetmemesinin sonucu olduğuna, Orman Genel Müdürlüğüne yapılacak
personel alımında AKP’nin tutumuna ilişkin açıklaması
AYHAN
BARUT (Adana) – Ülkemiz derin bir ekonomik ve siyasi kriz içindedir. Bu durum,
AKP iktidarının on sekiz yıldır ülkemizi liyakate dayalı yönetmemesinin
sonucudur. AKP zihniyeti, devlette liyakati değil, partizanlığı, ahbap çavuş
ilişkilerini, cemaat, tarikat öncelikli kayırmacılığı esas almıştır. Bu
anlayışla hakkın, hukukun, adaletin olmadığı toplumsal bir düzen ortaya
çıkmıştır. 
AKP,
son torpil ve kayırmacı tutumunu Orman Genel Müdürlüğüne alınacak 1.150
personel alımında da göstermektedir. Mülakatla yapılan elemelerde adaylardan
KPSS puanı düşük olanlara yüksek puan, KPSS puanları çok yüksek olanlara da çok
düşük puan verilerek eleme yapılmıştır. Hiçbir ses kaydı, video çekimi ve
gözlemci bulundurulmayan mülakatlara göre, pek çok aday haklarının yendiğini ve
itirazlarında da bu sonucu kanıtlayacak bir durumun söz konusu olmadığını
söylemektedirler. Bakanı TV ekranlarından verdiği sözü tutmaya davet ediyorum.
Teşekkür
ederim.
BAŞKAN
– Sayın Gürer…
6.- Niğde Milletvekili Ömer Fethi Gürer’in, yem fiyatlarındaki artışın
besiciyi kaygılandırdığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Yem
fiyatlarında hızlı artış besiciyi kaygılandırıyor. Sezonunda üreticinin tonunu
1.000 liraya sattığı arpa tüccarda 1.600 liraya çıktı. İktidar ithal arpa
getirdi, nakliye ve KDV hariç 1.280 liraya satıyor. Besicinin tüm girdileri
katlanarak artmaya devam ediyor. AKP iktidarı çözüm üreteceği yerde hayvan yemi,
mısır kepeğinin KDV’sini yüzde 1’den yüzde 18’e çıkardı. Besici, girdi
fiyatlarıyla darbeyi yemiş, iktidar vergi bindiriyor. Saman fiyatlarının tonu
450 TL’den 1.300 TL’ye uçtu, yoncanın tonu 1.300-1.400 TL aralığına fırladı,
küspe fiyatları 4 kat zamlandı. AKP iktidarı, çiftçinin, besicinin canına
okuyor, “Ekmeyin, üretmeyin, hayvancılık yapmayın.” der gibi politikalar
uyguluyor. Çiftçi, besici biterse tüketici de pahalı ürüne mecbur kalır,
ithalci anlayış hortlar, ülkenin sorunları artar. Bir an önce bu anlayıştan
vazgeçilmeli, tarım…
(Mikrofon
otomatik cihaz tarafından kapatıldı)
BAŞKAN
– Sayın Ceylan…
7.- Çanakkale Milletvekili Özgür Ceylan’ın, Çanakkale ili Geyikli
beldesinde sokak köpeklerinin zehirlenerek öldürülmesi olayına ilişkin Geyikli
Belediye Başkanının açıklamasına, Belediyeler ile Tarım ve Orman Bakanlığının
sokak hayvanları için ayırdıkları bütçelerini artırması gerektiğine ilişkin
açıklaması
ÖZGÜR
CEYLAN (Çanakkale) – Sayın Başkan, Çanakkale Geyikli’de 20 sokak köpeğinin
vahşice katledilmesinin üzerinden haftalar geçti. Vatandaşlarımız gönüllülük
esasına dayalı olarak sokak hayvanlarına bakmaya çalışmaktalar. Belediyelerin,
Tarım ve Orman Bakanlığının sokak hayvanlarının yaşamlarını idame ettirmeleri
için ayırdıkları bütçenin artırılması gerekmektedir. Hayvan hakları yasasını
çıkarmadan bu sorunların önüne geçilemeyeceği görünüyor. Başta eğitim süreçleri
içerisinde olmak üzere çocuklarımıza hayvan sevgisi ve onların yaşam haklarına
saygılı olmayı öğretebilirsek büyüdüklerinde hayvanlara şiddet uygulamalarının
önüne geçebiliriz. Geyikli Belediye Başkanı “Bu hayvanları kim öldürdüyse
Allah’a havale ediyoruz, bilinçli şekilde öldürülmüşler. Bu can dostlarımız
üzerinden kimse bizi suçlamasın, bunları öldürenler ‘Bunu belediye yaptı.’
demesin. Eğer ben böyle bir talimat verdiysem kafama sıkarım.” diyor. 3 şüpheli
gözaltında ve belediye personeli. Sayın Başkan, kafana sıkma, istifa et ki bir
daha böyle bir rezalet yaşanmasın.
BAŞKAN
– Sayın Gaytancıoğlu…
8.- Edirne Milletvekili Okan Gaytancıoğlu’nun, CHP’li belediyeler hiçbir
emekçinin ekmeğiyle oynamazken AKP’li belediyelerde mobbing uygulandığına,
Keşan Belediyesinde kaç emekçinin işten çıkarıldığını ve kaçının sürgün
edildiğini öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
AKP,
büyükşehirleri kaybetmenin verdiği travmayı bir türlü atlatamıyor. Gün geçmiyor
ki bir belediyeden işe girmeden maaş alan çıkmasın, yandaşlara aktarılan
milyonlar ortaya saçılmasın. CHP’li belediyeler hiçbir emekçinin ekmeğiyle
oynamamıştır, sadece yandaşın, yan gelip yatanın, işe gitmeyenin halkın
parasını almasına engel olmuştur. Oysa, AKP eline geçen belediyelerde mobbing
uygulamakta, emeğiyle çalışan insanları birimler arasında sürgün etmektedir.
Kendi yandaşları çalışmadan para aldıkları için çalışan insanları
cezalandırmaktadırlar. Bunun en son örneğini Keşan ilçemizde görüyoruz. AKP’li
Başkan, bir taraftan halkın belediye çalışanlarından yüzde 87 oranında memnun
olduğunu açıklarken bir taraftan da işçileri sürgün ediyor. Belediye Başkanı,
başarılı bulunan belediye personelini cezalandıracağına belediyenin düşük olan
şeffaflık oranını yükseltmenin yolunu bulsun. Şimdi Keşan Belediyenize bakın ve
söyleyin: Kaç emekçi işten çıkarıldı, kaçı sürgün edildi?
(Mikrofon
otomatik cihaz tarafından kapatıldı)
BAŞKAN
– Sayın Kılıç…
9.- Kahramanmaraş Milletvekili İmran Kılıç’ın, 12 Şubat Kahramanmaraş’ın
düşman işgalinden kurtuluşunun 100’üncü yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
İstiklal
Madalyalı Kahramanmaraş’ımızın düşman işgalinden kurtuluşunun 100’üncü yıl
dönümünü, Cumhurbaşkanlığımızın himayelerinde, kırk günde planlanmış 100 ayrı
etkinlikle kutladık. Kutlamalarımızın son gününde, dün Sayın Cumhurbaşkanımızın
şehrimize teşrifleri bizleri ayrıca onurlandırdı.
Yine,
son bir haftada -bütün şehitlerimizle beraber- ilimizden Mesut Deniz, Ceyhun
Taş ve Fatih Saylak kardeşlerimizin peş peşe şehit düşmeleri ve onların defin
ve taziyelerinde bulunmamız bize onur ile hüznü bir arada yaşattı. Kahraman
ecdadımıza ve şehitlerimize layık olabilmek için istiklalin şehri
Kahramanmaraş’ımızın istikbal mücadelesini de el birliğiyle sürdürüyoruz.
İstiklal ve istikbal mücadelemizin isimli ve isimsiz kahramanlarını rahmet,
minnet ve saygıyla anıyorum.
BAŞKAN
– Sayın Çelebi…
10.- İzmir Milletvekili Mehmet Ali Çelebi’nin, Tank Palet Fabrikasında 3
bin liraya imal edilen dürbünler için devlete çıkarılan ödemenin doğru olup
olmadığını ve işçilerin ücretlerinin bu şekilde mi devlete ödettirildiğini Millî
Savunma Bakanından öğrenmek istediğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan. 
Millî
Savunma Bakanlığına soruyorum: Tank Palet Fabrikasında 3 bin liraya imal edilen
dürbünler için devlete 5 milyona yakın ödeme çıkarıldığı doğru mudur? İşçilerin
ücretleri bu şekilde mi devlete ödettirilmektedir? Fabrikada yapılan işler
karşılığında yapılacak ödemenin miktarını nasıl tespit ettiniz? Firma ne iş
yaparsa yapsın, isterse hiç çalışmasın, devlete istediği faturayı kesebilmektedir
diyorum. 
Yüce
Meclisi saygıyla selamlıyorum. 
BAŞKAN
– Sayın Girgin? Yok. 
Sayın
Kasap…
11.- Kütahya Milletvekili Ali Fazıl Kasap’ın, işsizlik ve yoksulluktaki
artışla birlikte sosyal korunmaya olan gereksinimin de arttığına ilişkin
açıklaması
ALİ
FAZIL KASAP (Kütahya) – Teşekkürler Sayın Başkan. 
Maddi
yoksunluk içindeki ailelerde korunmaya muhtaç çocuk sayısı beş yılda 2 katına
çıkmıştır. İşsizlik ve yoksulluktaki artışla birlikte sosyal korunmaya olan
gereksinim artmaktadır. Yurttaşın ocağında aş yerine yoksulluk, taş kaynamakta;
18 yaşını doldurmuş, öğrenci olmayan 9 milyon kişi işsiz, aç ve muhtaçtır.
Sosyal Güvenlik Kurumu verilerine göre, Kasım 2018-Kasım 2019 arasında, bir
yıllık süre içinde, 1 milyon 337 bin 201 kişi sosyal güvenceden yoksun hâle
düşmüştür, işini kaybetmiştir. Yine bir yıllık süre içerisinde 948.789 kişi
yoksul, aç, muhtaç duruma düşmüştür. İnsani koşullarda yaşamını sürdürebilmek
için yeterli gelire sahip olamama durumu artmakta ve vatandaşın ocağında aş
yerine yoksulluk kaynamaktadır. Ekonomik yoksunluk nedeniyle koruma altına
alınmayı talep eden çocuk sayısı gün geçtikçe artmaktadır. “Zenginleştik.”
diyenlerin üzerini örttüğü yoksulluk artık…
(Mikrofon
otomatik cihaz tarafından kapatıldı) 
BAŞKAN
– Sayın Ersoy…
12.- Adana Milletvekili Ayşe Sibel Ersoy’un, ülkede uyuz hastalığının
önemli sağlık sorunlarından biri hâline geldiğine ilişkin açıklaması
AYŞE
SİBEL ERSOY (Adana) – Teşekkürler Sayın Başkan. 
Coronavirüs,
bütün dünyada halk sağlığını tehdit ederken, ülkemizde de önemli sağlık
sorunlarından biri hâline gelen uyuz hastalığından bahsetmek istiyorum. 
Uyuz,
insandan insana bulaşabilen bir hastalıktır. Özellikle kış aylarında daha sık
görülmektedir. Hastalık on beş yirmi dakikalık yakın temas sonucu
bulaşabilmekte olup eşyaların ortak kullanımı, toplu yaşam alanlarında bulunmak
hastalığın riskini artırmaktadır. Hastalığın önlenmesi ve kontrolü için uyuz
tanısı alan bireyler dışında çevresindeki kişilerin de aynı zamanda tedaviye
başlaması son derece önemlidir. Özellikle aile bireylerinin kaşıntısının olup
olmamasına bakılmaksızın mutlaka birlikte tedaviye başlaması gerektiğini
belirtir, bu konuda vatandaşlarımızı ve yetkilileri dikkatli olmaya davet
ederim. 
Teşekkür
ederim. 
BAŞKAN
– Sayın Özkan…
13.- Mersin Milletvekili Hacı Özkan’ın, devletin Elâzığ ve Malatya
depreminin yaralarını sarmaya devam ettiğine, depremden zarar gören KOBİ’lere
KOSGEB Acil Destek Kredisi Programı kapsamında 100 bin liraya kadar sıfır
faizli bir yıl geri ödemesiz kredi verildiğine ilişkin açıklaması
HACI
ÖZKAN (Mersin) – Teşekkürler Sayın Başkan. 
Devletimiz,
milletimizin her daim yanında ve destekleyicisi olarak her alanda sıkıntılarını
çözmeye ve yaşanan depremin yaralarını sarmaya devam ediyor. 
Cumhurbaşkanımız
Sayın Recep Tayyip Erdoğan’ın talimatıyla, Elâzığ ve Malatya’da depremden zarar
gören KOBİ’lerimize KOSGEB’in Acil Destek Programı kapsamında 100 bin liraya
kadar sıfır faizli ve bir yıl geri ödemesiz kredi veriyoruz. KOSGEB’e borcu
olan işletmelerimizin de bu yıl ödemesi gereken borçlarını, KOSGEB Kredi Destek
Programı’ndan yararlanıp borcu olan KOBİ’lerimizin ödemelerini de 1 Ocak 2021
tarihine kadar öteliyoruz. 
Bu
vesileyle, depremde vefat eden vatandaşlarımıza bir kez daha Allah’tan rahmet,
yaralılarımıza acil şifalar diliyor, Genel Kurulu saygıyla selamlıyorum. 
BAŞKAN
– Sayın Şeker…
14.- Kocaeli Milletvekili İlyas Şeker’in, deprem bölgesinde yaşanıldığı
için depremin yılın her günü gündemden düşürülmemesi gerektiğine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Değerli
milletvekilleri, ekranları başında bizleri izleyen saygıdeğer vatandaşlarımız;
deprem bölgesinde yaşıyoruz. Dolayısıyla, depremi yılın her günü gündemimizden
düşürmemeliyiz. 
Bireysel
olarak oturduğumuz konutların depreme dayanıklı olup olmadığını tespit ettirip
devletin de verdiği destekle gereğini yerine getirmeliyiz. Bina yaptırırken
ıslak zeminlerde kullanılacak malzemenin seçiminde gösterdiğimiz özenden daha
fazlasını plan, proje ve denetim yapılmasına ve binanın karkası için kullanılan
malzemeye göstermeliyiz. 
Bina
satın alırken manzarasının olup olmadığından, bina içindeki ıslak zeminde
kullanılan malzemenin kaliteli olup olmadığından önce binanın plan ve projesine
uygun olup olmadığına, depreme dayanıklı olup olmadığına ve fay hattında olup
olmadığına bakmalıyız. Deprem sonrası enkazda kalan komşuyu kurtarmak için ilk
yardım eğitimi alıp almadığımızı sorgulamalıyız diyor, Genel Kurulu saygıyla
selamlıyorum. 
BAŞKAN
– Sayın Girgin? Yok. 
Sayın
Gültekin…
15.- Niğde Milletvekili Selim Gültekin’in, tarımda marka şehir olma
yolunda emin adımlarla yürüyen Niğde ilinin Kırsal Kalkınma Yatırımlarının
Desteklenmesi Programı kapsamında yapılan değerlendirme ve bütçelendirme
çalışmaları sonucu uygunluk kriterlerini taşıyan projelerinin tamamının kabul
edildiğine ilişkin açıklaması
SELİM
GÜLTEKİN (Niğde) – Teşekkürler Sayın Başkan. 
Tarımda
marka şehir olma yolunda emin adımlarla yürüyen Niğde’miz için Kırsal Kalkınma
Destekleri 13. Etap kapsamında yapılan değerlendirme ve bütçelendirme
çalışmaları sonucu ilimizden uygunluk kriterlerini taşıyan 2 adet çelik silo, 2
adet mezbaha ve deri işleme, 2 adet gübre, 7 adet soğuk hava deposu, 8 adet
bitkisel ürünlerin işlenmesi, paketlenmesi ve depolanması, damızlık ve süt
üretimi için 25 adet tesis kurulmasını içeren, 46 adedi ekonomik yatırımlar ile
çiftçilik faaliyetlerinin geliştirilmesine yönelik, 114 adedi kırsal ekonomik
altyapı yatırımlarını içeren toplam 160 adet projenin tamamı kabul edilmiş olup
122 milyon 17 bin TL toplam proje tutarının 57 milyon 908 bin TL’lik kısmı,
Tarım Bakanlığımız tarafından hibe olarak ilimize tahsis edilmiştir. 
Niğde’mizin
kalkınmasına, istihdamına katkı sağlayacak olan projelere desteklerinden dolayı
başta Cumhurbaşkanımız Sayın Recep Tayyip Erdoğan olmak üzere Sayın Tarım ve
Orman Bakanımıza teşekkür ediyorum.
Genel
Kurulu saygıyla selamlıyorum.
BAŞKAN
– Sayın Osmanağaoğlu…
16.- İzmir Milletvekili Tamer Osmanağaoğlu’nun, İzmir ili Bergama
ilçesinde işçi taşıyan servis aracı ile bir kamyonun çarpışması sonucu hayatını
kaybeden 4 vatandaşa Allah’tan rahmet dilediğine ilişkin açıklaması
TAMER
OSMANAĞAOĞLU (İzmir) – Teşekkür ederim Sayın Başkanım.
Seçim
bölgem İzmir’imizin Bergama ilçesinde işçi taşıyan servis aracı ile bir
kamyonun çarpışması sonucu hayatını kaybeden 4 vatandaşımıza Allah’tan rahmet
diliyor, yaralanan 8 vatandaşımıza ise acil şifalar diliyorum. Yakınlarını
kaybeden vatandaşlarımıza ve sevenlerine sabırlar diliyorum.
Teşekkür
ederim.
BAŞKAN
– Değerli milletvekilleri, şimdi Sayın Grup Başkan Vekillerinin söz taleplerini
karşılayacağım.
Sayın
Türkkan, buyurun.
17.- Kocaeli Milletvekili Lütfü Türkkan’ın, İzmir ili Bergama ilçesinde
işçi taşıyan servis aracı ile bir kamyonun çarpışması sonucu hayatını kaybeden
4 vatandaşa Allah’tan rahmet dilediğine, 13 Şubat Ozan Arif’in ölümünün 1’inci,
Erzincan’ın düşman işgalinden kurtuluşunun 102’nci yıl dönümüne, TÜİK’in
yayımladığı 2019 yılının Kasım ayına ilişkin iş gücü istatistiklerine,
vatandaşın iş bulamayıp evine aş götürememesinin Türkiye’nin gerçek ve en
önemli sorunu olduğuna, Adalet ve Kalkınma Partisinin grup toplantısında “Beni
işimden ettiler, çocuğum aç." diyerek feryat eden babanın akıbetiyle
ilgili bilgi talep ettiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; sabah üzücü bir
haberle uyandık. İzmir’in Bergama ilçesinde bir altın madenine işçi taşıyan
servis aracı ile kamyonun çarpışması sonucu meydana gelen trafik kazasında 4
kardeşimiz hayatını kaybetti, 8 kardeşimiz de yaralandı. Kazada hayatını
kaybeden kardeşlerimize Allah’tan rahmet diliyorum; ailelerine başsağlığı,
yaralananlara acil şifalar diliyorum.
Sadece
Türkiye’de değil, dünyanın neresinde Türk varsa, Türklük sevdası yaşayanların
anılarında hep onun hasret türküleri, destanları hafızalarda kazındı.
Türkiye’nin yetiştirdiği en önemli sanatçılardan biri, milliyetçi-ülkücü
camianın sembol ismi Arif Şirin, namıdiğer Ozan Arif aramızdan ayrılalı bir yıl
oldu. Ozan Arif, ömrünü Türk milliyetçiliğine adamış, memleket meselelerini
şiirlerinde ve türkülerinde işlemiş, bu uğurda mahkemelerde yargılanmış bir
vatanseverdi. Kendisinin tabiriyle “Beni Ozan Arif yapan şey, meselelere sadece
ideolojik yaklaşmam değil, milletin derdini dert edinmemdir.” demiştir. Merhum
Arif’i özlemle anıyorum, Allah’tan rahmet diliyorum; mekânı cennet, ruhu şad
olsun.
Bugün
aynı zamanda Erzincan’ın düşman işgalinden kurtuluşunun 102’nci yıl dönümü.
Erzincan’a ve tüm Erzincanlı vatandaşlarımıza en içten sevgi ve selamlarımı
iletiyorum. 
TÜİK,
son olarak Kasım 2019’a ilişkin iş gücü istatistiklerini açıkladı. Türkiye'de
işsizlik oranı, 2019 Kasım ayında 2018’in aynı ayına göre 1 puan artmış, yani
yüzde 13,3’e yükselmiş. Bu dönemde işsiz sayısı da 327 bin kişi artarak 4
milyon 308 bin kişi oldu. Tarım dışı işsizlik oranı da 1,1 puanlık artışla
yüzde 15,4 oldu. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın, buyurun. 
LÜTFÜ
TÜRKKAN (Kocaeli) – İstihdamda da azalma devam ediyor. İstihdam edilenlerin
sayısı 145 bin kişi azalış gösterirken istihdam oranı da yüzde 0,9 puanlık azalışla
yüzde 45,6’ya düşmüş. Bu rakamlar da gösteriyor ki işsizlik her geçen gün
artıyor, istihdam azalıyor. Hükûmet artık gerçeği görmeli ve tüm yoğunluğunu
ekonomiye vermelidir. Vatandaşımızın iş bulamaması, evine aş götürememesi,
Türkiye'nin gerçek ve en önemli sorunudur. 
Bugün
bu kez burada Meclisin Çankaya kapısı önünde 35 yaşlarında bir vatandaşımız,
üzerine benzin dökerek “Açım, çocuklarım aç.” diyerek intihar girişiminde
bulundu. İnşallah bu örnekler artmaz. Ancak siz bunları görmezden geldikçe, kendi
bildiğinizi okudukça önüne geçilebilir mi, gerçekten endişe duyuyorum artık.
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – Dün AK PARTİ Grubunda Sayın Cumhurbaşkanı konuşurken “Beni
işimden ettiler, çocuğum aç." diye feryat eden baba, salondan
çıkarılmıştı. Bu babanın gözaltına alındığına dair haberler var basılı yayın
organlarında. Bilgi almaya çalıştığımız bazı arkadaşlar da babanın yalnızca
salondan çıkarıldığını ve Cumhurbaşkanlığı korumaları tarafından kim olduğu
sorulduktan sonra serbest bırakıldığı konusunda bilgi verdiler. Ben merak
ediyorum ve öğrenmek istiyorum. Bu konuda net bilgi nedir? AK PARTİ Grup Başkan
Vekili arkadaşımız bizi bilgilendirirse bu konuda bu bilgi kirliliğinin de
önüne geçmiş oluruz. 
Yüce
Parlamentoyu saygıyla selamlıyorum. 
BAŞKAN
– Sayın Akçay…
18.- Manisa Milletvekili Erkan Akçay’ın, Kremlin Sözcüsü Dmitriy
Peskov’un Türkiye’nin İdlib’deki meşru varlığını itham edici açıklamalarına,
Türk ordusunun İdlib’deki varlık sebeplerinden birisinin halkına zulmeden Esad
rejiminin, gözü dönmüş kıyımlar gerçekleştiren terör örgütlerinin uluslararası
hukuk ve insan hakları bağlamında karşısında durmak olduğuna, İdlib’in kaotik
ortamında çözümün Türkiye’nin meşru davası ve insan haklarını gözeten
politikalarının olacağına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Kremlin
Sözcüsü Dmitriy Peskov, 12 Şubat 2020 tarihinde Türkiye’nin İdlib’deki meşru
varlığı hakkında itham edici ve akıl dışı bir açıklama yapmıştır. Bu açıklamada
Türkiye’nin İdlib’de üzerine düşeni yapmadığına ve iki hafta içerisinde yaşanan
hadiselerin sebebinin Türkiye olduğu yönünde haddi aşan sözler sarf edilmiştir.
Moskova’dan yapılan bu aymaz açıklamaların arkası kesilmemiş ve akşam saatlerinde
Rusya Savunma Bakanlığı tarafından Türkiye’nin İdlib’de terörist odakları ayırt
edemediği ithamında bulunulmuştur.
Dün
akşam saatlerinde mesnetsiz ve fütursuz açıklamaların devamı gelmiş, Rusya
Federasyonu Ankara Büyükelçiliğinin resmî Twitter hesabı aracılığıyla sosyal
medya üzerinden “Takdiri size bırakıyoruz.” başlıklı paylaşımda bulunulmuştur.
Bu paylaşımla Rus Büyükelçiliği, haddi olmayarak böylesine kritik bir meselede
görüş beyan etmiş, diplomatik misyon için bulundukları Türkiye topraklarında görevlerini
kötüye kullanmışlardır. Zira, Moskova’da terör örgütü PKK’ya temsilcilik açan
Rus Hükûmetinin ayırt etme kapasitesi de ortadadır. Oysa Türkiye Cumhuriyeti,
doğruyu-yanlışı, zalimi-mazlumu, haini-kahramanı ayırt etme ferasetine ve
devlet geleneğine sahiptir. Kahraman ordumuzun İdlib’deki varlık sebeplerinden
en temeli, halkına zulmeden Esad rejiminin, gözü dönmüş kıyımlar
gerçekleştiren, güvenliğimizi tehdit eden terör örgütlerinin uluslararası hukuk
ve insan hakları bağlamında karşısında durmaktır. Rejim ordusunun sivilleri
hedef alan saldırıları gayet açıktır.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
Buyurun.

ERKAN
AKÇAY (Manisa) - Esad rejimine toz kondurmamak adına kılı kırk yaran Rusya,
Suriye’de 2011’den bu yana yaşanan dramın nihayete ermesi için bu söylemleri
terk etmelidir. Biz bölgemizde ve coğrafyamızda kim kimdir, hangi örgütün
arkasında hangi büyük devlet var, bölgede kimin ne çıkarı var, hepsini
biliyoruz. Rus yetkililer müsterih olsun, at izinin it izine karıştığı İdlib’in
kaotik ortamında çözümün aydınlık ışığı, Türkiye'nin meşru davası ve insan
haklarını gözeten politikaları olacaktır. 
Teşekkür
ederim Sayın Başkan. 
BAŞKAN
– Sayın Kurtulan, buyurun lütfen. 
19.- Mersin Milletvekili Fatma Kurtulan’ın, 13 Şubat DİSK’in kuruluşunun
53’üncü yıl dönümüne, İzmir ili Bergama ilçesinde işçi taşıyan servis aracı ile
bir kamyonun çarpışması sonucu hayatını kaybeden 4 vatandaşa Allah’tan rahmet
dilediğine, Türkiye’de on sekiz yılda 24.106 işçinin güvencesiz çalışma
koşulları nedeniyle hayatını kaybettiğine, ölüm orucuna başlayan İbrahim Gökçek
ile Helin Bölek’in üyesi olduğu Grup Yorum ve diğer muhalif müzik gruplarına
uygulanılan zulme, suçlamalara ve baskılara son verilmesi gerektiğine, IŞİD
elebaşısı El Selbi’nin 2017 yılında İdlib’e, oradan da Türkiye’ye geçtiği,
Antep ve Ankara illerinde karargâhlarının bulunduğu iddialarına cevap
verilmesini beklediklerine, 28 Kasım 2015 tarihinde Diyarbakır Baro Başkanı
Tahir Elçi’nin öldürülmesi olayıyla ilgili soruşturmaya yönelik gelişmelere
ilişkin açıklaması
FATMA
KURTULAN (Mersin) – Teşekkürler Sayın Başkan. 
Bugün,
Devrimci İşçi Sendikaları Konfederasyonu yani DİSK’in 53’üncü kuruluş yıl
dönümü. “Her iş kolunda daha fazla örgütlülük, daha az iş cinayeti, daha az emek
sömürüsü, daha çok emek hakkı.” diyerek DİSK’e nice 53’üncü yıllar diliyoruz. 
DİSK,
demokrasi ve emek mücadelesinde dünden bugüne önemli bir konfederasyon oldu, bu
mücadeleyi yürütürken de ağır bedeller verdi. Konfederasyonun kurucusu ve Genel
Başkanlarından Kemal Türkler, bu mücadeleyi yürütürken katledildi. Türkler’in
şahsında, emek ve demokrasi mücadelesinde hayatını kaybeden bütün emekçileri
saygıyla anıyoruz. 
Tam
da bugün, İzmir’den yine iş cinayeti haberi geldi. Bergama’da bir altın
madenine işçi taşıyan servis aracı ile bir kamyon çarpıştı. 4 işçi yaşamını
yitirdi, 8 işçi yaralandı. Hayatını kaybedenlere rahmet, yaralılara şifalar
diliyoruz. 
Güvencesiz
iş kollarına bir kez daha dikkat çekerken Türkiye’de on sekiz yılda 24.106,
2020’nin Ocak ayında ise 112 işçinin güvencesiz çalışma koşullarında hayatını
kaybettiğini hatırlatmak istiyoruz. 
Grup
Yorum üyeleri, 15 Temmuzdan bu yana sürekli gözaltı, tutuklama ve yasaklarla
karşı karşıyadır. Grubun bazı üyeleri, bu baskıları protesto etmek için açlık
grevindeler. 18 Hazirandan bu yana açlık grevinde olan İbrahim Gökçek, açlık
grevini 4 Ocak 2020’de ölüm orucuna çevirdi. 19 Haziranda, hâlâ cezaevindeyken
açlık grevine başlayan Helin Bölek, cezaevinden çıktıktan sonra da açlık
grevine devam etti, 20 ocak 2020’de açlık grevini ölüm orucuna çevirdi. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
FATMA
KURTULAN (Devamla) – Bugün itibarıyla, İbrahim Gökçek ve Helin Bölek, açlık
grevlerinin 241’inci ve 240’ıncı günündeler. Grup Yorum ve diğer muhalif müzik
gruplarına yönelik gözaltı, tutuklama, polis baskınları ve yasaklar
aracılığıyla uygulanan zulme, suçlamalara ve baskılara son verilsin.
Bugün
ajanslara yeni bir haber düştü, bunu paylaşmak isterim: İddialara göre, IŞİD’in
Bağdadi’den sonraki yeni elebaşı El Selbi’nin Antep ve Ankara’da MİT
denetiminde olduğu iddia ediliyor. El Selbi’nin 2017’de İdlib’e, oradan da
Türkiye'ye geçtiği, Antep ve Ankara’da karargâhlarının bulunduğu da iddialar
arasında. 
(Mikrofon
otomatik cihaz tarafından kapatıldı) 
BAŞKAN
– Sözlerinizi toparlayın lütfen.
Buyurun.
FATMA
KURTULAN (Mersin) - IŞİD üyeleri, Suriye'de tutuldukları cezaevlerinden yapılan
toplantılarla ilgili çeşitli basın organlarına röportajlar vermişti, bu vahim
iddialara bir cevap verilmesini bekliyoruz.
Son
olarak, Diyarbakır Baro Başkanı Tahir Elçi’nin öldürülmesinin üzerinden beş
yılı aşkın bir süre geçti ve nihayet yakın bir zamanda, “şüpheli” sıfatıyla,
olay yerinde bulunan kimi polislerin ifadesine daha yeni başvuruldu. Bu
soruşturma yeterince sürüncemede bırakıldı, umarız soruşturma en kısa zamanda
davaya dönüşür, Tahir Elçi’nin kimler tarafından vurulduğu ortaya çıkar
diyorum.
Teşekkür
ediyorum.
BAŞKAN
– Sayın Özel, buyurun lütfen.
20.- Manisa Milletvekili Özgür Özel’in, İzmir ili Bergama ilçesinde işçi
taşıyan servis aracı ile bir kamyonun çarpışması sonucu hayatını kaybeden 4
vatandaşa Allah’tan rahmet dilediğine, 13 Şubat DİSK’in kuruluşunun 53’üncü yıl
dönümüne, Şanlıurfa Barosu Çocuk Hakları Komisyonunun kamuoyuna yansıyan
raporuna, açlık grevinde olan Grup Yorum gitaristlerinden İbrahim Gökçek ile
Helin Bölek’in ölüm orucuna başladığına ve İbrahim Gökçek’in de aralarında
bulunduğu davanın ilk duruşmasının İstanbul 37. Ağır Ceza Mahkemesinde
görüleceğine, İYİ PARTİ Grubunun son dönemde intihar olaylarında yaşanan
artışın nedenlerinin araştırılarak alınması gereken önlemlerin belirlenmesi
amacıyla vermiş olduğu Meclis araştırması önergesinin reddedilmesine ve
Meclisin Çankaya Kapısı önünde yaşanan intihar girişimine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bugün
İzmir’de bir altın madenine giderken meydana gelen trafik kazasında, servis
aracında hayatını kaybeden 4 emekçiye başsağlığı dileyerek başlamak istiyorum.
DİSK’in
kuruluşunun yıl dönümündeyiz. Bundan elli üç yıl önce Devrimci İşçi Sendikaları
Konfederasyonu, kuruluş bildirgesine şunu yazarak başladı, yola çıktı: “Büyük
Atatürk’ün daha 1921’de ilan ettiği, bizi mahvetmek isteyen emperyalizme ve
bizi yutmak isteyen kapitalizme karşı savaşmaya ant içmiş sendikacılarız biz.”
der DİSK’liler. İşte, o gün başlayan ve kurulduğu günden bugüne kadar işçi
sınıfının, emekçinin hakkını hukukunu savunan, ülkemizde sendikal hakların
gelişmesi, işçi sınıfının ekonomik, demokratik kazanımlar elde etmesi için her
türlü bedeli ödeyen, tarihinde nice büyük direnişler yatan, yöneticilerinin
tutuklandığı, işkencelere maruz kaldığı, hatta katledildiği hâlde en yüce değer
olan emeğin onurunu savunmaktan asla vazgeçmeyen DİSK’in kuruluş yıl dönümünü
ve DİSK altında örgütlü mücadele veren emekçileri saygıyla selamlıyor; başta
Genel Başkanları Kemal Türkler olmak üzere özgür, bağımsız ve demokratik bir
Türkiye yaratma mücadelesinde hayatını kaybeden tüm emekçileri saygı ve
rahmetle anıyoruz.
Sayın
Başkan, Şanlıurfa Barosu Çocuk Hakları Komisyonunun kamuoyuna yansıyan raporuna
göre, 2019 yılı içerisinde kentte 782 tecavüz ve istismar vakası olduğu, bunun
733’ünün 4 ile 18 yaş aralığında çocuklardan oluştuğu, 570’inin kız, 163’ünün
ise oğlan çocuğu olduğu belirtildi. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
Buyurun.

ÖZGÜR
ÖZEL (Manisa) - Bu rakamlar, Şanlıurfa Barosu gibi herkesin dikkate alması
gereken savunma mesleğinin üyelerinin meslek örgütü tarafından açıklanmaktadır.
Bu konuda bu Parlamentonun daha fazla beklemeden, düşünmeden harekete geçmesi,
mevzuattan kaynaklanan problemlerse onu değiştirmek için çaba göstermesi,
toplumsal farkındalık eksikliği varsa bunun için adım atması gerekir. Bu
rakamların korkunçluğunu gözler önüne sermekten kaçınmamalı ve meselenin
üzerine cesaretle ve dirayetle hep birlikte yürümeliyiz.
Bugün
Grup Yorum gitaristlerinden İbrahim Gökçek iki yüz otuz sekiz gündür, Helin
Bölek iki yüz otuz altı gündür açlık grevindeler. Gökçek’in de aralarında
bulunduğu yedi kişinin yargılandığı davanın daha ilk duruşması yarın 37. Ağır
Ceza Mahkemesinde görülebilecek. Bu davadaki hukuksuzluk iddialarına dikkatle
eğilinmesi, sürecin haktan, hukuktan ve adaletten yana bir şekilde ilerlemesi
ve ilk olarak, açlık grevindeki Grup Yorum üyelerinin sağlığına kavuşması
noktasında taleplerin karşılanması gerektiğinin altını çiziyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ÖZGÜR
ÖZEL (Manisa) – Sayın Başkan, bugün sabah hepimiz Meclis önündeki bir intihar
girişimiyle irkildik. “Açım aç, çocuklarım aç.” diye bağıran bir babanın
intihar girişimine engel olundu. 
Daha
dün, Cumhuriyet Halk Partisinin grup önerisi, artan intihar girişimlerinin
araştırılmasıydı ve ilk İYİ PARTİ’nin grup önerisiydi. Cumhuriyet Halk Partisi
olarak bu önergeye desteğimizi açıkladığımız sırada, Adalet ve Kalkınma
Partisinin konuşmacısından önce burada bir ara verildi. O sırada Parlamentodaki
dağılım gözler önündeydi ama daha sonra konuşma yapıldı, konuşmaları dahi
dinlemeyen milletvekilleri içeriye davet edildi…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
ÖZGÜR
ÖZEL (Manisa) – …bu kadar önemli bir önerge, Meclis gündemine alınmadan
reddedildi, ardından da bugün sabah yeni bir intihar girişimi Meclisin
kapısında yaşandı. 
Trajik
olan ise, bugün yaşanan olayda intihar girişimine başvuran babanın gözaltına
alınıp, hakkında yasa dışı eylemden işlem yapılacağının açıklanmasıydı, basına
bu yansıdı. Gerçekten, bu ülkede, böyle bir meseleye karşı bile “Yasa dışı
eylem yapıyorsun.” diye soruşturma açılması, ifade alınması kabul edilebilecek
bir yaklaşım değildir. Komik demeye dilim varmıyor ama trajikomik bu yaklaşımı,
gerçekten kimler nereden aldıkları yetkiyle yapıyorlar, buna bir müdahale etmek
gerekir, Meclisin de gruplarının bundan sonra bu intihar vakalarının artmasına
ilişkin önergelerde biraz daha ellerini vicdanlarına koyarak karar vermesi…
(Mikrofon
otomatik cihaz tarafından kapatıldı) 
BAŞKAN
– Son sözlerinizi alayım lütfen.
ÖZGÜR
ÖZEL (Manisa) – …eğer olabilecekse üzerinde ortaklaşılan bir önergeyle bu
komisyonun bir an önce kurulmasına katkı sağlamak, hepimizin üzerinde dikkatle
düşünmemiz gereken konudur diyor, teşekkür ediyorum Sayın Başkan. (CHP sıralarından
alkışlar) 
BAŞKAN
– Sayın Özkan…
21.- Denizli Milletvekili Cahit Özkan’ın, başarılı bir çalışma günü
temenni ettiğine, Türkiye’nin demokratik bir hukuk devleti olduğuna ve devletin
iş ve eylemlerinin gerek Parlamentonun gerek idarenin gerekse yargının denetimi
altında bulunduğuna, IŞİD’le Türkiye’nin, Hükûmetin, devletin
ilişkilendirilmeye çalışılmasının terör örgütlerinin algı operasyonu olduğuna,
Meclisin Çankaya Kapısı önünde intihar girişiminde bulunduğu ifade edilen Oktay
Alkaya isimli şahsın Hatay ilinden gelerek işsiz olduğu gerekçesiyle eylem
yaptığının öğrenildiğine ve konuyla ilgili soruşturmanın başlatıldığına ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Öncelikle,
görüşülmekte olan yasa teklifi ve gündemdeki diğer konularla ilgili, Genel
Kurula, bütün sayın milletvekillerimize, Grup Başkan Vekillerimize ve şahsınıza
hayırlı, başarılı bir çalışma günü temenni ediyorum.
Tabii,
Türkiye, demokratik bir hukuk devleti ve devletin bütün işleyişleri, iş ve
eylemleri, anayasal hukuk düzeni çerçevesinde gerek Parlamentonun gerek
idarenin gerekse yargının denetimi altında. Bu çerçevede, eğer hukuk düzenine
aykırı davranışlar varsa bunlar, ilgili mekanizmalar işletilmek suretiyle
yargının, Parlamentonun ve Hükûmetin Anayasa denetimi, hukuk denetimi
çerçevesinde değerlendirilir ve gerekli yaptırımlar adli ve idari olarak hayata
geçirilir. Bu bağlamda biraz önce bahsi geçen konular da yargıya intikal eden
hususlar; bunlar zaten soruşturmaya konu edilmiş ve devam etmektedir. 
Diğer
açıdan, özellikle IŞİD’le ilgili, Türkiye’yi, Hükûmetimizi, devletimizi
ilişkilendirmeye çalışmak, maalesef, terör örgütlerinin apaçık bir algı
operasyonudur. Buna Gazi Meclisimizin alet edilmesini de elbette kabul
edemeyiz. Ha, IŞİD’le ilgili Türkiye'nin müdahalesine bakacak olursak; gerek
PKK’nın gerek FETÖ’nün gerek marjinal sol terör örgütlerinin eylemleri ve
işlemlerinin, aslında aynı merkezden yönetilmelerine rağmen görünüşte sanki
kendi aralarında bir çatışma varmış izleniminden ibaret olduğunu özellikle
Barış Pınarı Operasyonu çerçevesinde gördük. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkan, tamamlayın sözlerinizi. 
CAHİT
ÖZKAN (Denizli) – Ülkemizin güvenliğini, istiklalini ve bekasını korumak için
başlattığımız Fırat Kalkanı, Zeytin Dalı ve Barış Pınarı Operasyonları’nda
gördük ki ülkemize kasteden, milletimizin birlik ve beraberliğine düşmanlık
sergileyen ve Kürtlerin, Arapların ve Türkmenlerin barış içerisinde yaşamasını
tehdit eden terör örgütü, başı sıkıştığı zaman hemen IŞİD militanlarını, DEAŞ
militanlarını salıvermekle işe başlıyor, buna tanık olduk. Onun için, Türkiye,
birileri sözde mücadele ederken, özü itibarıyla DEAŞ’la mücadele eden ve netice
alan ve bunu bölgesel ve küresel barışımızın olmazsa olmaz unsuru olarak gören
Silahlı Kuvvetlerimizin kutlu mücadelesiyle ortadan kaldırmaya gayret etmiş ve
büyük oranda da başarmıştır. İnşallah, bu sözde mücadeleyi birileri ne kadar
yaparsa yapsın, biz özde, sadece DEAŞ’la değil, PKK’sıyla, FETÖ’süyle,
DEAŞ’ıyla, PYD’si, YPG’si, DHKP-C’si, ne kadar bölgesel ve küresel terör örgütü
varsa bunlarla mücadelemizi, Allah’ın izniyle, ilelebet sürdürmeye devam
edeceğiz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
CAHİT
ÖZKAN (Denizli) – Diğer taraftan da bugün Meclisin kapısına gelerek intihar
girişiminde bulunduğu iddiasıyla özellikle bazı ifadeler oldu. 
ALİ
ŞEKER (İstanbul) – Gerçek, gerçek!
CAHİT
ÖZKAN (Denizli) – Oktay Alkaya isimli şahıs, sabah saatlerinde, dokuz otuzdan
sonra, Meclisin kapısına hazırlıklı bir şekilde gelmek suretiyle, artık hani…
TURAN
AYDOĞAN (İstanbul) – Taammüden intihar, taammüden intihar!
CAHİT
ÖZKAN (Denizli) – Bakınız, müsaade ederseniz… 
TURAN
AYDOĞAN (İstanbul) – Taammüden intihar!
CAHİT
ÖZKAN (Denizli) – Müsaade ederseniz… Bakın, sonra altında kalırsınız, altında
kalırsınız sonra; sabırlı olun. 
TURAN
AYDOĞAN (İstanbul) – Kalmayız, kalmayız!
CAHİT
ÖZKAN (Denizli) – Yani altında kalırsınız sonra. Yani bir şeyi kayıtsız, hele
hele kulaktan dolma… Çünkü, akabinde, bazı “tweet”lerinde… Henüz daha bunun ne
olduğu dahi anlaşılamadan birileri tarafından o “tweet”lerin atıldığı da bizim
vukufiyetimiz dâhilinde. Onun için, sabırlı olursak, bahsettiğiniz kişinin
öncelikle “intihara teşebbüsü” diye ifade ediliyor…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
CAHİT
ÖZKAN (Denizli) – Teşebbüs, âdeta bir müteşebbis ruhuyla sürekli cereyan
ediyorsa onu da iyi anlamak lazım çünkü burası, Meclis, Parlamento, bu ülkenin
doğru kararlar almasını ve doğru istikamette yönetilmesini denetleyen ve bunun
kurallarını ortaya koyan anayasal bir kurumdur.
Bakınız,
şu an itibarıyla elimize gelen bilgi ve belgeler ışığında, bahsi geçen kişinin
Hatay ilinden geldiği ve -bunun üzerine ısrarla, bir şekilde kaşınmak istenen
olayların varlığını da beraberinde gösteriyor- işsiz olduğu gerekçesiyle eylem
yaptığı öğrenilmiş -çünkü bu, onun zahirî beyanı, biz buna itibar etmek
zorundayız- şahsın, yapılan sorgulamalarda 5 hırsızlık, 2 konut
dokunulmazlığını ihlal, 1 canavarca his saikiyle, işkenceyle öldürme…
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın.
CAHİT
ÖZKAN (Denizli) – …9 intihara teşebbüs, 4 kasten yaralama, 3 tehdit ve silahlı
tehdit, 2 suç eşyasının satın alınması, 1 fuhşa teşvik, 1 genel güvenliğin
kasten tehlikeye sokulması, 3 mala zarar verme, 1 kamu malına zarar verme, 1
güveni kötüye kullanma, 1 kasten yangın çıkarma, 1 kayıp şahıs suçlarında
kaydının olduğu tespit edilmiştir. Tabii, devam eden soruşturmalar da var. Şimdi,
elbette, soruşturma devam ediyorsa masumiyet karinesi de var. Ancak bu
meseleyle ilgili belirli bir örgüt anlayışı içerisinde motivasyonun da olduğu,
bu noktada soruşturmanın da başlatıldığı bize gelen bilgiler ışığında. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
CAHİT
ÖZKAN (Denizli) – Ancak, tabii, bu hususta ne zahirî gerçekliği ne de bâtıni
gerçekliği yok saymadan maddi gerçeğin ortaya çıkartılmasıyla ilgili soruşturma
dosyası başlamıştır. İnşallah, bu dosyanın arka planında var olan muharrikler,
motivasyonlar neyse onların da derli toplu çıkartılmak suretiyle vuzuha
kavuşturulması bizim amacımızdır. 
Dün
ya da önceki gün bu bağlamda ileri sürülen, Meclis gündemine getirilen
önergelere “hayır” oyu kullanmamızın hiçbir şekilde bu meseleyle alakası
olmadığını, bu meselenin de takipçisi olacağımızı bildirir, hayırlı, başarılı
bir çalışma günü temenni ederim.
Teşekkürler.
(AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan, buyurun.
22.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ve Adalet ve Kalkınma
Partisinin grup toplantısında “Beni işimden ettiler, çocuğum aç.” diye feryat
eden babanın akıbetine ilişkin sorusunun cevaplandırılmadığına ilişkin
açıklaması
LÜTFÜ
TÜRKKAN (Kocaeli) – Ben, Sayın Grup Başkan Vekiline bir soru yöneltmiştim;
dünkü grup toplantısında “Açım.” diye bağıran o vatandaşın, bazı yayın
organlarında ve internet sitelerinde gözaltına alındığına dair bilgiler var ama
bazılarında da sadece polisler tarafından sorgulanıp bırakıldığı şeklinde
bilgiler var, hangisi doğru demiştim, onunla ilgili bir cevap alamadım.
Sabah
kendisini yakmak isteyen kişinin suç dosyasından bahsetti, daha önce intihara teşebbüs
etmiş bir vatandaş olduğundan bahsetti. Bu, onun tekrar intihar etmeyeceğine
dair bir işaret değil. Eğer bir suç arıyorsanız... Bakın, suçlu vatandaşların
intihar etmelerini yasaklayacaksak başka bir şeyi yasaklayalım. Esas şu:
Zararlı etten sucuk üretmek suçundan hüküm giyen, üç ay meslekten
uzaklaştırılan bir veteriner hekim profesörü Aydın Adnan Menderes
Üniversitesine rektör yaptınız. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – Bakın, veteriner hekim, zararlı sucuk üretmekten mahkûm
olmuş, üç ay da meslekten uzaklaştırılmış. Eğer buna bakarsanız, bırakın onu
üniversitede rektör yapmayı, o üniversitenin önünden bile geçirmemek lazım.
“Masumiyet karinesi” dediniz ya, herhâlde masumiyet karinesi sadece burada
işinize yaradı; onu hatırlatmak istedim. 
Teşekkür
ediyorum. 
CAHİT
ÖZKAN (Denizli) – Şimdi, Başkanım, bir soru daha sormuştu, isterseniz onu da...
BAŞKAN
– Son kez söz vereceğim. 
Bir
dakika açacağım. 
CAHİT
ÖZKAN (Denizli) – Ben cevap istediği için...
BAŞKAN
- Buyurun Sayın Özkan. 
Başka
da söz vermeyeceğim.
FATMA
KURTULAN (Mersin) – Biz de konuşsaydık, Özkan Bey ondan sonra söz alsaydı
çünkü...
BAŞKAN
– Sizde mi Özkan Bey’e bir şey soracaksınız?
CAHİT
ÖZKAN (Denizli) – O zaman, ondan sonra isterseniz...
FATMA
KURTULAN (Mersin) – Sormayacağım.
BAŞKAN
– Bu, birer açılış konuşması değil de Grup Başkan Vekillerinin tartışmasına
dönüyor gene. 
FATMA
KURTULAN (Mersin) – Öyle olacak Başkanım, ne yapalım yani!
LÜTFÜ
TÜRKKAN (Kocaeli) – Sayın Başkan, siz inançlı bir adamsınız, sabır selamettir,
sabredin. 
BAŞKAN
– Çok da sabır dilemeyin. 
LÜTFÜ
TÜRKKAN (Kocaeli) – Sabredin. 
BAŞKAN
– Sayın Kurtulan, buyurun.
23.- Mersin Milletvekili Fatma Kurtulan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
FATMA
KURTULAN (Mersin) – Teşekkür ediyorum Sayın Başkan.
Sayın
Başkan, bizim yaptığımız açıklamaya istinaden AKP Grup Başkan Vekili, bir algı
oluşturmaya çalıştığımızı...
CAHİT
ÖZKAN (Denizli) – Terör örgütleri yapıyor, siz yapıyorsunuz demedim. 
FATMA
KURTULAN (Mersin) – Evet, siz böyle dediniz.
CAHİT
ÖZKAN (Denizli) – Hayır, sizi kastetmedim, terör örgütleri böyle bir algı
oluşturdu.
FATMA
KURTULAN (Mersin) – Meclisi buna alet ettiğimiz yönünde beyanları oldu. 
IŞİD-AKP
ilişkileri burada da çok tartışıldı, dışarıda da çok tartışılıyor ve
uluslararası arenalarda da tartışılıyor. Şimdi konumuz bu değil, tekrar
örneklerle bunu, AKP-IŞİD ilişkisini söylemek durumunda değiliz, şu an
itibarıyla en azından. Ama bir iddia olduğunu söyledik, bugün basının, kimi
basın-yayın organlarının işlediği bir mevzu var dedik, bununla ilgili bir
yanıtın verilmesi gerektiğini söyledik.
Çok
talihsiz konuşmalar yapıyor AKP Grup Başkan Vekili. 
OYA
ERONAT (Diyarbakır) – Seninki talihli maşallah!
FATMA
KURTULAN (Mersin) – Aynı zamanda da intiharlarla ilgili de şurada...
(Mikrofon
otomatik cihaz tarafından kapatıldı) 
BAŞKAN
– Buyurun.
FATMA
KURTULAN (Mersin) – Sizin de daha öncesinden bilginiz var Sayın Başkan, verilen
bir soru önergesinin yanıtı Meclis Başkanlığı tarafından... Dokuz yılda 29
kişinin şurada kapımıza dayanıp burada intihar girişiminde bulunduğunu, kendi
yaşamını feda ederek bize aç olduğunu, geçinemediğini anlatmaya çalıştı, bu da
onlardan biri. Bir insan hemen Meclisin dibinde, kapısında “Ben açım.” diye
intihar girişiminde bulundu. Meclisin artık buna bir çare bulması lazım.
Herkesi terörize eden, suçlayan, intihar etmeyi bile AKP’nin iznine bağlamaya
çalışan yaklaşım doğru değildir. 
BAŞKAN
– Sayın Özgür Özel, siz de mi söz istediniz?
ÖZGÜR
ÖZEL (Manisa) – Aynı eleştiriyi yapacaktım. 2 Grup Başkan Vekilimiz yaptı,
tekrar etmem. 
BAŞKAN
– Aslında daha çok sizin hakkınız çünkü Sayın Özkan “Altında kalırsınız.”
diyerek sizi töhmet altında bırakmıştı. 
Sayın
Özel, ben söz vereyim size. 
24.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ve intihar olaylarındaki
artışın nedenlerinin araştırılması için komisyon kurulması önerisine
direnilmesinin doğru olmadığına ilişkin açıklaması
ÖZGÜR
ÖZEL (Manisa) – Sayın Başkan, Sayın 2 Grup Başkan Vekili tam söyleyeceğim
şeyleri söylediği için tekrar etmeyeyim dedim ama şöyle bir yanlış yapmamak
lazım: Örneğin, dün -tam da yerine gönderme olmasın diye üstü kapalı
söylüyorum, herkes anlayacak- birisinin bir başka şehirde intiharından bizim
bir belediyemiz sorumlu tutuldu. Bana, tak, bilgi geldi, 6 Haziran tarihinde
işten çıkarılmış. İşten çıkarılma gerekçesini okusam katlanamazsınız. Ama işin
ucu intihar girişimi olunca ben o bilgiyi Parlamentoyla paylaşmadım. Bu işler
doğru bir şey değil çünkü zaten intihar normal bir psikolojik eğilimle ortaya
çıkan bir davranış biçimi değildir, bir eylem meylem değildir; bir şeylerle baş
edememenin sonucunda hayatından, kendinden vazgeçmedir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Bunu kriminalize etmek ile özendirmek arasında… İntihar
eğiliminde bulunan, psikolojik durumu o çizgide olan birisi için -bunu
kriminalize ederseniz de özendirirseniz de- arada saç teli kadar ince bir çizgi
vardır ve bunu yapmamak için siyasetçilere sorumluluk düşer. Bu açıklama o
sorumluluk çerçevesinde bir açıklama değildir, bu tip açıklamaları yapmamak
lazım. Hele hele bu milletin 600 vekiline “Ya, gelin bir komisyon kuralım,
artan vakaları araştıralım.” deniliyorsa bu çok meşru, çok haklı, çok yerinde
bir tekliftir. Bu teklife direnmek de doğru değildir. Geçmişte hekime karşı
şiddeti 11 kez reddedip Gaziantep’te sevgili doktorumuzun, rahmetli
doktorumuzun böğrüne bıçak battıktan sonra kabul etmek ya da Doping Komisyonunu
defalarca reddedip –yani bir en ağırından, bir en hafifinden örnek veriyorum-
Kırkpınar Başpehlivanında doping çıkınca kabul edip komisyonu kurmak, Soma
faciasından önce reddedip sonra kurmak ya da darbeden önce FETÖ’yü reddedip
sonra Darbe Araştırma Komisyonu kurmak kolay taşınacak tarihsel sorumluluklar
değildir.
(Mikrofon
otomatik cihaz tarafından kapatıldı) 
BAŞKAN
– Buyurunuz. 
ÖZGÜR
ÖZEL (Manisa) – Bir gruba ya da bir kişiye “Okuyacaklarımdan sonra altında
kalırsınız.” deyip intihara meyleden kişinin geçmişteki veya hâlen yürüyen
soruşturmalarını, masumiyet karinesini de bir kenara bırakarak söylemek bir
hukukçunun yapacağı iş değildir. Ayrıca, bu intihar meselesini kendi siyasetine
karşı örgütlü bir mücadelenin parçası gibi gösterip intihar edecek kişiyi örgüt
üyesi olmakla suçlamak da bir siyasetçinin kendisini kurtarmak için sarf
edeceği söz değildir. 
Teşekkür
ediyorum. (CHP sıralarından alkışlar)
BAŞKAN
– Sayın Özkan, buyurun.
25.- Denizli Milletvekili Cahit Özkan’ın, sosyal devletin üzerine
düşenleri yaptığına ancak hiç kimsenin hukuka aykırı eylemlerinden dolayı hak
talep edemeyeceğine, Adalet ve Kalkınma Partisinin grup toplantısına gelen
İsmail Çimen isimli şahısla ilgili bir gözaltı işleminin söz konusu olmadığına
ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Tabii,
cevabın ötesinde, birazcık daha çember açıldı. 
BAŞKAN
– Önce, Sayın Türkkan’a…
CAHİT
ÖZKAN (Denizli) – Ancak ben en son bırakılan noktada konuyu toparlayarak
gündeme geçmeyi temenni ediyorum. 
BAŞKAN
– Lütfen. 
CAHİT
ÖZKAN (Denizli) – Tabii, bakınız, sosyal devlet dediğimizde, devlet, öncelikle,
vatandaşlarımıza kendi hür teşebbüslerini kurarak yatırım yapmalarını, hatta
istihdam yaparak, üretim yaparak ekonomiye, ailelerine katkı sağlamasını
gerektirir; birinci kademe. Efendim, kendi teşebbüsünü, kendi iş yerini
kuramıyorsa vatandaşlarımıza iş bulmak durumundadır, iş ve istihdam ortamları
üretmek zorundadır; bu, ikinci kademe. Ve bu bağlamda kadınlara, gençlere
yatırım için destek imkânı sağlar. Üçüncü kademede de çalışma imkânı olmayan
vatandaşlarımıza, fiziki durumları sebebiyle, yaşları sebebiyle imkânsızlık
içerisinde olanlara da yine anne şefkatiyle, baba şefkatiyle kol kanat germek
zorundadır. 
(Mikrofon
otomatik cihaz tarafından kapatıldı) 
BAŞKAN
– Rica edeyim, tamamlayın lütfen. 
CAHİT
ÖZKAN (Denizli) – Bu noktada devletin kademeli vazifeleri vardır. Bu bağlamda
–hamdolsun- şu anda bütçemizde de olduğu şekliyle kadınlara, gençlere iş
kurmaları için, genç çiftçilere, kadın çiftçilere istihdam üretebilmeleri için
imkânlar sağlanıyor. Özellikle son iki yılda istihdam seferberliğiyle
-hamdolsun- yaklaşık 1 milyon 600 binin üzerinde yeni istihdam imkânları ortaya
konuldu. Ancak bunlar da başarılamıyorsa, burada da çalışma imkânı yoksa sosyal
devlet olmanın bir gereği olarak vatandaşlarımızın yaşamsal ihtiyaçları
karşılanmak durumundadır. Bu noktada, sosyal devlet, üzerine düşenleri yapıyor
ancak bir de şu var, ifade etmek istediğim mesele şu: Latince bir kavram
vardır, hukukçular bunu iyi bilir “Hiç kimse hukuka aykırı eyleminden dolayı
hak talep edemez.” 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Onu sen kendine söyle, adam suçlu diye intihar etmesini
normal karşılıyorsun. 
BAŞKAN
– Sayın Özkan, lütfen tamamlayın. 
CAHİT
ÖZKAN (Denizli) – Başkanım, müsaade ederseniz hemen toparlayalım. 
Hiç
kimse hukuka aykırı eyleminden dolayı hak talep edemez. Şimdi, şöyle bir durumu
düşünün… Biraz önce Sayın Grup Başkan Vekili Lütfü Bey’in sormuş olduğu soruya
da yanıt vermek için söylüyorum. Dün AK PARTİ grup toplantısına gelen İsmail
Çimen isimli vatandaşımız grupta arka sıralardan işsiz olduğunu ve kendisinin
de TİGEM’de çalışırken iş sözleşmesinin feshedildiğini ifade etmiştir. Tabii, ilgili
şahısla ilgili çalışmalar yapılmış, şahsın kurumda çalışırken görevi ihmal
sebebiyle soruşturması olduğundan bahisle yine iş mevzuatımız çerçevesinde
sözleşmesinin feshedildiği vardır ve şu anda şahısla ilgili bir gözaltı işlemi
de söz konusu değildir. Yani bu noktada…
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Toparlıyorum Sayın Başkan. 
ÖMER
FETHİ GÜRER (Niğde) – Yok öyle bir şey ya!
BAŞKAN
– Sayın Gürer, lütfen…
Sayın
Özkan, siz de tamamlayın lütfen.
CAHİT
ÖZKAN (Denizli) – Velhasılıkelam, hassasiyetiniz için teşekkür ederim ancak
vatandaşlarımıza bir anne baba şefkatiyle yaklaşmak, sorunlarını çözmek, velev
ki psikolojik sorunları olsa dahi onların hem fiziksel hem de ruhsal
ihtiyaçlarını karşılamak devletimizin görevidir.
MAHMUT
TANAL (İstanbul) – Sayın Başkan, 10 kişi intihar etti, insanlar ailece intihar
ediyorlar. Başkan neyden bahsediyor?
CAHİT
ÖZKAN (Denizli) – Bu hususu hep beraber Meclis grupları olarak takip
edeceğimizi ifade ediyor, Genel Kurulu saygıyla selamlıyorum.
LÜTFÜ
TÜRKKAN (Kocaeli) – Aydın Adnan Menderes Üniversitesiyle ilgili bir şey var mı?

BAŞKAN
– Birleşime beş dakika ara veriyorum.
Kapanma Saati: 15.11
İKİNCİ OTURUM
Açılma Saati: 15.18
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
İkinci Oturumunu açıyorum. 
Gündeme
geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Ümit Beyaz ve 20
milletvekilinin, Türk Kızılayına ilişkin çeşitli iddiaların tüm yönleriyle
araştırılması amacıyla 5/2/2020 tarihinde Türkiye Büyük Millet Meclisi
Başkanlığına verilmiş olan (10/2475) esas numaralı Meclis Araştırması
Önergesi’nin ön görüşmelerinin, Genel Kurulun 13 Şubat 2020 Perşembe günkü
birleşiminde yapılmasına ilişkin önerisi
13/2/2020
Türkiye Büyük Millet Meclisi Başkanlığına
Danışma
Kurulu 13/2/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasına
saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
İstanbul
Milletvekili Ümit Beyaz ve 20 milletvekilinin “Türk Kızılaya ilişkin çeşitli
iddiaların tüm yönleriyle araştırılması” amacıyla 5/2/2020 tarihinde Türkiye
Büyük Millet Meclisi Başkanlığına vermiş olduğu araştırma önergesinin diğer
önergelerin önüne alınarak görüşmelerin 13/2/2020 Perşembe günü birleşimde
yapılması önerilmiştir.
BAŞKAN
– Evet, İYİ PARTİ Grubu adına önerinin gerekçesini açıklamak üzere Sayın Ümit
Beyaz.
Buyurun.
(İYİ PARTİ sıralarından alkışlar) 
Konuşma
sürelerinde uzatma yapmayacağımı tekrar duyuruyorum arkadaşlar.
İYİ
PARTİ GRUBU ADINA ÜMİT BEYAZ (İstanbul) – Sayın Başkan, değerli
milletvekilleri; İYİ PARTİ grup önerisi hakkında söz almış bulunuyorum. Yüce
heyetinizi saygıyla selamlıyorum.
Türk
milletinin yardımseverliğinin kurumsallaşmış hâli olan Kızılayda yaşadığımız
bağış skandalı milletimizin göz bebeği bu kuruluşa olan güveni zedelemiştir.
Türk milletini gururlandıran Kızılay, millî bir kurumdur fakat bu güzide
kurumumuz Türk kimliğini küçümseyen, Kızılayla bağdaşmayan konularla gündeme
gelen, deprem gibi acı bir olayı suistimal etmekten kaçınmayan, vergi kaçırmayı
meşrulaştıran, Kızılayın marka değerini yerle bir eden bu Genel Başkanla kan
kaybetmektedir. 
Değerli
milletvekilleri, hayırseverlik, Türk-İslam devlet anlayışında önemli bir yer
tutan, toplumsal eşitsizliği azaltan, zengin ile fakir arasındaki uçurumu
gideren, toplumsal dayanışmayı güçlendiren yüksek insani bir duygudur fakat
Türk milletinin yardımseverliğinin bir nişanesi olarak yaşatılan bu duygu son
dönemde ortaya çıkan skandallarla zedelenmiştir.
Değerli
arkadaşlar, bağış skandalının açığa çıkardığı acı gerçek ortadadır. AK PARTİ
iktidarı bir ihale bağış sistemi kurmuştur. İktidar, büyük devlet ihalelerini
belli firmalara vermekte, bu ihaleleri alan firmalar da iktidarın işaret ettiği
dernek ve vakıflara bağışlar yaparak ihale bağış sistemini sürdürmektedir.
BAŞKENTGAZ şirketi de doğrudan Ensar Vakfına yapabileceği yardımı Kızılay üzerinden
Ensar Vakfına aktarmıştır, yardım kuruluşumuz Kızılayı paravan bir şirket gibi
kullanmıştır.
2015
yılından bu yana bağış ve gelir kalemlerinde 65 kat artış gözüken Kızılay, 2015
yılında 51 milyon TL yardım alırken 2018 yılında 3 milyar 346 milyon TL’ye
ulaşan şüpheli bir bağış gelirine ulaşıyor. Bu akıl almaz gelir artışı ihale
bağış sisteminin bir sonucudur. Bu yardımların nereye aktarıldığı
bilinmemektedir. Kızılay bu konuda herhangi bir denetim de geçirmemiştir.
Milletin kuruluşu olan Kızılay bu konuda herhangi bir hesap vermemektedir.
Kanuna karşı hile yapan Kızılay yetkilileri hesap vermek zorundadır. Şüpheli
Kızılay Genel Başkanı derhâl istifa etmelidir. Kızılay gibi dernekler şeffaf
olmalıdır. Kimden ne kadar yardım aldığını ve bu yardımları nasıl kullandığını
öğrenmek milletimizin hakkıdır. Kızılay Genel Başkanı, BAŞKENTGAZ’la ilgili
bağış ilişkisini vergi kaçırmak olarak değil, vergiden kaçınmak olarak
nitelendirmiştir. “Vergiden kaçınmak” ifadesi ilk kez duyduğumuz bir ifadedir.
Oysa biz, vergilendirilmiş kazancı kutsal biliriz. Karşımızda ise vergi
kaçırmayı meşrulaştıran bir Kızılay Genel Başkanı bulunuyor. Kızılay, Türk
milletinin sahiplendiği bir yardım kuruluşudur. Genel Başkanımız Sayın Meral
Akşener’in dediği gibi, sancağı al bayrağımız gibi kıymetli Kızılay, Türk
milletinin vicdan kalesidir. Kızılayda bu yaşananlara yüce Meclisimiz sessiz
kalmamalıdır. Kendisine tanınan imtiyazı yasa dışı ve kötü niyetli olarak
kullanan Kızılay Genel Başkanı için Hazine ve Maliye Bakanlığı harekete geçmelidir.
BAŞKENTGAZ’dan Kızılaya, Kızılaydan TURKEN’e gittiği söylenen paranın gerçekten
nereden geldiği konusunda ciddi şüpheler bulunmaktadır. Ben, buradan
savcılarımızı da göreve çağırıyorum. BAŞKENTGAZ şirketi 2016 yılından bu yana
gayrimenkul yatırım ortaklığı statüsü aldığı için vergiden muaf gözükmektedir.
Gaz dağıtım şirketi nasıl olur da kazançları vergiden istisna olan gayrimenkul
yatırım ortaklığı statüsünü elde eder? BAŞKENTGAZ’a gayrimenkul yatırım
ortaklığı statüsü sağlandığından dolayı devletin vergi kaybı var mıdır, varsa
devletin toplam vergi kaybı ne kadardır? BAŞKENTGAZ vergi olarak vermesi
gereken parayı Kızılay üzerinden Ensara, oradan da TÜRKEN’e mi göndermektedir?
Bağış farklı kurumlar üzerinden dolaştırılmıştır, böyle yapılarak bağıştan en
fazla faydalananlar gizlenmek mi istenmiştir? Bu sorular mutlaka cevabını
bulmalı, kamuoyu aydınlatılmalıdır. 
Sözlerime
son verirken, Türk milletinin vicdan kalesi Kızılayımızı yıpratan ilişkilerle
gündeme gelen Kızılay Genel Başkanını yüce Meclisin huzurunda tekrar istifaya
davet ediyorum, bu ulvi kuruluşumuza daha fazla zarar vermemesini tavsiye
ediyorum. 
Saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Kemal Peköz. 
Buyurun.
(HDP sıralarından alkışlar) 
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri;
konuşmama başlamadan önce, Bergama’da kazada yaşamını yitiren 4 emekçi
arkadaşımıza rahmet, ailelerine başsağlığı, yaralılara acil şifalar diliyorum.
İYİ
PARTİ grup önerisi üzerine söz almış bulunuyorum. Meclisi ve sizleri saygıyla
selamlıyorum. 
Kızılayın
19 Şubat 2009 tarihli Resmî Gazete’de yayımlanan tüzüğüne baktığımız zaman,
faaliyet alanlarıyla ilgili şu açıklama yapılıyor: “Bir, şeffaflık; iki, hesap
verebilirlik; üç, sorumluluk; dört, adalet ve eşitlik ilkelerine göre
görevlerini yürütür.” diyor. Baktığımız zaman, bu maddeler arasında kurumun
aracı olarak ya da komisyoncu olarak görev yürüteceğine dair herhangi bir
maddeye rastlamıyoruz. 
Kızılay
Başkanı Sayın Kınık Kızılay kurumunu başka bir kuruma yapılacak bağışa ara
bulucu yaparak hem etikten yoksun bir tavır sergilemiş hem vergi kaçırmaya
aracılık etmiştir hem de kendisine emanet edilen bir gücü özel çıkarlar için
kötüye kullanmıştır. Bununla da yetinmeyip “kaçırma” ve “kaçınma” kavramlarıyla
insanlarımızla alay etmiştir. Bu, bir nevi, bizim oralarda bir söz var “Ha kel
Hasan ha Hasan kel.” denir, ha vergi kaçırma ha vergiden kaçınma, ne anlam
ifade ediyor? Bu durum ülkemizin yolsuzluk algısı endeksinde 180 ülke arasında
son üç yılda 91’inci sıraya hızla düşüşünün neden gerçekleştiğini de gözler
önüne sermektedir. 
Peki
“BAŞKENTGAZ, Kızılay, Ensar, TÜRKEN Vakfı arasında bu saadet zincirini
denetleyecek bir kurum yok mu?” diye sorarsanız, öyle bir kurum da var
arkadaşlar, o da Yeşilayın Genel Saymanı Çetin Dönmez’in sahibi olduğu AKSİS
Uluslararası Bağımsız Denetim Anonim Şirketi. Yine, Kızılayın ve Yeşilayın
yönetiminde, TÜRKEN Vakfının ve TÜRGEV’in yönetim kurulu üyesi olan Esra
Albayrak saadet zincirini böylece bir şekilde işletiyorlar. Bu saadet zincirine
böyle bir baktığımız zaman, vakfın daha önceki yöneticisi Halil Mutlu,
Cumhurbaşkanı Sayın Tayyip Erdoğan’ın dayısının oğlu; şimdiki başkanı yine
hemşehri kontenjanından Rize İyidereli Behram Turan; bir başkası İbrahim
Bacacı, Ensar ve TÜRKEN Vakfının yönetim kurulu üyesi. Yine, böyle devam
ediyor, aslında çok sayıda insan var açıkçası. Böyle bir saadet zinciri
kurulmuş ve bu saadet zinciriyle hem Türkiye uluslararası alanda zor durumda
bırakılıyor hem insanların yardımına koşması gereken Kızılay töhmet altında
bırakılıyor. 
Bu
Kızılay Başkanının derhâl istifa etmesi lazım. Eğer istifa etmiyorsa AKP’li
arkadaşlarımızın, milletvekili arkadaşlarımızın en azından onu istifaya davet
etmesini, o etmiyorsa kendilerinin istifa edip bu ülkeye son anlarında bir
fayda sağlamalarını umuyor, teşekkür ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Erkan Aydın.
Buyurun.
(CHP sıralarından alkışlar) 
CHP
GRUBU ADINA ERKAN AYDIN (Bursa) – Teşekkür ederim Sayın Başkan. 
Kızılay,
hepimizin bildiği gibi, yüz elli iki yıl önce kurulmuş, ismini de Ulu Önder
Atatürk tarafından almış, 2016 tarihine kadar da gayet saygın, yardımlarda en
önde gelen, halkımızın itibar ettiği bir kurum. Ancak 2016’da göreve gelen şu
anki Başkan Kerem Kınık gelir gelmez ilk önce bir iş yapıyor. Ne yapıyor? 750
olan şube sayısının 617’sini kapatıp 133’e düşürüyor. Peki, bunu niye yapıyor?
Çünkü yapılacak olan genel kurulda bu kadar fazla sayıdaki delegenin oyuyla
seçilemeyeceğini bildiği için ilk olarak bunu yapıyor. Kapatılan şube
başkanları dava ediyor. Ankara 9’uncu Sulh Ceza Mahkemesi bu dava sonucunu
haklı buluyor ve diyor ki: “Yönetime kayyum atanması gerekir.” Bu davada,
tabii, başka konular da dava konusu oluyor. 2016 yılına ait toplanan 70 bin
kişilik kurban kesim bedelinin sadece 52 bin kişiliğinin dağıtıldığı, 18 bin
kişilik kalan kurban bedellerinin ise yandaş vakıflara peşkeş çekildiği
görülüyor. Neymiş bunlar, şuradan bakalım isimlerine: Diyanet Vakfı, Yeryüzü
Doktorları Derneği, Aziz Mahmûd Hüdâyi Vakfı, “Gift of the Givers” adlı
derneklere bildiğiniz Kızılayın paraları peşkeş çekiliyor. Hani, geçen, Ensar
Vakfına verilen paralarla gündeme geldi ya, “Vergi kaçırmak değil, vergiden
kaçınmak.” dedi ya, aslında bu vatandaş bu işi daha seçilir seçilmez başlatmış.
2018 yılına ait kutulanmış kurban kesim bedelleri, kurban etleri hâlâ
dağıtılmamış ve kayyum atanmasına karar vermiş mahkeme. Peki, kayyuma kim
atanmış? Gene iktidar mensuplarının çok yakından tanıdığı, dönemin TBMM Başkanı
Binali Yıldırım’ın kardeşi İlhami Yıldırım kayyum başkanı olarak atanmış. Peki,
mahkeme ne demiş? “Kayyumun bir an önce derneği olağanüstü kurultaya götürmesi,
olağanüstü genel kurula götürmesi gerekir.” demiş. Peki, götürmüş mü kayyum?
Götürmemiş. 12 Nisan 2019 tarihine kadar beklemiş ve dernek olağan genel kurul
yapmış. Böyle olunca, kapatılan o 600 küsur derneğin olağan delegeleri oy
kullanamadığı için bu Kerem Kınık denilen vatandaş tekrar Türkiye Kızılay
Derneğine Başkan olarak seçilmiş ve ne yapmış? Bütün Türkiye’nin yakından takip
ettiği o meşhur Ensar Vakfına 7 milyon 925 bin dolar, oradan TÜRKEN…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Erkan Aydın. 
ERKAN
AYDIN (Devamla) – Toparlıyorum Başkanım, son otuz saniye…
BAŞKAN
– Uzatmayacağımı söyledim Sayın Aydın.
ERKAN
AYDIN (Devamla) – Duymadım ben, duysaydım keserdim.
BAŞKAN
– Ben başından beri öyle söyledim. 
ERKAN
AYDIN (Devamla) – Vallahi duymadım. 
BAŞKAN
– Yani, bu dördüncü söyleyişim.
ERKAN
AYDIN (Devamla) – Başkanım, şimdiye kadar bitirmiştim. 
BAŞKAN
– Şimdi açayım da yani…
ERKAN
AYDIN (Devamla) - Hemen toparlıyorum. 
BAŞKAN
- Ama başka süre vermeyeceğim. 
ERKAN
AYDIN (Devamla) - Tamam. 
BAŞKAN
– Buyurun. 
ERKAN
AYDIN (Devamla) – Ne yapmış? 7 milyon 925 bin doları Ensar Vakfına, oradan yurt
yapımı için TÜRKEN Vakfına verdiğinde duymuşuz. Aslında, bu vatandaş, bu işi
seçildiği günden itibaren yapıyor. Bakın, bizim belediyelerin denetleme
komisyonlarında AKP’li belediyelerin nereye para aktardığına bakarken bir de
gördük ki gene altından Kızılay çıktı. “Kûtülamâre” dizisi, “Diriliş Ertuğrul”
dizisi, “Kuruluş Osman” dizisi gibi dizilere -Kızılay, asıl amacı
olan yardımı bırakmış- para aktarmış. Gitmiş, bir sürü taşınmazı varken 12 bin
dolara yalı kiralamış; gitmiş, ilk iş olarak kendisine lüks bir makam aracı
almış. Tadilat amacıyla, 495 bin lira Genel Merkezinin…
HAYDAR
AKAR (Kocaeli) – İtibar… İtibar…
ERKAN
AYDIN (Devamla) – Evet, tadilatına harcamış. Demiş ki: “İtibardan tasarruf
olmaz.” Bu vatandaşın bir an önce istifa edip Kızılayın eski itibarına
kavuşması gerekir diyor, saygılar sunuyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Ceyda Bölünmez Çankırı. (AK
PARTİ sıralarından alkışlar)
AK
PARTİ GRUBU ADINA CEYDA BÖLÜNMEZ ÇANKIRI (İzmir) – Sayın Başkan, çok değerli
milletvekilleri; konuşmama başlamadan önce, bugün Bergama’da hayatını yitirmiş
olan 4 emekçimize Allah’tan rahmet diliyorum. 
İYİ
PARTİ grup önerisi üzerinde AK PARTİ Grubu adına söz almış bulunmaktayım. 
Dünyanın
dört bir yanında, zor zamanlarda insanlara umut olan, ihtiyaç sahiplerine
yardım eli uzatan Türk Kızılayını isimler ve şahıslar üzerinden spekülatif
iddialarla değersizleştirme operasyonlarını şiddetle kınıyorum. Aziz
milletimizin yardımseverlik, merhamet, şefkat ve dayanışma hasletlerinin
sembolü Türk Kızılayı, özverili ve etkili bir şekilde yürüttüğü sınır tanımayan
hizmetleriyle bu alanda dünyanın saygın kuruluşları arasındaki yerini almıştır.

Her
yıl milyonlarca vatandaşımız, yüzlerce kurum ve kuruluş Kızılaya bağışta
bulunur. Kurum ve kuruluşların şartlı bağışlarını kabul veya reddetme yetkisi
Kızılay Tüzüğü’nün 47’nci maddesinde tanımlandığı şekilde “Genel Merkez Yönetim
Kurulunun görev ve yetkileri” bölümünde açıkça tarif edilmektedir. Kızılaya
bağışta bulunan kurum ve kuruluşlara tanınan istisnalar da 193 sayılı Gelir
Vergisi Kanunu ve 5520 sayılı Kurumlar Vergisi Kanunu’nda açıkça sayılmıştır.
Tüm bu mevzuata ve mevzuatın açıklığına rağmen “Kızılay, muvazaalı işlerle
vergi kaçırmalara fırsat sağlıyor.” suçlamasında bulunmak, Türkiye’nin yüz elli
iki yıllık göz bebeği olan, tüm nesillerin hafızasına kara gün dostu olarak
işlenen Kızılaya karşı büyük bir insafsızlıktır. Kızılayın faaliyet raporlarına
ve mali tablolarına baktığımızda görülecektir ki bu süre içerisinde toplanan
yaklaşık 10 milyar TL bağış fonunun yaklaşık binde 5’i özel şartlı bağış
statüsündedir ve bunların tamamı da şehit ve ailelerine destek ve eğitim
temelli yardımlardır. Bunun, kısaca “Neden bu kadar çok başarılısınız?”
suçlaması olarak tanımlanması mümkündür. 
Kızılayın
kendi iç denetim mekanizmaları, Bakanlığımızın müfettişleri ve Devlet Denetleme
Kurulu müfettişleri tarafından da rutin olarak yapılmaktadır. Bu denetimlerin
de ortaya çıkardığı standartlar sayesinde milyarlarca liralık yabancı fona
ulaşma imkânı bulan Kızılay, bu fonları kullandığı için Avrupa Birliği ve
ilgili birimler tarafından da incelenmektedir. 
Ülkemizin
markası konumundaki Kızılayın başarılı çalışmalarına Uluslararası Kızılhaç ve
Kızılay Dernekleri de kayıtsız kalmamış, 2017 yılında 192 ülkenin katılımıyla
gerçekleştirilen Genel Kurul sonucunda da Kızılay Genel Başkanı Doktor Kerem
Kınık, 153 Avrupa ve Orta Asya Kızılhaç ve Kızılay Derneklerinin Başkanı
seçilmiştir. 
Kızılaya
yönelik saldırılar çok maksatlıdır. Bu suçlamaların bir deprem felaketinin
ardından yapılması da maksadı net olarak ortaya koymuştur.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
CEYDA
BÖLÜNMEZ ÇANKIRI (Devamla) – Depreme müdahalede ortaya çıkacak bir eksikliğin
başka mecralara çekilmesi de amaçlanmıştır ancak Kızılay, bir yandan karalama
kampanyasıyla mücadele ederken bir yandan da Elâzığ ve Malatya’da var gücüyle
yaraları sarmıştır. 
Barışa,
huzura, kardeşlik ve dostluğa hizmet eden Türk Kızılayının gücünü bizlerin
yardım ve desteklerinden aldığını bir kez daha hatırlatıp aziz milletimizi bu
güzide kuruluşumuzu bir kez daha desteklemeye çağırıyor, yüce Meclisi saygıyla
selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
VI.- AÇIKLAMALAR (Devam)
26.- Manisa Milletvekili Özgür Özel’in, İzmir Milletvekili Ceyda
Bölünmez Çankırı’nın İYİ PARTİ grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Değerli hatipleri dikkatle dinledik, sonuçta vardığımız nokta
şu: Bu son yapılan konuşmada, sayın hatip, Kızılayın eleştirilmesini Kızılayı
yıpratan bir durum olarak gösteriyor. 
YAŞAR
KIRKPINAR (İzmir) – Haksız mı?
CEYDA
BÖLÜNMEZ ÇANKIRI (İzmir) – Haksız mıyım?
ÖZGÜR
ÖZEL (Manisa) – Ancak Kızılayı yıpratan mesele şudur: Kızılayın kendi
demokratik süreçleri içinde yapılan seçimlerde bir tarafında Cumhurbaşkanı, bir
tarafında dönemin Başbakanıyla birlikte salona girip, Kızılayın o demokratik
sürecini siyasi baskıya dönüştürüp, o günden önce toplanan bağışların 70 katı
bağış toplayıp sahada 70 kat etkinlik yapmazken… Yani biz, Kızılay Başkanı
değişince 70 kat bağış toplarsa bakarız, Kızılay diyorsa ki “Bu memlekette
sofrasına et konulmayan her sofraya eskisinden 70 kat fazla kavurma
yetiştiriyorum.” bu avuçlar alkışlamaktan patlar, Kerem’e mereme bakmayız.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Fakir fukaranın çocuğunu eskisine göre 70 kat fazla
giydiriyorum; eskisine göre 70 kat hızlı, etkin mücadele ediyorum.” derse bu
avuçlar alkıştan patlar. Ama –faaliyet raporu, birazdan görüşeceğiz- Kızılayın
faaliyetlerinde bu farklılık yokken bir de hepimizin aklıyla alay eden bir iş
var; şartlı bağış. Şartlı bağış yaparım… “Bunu şehit ailesine ver.” şartlı
bağıştır. “Bununla bir okul yaptır.” şartlı bağıştır. “Ömrüm yettikçe ben
oturayım bu evde; ben Hakk’ın huzuruna kavuştuktan sonra alın bunu satın,
Kızılay’a katın.” şartlı bağıştır. “Bu parayı ben sana vereceğim, yarın sen
bunu TÜRGEV vakfına ver, o da gitsin bunu TÜRKEN Vakfına versin.” diye… 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Düzeltiyorum… “Ben bunu sana vereyim; sen Ensara ver, Ensar da
alsın TÜRKEN’e versin.” diye bir şartlı bağış olmaz. O zaman o muvazaadır,
kanunun arkasından dolaşmaktır. “Vergi konusunda ‘Kızılay kavurma dağıtsın.’
diye yüzde 100 muafiyet var. Sen bu parayı al, yüzde 5’le sınırlı olan yere
yap.” diye bir kaçak yol yaparsanız bu, kanunun arkasından dolaşmaktır,
muvazaadır, kanuna karşı kirli iş birliğidir. Bunun tarafını Kızılay yaparsanız
Kızılaya güveni işte o zaman kaybettirirsiniz. Bu eleştiriler dâhilinde bu
beyefendi Kızılaydan uzaklaştırılırsa, Kızılayın başına Kızılay ruhuna uygun
birisi gelirse, Kızılay 1850’lerdeki ruhuna, adını Atatürk’ün koymuş olmasının
onuruna uygun davranırsa bu eller Kızılayı alkışlar. 
(Mikrofon
otomatik cihaz tarafından kapatıldı)
BAŞKAN
– Artık tamamlayalım lütfen.
Buyurun.
ÖZGÜR
ÖZEL (Manisa) – Bu diller Kızılayı değil; bu diller, muhalefetten gelen bu
diller Kızılayı yıpratmaya değil, Kızılayı kirli emellerine alet edenleri
eleştirerek Kızılayı doğru çizgiye çekmeye uğraşmaktadır. Yetkimiz Anayasa’dan
gelir, bu kürsü millet için kullanılır, bu eleştirileri Kızılayı yıpratmak diye
göstermek haksızlıktır.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İstanbul Milletvekili Ümit Beyaz ve 20
milletvekilinin, Türk Kızılayına ilişkin çeşitli iddiaların tüm yönleriyle
araştırılması amacıyla 5/2/2020 tarihinde Türkiye Büyük Millet Meclisi
Başkanlığına verilmiş olan (10/2475) esas numaralı Meclis Araştırması
Önergesi’nin ön görüşmelerinin, Genel Kurulun 13 Şubat 2020 Perşembe günkü
birleşiminde yapılmasına ilişkin önerisi (Devam)
BAŞKAN
- İYİ PARTİ grup önerisini oylarınıza…
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Sayın Başkan, yoklama istiyoruz.
BAŞKAN
– Ama işlemi başlattım. 
ÖZGÜR
ÖZEL (Manisa) – Ama Sayın Başkan…
BAŞKAN
- Ama daldınız; siz tecrübeli bir Grup Başkan Vekilisiniz…
ÖZGÜR
ÖZEL (Manisa) – Nefesimi alırken yaptınız…
BAŞKAN
- İki dakika geç kaldınız.
Teşekkür
ediyorum.
ÖZGÜR
ÖZEL (Manisa) – Sayın Başkan, işleme başlayacağınızı söylediğiniz anda ayağa
kalktık. Söylediğiniz anda ayağa kalktık. Oylamaya
geçtiğinizi nereden anlayacağım?
BAŞKAN
– “İYİ PARTİ grup önerisini...” dedim. Yani ne yapacağım İYİ PARTİ grup
önerisini?
ÖZGÜR
ÖZEL (Manisa) – Ama işte, o anda anladım. Belki “Buyurun, Sayın Lütfü Türkkan.”
diyeceksiniz. Nereden anlayacağım?
BAŞKAN
– Peki, Sayın Özel, teamül oluşturmamak kaydıyla bu sefer sizi kırmamak için
yapıyorum ama bir daha geç kalırsanız oylamayı yapar geçerim.
ÖZGÜR
ÖZEL (Manisa) – Sayın Başkan, geç kalma değil. Sayın Başkan, şunu
netleştirelim: Sayın Başkan, oylamaya geçtiğinizi ancak beyanınızdan
anlayabiliriz.
BAŞKAN
– Evet, yoklama talebi var. 
Sayın
Özel, Sayın Sümer, Sayın Budak, Sayın Kayışoğlu, Sayın Şevkin, Sayın Aygun,
Sayın Akar, Sayın Bingöl, Sayın Şahin, Sayın Bakırlıoğlu, Sayın Arık, Sayın
Serter, Sayın Aydın, Sayın Ceylan, Sayın Kılıç, Sayın Barut, Sayın Ünver, Sayın
Girgin, Sayın Şahin, Sayın Özdemir.
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Değerli milletvekilleri, toplantı yeter sayısı yoktur.
Birleşime
on dakika ara veriyorum.
Kapanma Saati: 15.44
ÜÇÜNCÜ OTURUM
Açılma Saati: 15.55
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Üçüncü Oturumunu açıyorum. 
III.- YOKLAMA
BAŞKAN
- İYİ PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. 
Şimdi
yoklama işlemini tekrarlayacağım. 
Yoklama
için üç dakika süre veriyorum. 
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, İstanbul Milletvekili Ümit Beyaz ve 20
milletvekilinin, Türk Kızılayına ilişkin çeşitli iddiaların tüm yönleriyle
araştırılması amacıyla 5/2/2020 tarihinde Türkiye Büyük Millet Meclisi
Başkanlığına verilmiş olan (10/2475) esas numaralı Meclis Araştırması
Önergesi’nin ön görüşmelerinin, Genel Kurulun 13 Şubat 2020 Perşembe günkü
birleşiminde yapılmasına ilişkin önerisi (Devam)
BAŞKAN
- İYİ PARTİ grup önerisini oylarınıza sunuyorum: Kabul edenler... Kabul
etmeyenler… Kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Şanlıurfa Milletvekili Ayşe Sürücü ve 20 milletvekili
tarafından, kadına yönelik şiddetin önlenmesi ile mevcut düzenlemelerin etkin
bir şekilde uygulanmasını sağlamak ve TBMM’nin daha aktif bir rol üstlenmesi
amacıyla 5/2/2020 tarihinde Türkiye Büyük Millet Meclisi Başkanlığına verilmiş
olan (10/2477) eses numaralı Meclis Araştırması Önergesi’nin ön görüşmelerinin,
Genel Kurulun 13 Şubat 2020 Perşembe günkü birleşiminde yapılmasına ilişkin
önerisi
13/2/2020
Türkiye Büyük Millet Meclisi Başkanlığına
Danışma
Kurulu 13/2/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Fatma
Kurtulan 
 Mersin
 Grup
Başkan Vekili
Öneri:
5
Şubat 2020 tarihinde Şanlıurfa Milletvekili Sayın Ayşe Sürücü ve arkadaşları
tarafından verilen, 5259 sıra numaralı, yeterli olmayan mevcut anayasal
güvencelere rağmen durdurulamayan kadına yönelik şiddetin önlenmesi amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 13/2/2020 Perşembe günkü
birleşiminde yapılması önerilmiştir.
BAŞKAN
– Değerli arkadaşlar, çok uğultu var, lütfen…
Önerinin
gerekçesini açıklamak üzere Halkların Demokratik Partisi Grubu adına Sayın
Filiz Kerestecioğlu, buyurun. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri; bugün bir kadın cinayeti davasında daha karar açıklandı,
gerekçeli karar. Mesut Babayiğit karısını av tüfeğiyle boş bir arazide vurarak
öldürmüştü. Hâkim cinayet failine hiç kıyamamış olacak ki hem haksız tahrik hem
de iyi hâl indirimi verdi. Ömür boyu hapis cezası tahrik indirimiyle yirmi dört
yıla, iyi hâl indirimiyleyse yirmi yıla düştü. Elinde bir tüfekle bir adam
eşini boş bir araziye götürüyor, cinayet tasarlanmadan işlenmiş, karısı da
adamı tahrik etmiş oluyor. Yetmedi mi, gerçekten yetmedi mi erkekliği
indirimlerle, sırt sıvazlamalarla “On yıl yatar çıkarsın.”larla büyüttüğünüz
diye sormak istiyorum. 
Türkiye'de
patriarka hâlâ güçlü, cinsiyetçi ve ayrımcı kodlar hâlâ çok yerleşik; yasalar
doğru ve etkin uygulanmıyor, erkek şiddetiyle mücadele mekanizmaları hâlâ bir
standarda kavuşmadı ve yeterince erişilebilir değil, yargı ise hep erkeklerin
lehine çalışıyor. İşte, önergemizin konusu olan İstanbul Sözleşmesi tam da
böylesi yargı kararlarına, erkek adalete, erkek devlete, eşitsizliğe, bu
eşitsizliğin yarattığı erkek şiddetine karşı kadınların mücadelesiyle
oluşturuldu. İstanbul Sözleşmesi’nin imzalanması, feminist hareketin ve kadın
hareketinin önemli bir kazanımıdır. Bizler kırk yıldan fazla süren mücadele
hikâyemizde bir yandan kadın dayanışmasını büyüttük, bir yandan haklarımızın
yasal güvence altına alınması için uğraştık. Mücadelemiz sayesinde çok önemli
yasal düzenlemeler gerçekleşti. Medeni Kanun ve Ceza Kanunu’ndaki
değişiklikler, önce 4320, sonra 6284 sayılı Kanun’la birlikte bugün erkek
şiddetini sonlandırmak için başvurabileceğimiz çok sayıda mekanizmaya sahibiz.
İşte İstanbul Sözleşmesi de 80’lerin ortasından itibaren bu ülkede yaşam
hakkımızı savunmak için, eşitlik için, erkek egemenliğine karşı ilmek ilmek
ördüğümüz bu politik hattın, kazanımlarımızın, yaşam hakkımızın koruma altına
alınmasıdır. Sözleşmenin çok somut önerileri var değerli arkadaşlar. Fakat en
temel olarak devletlere sözleşme şunu söylüyor: “Yalnızca akut şiddete müdahale
etmek yetmez. Devlet olarak görevin erkek şiddetinin kaynağına, erkek
egemenliğine müdahale etmektir. Şiddetin bahanesi olmaz. Kültür, gelenek,
görenek şiddeti meşrulaştırmak için kullanılamaz. Cezasızlık rejimine son
vermeli ve toplumda köklü bir değişim yaratmaya yönelik politikalar
geliştirmelisin.” 
Sayın
Başkan, çok bağırmak zorunda kalıyorum yani gerçekten sesim yetmiyor.
BAŞKAN
– Sayın Kerestecioğlu, az önce uyardım. 
FİLİZ
KERESTECİOĞLU DEMİR (Devamla) – Ama, yani bağıra bağıra da konuşamam.
Dinlemeyen arkadaşları isterseniz uyarın, dışarı çıksınlar yani bilemiyorum.
BAŞKAN
– Milletvekillerini ben dışarıya çağıramam. 
FİLİZ
KERESTECİOĞLU DEMİR (Devamla) – Çağırmayın, o zaman sessizliğe çağırın lütfen.
BAŞKAN
– Biraz sessiz olalım arkadaşlar, lütfen.
FİLİZ
KERESTECİOĞLU DEMİR (Devamla) – “Cezasızlık rejimine son vermeli ve toplumda
köklü bir değişim yaratmaya yönelik politikalar geliştirmelisin.” diyor. Şimdi
biz bunların hangilerini yapabildik, hangilerini ülkemizde açıkça hayata
geçirebildik? Bu soruyu sormamız lazım. Çünkü bir sözleşmeye imza atmak başka
bir şey ama onu hayata geçirmek başka bir şey. Yargıda, kollukta, sosyal
hizmetlerde köklü bir değişim yaratamazsanız “aileye ne olur” “erkeklerin
iktidarına ne olur” demeden kadınları güçlendirmek için uğraşmazsanız ne erkek
şiddeti ne de onu besleyen yargı kararları son bulur. 
Değerli
milletvekilleri, sözleşmenin ortaya koyduğu somut adımların ülkemizde hayata
geçmesi için KEFEK’in alt komisyonu olarak İstanbul Sözleşmesi’nin Etkin
Uygulanması ve İzlenmesi Sözleşmesi’ni hayata geçirdik. Bunun için yıllarca
dilekçe vermiştik. Bugün, gerçekten, bu Komisyonun kurulması anlamlı ve aktif
biçimde çalışmaya devam ediyoruz.
Komisyona
katılan uzmanlar ve alanda çalışanlar da defalarca bu sözleşmenin kadınlar için
hayati bir öneme sahip olduğunu ifade ettiler. Fakat bu çalışmalarımız
sırasında gördük ki bu Meclisten başlayarak kadına yönelik şiddet konusunda her
aşamada yapmamız gereken çok şey var ve Mecliste bu Komisyonun olması da önemli
bir etki yaratabilir.
(Mikrofon
otomatik cihaz tarafından kapatıldı) 
BAŞKAN
- Tamamlayın sözlerinizi.
FİLİZ
KERESTECİOĞLU DEMİR (Devamla) - Bunun için, kadına yönelik şiddet konusunda
Mecliste sürekli çalışan bir komisyon olması gerekiyor. Bu nedenle, şimdi bir
araştırma komisyonu, ardından da sürekli, daimî bir komisyonun kurulması için
biz bu teklifi sunuyoruz. 
Bu
komisyon önce kendi bulunduğumuz alanda, Meclisten başlayarak Parlamentolar
Arası Birliğin düzenlediği, parlamentolarda cinsiyetçilik, taciz, şiddet ve
İstanbul Sözleşmesi konusunda eğitim çalışmaları organize etme rolünü
üstlenebilir. Bunu, KEFEK’te de bir öneri olarak sunduk. 
Değerli
arkadaşlar, “İstanbul Sözleşmesi yaşatır.” diyoruz. Biz kadınlar, şiddetin,
aşağılanmanın, sömürünün ve ölümlerin dışında hayatları hak ediyoruz. Bunlara
karşı mücadele etmek zorunda olmadığımız bir dünya düşümüz sürecek. Fakat bunun
için, Mecliste de, gerçekten, ciddi bir kadın dayanışmasına ihtiyacımız
olduğunu belirtmek isterim. 
Önergemize
kabul oyu bekliyoruz. 
Saygılar
sunarım. (HDP ve CHP sıralarından alkışlar)
BAŞKAN
– İYİ PARTİ Grubu adına Sayın Aylin Cesur. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; Genel Kurulu saygıyla selamlıyorum. 
Evet,
kadın cinayetlerinin önlenmesine yönelik verilen önerge üzerine, HDP’nin
verdiği önerge üzerine söz almış bulunmaktayım İYİ PARTİ adına. 27’nci Dönemde
bizler bu yüce kurumda göreve başlayalı tam beş yüz seksen altı gün olmuş.
Geldiğimiz noktada, üzülerek ifade etmeliyim ki bir fasitin içindeyiz. Tam da
doğru duydunuz, gerçekten bir fasittir bunun adı; fasit dairedir. Siz buna
isterseniz ittifak deyin, isterseniz Cumhurbaşkanlığı hükûmet sistemi deyin;
işlemeyen demokrasisiyle işletiyoruz diye artık sadece kendinizi
işletebildiğiniz ve işletilmez hâle gelen yargısıyla, artık ayrılmayan
kuvvetler ayrılığıyla ve olmazsa olmaz -kulaklarınızı tıkadığınız- sivil toplum
örgütlerimizin sesiyle; hadise, milletimizin huzursuzluğa, kaygıya, umutsuzluğa
mahkûm edilmesi ve ülkemizin raydan çıkmış bir tren gibi orası burası darbe
alarak yuvarlanıyor olması. 
Beş
yüz seksen altı gün olmuş, beş yüz seksen altı gün içinde gündeme ve
milletimizin her kesiminin çözüm bekleyen sorunlarına yönelik burada yüzlerce
önerge verildi, çözüm önerileri sunuldu. Konu ne olursa olsun sizler, çocuk
tacizleri, kadın cinayetleri, yolsuzluk, yoksulluk, işsizlik; işçi, emekli,
memur, çiftçi, polis, öğretmen aklınıza ne geliyorsa fark etmedi, çoğunluğu
elde ederek sağladığınız sayısal üstünlüğünüzle -sizlerin vicdanlarınızı da
yaraladığından hiçbir şüphem olmayan konular dâhil- tüm önergelerimizi
reddettiniz. Sağladığınız sayısal üstünlüktü ama bu sayısal durum milletimiz
nezdinde sizin aleyhinize döndü ve erimeye başladınız. Neden mi değerli
arkadaşlarım? Beş yüz seksen altı günden beri 45 soru önergesi, 20 Meclis
araştırma önergesi, 27 kanun teklifi kadına yönelik şiddetle mücadele için
verilmiş ve tamamını reddettiniz. Sunduğumuz çözüm önerilerine gerekli olan
tedbirleri de almadınız. 
Sonuç:
2002 yılında siz geldiğinizde 66 olan cinayet sayısı, memleketin geldiği yerde
yüzde 329 artmış; 2018’de 440, 2019’da 474’e ulaşmış ve 2020’nin Ocak ayında 27
kadın öldürülmüş, 7 tane de şüpheli ölüm var. Siz duymadınız sessiz ve vicdanı
olanların içlerinde fırtınalar koparan bu sesleri ve kadınlarımız öldüler. Kim bu kadınlar? Anneleriniz,
karılarınız, kızlarınız ve gelinliği şehidimizin son örtüsü olan kız
kardeşleriniz. Duymadınız, durmadınız, anlatamadık derdimizi sizlere. Ne biz ne
geride kalan soğuk cesetleriyle size hakkını helal etmeyen kadınlarımız. Bugün
de Nazım’ın diliyle anlatmayı deneyeceğim, belki bu defa yüreklerinizin bir
yerine işler diye.
(Mikrofon
otomatik cihaz tarafından kapatıldı)
AYLİN
CESUR (Devamla) – Müsaadenizle…
BAŞKAN
– Buyurun.
AYLİN
CESUR (Devamla) – Sağ olun.
Diyor
ki Nazım: “Ve kadınlar/Bizim kadınlarımız/Korkunç ve mübarek elleri/İnce, küçük
çeneleri, kocaman gözleriyle/Anamız, avradımız, yârimiz/Ve sanki hiç yaşamamış
gibi ölen/Ve soframızdaki yeri/Öküzümüzden sonra gelen/Ve dağlara kaçırıp
uğrunda hapis yattığımız/Ve ekinde, tütünde, odunda ve pazardaki/Ve karasabana koşulan/Ve
ağıllarda/Işıltısında yere saplı bıçakların/Oynak, ağır kalçaları ve zilleriyle
bizim olan/Kadınlarımız/Bizim kadınlarımız.”
Ben
de diyorum ki, biz diyoruz ki: Geçirelim artık hemen bugün verilmiş bu teklifi
ve önergeyi. Dursun artık kandan sel olmuş göz yaşları. Geçirelim ki
analarımızın ahı kalmasın, geçirelim ki kızlarımızı öpüp koklayıp huzurla
yollayalım kendisine sunduğumuz güven dolu memleket sokaklarına ve geçirelim
ki, siz geçirmezseniz gelip bizim geçireceğimiz önergelerden ve uygulanması
için tedbirini alacağımız kanun tekliflerinden, 6284’ten sonra normalleşecek
olan ülkemde dönüp de geriye bıraktığımız yıkıntılar arasında sizi de
bulmasınlar diye.
Hepinizi
sevgiyle, saygıyla selamlıyorum. (İYİ PARTİ ve CHP sıralarından alkışlar)
BAŞKAN
- Cumhuriyet Halk Partisi Grubu adına Sayın Nurhayat Altaca Kayışoğlu.
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ediyorum Sayın Başkan.
Değerli
milletvekilleri, ben de HDP Grubunun vermiş olduğu önerge hakkında grubum adına
söz almış bulunuyorum ve baştan söyleyelim, bu önergeyi destekliyoruz.
Kadına
yönelik şiddet her gün, gün geçtikçe derinleşen bir sorun ve bütün
gerçekliğiyle karşımızda dururken, “İstanbul Sözleşmesi’ni ilk imzalayan
biziz.” diye gurur duyup bunu uygulamadığınız ortada. 2007’den beri 3 ya da 4
tane eylem planı -Kadına Yönelik Şiddetle Mücadele Eylem Planı- hazırladınız ve
bunlar, maalesef ama maalesef, söylem planı olarak kaldı çünkü her eylem
planında diyorsunuz ki: “Bir zihniyet dönüşümü gerçekleştirmemiz lazım.” Ama
eyleme bakıyorsunuz, öyle bir şey yok, tam tersine bir zihniyet dönüşümü
gerçekleştiriyorsunuz. En son, işte, Aile Bakanının, Candan Yüceer Vekilimizin
sorularına verdiği “kadınlara yüklenen annelik rolü, ailenin güçlendirilmesi,
Mercan Projesi” gibi cevaplar bunu açıkça gösteriyor.
Şimdi,
ne yapılması lazım çok belli. Bir kere, eğitim, toplumsal cinsiyet eşitliğinin
yerleştirilmesi ve ekonominin güçlendirilmesi lazım. En son 2009 yılında bir
rapor hazırlamışsınız, Avrupa Birliği destekli bir araştırma yapmışsınız, sonra
-araştırdım- on bir yıl geçmiş, bir daha da araştırma yapmamışsınız. Bakın,
10’uncu sayfada ne diyor: Eğitim düzeyiyle ilgili bir araştırma yapılıyor;
ilköğretimi bitirmemiş olanlarla ilgili olarak şiddete maruz kalma oranı yüzde
56 iken, üniversite mezunları arasında yüzde 17. Yani eğitim arttıkça şiddet
azalıyor. Bu bir gerçek mi? Yapılan araştırmada ortaya çıkıyor. 
Yine,
bu araştırmada, ekonomik refah seviyesi arttıkça kadınların şiddete uğrama
oranının azaldığı çok açık bir gerçek. Ama siz eğitimde toplumsal cinsiyet
eşitliğini müfredattan çıkarıyorsunuz. Kullandığınız görsellere kadar, İstanbul
Sözleşmesi’nin ve eylem planlarında yazdıklarınızın tersine, kadına sadece
annelik, ev işi rollerini yükleyecek görseller ve bunu çocukların bilinçaltına
yükleyecek bir eğitim müfredatı uyguluyorsunuz. 
Açıkçası,
bu yaptıklarınız, kadına yönelik şiddetle mücadele etmediğinizin ve
etmeyeceğinizin çok çok açık bir göstergesi. Genelgeler, evet, önemli -Adalet
Bakanlığı, İçişleri Bakanlığı- ama onlar olay olduktan sonra uygulanacak,
hiçbir kadın geri gelmeyecek arkadaşlar. Önlemek istiyorsanız, kadını
güçlendirmek istiyorsanız ekonomiyi düzelteceksiniz. Kadını güçlendirmek
istiyorsanız eğitimi düzelteceksiniz; çocukların, özellikle kız çocuklarının kesintisiz
ve zorunlu eğitim almasını sağlayacaksınız ama bunu yapmayınca aklımıza ne
geliyor? Herhâlde şöyle düşünüyorsunuz diye düşünüyoruz: Sen hanım ağa, ben
hanım ağa, bu kadına şiddet kime uygulana? (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Radiye Sezer Katırcıoğlu. (AK
PARTİ sıralarından alkışlar)
AK
PARTİ GRUBU ADINA RADİYE SEZER KATIRCIOĞLU (Kocaeli) – Sayın Başkan, değerli
milletvekilleri; HDP grup önerisi üzerine AK PARTİ Grubu adına söz almış
bulunmaktayım. Genel Kurulu saygıyla selamlıyorum.
Şiddet,
insanlık tarihiyle başlamış. Maalesef ki kadına yönelik şiddet ise tüm dünyada
yaşanan küresel bir sorundur; belli bir coğrafyası, dili, dini, ırkı yoktur.
Şiddetin şiddeti doğurduğu, psikiyatristlerin özellikle altını çizdiği bir
tespittir; zulümle abat olunamayacağı bir gerçektir.
Cumhurbaşkanımızın
ifadesiyle “Kadına yönelik şiddet insanlığa ihanettir.” anlayışıyla
politikalarımızı oluşturduk. Bunlar nedir? Hatırlamak gerekirse, ilk önce
Anayasa’mıza pozitif ayrımcılık ilkesini getirdik ki birçok Avrupa ülkesinde ne
yazık ki hâlâ yok. Başka ne yaptık? Türk Ceza Kanunu’nda yaptığımız değişikle
birlikte, mağdurun tecavüzcüsüyle evlenmesinin önüne geçtik, cezayı beş yıldan
on altı yıla çıkarttık, töre cinayetlerini sonlandırdık. İstanbul Sözleşmesi,
6284 no.lu Kanun, 81 ildeki ŞÖNİM’ler, 114 -ve sayısı artan- konukevimiz, Alo
183 Sosyal Destek Hattı, İçişleri Bakanlığımızın Kadın Acil İhbar Destek
Sistemi yani KADES, Aile Bakanlığımızın müdahil olduğu davalar, Türkiye Büyük
Millet Meclisi çatısı altında kurulan, devrim niteliğinde olan Kadın Erkek
Fırsat Eşitliği Komisyonu, çok yakın zamanda İçişleri Bakanlığımızın, Adalet
Bakanlığımızın uygulamadaki aksaklıkları gidermeye yönelik yayımladığı
genelgeler ve son olarak Cumhurbaşkanımızın değerli eşleri Sayın Emine
Erdoğan’ın 5 bakanlığımızın ortaklığında imzaladığı 75 maddelik Kadına Yönelik
Şiddetle Mücadele Koordinasyon Planı’nı sıralayabilirim, bu liste uzayabilir. 
ÖMER
FETHİ GÜRER (Niğde) – Yetmez ama.
RADİYE
SEZER KATIRCIOĞLU (Devamla) – Söyleyeceğim Sayın Vekilim. 
Geldiğimiz
noktada niçin bunları alt alta sıraladım? Siyaset felsefesi bize bir şey
söyler, der ki: Toplumsal meselelerde yani kadında, çocukta, yaşlıda, engellide
sadece kanuni düzenlemelerle bu işi halledemezsiniz, beraberinde zihinsel
dönüşüm gerekir; beraberinde toplumun tüm kesimlerinin, tüm paydaşlarının aynı
samimiyetle, aynı içtenlikle, sadece o mağdur insanların, o toplumsal
meselelerin faydasını gözeterek çözüm üretmesi gerekir. Yani, bütüncül bir
yaklaşımla, konuyu istismar etmeden, işi çözüm odaklı ele almak gerektiğini
bize söyler. Yaşadığımız, gördüğümüz bu, bir gerçektir. Aslında diyor ki:
İktidarıyla muhalefetiyle, sivil toplum örgütüyle, üniversitesiyle,
akademisyenleriyle, medyasıyla bu konuyu ele alın, samimiyetle ele alın,
“ama”sız, “fakat”sız. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Katırcıoğlu. 
RADİYE
SEZER KATIRCIOĞLU (Devamla) – Medya demişken bir rapora değinmek istiyorum.
Dünya Sağlık Örgütü’nün yayınladığı bir rapor var, diyor ki: Şiddetle ilgili
haberler medyada nasıl yer almalı? Haberler dikkat çekici bir biçimde
yayınlanmalı, uygulanan şiddete dair ayrıntılara yer verilmemeli, fotoğraf ve
görüntüler yayınlanmamalı. 
Medya
demişken, buradan medya yöneticilerine sesleniyorum: Başta sabah programları
olmak üzere açık oturumları, dizileri, medyayı, haberleri Dünya Sağlık
Örgütü’nün raporunun kriterlerine uygun hâle getirmelisiniz, bu sizin toplumsal
sorumluluğunuz. 
Sayın
Başkan, değerli milletvekilleri; Türkiye Büyük Millet Meclisi çatısı altında bu
konuyla ilgili birçok rapor var, araştırmalar var ve harıl harıl çalışan,
durmadan çalışan Kadın Erkek Fırsat Eşitliği Komisyonumuz var ve bununla ilgili
alt komisyonlarımız var; konuşmacılarımız bahsettiler. Bence kaynak israfı
olmaması adına, bu raporları samimiyetle, içtenlikle, çözüm odaklı ele alalım.
(Mikrofon
otomatik cihaz tarafından kapatıldı) 
RADİYE
SEZER KATIRCIOĞLU (Devamla) – Son cümle Sayın Başkanım.
BAŞKAN
– Teşekkür ediyorum Sayın Katırcıoğlu. Sadece selamlama için açıyorum.
RADİYE
SEZER KATIRCIOĞLU (Devamla) – Bu habis urdan kadınlarımızı ve çocuklarımızı
önceleyerek kurtulacağımıza inanıyor, Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Kerestecioğlu’nun bir söz
talebi var.
Buyurun.
VI.- AÇIKLAMALAR (Devam)
27.- Ankara Milletvekili Filiz Kerestecioğlu Demir’in, Mecliste bir
kadın dayanışmasına ihtiyaç olduğuna ve Parlamentonun konferans salonlarının
kadına yönelik şiddete karşı toplantıların düzenleneceği mekânlar hâline
getirilmesi gerektiğine ilişkin açıklaması
FİLİZ
KERESTECİOLU DEMİR (Ankara) – Sayın Başkan, değerli milletvekilleri; ben
konuşmamda da söyledim, şimdi de sadece önerge oylanmadan bir kez daha dikkat
çekmek istiyorum. Bu Mecliste gerçekten bir kadın dayanışmasına ihtiyaç var ama
bunun dışında şuna ihtiyaç var: Yani komisyon kurabiliriz, zaten bunu
başardığımızı söylüyorum, birlikte çalışıyoruz o komisyonda ama sadece oraya
uzmanları almak, dinlemek, işte, konuşmak yetmiyor. Mesela bu Meclisin
içerisinde bile taciz var mı? Buna karşı ne yapıyoruz? İşte, çalışanlar, sadece
milletvekilleri değil… Otellerde toplantı yapmakla olmuyor, bu Parlamentonun
kendi içindeki konferans salonlarını kadına yönelik şiddete karşı toplantılar
da düzenleyeceğimiz, bunları ortak yapabileceğimiz mekânlar hâline getirmemiz
gerekiyor. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Ankara) - Bu Parlamentonun başka janjanlı böyle şeylerden,
ağlar gerip geçmek, engellemek, korumalar dolaştırmak, mavi kordonlar, halılar
yaymak ya da arada bir sergi açmaktan başka işlevi olmalı. Hepimiz Avrupa’ya
gittik, Avrupa Konseyinde çalıştık, Avrupa parlamentolarını görüyoruz, içinde
onlarca toplantı yapılıyor. Bu Parlamentoda doğru dürüst bir toplantı hayata
geçmiyor. Hadi bunu kadınlar olarak yapalım diyorum. Aynı şekilde Meclis
çalışanlarının da katıldığı, toplumsal cinsiyet konusunda, toplumsal cinsiyet
eşitliği konusunda, mesela İstanbul Sözleşmesi’nin ne olduğu konusunda bütün
milletvekillerine açık bir toplantı yapalım. Bunlar ancak daimî komisyonlarla
olur, daimî bir komisyon kuralım. Gelin, “evet” deyin bu öneriye, ya bir kere
de “evet” deyin. Elinizin incisi eksilmez yani. 
Teşekkür
ediyorum.
BAŞKAN
– Teşekkür ediyorum.
Yalnız
bir konuyu vurgulamam lazım yani televizyon başında bizi seyreden aziz
milletimize şöyle bir yanlış anlamaya mahal vermeyelim, sanki Parlamento
çalışmıyor gibi bir anlam çıkmasın. Bütün Komisyonlar, hem esas komisyonlar,
hem ilgili araştırma komisyonları, dışişleri komisyonları, Genel Kurul yani
tamamı yoğun bir biçimde çalışıyor.
FİLİZ
KERESTECİOĞLU DEMİR (Ankara) – Evet, ben ilave söyledim.
BAŞKAN
- Kadın konusunda ilave toplantı ihtiyaçları varsa bununla ilgili olarak da
Parlamentomuzun her türlü imkânı da mevcuttur ve bütün milletvekillerimizin de
emrindedir diyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Şanlıurfa Milletvekili Ayşe Sürücü ve 20 milletvekili
tarafından, kadına yönelik şiddetin önlenmesi ile mevcut düzenlemelerin etkin
bir şekilde uygulanmasını sağlamak ve TBMM’nin daha aktif bir rol üstlenmesi
amacıyla 5/2/2020 tarihinde Türkiye Büyük Millet Meclisi Başkanlığına verilmiş
olan (10/2477) eses numaralı Meclis Araştırması Önergesi’nin ön görüşmelerinin,
Genel Kurulun 13 Şubat 2020 Perşembe günkü birleşiminde yapılmasına ilişkin
önerisi (Devam)
BAŞKAN
- Halkların Demokratik Partisi Grup önerisini oylarınıza sunuyorum: Kabul
edenler… Etmeyenler… Kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Okutuyorum:
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan
Türkiye Kızılay Derneğinin aldığı bağış ve yardımlar ile bunların
kullanılmasına ilişkin işlemlerin araştırılması amacıyla verilmiş olan
(10/2440) esas numaralı Meclis Araştırması Önergesi’nin ön görüşmelerinin,
Genel Kurulun 13 Şubat 2020 Perşembe günkü birleşiminde yapılmasına ilişkin
önerisi
13/2/2020
Türkiye Büyük Millet Meclisi Başkanlığına
Danışma
Kurulu 13/2/2020 Perşembe günü (bugün) toplanamadığından, grubumuzun aşağıdaki
önerisini, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
ÖZEL
 Manisa
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Türkiye Kızılay Derneğinin
aldığı bağış ve yardımlar ile bunların kullanılmasına ilişkin işlemlerin
araştırılması amacıyla verilmiş olan (10/2440) esas numaralı Meclis araştırma
önergesinin görüşmesinin, Genel Kurulun 13/2/2020 Perşembe günlü (Bugün)
birleşiminde yapılması önerilmiştir.
BAŞKAN
- Önerinin gerekçesini açıklamak üzere Cumhuriyet Halk Partisi Grubu adına
Sayın Bülent Kuşoğlu, buyurun.
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri;
hepinizi saygıyla selamlıyorum. 
Öncelikle
belirteyim, bu araştırma önergesi prosedür gereği verilmiş bir araştırma
önergesi değildir. 
BAŞKAN
– Arkadaşlar biraz uğultu var, biraz yavaş lütfen, biraz sessiz.
BÜLENT
KUŞOĞLU (Devamla) – Bu araştırma önergesi, vergi kaçakçılığıyla ilgili veya
BAŞKENTGAZ’la ilgili veya Kızılayla ilgili bir araştırma önergesi de değildir
yalnızca. Bu araştırma önergesi değerli arkadaşlarım, devlet itibarıyla ilgili
bir araştırma önergesidir, toplum vicdanıyla ilgili bir araştırma önergesidir,
böyle bakmanızı rica ediyorum öncelikle. Devlet itibarıyla ilgilidir, toplum
vicdanıyla ilgilidir öncelikle. 
Değerli
arkadaşlarım, hukukumuza göre her firmanın bağış yapma hakkı vardır, yetkisi
vardır; her firma bağış yapabilir. Yaptığı bağış “kanunen kabul edilmeyen
gider” sayılır ve vergiden düşülmez, normalde böyledir. Fakat “kamuya yararlı
dernek ve vakıf” statüsünde olan dernek ve vakıflara bağış yapıldığı zaman
kazancın yüzde 5’i tutarında indirim konusu yapılabilir, kamuya yararlı dernek
ve vakıflara bağış yapıldığında yüzde 5’i tutarında. Yalnız, Kızılay ve
Yeşilaya yapıldığında Kurumlar Vergisi Kanunu’nun 10’uncu maddesine göre yine,
tümüyle yani yüzde 100 oranında indirim konusu yapılabilir. Biliyorsunuz, bu
konularla ilgili olan arkadaşlarımız var aramızda, konuyu gayet iyi biliyorlar.
Konu kısaca prosedür olarak, mevzuat olarak böyle. 
Peki,
bununla ilgili olay nedir? Şöyle bir olay vuku bulmuş: 2017 yılı Aralık ayında BAŞKENTGAZ,
Kızılaya 8 milyon dolar bağış yapmış yani 30 milyon liranın üzerinde bir meblağ
bağışlamış Kızılaya. 30 milyon liranın üzerinde bir meblağ 2017 kazancından
indirilmiş, indirilmesi gerekiyor; normal, anormal bir şey yok burada. 30
milyon liranın üzerinde bir kazanç vergiden indirilmiş, aşağı yukarı beşte 1
oranında -yüzde 20- yani 6 milyon liranın üzerinde bir vergi avantajı
sağlanmış. Burada bir anormallik yok fakat BAŞKENTGAZ Kızılaya bir mektup
yazmış ayrıca, demiş ki: “Ben sana 8 milyon dolar gönderdim ama bunun 75 bin
dolarını Kızılay olarak sen harca, 7 milyon 925 bin dolarını bir yurt yapımında
kullanılmak üzere Ensar Vakfına gönder.” 
Şimdi,
bu vergi avantajı olan bir Kızılayın üzerinden yani o avantaj sağlandıktan
sonra bağışın bir başka vakfa aktarılması, şartlı bağış gibi görünüyor ama
kanuna aykırı, hukuka aykırı, ahlaka aykırı bağış yapılamaz, şartlı bağış
yapılamaz. Böyle bir durum söz konusu olmuş ve bu durum aynı zamanda muvazaa
teşkil ediyor. Yani gerçek işlemi, vergi indirimini perdelemişler, onu
göstermemeye çalışmışlar böyle bir durum söz konusu. Ha, bunu yapan kim? Bunu
yapan bir kamu kuruluşu. Yani kamu kuruluşu… Bakanlıklar vardır, Genel
Müdürlükler vardır, KİT’ler vardır, anonim şirket şeklinde kurulu kamu
kuruluşları vardır, bu da dernek şeklinde yüz elli-yüz altmış yıllık bir
kuruluş. Bir kamu kuruluşu olarak vergi kaçakçılığına aracılık etmiş Kızılay
yetkilileri, böyle bir anormal durum var. Yani devlet itibarıyla oynanmış,
devlet egemenliğiyle oynanmış ve bunu yapan bir kamu kuruluşu, sıkıntı burada.
Vergi çok kaçırılıyor, her ülkede kaçırılıyor ama bir devlet kurumunun vergi
kaçakçılığına aracılık etmesi, böyle bir organizasyonun içerisinde bulunması bu
affedilecek, görülmeyecek bir olay değil. Hepimizin bu konuda devlet için,
toplum için bu itibarı gözetmemiz lazım. Bakın, öğrenciler bile harçlıklarından
artırdıkları paraları Kızılaya yardım olarak veriyorlardı şimdi kan bağışı
yapılmıyor Kızılaya, bu durumda. Yani toplum vicdanı yaralanmış bu konuyla
ilgili olarak, bu kadar hassas bir konu. Onun için bu konunun dikkate alınması
lazım, bu araştırma önergesinin kabul edilmesi lazım.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Kuşoğlu.
BÜLENT
KUŞOĞLU (Devamla) – Teşekkür ederim Sayın Başkan. 
Bu,
araştırma önergesiyle –tabii, yeterli zaman yok- vergi kaçakçılığı, hileli
vergi suçu yönlerinden de araştırılması gereken bir konu. Ayrıca, BAŞKENTGAZ
Gayrimenkul Yatırım Ortaklığı, altyapı gayrimenkul yatırım ortaklığı statüsü
kazanmış, bununla ilgili konunun SPK mevzuatı yönünden araştırılması lazım.
Konu bir suç teşkil ettiği için vergi dışında, Ceza Kanunu yönünden
araştırılması lazım ve biraz önce söylediğim gibi hem devlet itibarı açısından
hem de toplum vicdanı açısından, toplum vicdanını da yaralayan bu olay
nedeniyle konunun araştırılması lazım. Lütfen, değerli milletvekilleri, konuya
böyle bakalım. Bu, hepimizin kurumudur. Hepimizin vicdanını yaralayan bir
konudur. O nedenle de hassasiyet gösterelim. Verdiğimiz araştırma önergesinin
kabul edilmesi gerekir. 
Hepinize
bu vesileyle saygılar sunuyorum. (CHP ve İYİ PARTİ sıralarından alkışlar)
Teşekkür
ederim Sayın Başkan.
BAŞKAN
– İYİ PARTİ Grubu adına Sayın İsmail Koncuk. (İYİ PARTİ sıralarından alkışlar)
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Aslında,
hiç de keyif almadığım bir konuşma yapmak zorunda kalıyorum çünkü bir
vatansever, bir milliyetçi insan olarak, milletimizin medarıiftiharı olmuş, yüz
elli iki yıllık bir kuruluşumuzun âdeta bu kadar ayağa düşürülmesi, gayriahlaki
birtakım iş ve işlemlerin içerisine çekilmesi ve bunu buradan, bu milletin
kürsüsünden bizim ifade etmemiz bizi mutlu etmiyor. Ancak bunları, hani
“Söylesem tesiri yok, sussam gönül razı değil.” anlayışıyla burada milletimize
anlatmak zorundayız. Kızılayı yeniden kazanmak zorundayız. Bu, herhangi bir
siyasi partinin önceliği değil, hepimizin önceliği olması gerekir. Yani 82
milyon insanımızın “Benim kurumum.” dediği, hatta çocuklarımızın,
evlatlarımızın, kumbaralarında biriktirdiği paraları bağışladığı böyle önemli
bir kuruluşun birtakım beceriksiz, ahlaksız insanlar tarafından yönetilmesi
zerre ahlakı olan kimse tarafından kabul edilemez, sindirilemez, sineye
çekilemez. Bu, bir siyasi öncelik meselesi değildir; hangi siyasi partiden
olursanız olun, eğer Kızılayın içine düşürüldüğü bu durum sizi bir Türk
vatandaşı olarak üzmüyor, yaralamıyorsa kendinizi sorgulamanız lazım.
Dolayısıyla, Kızılayda dönen dolapları araştırmak Türkiye Büyük Millet
Meclisinin görevidir. (İYİ PARTİ ve CHP sıralarından alkışlar) “Bu Meclis niye
var?” diye adama sorarlar, eğer bu teklif kabul edilmezse. Bunu kabul etmeyen,
Kızılayın içine düştüğü durumun daha da kötüleşmesinden sorumlu olacaktır. Bu,
bizim kuruluşumuz. Kızılayı hep beraber aklamak zorundayız, yeniden güven
duyulan bir kurum hâline, milletin bir kurumu hâline getirmek hepimizin görevi;
burada derdimiz bu. Bu önergeyi veren Sayın Bülent Kuşoğlu’nun da İYİ PARTİ’li
olarak veren Ümit Beyaz’ın da derdi Kızılayı zedelemek, yok etmek değil,
kazanmak istiyoruz. 
Bu,
siyaseten bakacağımız bir olay değildir diyorum, bu önergeye desteğinizi
bekliyorum. 
Saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Necdet İpekyüz. 
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum. 
Evet,
bir skandal ve bunun araştırılması lazım, bunun incelenmesi lazım. 
Skandalın
bir tarafı, Türkiye’de “hayır” diye felaketlerde koşuşturan, yardım toplayan ve
birçok çalışma yapan bir kurum -hatta ilkokulda bile kollarımızda Kızılay bandı
diye bir şey vardı- bugün, skandalın büyük bir bileşeni olmuş. 
Diğer
taraftan, Torunlar diye bilinen bir yandaş firma, AVM inşaatı yaparken hayatını
kaybeden emekçiler, bunlarla ilgili soruşturmalar yeterli yapılmıyor ve iş
cinayetlerinin hükmü ortada. 
Diğer
tarafta, çeşitli şaibelerle, çocuk istismarıyla anılan bir vakıf, Ensar Vakfı,
sonradan kurulan bir vakıf daha, bu vakıfla beraber yurt dışında yine muvazaalı
bir şekilde birleşmiş ve Cumhurbaşkanından fazla maaş alan bir genel sekteri
olan bir kurum. Ve neymiş? Kaçınmak. Bu Mecliste parlamenter olarak aslında
bizim görevimiz, bazı şeyleri gördüğümüzde soru sormak. Sorduk, benim sorduğum
soru, birçok vekil arkadaşımız… Geçmişte Kızılayda yer kiralamayla,
usulsüzlükle ilgili birçok yaşanan yolsuzluk vardı. 25/9/2019 hâlâ yanıt yok.
Siz, nasıl ki, bu önergeye destek istenildiğinde “hayır” derseniz -verilen
sorulara cevap vermediğiniz zaman da- aslında ortak oluyorsunuz; cezasızlıkla,
yolsuzlukla, usulsüzlüklerin önünü açmış oluyorsunuz.
Kızılay
ne yapıyor? Kızılayın son dönemde yaptığı şey, şirkete dönüştürüp
holdingleşiyor. Bir holding üretirken, insanlarla beraber kamuya bazı şeyleri
düşünürken buradaki… Kızılay yapacağı işlerden bile uzak kalıyor. Ve “holding”
deyince kâr hırsına dönüşmüş oluyor. Deprem olduğunda bir kuru “Geçmiş olsun.”
“Hemen yardım gönderin...” Sadece para düşünüyor. Bu parayı ne için düşünüyor?
Yine yandaşlara, yine belli bir kesime para aktarmak için. Muvazaalı -yeni
karşılığı, danışarak, anlaşarak suistimal ederek bir şeyi örtmek- vergiden
kaçırıyorlar.
Siz,
BAŞKENTGAZ, her yoksul vatandaşa -belli bir ücret- doğal gazı ücretsiz verseniz
kıyamet mi kopar? Belli bir vatandaşa elektriği ücretsiz verseniz kıyamet mi
kopar? Suyu ücretsiz verseniz kıyamet mi kopar? Yoksulluk varken, insanlar
Meclisin önünde “Açız!” diye bağırırken bunlara para vermeyip yurt dışında yurt
açacaksınız ve diyeceksiniz ki: “Terörle mücadele...” Teröre neden
olmaktasınız.
Bir
diğer konu, sizin bu yaptığınız usulsüzlüklere yöneticiler ne diyorlar? “Kaçınıyoruz.”
Ya, akrabaları atamaktan kaçının, yolsuzluk yapmaktan kaçının, usulsüzlük
yapmaktan kaçının, 467 TL tutarında yaptığınız zamlardan kaçının. İnsanlara
maaş zammı yapmadan yaptığınız artışlardan kaçının.
(Mikrofon
otomatik cihaz tarafından kapatıldı)
BAŞKAN
– Sayın İpekyüz, tamamlayın sözlerinizi.
NECDET
İPEKYÜZ (Devamla) – Siz, normal, emekçinin verdiği vergiyi bir tarafa alıp
vergi affı yapmaktan kaçının. İnsanların, bu kadar yüzsüzlüğe rağmen, bu kadar
usulsüzlüğe rağmen istifa etmek yerine yerinde oturmalarından kaçının. Bizim
geçmiş dönemdeki Sevgili Vekilimiz Sırrı Süreyya Önder bu kürsüdeki bir
konuşmasında şöyle diyordu: “Böyle her hayırlı bir işten sonra, bir yer
açıldıktan sonra ‘Allah utandırmasın, Allah utandırmasın.’ diye bir niyet getirilir;
gerçekten utanmıyorlar, gerçekten utanmıyorlar!” Utansalar istifa etmeleri
lazım, yerlerinden kalkmaları lazım. Sizler de bu araştırma önergesine eğer
sahip çıkmazsanız, Kızılayın araştırılmasını istemezseniz bu suça ortak
oluyorsunuz ve utanmıyorsunuz.
Teşekkür
ediyorum. 
Saygılarımı
sunuyorum. (HDP ve CHP sıralarından alkışlar) 
BAŞKAN
- Adalet ve Kalkınma Partisi Grubu adına Sayın Yusuf Beyazıt. (AK PARTİ
sıralarından alkışlar) 
AK
PARTİ GRUBU ADINA YUSUF BEYAZIT (Tokat) – Sayın Başkan, değerli milletvekilleri;
Cumhuriyet Halk Partisi tarafından verilen grup önerisi üzerine grubum adına
söz almış bulunmaktayım. Bu vesileyle Gazi Meclisimizi ve ekranları başında
bizleri izleyen aziz milletimizi en kalbî duygularımla selamlıyorum. 
Sözlerime
başlarken Bergama’da yaşanan kazada hayatını kaybeden 4 işçimize Allah’tan
rahmet, yaralılarımıza acil şifalar diliyorum. 
Türkiye
Kızılay Derneği, bilindiği gibi, 1868 yılında kurulmuş, yasal dayanağını
Cenevre Sözleşmelerinden alan, dernek statüsünde, ulusal bir cemiyettir. Her
yıl milyonlarca vatandaş ile yüzlerce kurum ve kuruluş Kızılaya bağışta
bulunur. Kızılaya bağışta bulunan kurum ve kuruluşlara tanınan istisnalar da
Gelir Vergisi Kanunu ve Kurumlar Vergisi Kanunu’nda açıkça sayılmıştır. Tüm bu
mevzuata rağmen “Kızılay muvazaalı işlemlerle vergi kaçırmalara fırsat
sağlıyor.” suçlamasında bulunmak, Türkiye’nin yüz elli iki yıllık göz bebeği
olan, tüm nesillerin hafızasına “kara gün dostu” olarak kazınan Kızılaya karşı
büyük bir haksızlıktır. Kızılayın faaliyet raporlarına ve mali tablolarına
baktığımızda görülecektir ki bu süre içerisinde toplanan 10 milyar TL bağış ve
fonun yaklaşık binde 5’i özel şartlı bağış statüsündedir ve bunların tamamı da
şehit ailelerine destek ve eğitim temelli yardımlardır. 
Kızılay,
kendi iç denetim mekanizmaları, İçişleri Bakanlığı müfettişleri, Devlet
Denetleme Kurulu ve uluslararası bağımsız şirketler tarafından rutin
denetimlere tabi tutulur. Kızılay, yabancı fonlar kullandığı için de Avrupa
Birliğinin ilgili birimleri tarafından da denetlenir. 
Sayın
Başkan, değerli milletvekilleri; Kızılay, ağırlıklı olarak vatandaşımızın
bireysel yaptığı o küçük ama çok kıymetli katkılardan beslenmektedir. Vergi
Kanunu’nun 10’uncu maddesine göre, Türkiye Kızılay Derneğine makbuz karşılığı
yapılan nakdî bağış ve yardımların tamamı, vergi muafiyeti tanınan vakıflara
makbuz karşılında yapılan bağış ve yardımların toplamının, o yıla ait kurum
kazancının yüzde 5’ine kadar olan kısmı kurum matrahından indirilebilir. 
Burada
dikkat edilmesi gereken husus, yapılan bağışın ödenecek vergiden değil,
matrahtan indirilmesidir. Buna göre, yüzde 100’ü indirilebilen bir bağış için
dahi, en fazla, yapılan bağışın sadece yüzde 22’si kadar vergi avantajı
olmaktadır. 
Kızılaya
yönelik yapılan eleştiriler maksatlıdır; bir deprem felaketinin ardından
yapılması, maksadı net olarak ortaya koymaktadır ancak Kızılay, bir yandan
karalama kampanyasıyla mücadele ederken, Elâzığ’da Malatya’da kara gün dostu
olduğunu bir daha gösterip tarih yazmıştır.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, Sayın Beyazıt.
YUSUF
BEYAZIT (Devamla) – Değerli milletvekilleri, vakıf senedinde vakfedenin
vakfetme iradesi ne kadar önemliyse, derneklerde de şartlı bağışın, bağışı
yapanın iradesi doğrultusunda kullanılması o kadar önemlidir. Düşünce ve hayat
tarzının oluşturduğu Kızılay gibi kurumlar özveri ve yardımlaşma dayanışma
duygusuyla çalışırlar. 
İSMAİL
KONCUK (Adana) – Vicdanınla konuş! Böyle, siyasi angajmanla olmaz!
YUSUF
BEYAZIT (Devamla) – Ecdadımız, İnsan Hakları Evrensel Beyannamesi olmadan insan
kişiliğini koruyan kurumlar kurmuştur. Hayvan hakları daha ilan edilmeden,
yine, hasta leylekler için vakıflar, dernekler kurmuştur. Kızılay, nerede bir
felaket varsa orada olmuş, ağlayan çocukların gözyaşını silmiş, öksüzlere aş
olmuş, dünyanın her yerinde hastane olmuş, derman olmuş, kimsesizlere kimse
olmuştur. 
Gelin,
hep birlikte bu yüce kurumumuzu yıpratmayalım, bu büyük çınarı gerçekten
yıpratmayalım. (CHP sıralarından gürültüler) 
ÖMER
FETHİ GÜRER (Niğde) – Kızılay kendi kendini yıpratıyor! 
FAHRETTİN
YOKUŞ (Konya) – Yıpratan sizsiniz! 
YUSUF
BEYAZIT (Devamla) – Bu noktada ben hepinizi saygıyla selamlıyor, hepinize en
kalbî duygularımla hürmetlerimi arz ediyorum; sağ olun, var olun kardeşlerim.
(AK PARTİ sıralarından alkışlar) 
FAHRETTİN
YOKUŞ (Konya) – Pislikleri kapatan sizsiniz! 
HABİP
EKSİK (Iğdır) – Kızılay Başkanının oğlunun maaşını biliyor musunuz? 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, buyurun. 
VI.- AÇIKLAMALAR (Devam)
28.- Manisa Milletvekili Özgür Özel’in, Türkiye Kızılay Derneğinin
aldığı bağış ve yardımlar ile bunların kullanılmasına ilişkin işlemlerin
araştırılmasının istenmemesinin Kızılayı lekeleyeceğine ilişkin açıklaması
ÖZGÜR
ÖZEL (Manisa) – Sayın Başkan, kürsüye çıktı, dikkatle dinledik. 
BAŞKAN
– Sataşma yok. 
ÖZGÜR
ÖZEL (Manisa) – Büyük bir fırsat vardı elinde, deseydi ki “Bu kurumun üzerinde
bu kadar çok şüphe varken kuralım komisyonu.” Yine çoğunluk sizde olacak,
Milliyetçi Hareket Partisiyle birlikte çoğunluğu alıyorsunuz. 
BAŞKAN
– Efendim, daha Genel Kurulun onayına sunmadım ki. 
ÖZGÜR
ÖZEL (Manisa) – Hayır, bir dakika, bir dakika… Aleyhinde konuştu…
BAŞKAN
– E, canım, olabilir. 
ÖZGÜR
ÖZEL (Manisa) – Sayın Başkan, müsaadenizle… 
Bu
komisyon kurulsun, gidilsin, bakılsın. Bakın, 3 konuşmacı çok vahim, çok yanlış
işlere işaret etti; her biri başka yönlerden çok doğru eleştiriler getirdi.
Bülent Bey zaten vergi mevzuatı açısından meseleyi dediğiniz gibi söyledi ve
-vergiden kaçınma, kaçırılma tartışmasını da hatırlarsanız- bunun Kızılay
tarafından da kabul edildiği ortadayken siz bu konuşmayı yapınca Kızılay
aklanmaz. Götürün buradan kurulacak heyeti, bu konuşmacıların hepsi gitsin, üç
ay sonra rapor gelsin “Kızılay tertemiz.” densin; Kızılay o zaman aklanır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
ÖZGÜR
ÖZEL (Manisa) – Kızılaydaki şüpheleri araştırmayalım diye el kaldırırsanız
Kızılayı lekelersiniz. Burada bütün milletvekilleri için madem Kızılay bu kadar
önemli… Ben Kızılayı karalayan, kötüleyen hiçbir konuşma duymadım burada. 
Kızılay
için tarihî bir fırsat var, Sayın Naci Bostancı salonda, Grup Başkanı; lütfen,
burada küçük bir ara verelim. Grubunuz doğrudan muhalefetten gelen her şeyi
reddetme refleksiyle oy kullanırsa Kızılay esas o zaman aklanma hakkını
kaybedecek. Gidelim bakalım, olabiliyorsa, eğer aklanabiliyorsa aklansın;
hatalar, eksikler varsa ortaya çıksın, Kızılayı hep beraber temizleyelim.
Lütfen burada buna göre oy kullanalım.
Çok
teşekkür ediyorum Sayın Başkan. (CHP sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan
Türkiye Kızılay Derneğinin aldığı bağış ve yardımlar ile bunların
kullanılmasına ilişkin işlemlerin araştırılması amacıyla verilmiş olan
(10/2440) esas numaralı Meclis Araştırması Önergesi’nin ön görüşmelerinin,
Genel Kurulun 13 Şubat 2020 Perşembe günkü birleşiminde yapılmasına ilişkin
önerisi (Devam)
BAŞKAN
– Evet, Cumhuriyet Halk Partisi grup önerisini oylarınıza sunuyorum. Kabul
edenler… Etmeyenler… Kabul Edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
4.- AK PARTİ Grubunun, Gündemin “Kanun Teklifleri ile Komisyonlardan
Gelen Diğer İşler” kısmında bulunan sıralama ile Genel Kurulun çalışma gün ve
saatlerinin yeniden düzenlenmesine ilişkin önerisi
13/2/2020
Türkiye Büyük Millet Meclisi Başkanlığına
Danışma
Kurulu 13/2/2020 Perşembe günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Cahit
Özkan
 Denizli
 AK
PARTİ Grup Başkan Vekili 
Öneri:
Gündemin
"Kanun Teklifleri ile Komisyonlardan Gelen Diğer İşler” kısmında bulunan
141, 29 ve 95 sıra sayılı Kanun Tekliflerinin bu kısmın sırasıyla 2’nci, 3’üncü
ve 4’üncü sıralarına alınması ve diğer işlerin sırasının buna göre teselsül
ettirilmesi,
Genel
Kurulun;
13
Şubat 2020 Perşembe günkü (bugün) birleşiminde 161 sıra sayılı Kanun
Teklifi'nin görüşmelerinin tamamlanmasına kadar,
13
Şubat 2020 Perşembe günkü (bugün) birleşiminde 161 sıra sayılı Kanun
Teklifi'nin görüşmelerinin tamamlanamaması hâlinde, haftalık çalışma günlerinin
dışında, 14 Şubat 2020 Cuma günü saat 14.00'te toplanması ve bu birleşiminde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer İşler" kısmında bulunan işlerin görüşülmesi ve
bu birleşiminde 161 sıra sayılı Kanun Teklifi'nin görüşmelerinin tamamlanmasına
kadar,
Çalışmalarını
sürdürmesi önerilmiştir.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Evet, önerge üzerinde söz talebi yok ama oylama öncesinde bir yoklama talebi
var. 
Sayın
Özel, Sayın Kayışoğlu, Sayın Gürer, Sayın Sümer, Sayın Zeybek, Sayın Aydoğan,
Sayın Kuşoğlu, Sayın Şahin, Sayın Emecan, Sayın Arık, Sayın Gaytancıoğlu, Sayın
Çelebi, Sayın Özcan, Sayın Ceylan, Sayın Bulut, Sayın Serter, Sayın Taşcıer,
Sayın Kılınç, Sayın Şevkin, Sayın Aygun.
Yoklama
için iki dakika süre veriyor, yoklama işlemini başlatıyorum. 
(Elektronik
cihazla yoklamaya başlandı) 
MAHMUT
TANAL (İstanbul) – Sayın Başkan, AK PARTİ Grubu hep cuma, cumartesi günleri…
BAŞKAN
– Sayın Tanal, sizi ön tarafa alayım, ne söylediğinizi hiç anlamıyorum.
MAHMUT
TANAL (İstanbul) – Sesim geliyor mu Başkanım, söz verecek misiniz?
BAŞKAN
– Hayır.
ÖZGÜR
ÖZEL (Manisa) – Tutanak açık Mahmut Bey, konuşabilirsiniz.
MAHMUT
TANAL (İstanbul) – Sayın Başkanım, AK PARTİ Grubu zaten hep cuma, cumartesi
günleri çalışmamız için önerge veriyor ama normal mesai günleri gelmiyorlar ki
cumartesi, pazar günü gelsinler.
(Elektronik
cihazla yoklamaya devam edildi)
BAŞKAN
– Değerli arkadaşlar, toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Gündemin “Kanun Teklifleri ile Komisyonlardan
Gelen Diğer İşler” kısmında bulunan sıralama ile Genel Kurulun çalışma gün ve
saatlerinin yeniden düzenlenmesine ilişkin önerisi (Devam)
BAŞKAN
- AK PARTİ grup önerisini oylarınıza sunuyorum: Kabul edenler... Etmeyenler...
Kabul edilmiştir. 
Birleşime
on dakika ara veriyorum ve Grup Başkan Vekillerimizi arkaya bekliyorum.
Kapanma Saati: 16.49
DÖRDÜNCÜ OTURUM
Açılma Saati: 17.22
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Dördüncü Oturumunu açıyorum. 
Gündemin
“Kanun Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, İstanbul Milletvekili Mustafa Demir ile 70 Milletvekilinin
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 161
sıra sayılı Kanun Teklifi’nin ikinci bölümü üzerinde yer alan 24’üncü maddesi
kabul edilmişti. 
25’inci
madde üzerinde 3 adet önerge vardır, okutup aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 25’inci maddesinde yer alan
“‘kuruluşlarının’ ibaresi ‘kuruluşları ile laboratuvar kuruşlarının’”
ibaresinin “’kuruluşlarının işlem ve faaliyetlerini denetleme’ ibaresi
“’kuruluşları ile laboratuvar kuruluşlarının işlem ve faaliyetlerini denetleme
ve inceleme’” şeklinde değiştirilmesini arz ve teklif ederiz.
 Ulaş
Karasu  İlhami Özcan Aygun Orhan
Sümer
 Sivas
 Tekirdağ  Adana
 Yüksel
Mansur Kılıç Suzan Şahin  Ednan
Arslan
 İstanbul
 Hatay İzmir
 Gökan
Zeybek  Vecdi
Gündoğdu 
 İstanbul  Kırklareli
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Suzan Şahin’in. 
Buyurun
Sayın Şahin. (CHP sıralarından alkışlar)
SUZAN
ŞAHİN (Hatay) – Genel Kurulu saygıyla selamlıyorum.
Bugün
size AKP’nin eseri olan Türkiye tablosundan bahsetmek istiyorum. 2020’ye giren
Türkiye ekonomisinin iyiye gideceğine dair yurttaşlarımızın beklentileri
düşerken ekonominin gidişatının aynı kalacağı veya daha kötüye gideceğine dair
beklentilerin yükseldiği görülüyor. Bunun sorumlusunu söylemeye gerek yok
sanırım. Liyakatsiz yönetim kadroları ve halkını değil üç beş yandaşını
doyurmaya yemin etmiş olan AKP, kuruttuğu hazine ve itibarsızlaştırdığı
devletle 82 milyon yurttaşımızı isyan noktasına getirmiştir. 
Sayın
üyeler, vatandaşın bankalara ve finansman şirketlerine olan tüketici kredisi ve
kredi kartı borçları son bir ayda 6,8 milyar lira daha artarak 597,3 milyar
lira oldu. Milletimiz icra dosyalarıyla, haciz endişesiyle nefessiz kalmış
durumda, işsizlik ise cabası. TÜİK’in işsizliği düşük göstermek için rakamlarla
oynadığı, işsiz sayısının ve işsizlik oranının aşağı çekilmesi yöntemi açığa
çıktı. TÜİK ise suskun. Gizlenen gerçek işsiz sayısının 6 milyon 571 bin kişi,
gerçek resmî işsizlik oranının ise yüzde 20,9 olduğu ortaya çıkıyor. Farkında
mısınız sayın üyeler, işsiz, umutsuz, geleceksiz bir nesil yetişiyor?
İşsizlikten üniversite mezunları da payını almakta. Her 100 üniversite
mezunundan 26’sı işsizdir. 
Gençlerin
büyük kentlere yığılmasında önemli bir etken de tarımdaki gerilemedir.
Tarımdaki nüfus sayısında da ciddi düşüş vardır, bunda da başı genç nüfus
çekmektedir. Her yıl ortalama 150 bin kişi tarımdan, topraktan kopmaktadır.
AKP, geçen yıl ithalatı serbest bırakırken bu yıl ihracata yasak koydu. AKP,
ithalat sopasıyla terbiye etmeyi tarım ve hayvancılık politikası hâline
getirdi. En büyük felaket, gençlerimizin beklentisinin olmaması ve geleceği
ülkesinin dışında aramasıdır. Türkiye’de ise yaşanan tam olarak budur. Yaşanan
sorunların temeli de eğitim sistemi ve ülke yönetiminin gençlik sorunlarına
duyarsızlığıdır.
2020
sonu kritik görünüyor sayın üyeler. Ticaret Sicili Gazetesi verilerine göre,
konkordato sayısı 2019 yılında 899 oldu. İnkârlara rağmen, grip ilaçları da
dâhil olmak üzere, 120’ye yakın ilaç piyasada bulunamıyor. AKP Hükûmeti ise
hâlâ yüzde 12 zam yapılsın istiyor. 
TCDD’yi
özelleştirmeye hazırlanan AKP, abonman biletlerine yüzde 300’e yakın zam yaptı.
Üçüncü köprüden beklenen sayıda araç geçmediği için devlet yandaş müteahhidine
1,6 milyar TL dolayında ödeme yapacak.
2019’da
doğal gaza yüzde 33 zam geldi. Bu, son on yılın en yüksek zam oranıdır.
Zamlarla, ek vergilerle beli bükülen emeklinin ve asgari ücretlinin kira ve
faturalardan sonra elinde sadece simit alabilecek para kalıyor. Bu yokluk,
yoksulluk yetmezmiş gibi, Hükûmet utanmadan, sıkılmadan işçi, BAĞ-KUR ve SGK
emeklilerine yüzde 6,5 zamla 77 lirayı, memura yüzde 5,5 zamla 134 lirayı lütuf
olarak görüyor. Sarayın bir bakanı da çıkıp utanmadan, sıkılmadan “Jest
yaptık.” diyebiliyor. Ayıptır, günahtır, zulümdür bu. Milletle dalga geçmekten
vazgeçin. 
Yolsuzluklarınız
ve usulsüzlükleriniz geldiğiniz günden beri hızla artıyor. Türkiye’yi
demokratik olmayan ve baskıcı ülkeler sınıfına gerilettiniz. Ekonomik
göstergelerde duraklama ve gerileme, beraberinde toplumsal buhran ve çöküşü
getirdiniz. Adaleti, liyakati ve ehliyeti yok ettiniz, kurumların içini
boşalttınız. Kızılay gibi nice kurumu itibarsızlaştırarak rant kapısı hâline
getirdiniz. Devletin kaynaklarını kullanma konusunda da şeffaf değilsiniz, her şeyin
üstünü örtüyorsunuz. Ayrımcı ve ötekileştirici politikalarınız ve kininizle
toplumsal barışı zedeleyip Türkiye’yi mutsuz insanlar ülkesine dönüştürdünüz. 
Değerli
üyeler, Türkiye'nin yönetilmesinde çok büyük bir sonradan görmelik, büyük bir
aşağılık kompleksi hâkimdir. En büyük havalimanı, hastane, cami, köprü ve şimdi
de en büyük kütüphane projeleriyle siyasi şovlar yapılırken ekonomik krize
neden olunmuş, hazine tamtakır kuru bakır hâline getirilmiştir. En büyük
havalimanı yapılıyor ancak kapatılan Atatürk Havalimanı kadar yolcu
taşıyamıyor, en büyük cami yapılıyor ancak dolmuyor, en büyük köprü yapılıyor
ancak geçiş garantileri yüzünden bütçeden milyarlar müteahhit firmalara
akıtılıyor. Aynı durum şehir hastanelerindeki hasta garantileri yüzünden de
yaşanıyor. “En”lerinize Kanal İstanbul’u eklemeyi düşünüyorsunuz ya “en”leriniz
ve önceliğiniz açlık, yoksulluk sınırında yaşamak zorunda kalan yüz binlerce
vatandaşın boğazına, yaşam hakkına, refahına kanal açmak olsun. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Şahin. 
SUZAN
ŞAHİN (Devamla) – Rant uğruna yok ettiğiniz ormanları, çevre katliamını
durdurun; en önceliğiniz bu olsun. Mesela, deprem vergilerini depreme tedbir
almaya harcayın; en önceliğiniz milletin can ve mal güvenliği olsun. Sorun
“en”lerde değil, neyi öncelediğinizde. En önce rant mı, yolsuzluk mu yoksa
millet mi, yoksulluk mu; yandaşlarınız mı, liyakat mi oturup bunu bir düşünün.
(CHP sıralarından alkışlar) Önceliğiniz ortak akıl değil, tek kişinin egosu.
Türkiye, çağdaş, barışçı, demokratik görüntüsünden uzaklaştı, gerici zihniyete,
totaliter rejime teslim edildi. İşte, AKP’nin milletimizi içine düşürdüğü
karamsar tablo budur. “En”lerin “en”i ise millettir; hak, hukuk, adalet, refah,
güven ortamı olmalıdır. Önce vicdan, vicdan, vicdan diyorum!
Saygılarımı
sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 25’inci maddesinin ilk fıkrasında yer alan “değiştirilmiştir”
ibaresinin “yeniden düzenlenmiştir” ibaresiyle değiştirilmesini arz ve teklif
ederim.
 Dursun
Müsavat Dervişoğlu Mehmet Metanet Çulhaoğlu Aydın
Adnan Sezgin
 İzmir Adana Aydın
 Hüseyin
Örs Orhan Çakırlar Yasin
Öztürk
 Trabzon Edirne Denizli
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Yasin Öztürk’ün.
Buyurun.
(İYİ PARTİ sıralarından alkışlar)
YASİN
ÖZTÜRK (Denizli) – Sayın Başkan, değerli milletvekilleri; görüşülmekte olan
kanun teklifinin 25’inci maddesine geldik ama hâlâ ülkemizin korkutan gündemi
depreme ilişkin alınması gereken önlemlerle ilgili –hazır, İmar Kanunu’nda
değişiklikler yapılırken- bir adım yol katetmedik. 
AK
PARTİ’sinin ileri gelenleri imar konularını iyi bilirler. Sayın Cumhurbaşkanımız
belediye başkanlığından geldi. Albayraklar dosyasından arkadaşları depremin
olduğu bölgenin de vekili aynı zamanda. Başbakanlığı döneminde de -kendi
illerini bir kenara bırakıyorum- birçok metropol şehir AK PARTİ’sinin
elindeydi. Yani belediye başkanlığı yapmış bir Başbakanın el atması gereken
sorunlu konuların en başında imar sorunu ve kentleşme gelmeliydi. Hele bir de
deprem gerçeğiyle yaşamak zorunda olan bir ülkenin Başbakanı bu sorunu
yapılacaklar listesinin ilk sırasına yerleştirmeliydi. Ne yapıldı? En sorunlu
konulardan biri, çözülmek yerine, partisel, kişisel, kurumsal, grupsal ranta
dönüşüm aracı oldu hem de bu işin en uzmanı tarafından, en beceriklisi
tarafından. O zaman sormak lazım: Hükûmet, depreme ilişkin önlemler almak için
-Allah korusun- daha büyük yıkımlar, daha büyük depremler mi bekliyor?
Değerli
milletvekilleri, ülkemizde afetler kadar bir diğer sıkıntı da -sanki bu
felaketler ilk defa başımıza geliyormuş gibi- kurtarma çalışmalarının yetersiz
kalması. İşte arama kurtarma faaliyetleri sırasında yaşanan acemiliğin en son 2
örneği, çığ felaketi ve Sabiha Gökçen Havalimanı’nda yaşanan kaza sonrası bir
defa daha ortaya çıktı. Uçak kazası sonrası yaralanan vatandaşlarımız, kendi
imkânlarıyla uçaktan tahliye oldu, yaralılar otobüslerle taşındı ve buna benzer
istenmeyen görüntüler. 
Depremi
kader olarak gören bir Cumhurbaşkanımız var, önleyemeyeceklerini düşünüyorlar.
Bari felaket sonrası can kaybını azaltmak adına önlemler alınsın. Bu konuda bir
tavsiyemiz var. Biliyorsunuz, ülkemizde yaşanan işsizlik sorunu nedeniyle yeni
bir iş alanı doğdu. Kimse diplomasına göre iş bulamıyor, dört yıllık üniversite
mezunu gençler kapımıza kadar geliyor, bıraktıkları CV’lerine, üniversite
diplomasına ek olarak güvenlik görevlisi sertifikası, hasta kabul eğitimi gibi
sertifikalar ekliyorlar. Soruyoruz: Sen mühendis olmuşsun, öğretmen olmuşsun,
bunlar ne? Diyorlar ki: “İş yok, bari güvenlik görevlisi olalım, bekçi olalım,
polis olalım, uzman çavuş olalım.” Emniyet Genel Müdürlüğü Özel Güvenlik
Denetleme Başkanlığı verilerine göre, faaliyet izni verilen 1.430 özel güvenlik
şirketi ve 444 özel güvenlik eğitim kurumunun bulunduğu ülkemizde yaklaşık 300
bin özel güvenlik elemanı görev yapıyor. Silahsız güvenlik görevlileri yüz
saat, silahlı güvenlik görevlileri ise yüz yirmi saat eğitimden geçiyor. 
Konumuz
güvenlik görevlileri değil ama madem ülkemiz deprem ve beklenen, beklenmeyen
bir sürü felaketin yaşandığı bir bölgede, o an arama, kurtarma, yardım
faaliyetleri konusunda tecrübeli elemanlara da ihtiyaç duyuluyor. Mevcutta 300
bin güvenlik görevlisi var, güvenlik şirketlerinin yaptığı hesaplamalara göre
bu yıl 28 bin kişinin daha güvenlik sertifikası alması bekleniyor. Bu demektir
ki güvenlik görevlisi sertifikası almak için gereken eğitimlere zorunlu arama,
kurtarma, yardım eğitimleri de eklense sadece bu sene sertifika alması beklenen
28 bin arama, kurtarma, yardım konusunda eğitimli personelimiz olur. AFAD,
Kızılay, AKUT’un, belediyelerdeki itfaiye görevlilerinin ve hatta
askerlerimizin bu tür felaketlerde yaptığı görevler tabii ki yadsınamaz ama
yetersiz. Felaket anında ülkenin herhangi bir yerinden yardımcı kuvvetlerin
bölgeye intikalinde zaman kaybı yaşanıyor. Her ilimizde havaalanı yok, kaldı ki
havaalanı bile olsa uzman destek ekiplerinin bölgeye ulaşması için bile zamana
ihtiyaç var. Vatandaş zaten panik hâlinde, kurtarma ekipleri gelene kadar kendi
başının çaresine bakmaya çalışıyor ve felaket katlanıyor. Bakıyorsunuz enkazın,
binanın altında yaralı varken üzerinde vatandaşlar geziyor, yaralı kurtarılacak
vatandaşın ne yazık ki enkazdan cansız bedeni çıkarılıyor. Oysaki güvenlik
görevlilerine bu tür eğitimler verildiğinde ülkemizin her bölgesinde anında
müdahale edebilecek kurtarma ekiplerimiz bulunacak, hem zaman hem can
kayıplarının önüne geçilecektir.
Değerli
milletvekilleri, ülkemizde böyle bir eksik varken, kanun teklifinin 25’inci
maddesinde yer alan “4708 sayılı Kanunun 10 uncu maddesinin birinci fıkrasında
yer alan ‘kuruluşlarının’ ibaresi ‘kuruluşları ile laboratuvar kuruluşlarının’
şeklinde değiştirilmiştir.” düzenlemesi hakkında konuşmayı ülkemiz açısından
lüks buluyorum. Hükûmete tavsiyem, ülkenin gerçek gündemiyle bir an evvel
yüzleşmesi ve artık ne yapılacaksa yapılması konusunda bizlerin de verdiği
tavsiyeleri kulak ardı etmemesidir.
Saygılarımla
Genel Kurula arz ederim. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 25’inci maddesinde geçen “ile” ibaresi
yerine “ve” ibaresinin eklenmesini arz ve teklif ederiz.
 Mahmut
Toğrul Ali Kenanoğlu Oya
Ersoy
 Gaziantep İstanbul İstanbul
 Muazzez
Orhan  Hüseyin
Kaçmaz
 Van  Şırnak
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Hüseyin Kaçmaz’ın.
Buyurun.
(HDP sıralarından alkışlar) 
HÜSEYİN
KAÇMAZ (Şırnak) – Sayın Başkan, değerli milletvekilleri; hepinizi saygıyla
selamlıyorum. Görüşülmekte olan torba yasa teklifinin 25’inci maddesi üzerine
söz almış bulunmaktayım.
Torba
kanun teklifine baktığımızda, maalesef ki sanki ülkede halkın yakıcı ve elzem
sorunları yokmuş gibi Cumhurbaşkanına yeni bir saray yapılmak istendiğini
görüyoruz.
Değerli
arkadaşlar, yeni bir saray yapmak istiyorsunuz. Peki, halkın buna ihtiyacı var
mı? Size sormak istiyorum: Halk bu kadar yoksullukla, halk bu kadar sorunla
cebelleşirken gerçekten yeni bir saraya ihtiyacınız var mı? (AK PARTİ
sıralarından “Niye rahatsız oluyorsun?” sesi) 
Yok,
rahatsız olmuyorum, açıkça söyleyeyim, rahatsız olduğum yok ama halk rahatsız,
size onu söyleyeyim. En sonda söylemem gereken şeyi belki de en başta
söyleyeyim: Saray yapmayın, anket yapın, göreceksiniz ki her gün daha fazla
eriyorsunuz, artık kaybediyorsunuz, saltanatınız sallanıyor; bunu bilin
arkadaşlar. Sizler saray yapmakla uğraşırken, sizler her gün yandaşlarınıza
ülkenin bütçesini peşkeş çekerken halk yoksullukla boğuşuyor.
Şu
resmi size göstermek isterim, evet, belki hepiniz gördünüz: Adem Yarıcı,
Hatay’da kendini yakarak intihar etti “Açım, çocuklarım aç.” diyerek intihar
etti. Sizler Bitlis Ahlat’ta yeni bir saray yapmakla uğraşıyorsunuz. Eminim,
birçoğunuzun da vicdanına ağır geliyor bu durum ancak ne mümkün “Cumhurbaşkanı
istedi, o saray yapılacak.” diyorsunuz. Adem Yarıcı niye intihar etti, size
söyleyeyim: Hatay’da, Hatay’ın 5 kilometre ötesinde yürüttüğünüz İdlib’deki
savaş politikası sebebiyle yoksullaştı. İşsizlikten, yoksulluktan her gün
insanlarımız, halkımız artık intihar etmeye başladı. Buradan çok net bir
şekilde söylüyorum: İntihar çözüm değil, yoksulluk sebebiyle intihar etmek
yanlış. Bu tekçi zihniyete karşı, bu faşist uygulamalara karşı, bu halkın
iliğini sömüren düzene karşı bizler mücadele edeceğiz, örgütlü bir şekilde
mücadele ederek bunun üstesinden geleceğiz.
Değerli
milletvekilleri, dediğim gibi, birileri halkın iliğini sömürürken halkın üç
kuruş kazanmak için imanı gevriyor, tabiri caizse, imanı gevredi. Âşık Mahzuni
Şerif’in de dediği gibi: “Yoksulun sırtından doyan doyana.” Yoksulun sırtı tam
da bu, Adem Yarıcı’nın açık kalmış, yanmış, kor hâline gelmiş sırtı gibi. 
AKP
iktidarları döneminde her geçen gün bu halk yoksullaştı. Yoksulluğun, hukuksuzluğun,
adaletsizliğin temel sebebi demokrasiden uzaklaşmaktır ve savaş politikalarında
ısrar etmenizdir. 
Buradan
bir kez daha söylüyoruz, gerek Suriye politikasında gerek Kürt meselesinde
diyalog ve müzakereden başka çare yok. Sizler savaş politikasında ısrar ettikçe
halkımız yoksullaşıyor ve halkımız daha ağır bedeller ödemek zorunda kalıyor. 
Size
tekrardan söylüyorum, saray yapmayın çünkü bu saraylar yıkılacak, iktidarınızı
kurtaramayacak. Size son kez şunu söylüyorum, son olarak söylüyorum bunu: Saray
yapmayın çünkü ülkede yolsuzluğa, hukuksuzluğa ve yoksulluğa sebep olanların
yargılanacağı birçok adalet sarayı var. Onlar, bunların müsebbiplerinin en
yakın zamanda yargılandığı yerler olacaktır. 
Hepinizi
saygıyla selamlıyorum.(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
Sayın
Özkan, buyurun.
VI.- AÇIKLAMALAR (Devam)
29.- Denizli Milletvekili Cahit Özkan’ın, Şırnak Milletvekili Hüseyin
Kaçmaz’ın 161 sıra sayılı Kanun Teklifi’nin 25’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, hatip kürsüden konuşurken tabii grubumuza
sataştı ancak ben bu sataşmaları reddettiğimizi ifade ediyorum, bir de bilgi
vermek istiyorum, bahsi geçen Adem Yarıcı’yla ilgili. Ne Türkiye haklı
mücadelesini Suriye’de sürdürdüğü için ne de kürsüden bahsedildiği için böyle
bir olay cereyan etmiştir. Bakınız, zaten İdlib’de, Fırat’ın doğusunda ve
batısında terörle mücadelede ortaya koyduğumuz çalışmaların vatandaşımız
doğrudan arkasında durdu. Bütün siyasi parti gruplarının bir şekilde tabanının
da desteklediği çalışmalardır, o millî bir meseledir. Ancak Adem Yarıcı
hakkında şu anda elimize ulaşan bilgiyi sizlerle paylaşmak istiyorum, Genel
Kurulun bilgisine sunmak istiyorum: Eşi ve kendisi devletten sosyal yardım
alıyordu. 2010’da Antakya Devlet Hastanesinde antisosyal kişilik bozukluğu,
“bağımlılık sendromu” teşhisi konulmuş, bir psikolojik rahatsızlığı olduğu
hastane raporlarında mevcuttur. Yine, eşine şiddet uygulamış ve uzaklaştırma
kararı alınmış bir kişidir. Her zaman bu Genel Kurulda kadına karşı şiddetle
ilgili hassasiyetimizi bütün siyasi parti grupları da yine ifade ediyor.
Antakya Belediyesi, Hatay Büyükşehir Belediyesi, Valilik önünde müteaddit
defalar benzeri bir intihar girişiminde bulunmuştur. 
(Mikrofon
otomatik cihaz tarafından kapatıldı)
BAŞKAN
– Devam edin lütfen.
CAHİT
ÖZKAN (Denizli) – Yine, Toplum Yararına Çalışma Programı kapsamında işe
sokulmuş ancak işi beğenmediği için işten ayrılmıştır. Aileye, yani Adem
Yarıcı’nın ailesine, sosyal devlet olmanın gereği olarak 2012-2019 tarihleri
arasında 10 bin 764 lira 99 kuruş TL nakdî yardımda bulunulmuş, Antakya Sosyal
Yardımlaşma ve Dayanışma Vakfı tarafından, 33 bin 222 lira 37 kuruş olmak
üzere, toplamda 44 bin 87 lira yardımda bulunulmuştur. 
Genel
Kurulun bilgisine arz ederim.
FATMA
KURTULAN (Mersin) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Kurtulan.
30.- Mersin Milletvekili Fatma Kurtulan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
FATMA
KURTULAN (Mersin) – Teşekkürler Sayın Başkan.
AKP
Grup Başkan Vekili bu tarzından vazgeçmeli. Toplumun bir dramını burada dile
getirmeye çalışıyoruz. 
METİN
GÜNDOĞDU (Ordu) – Nerede? Yalan ya!
FATMA
KURTULAN (Mersin) – Daha önce de, güne başlarken de, burada çalışmalara
başlarken de aynı durumla karşı karşıya geldik. Şimdi, yine toplumumuzun önemli
bir sorunu olan alan üzerinden intiharlar gibi bir vakayı gündeme getirmeye
çalışıyoruz. Açlıktan, yoksulluktan toplu olarak insanların kendi yaşamına,
ailece yaşamlarına son verdiklerine tanıklık ettik, gördük, tartıştık da burada
bunu. 
METİN
GÜNDOĞDU (Ordu) – Ne alakası var ya! İş verdik.
FATMA
KURTULAN (Mersin) – Aslında bir hukukçudur. Şimdi, bir iktidarın, bir insan
için -kişilik haklarına da- hayatı boyunca tüm yaptığı, ne olmuş, ne bitmiş,
“Ama intihar edenin böyle böyle bir durumu da var, geçmişi de budur, sicili
budur.” diye kendini aklamaya çalışması gerçekten vahim bir durumdur, çok çok
acınacak bir durumdur. AKP Grup Başkan Vekili bu tarzdan vazgeçmeli, bunu
başka… Savunamıyorsa “Biz savunamıyoruz.” demeli ama aksi takdirde, bu yönteme,
hakikaten, Başkanım, sizin de müdahale etmeniz gerekiyor. Bu yol, yol değil;
doğru bir yaklaşım değil, vicdani de değil, vicdani bir durum, bir yaklaşım
değil.
Teşekkürler
Başkanım. 
BAŞKAN
– Sayın Özel…
31.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ve antisosyal kişilik
bozukluğunun bir hastalık olmadığına ilişkin açıklaması
ÖZGÜR
ÖZEL (Manisa) – Sayın Başkan, biraz önce, sabah Meclisin önünde yaşanan
olaydaki kişinin geçmişteki sabıkasından veya hâlen yürüyen bir davadan
bahsedilerek “İntihar girişiminde bulunan kişi böyle bir kişidir.” dendi.
Burada da yine yanlış bir şey var, bir sağlıkçı olarak uyarmak durumundayım:
Antisosyal kişilik bozukluğu bir hastalık değildir, antisosyal kişilik
bozukluğu bir belirtidir. Siz bunu burada, tutanak altında, canlı yayında
söylerseniz antisosyal kişilik bozukluğu belirtisine sahip birçok kişiyi bunun
bir hastalık olduğu noktasında rahatsız edersiniz, yakınlarını üzersiniz; kişilerin,
psikiyatrlarından almış oldukları bu telkin ve bu belirti üzerinden
kendileriyle yapılan sohbetleri değersizleştirirsiniz. Bazı şeyler… Şimdi, ben
sizin yaptığınız gibi yapmayayım ama hukukçu olduğunuza vurguyla “Bunun
Latincesini de bilirim, Türkçesini de…” Biz de bunun Latincesini de Türkçesini
de biliriz. Yaptığınız iş, söylem çok yönden züccaciyeci dükkânındaki fil gibi,
bir tarafımız bir tarafını, bir tarafımız bir tarafını deviriyor. Ya, insanları
adli sicilleri üzerinden kriminalize edip intihar girişimini bambaşka bir
boyuta çekiyorsunuz; bu sefer, burayı izleyen, antisosyal kişilik bozukluğu
-“sorunu” bile dememek lazım- belirtisiyle baş etmeye çalışan insanlara da
haksızlık ediyorsunuz. 
Teşekkür
ederim.
CAHİT
ÖZKAN (Denizli) - Sayın Başkan…
BAŞKAN
- Cahit Bey, buyurun.
32.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine, vatandaşlara mesele ne olursa
olsun sosyal devlet olmanın gereği olarak anne ve baba şefkatiyle yaklaşılması
bilincinde ve inancında olduklarına ilişkin açıklaması
CAHİT
ÖZKAN (Denizli) - Sayın Başkan, biz bu hususa ilişkin hem Meclis açılışında
anlattığımız meselelerin hem de şu an itibarıyla ifade ettiğimiz hususların
arkasındayız. Biz, meselenin, ne olursa olsun, velev ki bir psikolojik vaka
olsun velev ki istismar olsun, mutlaka vatandaşlarımıza sosyal devlet olmanın
bir gereği olarak anne ve baba şefkatiyle yaklaşılması gerektiğinin
bilincindeyiz, inancındayız. 
Onun
için, biraz önce ilgili vatandaşlarımızla ilgili anlattığımız hadiselerde -biz
arzu ederdik ki- mesela şöyle bir durum söz konusu olsaydı: Biz, bu hususta
istismarda bulunup… İşe sokulmasına rağmen -ki mevzuatımız buna müsait değil,
biliyorsunuz- bir kişi işten çıktıktan sonra… Efendim, işsizlik maaşı
bağlandığı takdirde ve devlet ona iş bulduktan sonra eğer o işten kendi
rızasıyla ayrılırsa mevzuatımıza, hukuk düzenimize göre -ki Avrupa
düzenlemeleri de aynı şekildedir- o zaman işsizlik maaşı da kesiliyor, evrensel
iş mevzuatı bunu gerektiriyor. Biz diyoruz ki, vatandaşlarımızla ilgili olması
gereken ideal düzenlemeler -eğer hayattaysa- ve bu düzenlemelere göre sosyal
devlet olmanın gereği olarak vatandaşlarımıza karşı yükümlülüklerimizi yerine
getirmişsek, bu durumda, vatandaşlarımız nezdinde eğer bir istismar söz
konusuysa, inanın, bu istismara karşılık vermek başka vatandaşlarımızın
-hakları nedeniyle- mağduriyetine neden olabilir. Devlet, Anayasa’nın 11’inci
maddesi çerçevesinde, “eşitlik kuralı” çerçevesinde vatandaşlarımızın emanetini
hakça paylaştırmayı gerektirir. Bu noktada devlet olarak bizim üzerimize
düşenleri ne kadar yerine getirebildiğimizi ifade etmek için söz almıştım.
Teşekkür
ediyorum.
FİLİZ
KERESTECİOĞLU DEMİR (Ankara) – Herkesin özel durumunu ortaya saçamazsınız
burada.
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan, buyurun. 
33.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, bu Meclise ne zaman intiharla ilgili bir
haber gelse, karşı taraftan, bu intihar edenin kişiliğiyle alakalı ya “Hırsız,
suçlu, adli yargıda devam eden şu kadar davası var.” veya “Bu konuda bu kadar
suçu var.” veya “akli dengesi bozuk” “psikolojisi bozuk” “potansiyel suçlu”
“provokasyon, eylem yapmaya hazır” gibi suçlamalarla bu intihar eylemlerini
basitleştiriyorsunuz. Bakın, hiçbir adam provokatif eylem yapmak üzere kendini
yakıp öldürmez. O noktaya geldiği zaman çok önemli psikolojik bir buhran
yaşadığı doğru, intihar etmek öyle kolay karar verilecek bir mesele değil ki
hayatınıza son veriyorsunuz. Ölmek bayılmaya benzemiyor, bayılıp bayılıp
ayılabiliyorsunuz da ölünce bir daha geri gelmek yok; adam hayatına son
veriyor, öyle ucuz bir iş mi ya! İlla o adam ya hırsız olacak ya manyak olacak
ya deli olacak! Ya, böyle bir suçlamayla bu işleri geçiştiremezsiniz. Adam
ölüyor ya ve diyor ki: “Çocuğum aç.” Bunun izahı gerekiyor. Bu şekilde, “Anayasa’nın
sosyal devlet ilkesinden kaynaklı bize verdiği vazifelerle bu kadar yardım
ettik…” Ya, millet “Çocuğum aç.” diyor, intihar ediyor. Bununla ilgili
araştırma önergesi istiyoruz “hayır” diyorsunuz; “Konuşalım.” diyoruz, intihar
edenleri suçluyorsunuz. Bunlar çözüm değil, bunlar şu anda sizi kandıran
çözümler; haberiniz olsun.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
34.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkanım, tabii, ben burada aslında biraz önce diğer
Grup Başkan Vekillerinin hassasiyetinin bizim de hassasiyetimiz olduğunu ifade
etmek istedim. Bakınız, hiçbir vicdan bir kişinin ölüme terk edilmesini kabul
edemez, asla. Yani bu noktada biz intiharları durdurmak için elbette farklı
tedbirler, yasal düzenlemeler yapmak zorundayız ancak sanki bizim tavrımız
intiharlardan vicdanen memnun olduğumuz imajı… Bunu kabul etmemiz mümkün değil.
LÜTFÜ
TÜRKKAN (Kocaeli) – Normal bir intihar değil; “Açım.” deyip intihar ediyor adam
bak, “Açım.” diye bağırıyor ya!
CAHİT
ÖZKAN (Denizli) – Sayın Grup Başkan Vekili, bakınız, biraz önce ben, sosyal
devlet… Ne kadar güzel. Yaptığımız yardımları, vatandaşlarımızın alın terinden
elde edilen bütçemizden kaynağı -o vatandaşımızı görmezden gelmeden- o
vatandaşımıza ulaştırmıştır sosyal devlet. Sosyal devlet ona 44.222 lira
yardımda bulunmuş, bunu ifade etmek istedim. Hepimizi üzmüştür, Allah mekânını
cennet eylesin, aziz milletimizin başı sağ olsun. Biz bu noktadaki
hassasiyetimizin ortak olduğu kanaatindeyiz. Mevzuatımızın yerine getirilmesi,
göz ardı edilmeden bir vatandaşa ulaşılması herhâlde devlet olarak gurur
duymamız gereken harekettir.
Teşekkür
ediyorum.
LÜTFÜ
TÜRKKAN (Kocaeli) – Sayın Başkan -mikrofonu açmazsanız- bir şey söyleyeceğim,
kayda geçsin diye söylüyorum.
BAŞKAN
– Yok, mikrofonu açacağım Sayın Türkkan. 
MAHMUT
TANAL (İstanbul) – Sayın Başkan… 
BAŞKAN
– Sayın Tanal, 60’a göre söz taleplerini kaldırdım, kestik. Bakın, Sayın Sümer
yanınızda, sıra onda eğer vermeye başlarsak. 
Buyurun
Sayın Türkkan. 
35.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin tekraren açıklaması
LÜTFÜ
TÜRKKAN (Kocaeli) – Sayın Özkan, bu mesele konuşulmaya başladığından beri ilk
etapta kalkıp bu vatandaşın suç dosyasını bize anlattınız. Yani bu adam intihar
etmeye kalkıyor ama bu adam aslında böyle suçlu…
CAHİT
ÖZKAN (Denizli) – Sabahki olayla ilgili…
LÜTFÜ
TÜRKKAN (Kocaeli) – Suçluysa, geçmişte suç işlediyse intihar etmesinde bir
mesele yok yani intihar edebilir! Niye? Geçmişte suç işledi çünkü bu,
intiharında bir beis yok!
CAHİT
ÖZKAN (Denizli) – Hayır, sabahki, Meclisteki olayla ilgili anlattım. Bu da
Hatay’daki… 
LÜTFÜ
TÜRKKAN (Kocaeli) – Şimdi de “Ya, biz buna zaten yardım ettik, niye intihar
etti?” gibi bir savunmaya geçtiniz. İkisinde de tutarlı hiçbir şey yok. 
Bakın,
bir daha söylüyorum: İntihar psikolojik bir mesele. O eşiğe gelen bir adamın
ruh hâlini bilemiyoruz ama “Açım.” deyip intihar ediyorsa, burada bu, sizin
ciddi anlamda düşünmeniz gereken bir mesele.
CAHİT
ÖZKAN (Denizli) – 44.222 lira yardım etmiş devlet; onu anlatmak istedim. 
LÜTFÜ
TÜRKKAN (Kocaeli) – Burada sadece psikolojik değil, sosyolojik ve iktisadi bir
mesele vardır. Bu meseleleri çözmek bu iktidarın meselesidir.
CAHİT
ÖZKAN (Denizli) – Hassasiyetiniz bizim de hassasiyetimiz Lütfü Bey. Bakınız, bu
ifadeler yarın maalesef intiharı teşvik gibi de algılanabilir; bunu yapmamak
lazım. 
LÜTFÜ
TÜRKKAN (Kocaeli) - Görmemezlikten gelmek, defteri kapatmak, halının altına
süpürmek değil, bu vatandaşın niye “Açım.” diye bağırdığını düşünmek
zorundasınız. 
HABİP
EKSİK (Iğdır) – İktidarınız döneminde antidepresan kullanımı arttı ya! Hepsi
sizin eseriniz!
BAŞKAN
– Evet, Grup Başkan Vekillerimizden, başka söz isteyen yok mu arkadaşlar? 
MAHMUT
TANAL (İstanbul) – Başkanım, yani bir dakika da değil, otuz saniye… Allah
rızası için ya!
BAŞKAN
– Sayın Tanal’ın açalım mikrofonunu.
MAHMUT
TANAL (İstanbul) – Çok teşekkür ederim. 
BAŞKAN
- Sayın Sümer, kusura bakmayın.
Arkadaşlar,
Sayın Tanal’ın işi var, ayrılacak Genel Kuruldan da o yüzden söz veriyorum. 
Buyurun
Sayın Tanal. 
36.- İstanbul Milletvekili Mahmut Tanal’ın, Türkiye Büyük Millet Meclisi
Kütüphanesine Anayurt gazetesinin getirilmesinin yasaklandığına ilişkin
açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, Değerli Başkanım; Türkiye Büyük Millet Meclisi Kütüphanesine
tüm gazeteler geliyor, tüm gazeteleri okuyoruz. Bu bizim öğrenme ve bilgilenme
hakkımız ve insan hakkıdır bu aynı zamanda ancak Türkiye Büyük Millet Meclisi
Kütüphanesine Anayurt gazetesi getirilmiyor, yasaklanmış durumda. 
Benim
sizden istirhamım… 2020’nin Türkiyesinde Meclis Kütüphanesine Anayurt
gazetesinin sokulmaması ayıp! Burada yasaklanması hakikaten bir insan hakkı ihlalidir,
bir demokrasi ihlalidir, basın özgürlüğü ihlalidir çünkü basın özgürlüğü insan
haklarının içerisine giriyor.
Sizden
bu konuyla ilgilenmenizi istirham ediyorum.
Selam
ve saygılarımı iletiyorum.
BAŞKAN
– Evet, teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– 26’ncı madde üzerinde 3 adet önerge vardır, aykırılık sırasına göre işleme
alacağım. 
Önergeyi
okutuyorum.
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 26’ncı maddesinin kanun teklifi
metninden çıkarılmasını arz ve teklif ederiz. 
 Mahmut
Toğrul Habip Eksik  Ali
Kenanoğlu 
 Gaziantep Iğdır
 İstanbul
 Oya
Ersoy Hüseyin Kaçmaz Muazzez
Orhan
 İstanbul
 Şırnak Van
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN TAHİR AKYÜREK (Konya) –
Katılamıyoruz Başkanım.
BAŞKAN
– Evet, önerge üzerinde söz talebi Sayın Oya Ersoy’un. 
Buyurun.
(HDP sıralarından alkışlar)
OYA
ERSOY (İstanbul) – Sayın Başkan, Genel Kurulu saygıyla selamlıyorum. 
Ben,
size bugün bu, zaman dilimi içinde mümkün olduğunca onuruna sahip çıkan bir
halkın eşitlik, özgürlük talebiyle sokakları doldurduğu Gezi direnişinden
bahsetmek istiyorum. 18 Şubatta bir iddianameye sıkıştırılan, sıkıştırılmaya
çalışılan Gezi direnişinin duruşması var ve orada yargılanan arkadaşlarımız
sadece 5-6 kişiden ibaret değil. Kimler Gezi’de bir aradaydı? Zaman
elverdiğince bunu anlatmaya çalışacağım.
Tarih
31 Mayıs 2013, bir halk, özgürlük ve saygı talebiyle tam 79 ilde -İçişleri
Bakanlığının verileriyle- 2,5 milyon kişi sokaklara döküldü. Bunun bir nedeni
vardı ve bunun ayak sesleri vardı. O şifre skandalları nedeniyle bugün mahkûm
ettiğiniz Ali Demir… On yıl boyunca hakları elinden alınan, üniversite hakkı
elinden alınan, geleceği elinden alınan liseliler sokaklardaydı, evet çünkü
geleceklerine sahip çıkıyorlardı; kadınlar sokaklardaydı çünkü yaşamlarına
müdahaleye karşı çıkıyorlardı. Evet, “3 çocuk, 5 çocuk doğurun.” “Kadın-erkek
eşitliğine inanmıyorum.” diyenlerin karşısında “Bizim gibi 3 çocuk, 5 çocuk
ister misiniz?” diye sokakları doldurdu insanlar, kadınlar ve sadece direnişi
değil, sadece talepleri değil, aynı zamanda direnişi de değiştirdi. “Küfürle
değil, inatla diren.” diyen kadınlar isyanın biçimini de değiştirdiler ve güney
illerinde özellikle neden bu kadar insan öldü ve bunlardan 3'ü Antakyalı, hiç
düşündünüz mü? Çünkü bu, aynı zamanda, AKP’nin Suriye politikalarına karşı
direnen Antakya halkının isyanıydı; bu, Alevilerin isyanıydı; yoksulluğa karşı
neoliberal politikalarla geleceği elinden alınan halkın tüm Türkiye’de
direnişiydi Gezi ve başından itibaren itibarsızlaştırmaya, bölmeye çalışılan
bütün çabalara rağmen her çevreden insan bir bütün olarak bir araya geldi; ne
Kürt-Türk diye bölebildiniz ne genç-yaşlı diye bölebildiniz ne kadın-erkek diye
bölebildiniz; hep beraber direndi herkes ve bu direnişe Lice’de saldırı
olduğunda “Diren Lice!” diye ses verdi Türkiye’nin dört bir tarafından eşitlik
isteyen, özgürlük isteyen halk. Ve sonuna geldik, bir iddianameye
sıkıştırılmaya çalışılıyor ve bedel ödetilmeye çalışılıyor. Bunun bir nedeni
var çünkü siz halkın isyan ettiği gerici politikaları, neoliberal politikaları
sürdürmekte ısrar ettiğiniz için yeniden bir isyanla karşılaşmamak üzere bedel ödetmeye
çalışıyorsunuz. 
Geçtiğimiz
gün Taksim Dayanışması bir açıklama yaptı -basını ele geçirdiğiniz için bu
açıklamayı duymamış olabilirsiniz- diyor ki: “Gezi davasında -hepimiz, sadece
Taksim Dayanışması değil- yargılananların ‘Yapmadım.’ ‘Etmedim.’ ‘Görmedim.’
‘Duymadım.’ demesini kimse beklemesin.”
ABDULLAH
GÜLER (İstanbul) – Kim onlar?
OYA
ERSOY (Devamla) – Evet, hiçbiriniz beklemeyin, biz hepimiz oradaydık, onurumuza
sahip çıktık, bu ülkede eşitlik ve özgürlük özlemimizi söyledik.
HABİBE
ÖÇAL (Kahramanmaraş) – Ülkeyi bölmek için oradaydınız!
OYA
ERSOY (Devamla) – Gezi davası, Ali İsmail Korkmaz’a son tekmeyi atan Polis
Mevlüt Saldoğan’ın mağdur sıfatıyla katılımını kabul ederek, akıl sağlığının
yerinde olmadığını kendisi de kabul etmiş olan tanığın sesli ve görüntülü
ifadesini avukatlardan sakınarak ve duruşma salonuna dahi getirmeden yargının
bir parçası olan savunma avukatlarını zan altında bırakarak yargılananların ve
savunma avukatlarının tanığa soru sorma
hakkını ihlal ederek, reddiheyet talebini hiçe sayarak, AİHM kararlarını da
tanımayarak, sadece hukukla değil; vicdanla, akılla ve mantıkla da ilişkisi
olmadığını ispat etmiştir. Gezi hiçbir iddianamenin hiçbir yeniden
kıymetlendirilmiş Fetullahçı dosyasının kirletemeyeceği kadar büyük bir toplumsal
gerçekliktir ve Türkiye’nin geleceğidir.
Biz
Taksim Dayanışması olarak, 2012 yılının Şubat ayında ilk toplantımızı
yaptığımız andaki taleplerimizin de Gezi Parkı’nda ağaçların kesildiği ve
çadırlarımızın yakıldığı günlerdeki tepkimizin de...
(Mikrofon
otomatik cihaz tarafından kapatıldı)
OYA
ERSOY (Devamla) – Son bir süre. 
BAŞKAN
– Tamamlayın.
OYA
ERSOY (Devamla) – ...gencecik çocuklarımıza kıyan, polis şiddetinden hesap
soran tutumumuzun da parklarda, meydanlarda, sokaklarda; özgürlük, demokrasi ve
insanca yaşam talep eden milyonların taleplerinin de kararlılıkla arkasında
durmaya devam edeceğiz. Bir suçlu arıyorsanız, evet, burada suçlu var. Bu
suçlu; Berkin Elvan, Ethem Sarısülük, Abdullah Cömert, Ali İsmail Korkmaz,
Mehmet Ayvalıtaş, Medeni Yıldırım, Hasan Ferit Gedik ve Ahmet Atakan’ın
katilleridir suçlu olan ve bunlardan mutlaka ve mutlaka bu ülkede hesap
sorulacak.
Bu
davada adı bile geçmeyen bu canlarımıza Gezi’yi sonuna kadar savunmak bizim,
hepimizin borcudur. Gezi’yi savunduk, savunmaya devam edeceğiz. 18 Şubatta da
Silivri’deyiz. (HDP ve CHP sıralarından alkışlar) 
CAHİT
ÖZKAN (Denizli) – Sayın Başkan...
BAŞKAN
– Sayın Özkan, söz vereceğim ama öncelikle Sayın Tanal’ın yapmış olduğu konuşma
üzerine bir bilgi paylaşacağım. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi Bilgiç’in, Anayurt
gazetesinin Meclis Kütüphanesine düzenli olarak geldiğine ve Meclisin dijital
ortamında da var olduğuna ilişkin açıklaması
BAŞKAN
- Değerli milletvekilleri, Sayın Tanal; Anayurt gazetesi Mecliste hem dijital
ortamda var hem de basılı olarak düzenli bir şekilde geliyor yani Meclis buna
abone, mobil uygulamadan da bakarak bunu görebilirsiniz. 
MAHMUT
TANAL (İstanbul) – Başkanım, şimdi kütüphaneye gidelim, yok. Oradaki arkadaşlar
da bana olmadığı yönünde beyanda bulunuyorlar. 
BAŞKAN
– Siz gideceksiniz, ben buradan kalkamıyorum, kusura bakmayın. 
Evet,
Sayın Özkan, buyurun. 
CAHİT
ÖZKAN (Denizli) – Sayın Başkan, efendim, hatip kürsüden sataştığı için...
BAŞKAN
– Buyurun Sayın Özkan. 
IX.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, İstanbul Milletvekili Oya
Ersoy’un 161 sıra sayılı Kanun Teklifi’nin 26’ncı maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; şu anda coğrafi bilgi
sistemlerine ilişkin kanunun görüşmelerine yeniden başladık ancak biraz önce
hatip kürsüden öyle bir konuşma yaptı ki resmen kin ve nefreti tahrik, isyan ve
maalesef, bu toplumun değerlerine, barışına nefret dolu bir konuşma yaptı.
Reddediyoruz. 
OYA
ERONAT (Diyarbakır) – Cahil! Cahil!
KEMAL
PEKÖZ (Adana) – Taksim de bu coğrafyada.
CAHİT
ÖZKAN (Devamla) – Bunların üzerinin kapatılacağını zannediyorsanız zaman
ilerledikçe tarihin yargısından, milletimizin süzgecinden, vicdanından geçtikçe
tarih ve millet nezdinde mahkûm olacaksınız. 
KEMAL
PEKÖZ (Adana) – Göreceğiz!
CAHİT
ÖZKAN (Devamla) – Gezi’yi konuşuyoruz. Yıl 2013, Mayıs ayı. 
HABİP
EKSİK (Iğdır) – Kulislerde parti arıyor sizin vekilleriniz. Bunu bilin!
Çatırdıyorsunuz! Çatırdıyorsunuz!
CAHİT
ÖZKAN (Devamla) – Eş zamanlı şekilde 30 Haziranda Mısır’da Tahrir Meydanı’nda
başlayan darbe teşebbüsüne benzer, yine eş zamanlı şekilde Ukrayna’da Turuncu
Devrimleri yaşadık. Sorosçular, Rockefellerlar, Rothschildler…
KEMAL
PEKÖZ (Adana) – Onlar sizin taraf.
CAHİT
ÖZKAN (Devamla) – …ne kadar sermaye, faiz, silah ve petrol üzerinden
emperyalizm varsa onların çığırtkanlığını yapıyorsunuz. (AK PARTİ sıralarından
alkışlar) 
OYA
ERONAT (Diyarbakır) – Aynen öyle.
CAHİT
ÖZKAN (Devamla) – Düşünün, toplantı ve gösteri yürüyüşleri oluyor, hak
talepleri oluyor ancak beş yıl üzerinden geçmesine rağmen Gezi’yi konuşuyoruz. 
KEMAL
PEKÖZ (Adana) – Sokağa çıkıp direndikleri için…
CAHİT
ÖZKAN (Devamla) – Niye biliyor musunuz? Çünkü Gezi, millî iradeye, milletin
barışına, huzuruna bir darbe teşebbüsüydü. 
MAHMUT
TOĞRUL (Gaziantep) – Hak talebi darbe teşebbüsü olarak değerlendirilemez.
CAHİT
ÖZKAN (Devamla) – Bakınız, o gün Gezi başarıya ulaşmış olsaydı aynen 15
Temmuzda olduğu gibi bugün buralarda oturamayacaktınız.
KEMAL
PEKÖZ (Adana) – Gezi demokrasi talebiydi.
CAHİT
ÖZKAN (Devamla) – Düşünün, bir Gezi kalkışması, bir kadın isyanı, sözde kadın,
sözde insan hakları üzerinden burada istismarda bulundunuz. Nasıl geldiniz de
Hatay’da Alevi vatandaşlarımız üzerinden kin ve nefreti tahrik suçunu şu
milletin kürsüsü üzerinden yaptınız. 
ALİ
KENANOĞLU (İstanbul) – Gezi’de öldürülenlerin hepsi Alevi. 
CAHİT
ÖZKAN (Devamla) – Sizin niyetinizi çok iyi biliyoruz. 
ALİ
KENANOĞLU (İstanbul) – Hepsi Alevi Gezi’de öldürülenlerin, hepsi Alevi.
CAHİT
ÖZKAN (Devamla) – Bakınız, ne kadar uğraşırsanız uğraşın bu ülkenin Kürtlerle,
Araplarla, Türklerle, Türkmenlerle barış içerisinde yaşama iradesini, bu iklimi
bozamayacaksınız, bozdurmayacağız! (AK PARTİ sıralarından alkışlar) 
HABİP
EKSİK (Iğdır) – Kürtlerin adını ağzınıza almayın, almayın! Şehirlerini
yıktınız, şehirlerini. Şehirlerini bombalarla yıktınız siz. Ağzınıza almayın
bari!
CAHİT
ÖZKAN (Devamla) – Daha yeni başlıyoruz, dur bakalım.
FATMA
KURTULAN (Mersin) – Sayın Başkan…
BAŞKAN
– Buyurun Sayın Kurtulan.
FATMA
KURTULAN (Mersin) – Sayın Başkan, sataşmadan dolaylı kürsüden söz istiyorum. 
ALİ
KENANOĞLU (İstanbul) – Onların katillerinin hiçbiri hesap vermedi. 
BAŞKAN
– Sayın Kenanoğlu, müsaade edin. 
OYA
ERONAT (Diyarbakır) – Sen PKK’dan bahset! Hangi katilden bahsediyorsun?
Saygısız! PKK katilinden bahset! 
ALİ
KENANOĞLU (İstanbul) – O katillerin hiçbiri hesap vermedi. Gezi’de katledilen gençlerin
hepsi Alevi’ydi. Hiç kimse hesap vermedi.
OYA
ERONAT (Diyarbakır) – Siz çok hesap veriyorsunuz! Azmettiriciler!
ALİ
KENANOĞLU (İstanbul) – Uğur Kurt cemevi önünde öldürüldü.
BAŞKAN
– Değerli milletvekilleri…
Evet,
Sayın Kurtulan, buyurun.
2.- Mersin Milletvekili Fatma Kurtulan’ın, Denizli Milletvekili Cahit
Özkan’ın sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
FATMA
KURTULAN (Mersin) – Sevgili kadınlar, söz alıp burada konuşsanız…
OYA
ERONAT (Diyarbakır) – Ya sana ne! Buradan konuşuyorum. Sana hesap mı vereceğim?
Allah, Allah…
FATMA
KURTULAN (Devamla) – “Bana ne?” değil. Bu Meclisin bir düzeni var, düzeni var.
(AK PARTİ sıralarından gürültüler) 
CAHİT
ÖZKAN (Denizli) – Ha, düzen… Teröre de karşı bir düzen göstersenize.
OYA
ERONAT (Diyarbakır) – Teröre karşı çık! Teröre karşı çık!
FATMA
KURTULAN (Devamla) – Öyle burası Dingo’nun ahırı değil. Öyle istediğiniz gibi
konuşamazsınız. İstediğiniz gibi bağırıp çağıramazsınız. 
Değerli
arkadaşlar…
OYA
ERONAT (Diyarbakır) – Bağırırım! Hadi engel ol!
BAŞKAN
– Sayın Eronat, lütfen… Müsaade edin arkadaşlar.
HASAN
ÇİLEZ (Amasya) – Fatma Hanım konuşsun oradan… 
HABİP
EKSİK (Iğdır) – Dinle, dinle!
FATMA
KURTULAN (Devamla) – Öyle elini uzatıp konuşma!
BAŞKAN
– Anlamadım Hasan Bey, duyamıyorum.
HASAN
ÇİLEZ (Amasya) – Oya Hanım’a her zaman hakarette bulunuyor, dikkat ediyorum. 
FATMA
KURTULAN (Devamla) – Sayın Başkanım, süreyi ben kullanmıyorum.
BAŞKAN
– Sayın Kurtulan, buyurun. 
FATMA
KURTULAN (Devamla) – Değerli arkadaşlar, Gezi, bütün halkların, kadınların,
gençlerin, ortak yaşam güvencesini tehlikede görüp, birlikte, Türkiye’de hep
beraber, demokrasi, barış, adalet altında birleşik bir ülkede demokrasinin inşa
edilmesi, risk görmesi karşısında, tehlikeyi görmeleri karşısında hep beraber
doğal gelişen… Bunun örgütleyicisi yoktu, bunu örgütleyen bir parti olmadı, bir
birey olmadı, bir dernek olmadı. Doğal gelişen… (AK PARTİ sıralarından
gürültüler)
MUSTAFA
DEMİR (İstanbul) – Örgütlü… Örgütlü…
FATMA
KURTULAN (Devamla) - Gezi Parkı üzerinden daha sonra insan hakları mücadelesine
dönüşen bir tepkiydi, bir refleksti. Bunu artık buraya koyun, anlayın. (AK
PARTİ sıralarından gürültüler)
MUSTAFA
DEMİR (İstanbul) – FETÖ’yle birlikte yaptınız. 
BAŞKAN
– Değerli milletvekilleri, az önce Sayın Özkan konuştu, kimse müdahale etmedi.
Lütfen…
FATMA
KURTULAN (Devamla) – Sizler “bir ağaç” diye dalga geçtiniz, “Bir ağaç için bu
isyan oluyor.” dediniz. Oysaki bir ağaç üzerinden sizin insanlığa, Türkiye’ye
uygulamak istediğiniz tahakküm kültürüne, yaklaşımına, politikalarınıza bir
tepkiydi. Bunu hâlâ anlamıyorsunuz. Birisi çocuk olan gencecik kaç tane insanın
canına kıydınız.
OYA
ERONAT (Diyarbakır) – Benim oğlum da çocuktu! Benim oğlum da çocuktu!
FATMA
KURTULAN (Devamla) – Siz kıydınız… Siz kıydınız…
OYA
ERONAT (Diyarbakır) – Eren de çocuktu!
FATMA
KURTULAN (Devamla) - Evet, senin oğlun da çocuktu Oya Eronat! Senin oğlun da
çocuktu! Onu da kınadık. Onu da kınıyorum.
OYA
ERONAT (Diyarbakır) – Hadi oradan! Hiç kınamadınız! Hiç kınamadınız!
FATMA
KURTULAN (Devamla) – Senin oğlun da çocuktu. Gelin, hep beraber bu Mecliste bu sorunu bitirelim. 
OYA
ERONAT (Diyarbakır) – Hiç kınamadınız!
FATMA
KURTULAN (Devamla) - Önce demokrasi, yönünüzü demokrasiye dönün. (AK PARTİ
sıralarından gürültüler)
OYA
ERONAT (Diyarbakır) – Hangi demokrasi? Dağ demokrasisi mi? 
FATMA
KURTULAN (Devamla) - Diktatörlerle iş görmekten, IŞİD’le iş görmekten vazgeçin.
Demokrasiye, adalete, barışa dönün yüzünüzü. Her gün bataklığa kendinizle
birlikte Türkiye’yi batırıyorsunuz.
OYA
ERONAT (Diyarbakır) – Biz Türkiye’nin sahibiyiz.
FATMA
KURTULAN (Devamla) - Adaleti, hukuku iyi uygulamıyorsunuz. Türkiye’yi
getirdiğiniz hâle bakın, rezil bir ülke hâline getirdiniz Türkiye’yi. (AK PARTİ
sıralarından gürültüler)
EROL
KAVUNCU (Çorum) – Rezil sensin!
FATMA
KURTULAN (Devamla) - Utanıyoruz, insanlar kapımızın önünde intihar girişiminde
bulunuyor.
OYA
ERONAT (Diyarbakır) – Hiç öyle bir şey yok. 
FATMA
KURTULAN (Devamla) - Grup Başkan Vekiliniz hâlâ nasıl konuşuyor! 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kurtulan. 
FATMA
KURTULAN (Devamla) – İnsanlar, o insan, intihar edenler ya size oy vermiş, ya
bana oy vermiş, ya başka birimize oy vermiştir.
İSMAİL
EMRAH KARAYEL (Kayseri) – Gezi’yle ilgili mesele ağaç değil, sen hâlâ
–anlamadınız diye “tweet” attılar- ne ağacından bahsediyorsun. Mesele ağaç
değil, sen hâlâ anlamadın mı?
FATMA
KURTULAN (Devamla) - Gelmiş şurada, kapımızda intihar girişiminde bulunuyor,
siz hâlâ lay lay lom gidiyorsunuz. (HDP sıralarından alkışlar) 
OYA
ERONAT (Diyarbakır) – Mesele ağaç değildi bilmiyor musun!
BAŞKAN
– Teşekkür ederim Sayın Kurtulan.
CAHİT
ÖZKAN (Denizli) - Sayın Başkan….
BAŞKAN
- Sayın Özkan, buyurun. (AK PARTİ sıralarından alkışlar)
OYA
ERSOY (İstanbul) – Niye direkt çıkıyor herhangi bir şey söylemeden.
FİLİZ
KERESTECİOĞLU DEMİR (Ankara) – Söz bile söylemeden çıkıyor. 
BAŞKAN
– Söyledi, söyledi; siz fark etmediniz. 
3.- Denizli Milletvekili Cahit Özkan’ın, Mersin Milletvekili Fatma
Kurtulan’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; eğer üzerinden beş
altı yıl geçmesine rağmen Gezi’yi konuşuyorsak elbette bütün müzakere
konularından önemlidir. 
Şimdi,
elbette Meclisin tutanakları tarihe not düşüyor. Ancak, bakınız, biz üzerine
vurgulayarak söylüyoruz: Gezi, Avrupa İnsan Hakları Mahkemesinin, uluslararası
sözleşmelerin tanımladığı toplantı, gösteri ve ifade hürriyetiyle
tanımlanamayacak; yaygın şiddet eylemleriyle kamu düzenini bozan, kamu
otoritesini ortadan kaldırmayı hedeflemiş ve o eylemlere katılanların da
ifadesinde olduğu gibi “Mesele ağaç değildir.” anlayışında sembolleşen, millî
iradeyi alaşağı etmeyi hedefleyen…
OYA
ERSOY (İstanbul) – Kamu düzenini polis bozuyor.
KEMAL
PEKÖZ (Adana) – Sizin şiddetiniz bozdu. 
HABİP
EKSİK (Iğdır) – Hepiniz Ali İsmail’in katilini koruduğunuz için
yargılanacaksınız, hepiniz! Burada, bu Mecliste katilleri koruduğunuz için
yargılanacaksınız.
BAŞKAN
– Arkadaşlar, lütfen…
CAHİT
ÖZKAN (Devamla) -…ve hiç kimsenin kabul edemeyeceği ve senkronik olarak o
dönemde meydana gelen Tahrir olaylarıyla Ukrayna’daki Turuncu Devrim’le bire
bir örtüşen maalesef bir darbe girişimidir. Bunun altını çizmek istiyorum.
GÖKAN
ZEYBEK (İstanbul) – Ne ilgisi var ya!
HABİP
EKSİK (Iğdır) – Hakkını isteyenleri yargıladığınız için muhakkak bir gün hesap
vereceksiniz hukuk karşısında. 
CAHİT
ÖZKAN (Devamla) – Ve özellikle vatandaşlarımızın gündelik hayatını tamamen
bloke edecek, Avrupa ortalaması hiçbir ülkede kabul etmeyeceğimiz bir
girişimdir. Bizim tavsiyemiz şudur…
FİLİZ
KERESTECİOĞLU DEMİR (Ankara) – 2,5 milyon insan!
HABİP
EKSİK (Iğdır) – Tavsiyeni öbür tarafa ver. 
CAHİT
ÖZKAN (Devamla) – Bakınız, tarih nezdinde mahcup olacaksınız, bunun dünyada
kabulü mümkün değil. Avrupa’daki dünya
zirvelerinin tamamında hafif bir gösteriye bile müsaade edilmezken…
FİLİZ
KERESTECİOĞLU DEMİR (Ankara) – Ya! Ya! Ya!
CAHİT
ÖZKAN (Devamla) - …maalesef o gün AKM’den Türk Bayrağı’nın indirilmesine bugün
alkış tutuyorsunuz. 
OYA
ERSOY (İstanbul) – Doğru konuşun, öyle bir şey yok! Doğru konuşun!
FİLİZ
KERESTECİOĞLU DEMİR (Ankara) – Yalan söyleme!
CAHİT
ÖZKAN (Devamla) - Bunu kabul etmiyoruz.
Teşekkür
ediyorum. (AK PARTİ sıralarından alkışlar) 
İSMAİL
EMRAH KARAYEL (Kayseri) – Gezi kalkışması örgütlü bir darbe girişimidir, içinde
FETÖ’nün de olduğu bir darbe girişimidir hem de.
ÖZGÜR
ÖZEL (Manisa) - Sayın Başkan…
BAŞKAN
– Sayın Özel, buyurun.
VI.- AÇIKLAMALAR (Devam)
37.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine, Taksim
Platformu üyelerinin taleplerine, Gezi’nin bu ülkenin onuru olduğuna ve sahip
çıktıklarına ilişkin açıklaması
ÖZGÜR
ÖZEL (Manisa) - Sayın Başkan, kendilerine anlatılanlara, kendilerine söylenen gerçek
dışılıklara sahip çıkmaları bir yana ama –bakalım- dedikleri o ki: “Gezi bir
darbe girişimi, Gezi gerçekleşseydi bu Meclis ortadan kalkacaktı.” 
Taksim
Platformu üyeleri Başbakan Vekili Bülent Arınç’la konuşuyorlar ve diyorlar ki:
“Bu 7 talebimiz yerine gelirse hep birlikte Gezi Parkı’nı boşaltarak barışçıl
bir şekilde evlerimize döneceğiz.” Şimdi o talepleri okuyorum: 
“1)
Gezi Parkı’na Topçu Kışlası yapmazsanız, 
2)
AKM’nin yıkımından vazgeçerseniz,
3)
Olaylara neden olan görevlileri görevden alırsanız.” FETÖ’cüleri diyor.
“Oradaki valinin de, emniyet müdürünün de, zabıtaların da FETÖ’cü olduğu ortaya
çıktı.” diyorsunuz ya siz, “Gezi’de FETÖ provokasyonu…” Biraz önce de laf
attınız ya, “FETÖ’yle el ele.” dediniz. O gün FETÖ’yle iç içe, el ele olan
FETÖ’cü valiyi görevlendirenin kim olduğunu biliyorsunuz. 
“4)
Gaz bombasının -silah gibi kullanılarak özellikle göz kayıplarına neden oluyor-
amacı dışında kullanımı yasaklansın,
5)
Taksim ve Kızılay barışçıl gösterilere açılsın,
6)
İfade özgürlüğünün önündeki engeller kaldırılsın, bu konuda beyanda bulunulsun,
7)
Yapılan haksız gözaltılara son verilsin.”
“Cumhurbaşkanı
istifa etsin.” diyen yok. “Meclis ortadan kalksın.” diyen yok. “Anayasa ortadan
kalksın -yeni bir anayasa dayatan yok- ülkeyi ben yöneteceğim.” diyen yok.
“Yaşam biçimime müdahale etme, bana saygılı ol, devlet olarak orantısız güç
kullanma, kafana göre ‘Topçu Kışlası yapacağım.’ diye ‘31 Mart vakasının
rövanşını alacağım.’ diye tarihî, olmadık işlerin içine girme.” Bunları
söyleyen gençler var.
ÜMİT
YILMAZ (Düzce) – Kim onlar?
ÖZGÜR
ÖZEL (Manisa) - Ve diyorlar ki: “Bu talepleri yerine getirirseniz biz hep
beraber Gezi Parkı’ndan evlerimize döneceğiz.” Şimdi siz diyorsunuz ki: “Gezi,
darbeydi. Gezi başarılı olsaydı Meclis…”
(Mikrofon
otomatik cihaz tarafından kapatıldı) 
İSMAİL
EMRAH KARAYEL (Kayseri) – Bütün flamaları gördük 3’üncü günü Gezi Parkı’nda.
Orada nelerin yapıldığını hepimiz gördük. 3’üncü günü bütün terör örgütlerinin
flamaları vardı, PKK dâhil!
BAŞKAN
– Tamamlayın sözlerinizi.
ÖZGÜR
ÖZEL (Manisa) – Biz bu Meclisten çıktık, Mahmut Tanal’la kara yoluyla gittik o
gece ve orada gençleri gördük, orada barışçıl insanları gördük. Orantısız
müdahalelere karşı farklı grupların çatışma meselesi on binde, yüz binde 1’dir
Gezi’de. Gezi’de, Paris Komünü gibi, milletin yiyeceğini, içeceğini, parasını
paylaşıp parkına, ağacına, yaşam biçimine sahip çıkışını gördük. Gezi, bu
ülkenin utancı değildir; Gezi, bu ülkenin onurudur, onurumuza sahip çıkıyoruz.
(CHP sıralarından alkışlar) 
İSMAİL
EMRAH KARAYEL (Kayseri) – Doğru söylemiyorsun! Bütün terör örgütleri Gezi
kalkışmasının 3’üncü günü oradaydı.
ÖZGÜR
ÖZEL (Manisa) – Sen yarattın o ortamı!
ERKAN
AKÇAY (Manisa) – İhtilal hareketi olduğunu itiraf ediyor Paris Komünüyle
karşılaştırarak. “İhtilalci bir davranış.” diyor, ihtilalci bir hareket
olduğunu itiraf ediyor “Paris Komünü” diyerek. 
BAŞKAN
– Sayın Özkan…
TURAN
AYDOĞAN (İstanbul) – Hakan Şükür nerede? Nerede Hakan Şükür? Milletvekilinizdi!
ALİ
KENANOĞLU (İstanbul) – Terörist, Valiydi; Valiyi görevden aldınız!
BAŞKAN
– Arkadaşlar, müsaade eder misiniz.
İSMAİL
EMRAH KARAYEL (Kayseri) – Gezi örgütlü bir darbe girişimidir!
ALİ
KENANOĞLU (İstanbul) – Vali, teröristti; Vali, Vali!
BAŞKAN
– Müsaade edin lütfen.
38.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine, Gezi ve benzeri kalkışmalara
fırsat verilmemesinin demokratik kazanım olduğuna ilişkin açıklaması
CAHİT
ÖZKAN (Denizli) – Sayın Başkan, Türkiye’de, bütün dünya devletlerinde olduğu
gibi, anayasal düzen bellidir; devletin iş ve eylemleri nasıl cereyan eder,
Anayasa’da yazar. Bir ülkede parlamento, hükûmet nasıl çalışır, nasıl karar
alır bellidir. Şimdi, seçilmiş Hükûmet, seçilmiş Parlamento karar alıyor ve bu
ülkede yapılacak icraatlarla ilgili yol alıyor; üçüncü havalimanı, üçüncü
köprü, Osmangazi, Avrasya Tüneli. 
Şimdi,
“ağaç” diye başlayıp, yaygın tedhiş eylemleriyle devam edip, sonra yapılan
görüşmelerde o ağacın tamamen dışına çıkarak, bugün memleketimizin yüzünü
güldüren icraatları durdurma talebinde bulunuyorlar. (CHP ve HDP sıralarından
gürültüler) Hamdolsun, her şeye rağmen bunları hayata geçirdik ama ne gariptir
ki Taksim Platformunun o gün dönemin Başbakan Yardımcısı Sayın Bülent Arınç’la
yaptığı görüşmelerdeki talepleri ile o gün FETÖ’cü hâkim ve savcıların devlet
içerisinde durdurmaya çalıştıkları bu talepler üst üste örtüşüyor.
OYA
ERSOY (İstanbul) – İddianameyi FETÖ’cüler yazdı… 
CAHİT
ÖZKAN (Denizli) – Ha demek oluyor ki Taksim Platformu ile Gezi kalkışması ile
FETÖ’nün devlet içerisindeki unsurlarının eylem ve işlemleri o gün aynı
istikametteydi.
OYA
ERSOY (İstanbul) – O sizin hatanız, akademisyenlerin değil.
KEMAL
PEKÖZ (Adana) – Emniyet Müdürünüzü kutluyordunuz o zaman.
CAHİT
ÖZKAN (Denizli) – Onun için, millî irade, seçilmiş Parlamento ve Hükûmetin
almış olduğu kararlar demokrasi açısından önemlidir ve bu çerçevede yolumuza
devam ettik, Gezi ve benzeri kalkışmalara da fırsat vermedik. Bu bir demokratik
kazanımdır. 
Teşekkür
ediyorum. 
OYA
ERSOY (İstanbul) – Bu ülkede halk sizin Anayasa’ya uygun davranmanızla
uğraşıyor.
İSMAİL
EMRAH KARAYEL (Kayseri) – Gezi kalkışması sürecinde neden Başbakanlık ofisini
işgal etti teröristler?
BAŞKAN
– Sayın Özel, kifayetimüzakere, başka söz vermeyeceğim, gerekiyorsa ara
vereceğim, söyleyeyim.
Buyurun.

39.- Manisa Milletvekili Özgür Özel’in, Gezi’nin yaşandığı dönemdeki
İstanbul Valisi ile İstanbul İl Emniyet Müdürünün FETÖ’cü olduğunun ortaya
çıktığına ilişkin açıklaması
ÖZGÜR
ÖZEL (Manisa) – Sayın Başkan, Gezi’nin yaşandığı dönemde İstanbul Valisinin -ki
bu ülkede herhâlde en güvendiğiniz valiyi İstanbul’a atarsınız- ve İstanbul İl
Emniyet Müdürünün FETÖ’cü olduğu ortaya çıktı.
CAHİT
ÖZKAN (Denizli) – Onun için eylemler yaygınlaştı zaten.
FİKRET
ŞAHİN (Balıkesir) – Kim atadı Sayın Başkan, kim atadı? 
ÖZGÜR
ÖZEL (Manisa) – Onların atamalarının altında partinizin Genel Başkanının imzası
var, birincisi.
FİKRET
ŞAHİN (Balıkesir) – Biz mi atadık onları?
BAŞKAN
– Fikret Bey, Grup Başkan Vekiliniz konuşuyor.
ÖZGÜR
ÖZEL (Manisa) – İkincisi: Olayların tırmanmasıyla ilgili yaşanan süreçte
masumane 3-5 tane çadırın yakılmasıyla olaylar tırmandı.
O
gün burada bir gensoru görüşmesinden dolayı bulunan Grup Başkan Vekilimiz Akif
Hamzaçebi apar topar gece yarısı yetişip gitti, Taksim Bileşenleriyle “Bu sorun
nasıl ortadan kalkar?” diye görüşme yaptı; kendisi burada. Dediler ki: “Biz
taleplerimizi, bu talepleri okuyalım, daha sonra da Hükûmet burada bir adım
atsın, bu iş ancak böyle çözülür.” Daha sonra Muammer Güler’in yasal olmayan
şekilde ele geçirilen ama kendisinin de inkâr etmediği “tape”lerinde bunları,
“Gelen böyle bir teklifi ben patrona ilettim ama patron Nuh diyor peygamber
demiyor.” dediğini de hepimiz dinledik. “Patron” denen, hâlâ partinizin Genel
Başkanı. Gezi’yi tırmandıran, partinizin Genel Başkanı. Gezi’yi kendisi için
bambaşka bir boyuta çekmeye çalışan, oradan kendini mağdur yaratan, partinizin
Genel Başkanı. FETÖ’cüleri atayan, partinizin Genel Başkanı. (CHP sıralarından
alkışlar, AK PARTİ sıralarından gürültüler) 
EROL
KAVUNCU (Çorum) – Hadi oradan!
BAŞKAN
– Sayın Özkan…
40.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
biz bu meselenin ehemmiyetini biliyoruz, bunun için üzerine gidiyoruz. Her
şeyden önce, bugün millî iradeye bir saygısızlıktır. Sayın Cumhurbaşkanımız o
dönem Başbakan ve bir patron değil, bu ülkenin seçilmiş Hükûmet başkanı.
ÖZGÜR
ÖZEL (Manisa) – Ben demedim ki. Muammer Güler, oğlunun adı Barış.
CAHİT
ÖZKAN (Denizli) – Bu bağlamda, Türkiye’de o dönemde yaşanan olaylar
milletimizin yargısından geçti. Gezi kalkışmasının hemen sonrasında bu ülkede
yaşanan o tedhiş eylemleri devam etmiş olsaydı bugün halkına kurşun sıkan
Mısır’daki Sisi benzeri bir darbeyle karşı karşıya kalacaktık. Allah’tan o
zamanki Hükûmetimizin dirayetiyle, milletimizin desteğiyle bertaraf ettik. Ama
ne var ki o dönem bu mücadeleyi yalnız yürüttüğümüz için 15 Temmuz geldi önümüze,
bu milletin tepesine kurşun sıktı. 
Demek
oluyor ki bu ülkede o dönem yaşananlara baktığımızda, apaçık bir darbe
teşebbüsüydü. Talepler doğrudan darbecilerin talepleriydi ve bu ülkenin
seçilmiş Hükûmetini alaşağı etme girişimiydi.
Teşekkür
ediyorum.
BAŞKAN
– Sayın Akçay…
41.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ve Gezi hadiselerinin 2013
Mayısında bir ayaklanma hareketi başlatmaya yönelik hadiseler olduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Tabii,
Sayın Cahit Özkan’ın görüşlerine ben Milliyetçi Hareket Partisi olarak
katılmam. Milliyetçi Hareket Partisi her zaman hukuk düzeni içerisinde, sokak
hareketlerini asla tasvip etmeyen bir siyasi parti olmuştur. Gerek birtakım bu
hareketlerle gerekse FETÖ hadisesiyle kendi gündemi çerçevesinde bu mücadeleyi
vermiştir. 
Bu
Gezi hadiseleriyle ilgili tartışmalarda dikkatimi çeken şu oldu, en güzel
tanımı da Sayın Özgür Özel yaptı ve Paris Komününe benzetti. Evet, Gezi
hadiseleri 1871 yılında Paris’te Almanya’yla, Prusya’yla savaş sonunda doğan
bir iç kargaşadan yararlanmak suretiyle başlatılan bir ayaklanma hareketidir ve
iki aylık süren bir hükûmet de kurmuştur. Bize göre Gezi hadiseleri de 2013
Mayısında bir ayaklanma hareketi başlatmaya yönelik hadiselerdir. Bunun 2
ağaçla, 3 ağaçla, çevrecilikle alakasının olmadığı da sonradan açık bir şekilde
ortaya çıkmıştır. 
MAHMUT
TANAL (İstanbul) – MHP milletvekilleri de geldi.
ERKAN
AKÇAY (Manisa) - Hiçbir Milliyetçi Hareket Partisi milletvekili de
katılmamıştır. 
MAHMUT
TANAL (İstanbul) – Celal Adan Bey de geldi. 
ERKAN
AKÇAY (Manisa) - Sayın Genel Başkanımız da “Katılmak isteyen varsa partiden
istifa eder, öyle gider.” şeklinde beyanatta bulunmuştur. Geçtiğimiz yasama
dönemlerinde de bunları yeterince tartıştık ama Sayın Özgür Özel Bey “Paris
Komünü” benzetmesiyle Gezi olaylarının gerçek tanımını da yapmıştır,
kendilerini tebrik ediyorum.
Teşekkür
ediyorum.
FATMA
KURTULAN (Mersin) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Sataşma yok efendim, size teşekkür etti.
ÖZGÜR
ÖZEL (Manisa) – Biz de sataşmadan istemedik zaten.
FATMA
KURTULAN (Mersin) – Yok, ben sadece kayıtlara geçsin diye…
O
zaman Sayın Bahçeli’nin “Haysiyetli insanların bu düzene karşı bir tepkisi.”
diye bir beyanı var, onu da Milliyetçi Hareket Partisine hatırlatayım. O dönem
-Sayın Özkan doğru söylüyor- AKP bir yandaydı, tüm muhalefet bir yandaydı o
zaman Gezi’ye karşı. MHP’nin o zaman bunu “Haysiyetli insanların demokratik bir
refleks olarak bu düzene, bu sisteme -tam bire bir sözcükleri değil tabii ki
ama genel olarak- bir tepkisi.” olarak da değerlendirdiğini hatırlatırım.
CAHİT
ÖZKAN (Denizli) – Ama sonra haysiyetsizler geldi işin içine. 
BAŞKAN
– Kifayetimüzakere Sayın Özel.
ÖZGÜR
ÖZEL (Manisa) – Tamam, olur Sayın Başkanım. Benden sonra olur ama…
BAŞKAN
– Yok, yok, kifayetimüzakere…
ÖZGÜR
ÖZEL (Manisa) – Hayır, buna cevap vermem lazım Sayın Başkan.
BAŞKAN
– Bir şey demediler ki efendim. Paris Komününü sizin ortaya koymanıza teşekkür ettiler
yani “Doğru bir yaklaşım.” diye. 
ÖZGÜR
ÖZEL (Manisa) – Bir müsaade ederseniz Sayın Başkanım…
BAŞKAN
– Buyurun.
42.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, bir kez “Hiçbir MHP’li katılmadı.” dendi. Ben
Gezi’de Lütfü Türkkan’ı biliyorum, o zaman MHP Milletvekili, şahitliğine
başvuralım. Ben Celal Adan’ı… 
MUHAMMED
LEVENT BÜLBÜL (Sakarya) – Maskeyle barikat mı kurdu?
ÖZGÜR
ÖZEL (Manisa) – Celal Adan, Ali Torlak… 
MUHAMMED
LEVENT BÜLBÜL (Sakarya) – Maskeyle barikat mı kurdular? Allah Allah, öyle
girmeye gerek yok.
ÖZGÜR
ÖZEL (Manisa) – Bakın, ben söyleyeyim de… Celal Adan Siyasi İşlerden Sorumlu
Genel Başkan Yardımcısı MHP Milletvekili; Ali Torlak orada; Sayın Bülent
Karataş şimdi vekil, o zaman İstanbul İl Başkanı, orada; Sayın Lütfü Türkkan
orada. 
LÜTFÜ
TÜRKKAN (Kocaeli) – Maskeyle barikat kurmaya gitmedik ama.
ÖZGÜR
ÖZEL (Manisa) – Sayın Lütfü Türkkan dönemin MHP Milletvekilidir, Gezi’ye
gitmiştir, Gezi’de sizinkiler de bizimkiler de çatışmamıştır, kimsenin burnu
kanamasın diye gayret gösterilmiştir. O dönemde Sayın Bahçeli’nin tanımı
ortadadır, o dönemde MHP’nin yaklaşımı ortadadır. Zaten “Gezi mücadelesinde AK
PARTİ olarak yalnız kaldık.” diyerek ittifak ortağınız da bu tutumunuzu teyit
etmektedir. 
Teşekkür
ediyorum.
BAŞKAN
– Sayın Akçay, buyurun.
43.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, şimdi, Sayın Özel’in söyledikleri benim
söylediklerimin karşılığı değildir. Paris Komünü benzetmesi fevkalade
önemlidir. 
ÖZGÜR
ÖZEL (Manisa) – Orada sıkıntı yok, ben söyledim, Paris Komünündeki gibi dedim. 
ERKAN
AKÇAY (Manisa) - Siz söylediniz. 
Zaten
Paris Komünü demek Gezi olaylarının bir ayaklanma hareketi olduğunu itiraf
etmek demektir, bunu söylemek istiyorum.
ÖZGÜR
ÖZEL (Manisa) – Allah Allah.
ERKAN
AKÇAY (Manisa) – İkincisi, Sayın Başkan, o dönemde İstanbul il başkanımız
şimdiki Antalya Milletvekilimiz Sayın Abdurrahman Başkan da burada, orada
yaşanan hadiseleri ve yaptıklarını da grubumuz adına açıklayacak. Söz vermenizi
istirham ediyorum, bu tartışmanın bir devamı olarak
BAŞKAN
– Buyurun.
44.- Antalya Milletvekili Abdurrahman Başkan’ın, Gezi Parkı’ndaki
ağaçların kesilmemesine dair basın açıklaması yaptıklarına ancak 2’nci gününden
itibaren Gezi’nin farklı bir boyuta taşındığına ilişkin açıklaması
ABDURRAHMAN
BAŞKAN (Antalya) – Sayın Başkan, değerli milletvekilleri; Gezi olaylarıyla
ilgili iki aşama vardır. Bir, Gezi Parkı’yla ilgili yapılan ağaç kesimine karşı
yapılan açıklamadır. Basın açıklaması ve Gezi olayları, ikisi ayrı bir
faktördür. Gezi olayları daha istismar edilmeden önce evet, ben İstanbul il başkanıydım
o dönemde, o zaman bizim milletvekillerimiz Celal Adan, Lütfü Türkkan vardı ve
Ali Torlak ile Atila Bey de vardı. Biz basın açıklamasında bu parkın
yeşilliğinin, bu alanın düzeninin bozulmaması, kesilmemesi, Taksim’de nefes
alınabilecek tek yerin burası olduğu, buranın bizler kadar kuşların da
karıncaların da hakkı olan bir yer olduğu açıklamasını yapan benim ama ne zaman
ki Gezi’nin 2’nci, 3’üncü gününden sonra oraya örgütlerin gelmesiyle ve
oralarda PKK’nın bayrakları ve AKM’nin üstüne Deniz Gezmişlerin resimleri
açıldıktan sonra olayın rengi değişmiş ve olay başka bir boyuta taşınmıştır. 
(Mikrofon
otomatik cihaz tarafından kapatıldı)
BAŞKAN
– Buyurun.
ABDURRAHMAN
BAŞKAN (Antalya) – Gezi’de bizim yaptığımız açıklama sadece Gezi Parkı’ndaki
ağaçların kesilmemesine ve buranın nefes alınacak bir yer olduğuna dair yapılan
basın açıklamasıdır ve biz bugün de o günün arkasında dururuz. Ama Gezi
olayları o boyuta geldiği anda ben Sayın Genel Başkanımıza geldim, dedim ki:
“Bu olay masum bir hareketten çıkmış, Gezi Parkı’yla ilgili ağaç olayından
çıkmış, terör örgütlerinin yuvası hâline gelmiş ve bir ayaklanma hareketine
dönüşmüştür.” Gezi’nin 2’nci gününden itibaren -3’üncü günü özellikle- bu
farklı bir boyuta taşınmıştır. Burada Meclisimizi doğru bilgilendirmek adına da
bunu ifade etmek istiyorum. (MHP sıralarından alkışlar)
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, buyurun.
45.- Manisa Milletvekili Özgür Özel’in, Devlet Bahçeli’nin Gezi
olaylarıyla ilgili 7 Haziran tarihli konuşmasına ilişkin açıklaması
ÖZGÜR
ÖZEL (Manisa) – Sayın Başkan, tabii beyanlar çok değerli, Lütfü Türkkan’ın da o
günle ilgili açıklaması çok değerli. Şunu da söyleyelim: “Gezi’nin 1’inci,
2’nci günü” dediğiniz, 30-31 Mayıs. Sayın Devlet Bahçeli’nin Gezi olaylarıyla
ilgili, Gezi’de yaşananlarla ilgili sağduyu çağrısı olarak da nitelendirilen 7
Haziran tarihli konuşmasını sadece ana başlıklarından okursanız; “Başbakan
Erdoğan’ın intikamcı beyanları ülkede çok tehlikeli bir ortama davetiye
çıkarmaktadır.” “Düşmanca yaklaşımları toplumsal öfkeyi sürekli tahkim etmiş,
Taksim’de de gün yüzüne çıkmıştır.” “Taksim Gezi Parkı’ndan Erdoğan’a çok iyi
bir cevap verilmiştir.” Açın Google’dan, Sayın Devlet Bahçeli’nin 7 Haziran
açıklamasına bakın, Gezi’nin 8’inci 9’uncu günündeyiz. “PKK‘nın devlet-millet
cepheleşmesini çıkarmak maksadıyla uğraştığı gün gibi ortadadır.” diye de bir
konuya dikkat çekiyor ve “Kâbus senaryosunun karanlık faillerine izin vermemek
için birlik beraberlik içinde olunmalıdır.” diye söylüyor. “Şiddet ve toplumsal
başkaldırıyla hiçbir sorunumuz kalıcı olarak çözülmez.” diyor ve olayların
geldiği noktada Recep Tayyip Erdoğan’a “Her kaybın sorumlusu Başbakan
Erdoğan’dan başkası olmayacaktır” diyor. 7 Haziran; açın, okuyun, meselenizi
davanızı ona göre savunun. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – MHP’nin tutumunu farklı göstermek ne işime gelecek? MHP’nin
bugünkü pozisyonu başka o günkü toplumsal pozisyonu başka. Biz, o günkü MHP’yle
Cumhuriyet Halk Partililerin ilişkisini de biliyoruz, buradaki tepkinizi de
biliyoruz. Bahçeli’nin açıklaması dün gibi hafızamızdaydı. Açıklamada bizi
tanıtıyor. İsteyin açıklamanın çıktısını, okuyun söylenecek hiçbir şey yok,
bunun üzerine daha ne söyleseniz boş. “Paris Komünü” benzetmesi son derece
bilinçli şekilde orada herkesin her şeyi paylaştığı gibi Gezi Parkı’nda bir
sistem kurdular ve fakir ile zengin ayrımı olmadan orada yaşadılar. Ayrıca ben
Paris Komününden neden utanayım, neden çekineyim? O konuda da hiçbir sıkıntım
da yoktur.
Teşekkür
ediyorum.
MUHAMMED
LEVENT BÜLBÜL (Sakarya) – Açıldığı zaman utanılacak şeyleri görürüz, bir
sıkıntı var mı, yok mu görürüz. Kızıl bayrakları çektiler Paris’e.
BAŞKAN
– Sayın Akçay, buyurun.
46.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, tabii, o Gezi hadiselerinde BBC’nin, CNN’in,
uluslararası televizyonların niye karargâh kurduğunu da bir parantez olarak
ifade edelim. Sosyal meselelere bakışımızda herhangi bir değişiklik olmamıştır.
Şunu da hatırlıyoruz tabii, bu Gezi hadiselerine bakışta o dönemde Sayın Bülent
Arınç’ın, o zamanın Cumhurbaşkanı Sayın Abdullah Gül’ün de farklı yaklaşımları
olmuştu ilk başlarda. Şimdi, Özgür Bey’in atıfta bulunduğu Genel Başkanımızın
konuşmasında “Sokaklar karanlıktır, dibi görünmeyen kuyulardan su içmeyiz.”
ifadelerinin yanı sıra, gençlere sesleniyor Genel Başkanımız “Gücünüzü gösterin
ve sandığa mührünüzü vurun. Gece parkta yatmakla, sokaklarda didişmekle bir
yere varamazsın. Bu oyunlara düşmeyiniz…”
ÖZGÜR
ÖZEL (Manisa) – Benim okuduğum yok mu açıklama, 7 Haziran?
MUHAMMED
LEVENT BÜLBÜL (Sakarya) – Devamını okumadın.
ÖZGÜR
ÖZEL (Manisa) – Hayır, ana başlıkları okudum tek tek. 
MUHAMMED
LEVENT BÜLBÜL (Sakarya) – Bir dinle, dinle.
ERKAN
AKÇAY (Manisa) – “Toplam nüfusun yüzde 13'ü 18 ile 25 yaş grubudur. 10 milyon
nüfusa sahipsin genç kardeşim, gazla taşla oyalanma; gençlik iradesini
demokrasi içerisinde sandığa götür…” diyerek devam ediyor.
ÖZGÜR
ÖZEL (Manisa) – Devamını oku, Allah aşkına oku.
ERKAN
AKÇAY (Manisa) – Ya, yeter bu kadarı.
Teşekkür
ederim.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Oku, oku, orada bir şey diyor, Erdoğan’a bir şey söylüyor. Ne
yapsın, nereye göm diyordu, kimi gömüyor?
ERKAN
AKÇAY (Manisa) – Onu da sen oku o kadar meraklıysan.
BAŞKAN
– Açalım Sayın Akçay’ın mikrofonunu.
MUHAMMED
LEVENT BÜLBÜL (Sakarya) – Ya, okuyabilirsin canım, ne söylediysek o ya. Allah
Allah!
ÖZGÜR
ÖZEL (Manisa) – Ya, söyleyin ne olur duysun, ittifak ortakları duysun. 
ERKAN
AKÇAY (Manisa) – Elbette bir muhalefet partisinin üslubudur. Sen okudun diye
okuyacak hâlim yok, onu da sen oku yani.
MUHAMMED
LEVENT BÜLBÜL (Sakarya) – O günün şartlarında ne söylediysek o ya. Allah Allah!
ÖZGÜR
ÖZEL (Manisa) – Tam orada duruyor.
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan…
47.- Kocaeli Milletvekili Lütfü Türkkan’ın, çok masum başlayan Gezi
sürecini yönetemeyen iktidarın bugün de insanlar “Açım.” derken suçlamalarla
olayları geçiştirmeye çalıştığına ilişkin açıklaması
LÜTFÜ
TÜRKKAN (Kocaeli) – Sayın Başkan, Gezi olaylarının ilk başladığı tarihlerde
-belki 2’nci günüydü- İçişleri Bakanı Muammer Güler buradaydı. Kolay kolay
gelmezler muhalefet kulisine, nedense bilmiyorum -ülke biraz sıkışınca
muhalefete hemen gelirler ya- o gün de Bakan muhalefet kulisine doğru geldi.
BAŞKAN
– Bakanımızın hakkını yemeyin Sayın Türkkan.
LÜTFÜ
TÜRKKAN (Kocaeli) – Efendim?
BAŞKAN
– Bakan arkadaşımızın hakkını yemeyin öyle.
ÖZGÜR
ÖZEL (Manisa) – O çok hakkımızı yedi ama daha duruyor; Yüce Divana gidecek o,
ondan sonra. 
BAŞKAN
– Öyle mi?
LÜTFÜ
TÜRKKAN (Kocaeli) – Efendim, kendisiyle mahkememiz devam ediyor oğluyla alakalı
bir meseleden dolayı.
Ben
Sayın Bakana şunu söyledim: Bakın, bu başladığı şekliyle… Bizlerin, hepimizin,
gençlik dönemlerimizde adrenalinimiz çok yüksekti, her şeye çok kolay tepki
gösterirdik. Burada, milletvekili sıralarında oturan genç kardeşlerim var, ben
onların gençlik dönemlerini bilirim, o adrenalinlerinin yüksek olduğu dönemleri
bilirim, nelere tepki gösterdiklerini bilirim. 
FATMA
KURTULAN (Mersin) – Gençler iyi, yaşlılar durmuyor be, yaşlılar hep yerinden
konuşuyor. 
LÜTFÜ
TÜRKKAN (Kocaeli) – O İsmail Karayel gitmiş, şimdi, böyle, aslan gibi, hulus
içerisinde karşımda oturan bir İsmail Karayel var. O dönemdeki İsmail Karayel
aynı mı? Değil tabii ki. O gençler de öyle, ayranı kabarmış “Niye ağaç
kesildi?” diye diklenmiş. 
Dedim
ki: Yahu, Sayın Başbakanı oraya götürün, bu gençleri bir dinlesin. “Tamam lan,
bundan sonra ağaç mağaç kesilmiyor, oturun çay içelim.” desin, bugün biter bu
eylem dedim. “Sayın Başbakan bu konuda kesin kararlı, ‘Orayı dağıtın.’ dedi.”
Ya, yapmayın, bu hoş değil dedim. Aradan üç veya dört gün geçti, böyle bir
meseleyi kaçırmak istemeyen FETÖ, DHKP-C, PKK gibi örgütler meselenin üstüne
bir çöktü, Türkiye’yi çok ciddi bir kaosa doğru sürükleyeceklerdi. Hangi
FETÖ’den bahsediyorum biliyor musunuz? O dönem, sizin yan yana olduğunuz
dönemdi. Yani o dönem, yan yana olduğunuz dönemde, Valisiyle, Emniyet
Müdürüyle, idarecilerle Gezi Parkı’nı kendi lehlerine çevirmeye çalışmak üzere
sahadaydılar. PKK da sahadaydı, DHKP-C de sahadaydı ama çok masum başlayan bir
eylemi, o süreci doğru yönetemeyen bir iktidardınız siz, hâlâ da öylesiniz. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Sayın Başkan, bitiriyorum.
BAŞKAN
– Toparlayın.
Buyurun.
LÜTFÜ
TÜRKKAN (Kocaeli) – O süreçlerin hiçbirini yönetemediğiniz gibi, bugün de
insanlar “Açım.” dediğinde böyle, birtakım “deli” “aptal” “Akıl sağlığı yerinde
değil.” “hırsız” gibi suçlamalarla geçiştirmeye çalışıyorsunuz. Süreci doğru
yönetmek; iktidar olmak odur. Yoksa, tesadüfen iktidar olan çok insan var; kırk
sene iktidar olan insanlar var, hayatlarında kırk sene iktidar olmuşlar ama
arkalarından lanetle anılıyorlar. İyi anılmak önemli. İyi şeyler yapın, biz de
iyi şeyler söyleyelim. 
Teşekkür
ediyorum Sayın Başkan. 
ÖZGÜR
ÖZEL (Manisa) – Sayın Başkan… 
CAHİT
ÖZKAN (Denizli) – Bende sıra. 
BAŞKAN
– Buyurun Sayın Özkan.
48.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Ben,
Sayın Türkkan’ın kaldığı yerden devam edeyim. 
Sayın
Türkkan da meselenin bir toplantı ve gösteri yürüyüşü, bir ifade hürriyeti
sınırını çoktan aştığını ifade etti yani burada bir tartışma yok. Kaldı ki
dünyada bugüne kadar herhangi bir istismara çevrilemeyecek hiçbir özgürlük
ortamı da yoktur. Hani 1980 darbesine giden süreçte “Şartların olgunlaşmasını
bekledik.” ifadesi vardı, o ifadeye bugün bire bir karşılık gelen Gezi’deki
ifade “Mesele ağaç değil.” kavramı çerçevesinde yoğunlaştı. 
Biraz
önce, satır aralarında ifadeler de tezekkür edildi ancak satır aralarına
bakmaya gerek yok. Bugün, bu milletin hafızasında bir AKM fotoğrafı var.
Sokaklarda yakılmış arabalar, camları kırılmış iş yerleri, tamamen durma
noktasına gelmiş toplumsal ve ticari yaşam ve yaygın tedhiş ve şiddet
eylemleri, bugün, bu milletin hafızasında. 
FİLİZ
KERESTECİOĞLU DEMİR (Ankara) – Ölmüş gençler vardı, ölmüş. Gözleri çıkmış
gençler vardı. 
CAHİT
ÖZKAN (Denizli) – İşte, onun için diyoruz ki: Tarihin ve zamanın
yargılamasından geçtikçe, bugün, Gezi’de ifade ettiğimiz, Gezi’nin bir terörize
edilmiş eylem olduğu ve orada duyguları istismar edilen insanların, terörist
eylemlerle, bizzat terör örgütü mensuplarınca terörize edildiği tarih nezdinde
aşama aşama, zaman zaman ortaya çıkacak. 
ALİ
KENANOĞLU (İstanbul) – Gezi’de Vali de Emniyet Müdürü de teröristti.
CAHİT
ÖZKAN (Denizli) - Onun için, büyük fotoğraf her şeyi ifade ediyor. 
ALİ
KENANOĞLU (İstanbul) – Hayır, Vali de Emniyet Müdürü de teröristti zaten,
görevden aldılar altı ay sonra. 
CAHİT
ÖZKAN (Denizli) - O büyük fotoğrafta –maalesef- marjinal sol örgütlerin, gizlenmiş
terör örgütlerinin eylemleri, vatandaşlarımız nezdinde hak ettiği karşılığı da
bulmuştur. 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Vatandaşlarımızın nezdinde o terör eylemleri hak ettiği
karşılığı bulmuştur ve o dönemden sonra gerçekleşen tüm seçimlerde,
vatandaşlarımız, Gezi’nin yanında duranlar ile karşısında duranları ayırmış…
OYA
ERSOY (İstanbul) – Seçimler 7 Haziran 2015’te.
FİLİZ
KERESTECİOĞLU DEMİR (Ankara) – 2015’te seçim. 
CAHİT
ÖZKAN (Denizli) - …o turnusol da milletin vicdanı da milletin tercihi de
Gezi’ye “Hayır.” demiştir. 
Teşekkür
ediyorum. 
OYA
ERSOY (İstanbul) – Ondan sonra hepsini kaybettiniz.
CAHİT
ÖZKAN (Denizli) – Aa!
OYA
ERSOY (İstanbul) – Evet.
CAHİT
ÖZKAN (Denizli) – Rakamları da mı unuttunuz?
BAŞKAN
– Sayın Hamzaçebi…
49.- İstanbul Milletvekili Mehmet Akif Hamzaçebi’nin, Gezi’nin
tarihimizde ilk kez demokrasi ve özgürlüklerin halk adına halk tarafından
sahiplenildiği bir hareket olduğuna ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
O
günleri yaşayan ve Türkiye Büyük Millet Meclisinde bulunan bir kişi olarak ben
de ismimin geçmiş olması nedeniyle söz alma ihtiyacı duydum. Burada Grup Başkan
Vekiliydim, bir Sayın Bakanla ilgili gensoru görüşmesi vardı, sona erdi, uçağa
bindim, İstanbul’a gittim, karşı tarafa geçtim. Giderken İçişleri Bakanı Sayın
Muammer Güler’i aradım, zamanın İstanbul Valisini aradım ve Gezi’ye gittiğimi
kendilerine söyledim, onların görüşlerini alma ihtiyacı duydum. Taksim’e
vardım, Taksim’deki The Marmara Oteli’nde milletvekili arkadaşlarımız vardı.
Gezi bileşenlerinin bir kısmı oradaydı, onlardan bir temsilciyle görüştüm, bir
sivil toplum örgütünün başkanıydı. Bana düşüncelerini, hissiyatını ifade etti,
“Bu Gezi açılırsa, polis barikatı buradan kaldırılırsa ve biz girip orada
bildirimizi okursak bu kitle ancak öyle sakinleşebilir, öyle dağılabilir.”
dedi. Bunu hemen Sayın Muammer Güler’e bildirdim, “Çok güzel bir öneri.” dedi
ama oradan bir sonuç almadım.
Bu
vesileyle şunları ifade etmek isterim: Gezi’yi bir terörize eylem olarak görmek
son derece yanlıştır. Bakın, Gezi neden çıktı, ona bakmak lazım. En sonda
söyleyeceğimi şimdi, hemen söyleyeyim: Gezi, tarihimizde, demokrasi ve
özgürlüklerin halk adına birileri tarafından değil, ilk kez halk tarafından
sahiplenildiği bir harekettir. (CHP ve HDP sıralarından alkışlar) 
Şimdi,
bir çevreyi, kentin merkezinde kalmış son yeşil alanı korumak, ona sahip çıkmak
gayretidir. Bunu bir ideolojik karşı çıkış olarak değerlendirmeyi, ideolojik
bir çerçeveye oturtarak bunu bir darbe teşebbüsüne doğru yönlendirmeyi ve öyle
yorum yapmayı asla doğru bulmuyorum. Bu hareketten nemalanmak isteyenler
olabilir, bu hareketi başka bir yöne çevirmek isteyenler olabilir, bu hareketi
bir başka aşamaya geçirmek isteyenler olabilir ama hareketin çıkış nedeni
budur, kentin merkezindeki tek yeşil alanı koruma gayretidir.
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
AKİF HAMZAÇEBİ (İstanbul) – Elbette ki bu tek yeşil alan, bu çevreci hareket
birtakım şeyleri sembolize ediyor. Ağaç öyle bir sembol ki bizim kültürümüzde
“cennet” “hayat” “iktidar” gibi kavramlar hep ağaç üzerinden anlatılmıştır.
Cennette Tuba ağacının gölgesini uman müminlere, kıyamet vakti bile ağaç
dikmesini tavsiye etmiştir Hazreti Peygamber’imiz. Osmanlı İmparatorluğu’nun
kuruluşu bile Osman Gazi’nin gölgesinde uyuduğu o ağacın dallarının büyümesiyle
sembolize edilmiştir. Bunları çoğaltabiliriz. Yaş kesen, baş keser. Bakın, ağaç
bir sembol. “Mesele üç beş ağaç değil.” dedi Sayın Erdoğan, zamanın Başbakanı,
bugünkü Cumhurbaşkanı.
CAHİT
ÖZKAN (Denizli) – Eylemciler söyledi onu.
MEHMET
AKİF HAMZAÇEBİ (İstanbul) – Hayır, hayır; Sayın Başbakan da söyledi, gayet iyi
hatırlıyorum. 
BAŞKAN
– Sayın Hamzaçebi, toparlayalım lütfen. 
MEHMET
AKİF HAMZAÇEBİ (İstanbul) – Bakın, ağaç böyle bir sembol ama; ağaç, özgürlüğü
de sembolize ediyor; ağaç, otoriter rejim uygulamalarına karşı çıkışı da ifade
ediyor. Bunu böyle görmek lazım arkadaşlar. 
BAŞKAN
– Teşekkür ediyorum. 
MEHMET
AKİF HAMZAÇEBİ (İstanbul) – Toparlıyorum.
Bunu
daha sonra başka bir aşamaya geçirmek isteyenler olabilir ama o günlerde bu
heyete kulak verilseydi “Çocuklar, mesajınızı aldım, bu yeşil alanı
koruyacağız.” denseydi, inanın hiçbir şey olmamıştı.
Teşekkür
ediyorum. 
LÜTFÜ
TÜRKKAN (Kocaeli) – Aynen öyle; katılıyorum, kesinlikle katılıyorum. 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, mikrofonunuzu açayım ama lütfen, yeni bir tartışmaya sebebiyet
vermeden…
50.- Denizli Milletvekili Cahit Özkan’ın, İstanbul Milletvekili Mehmet
Akif Hamzaçebi’nin yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Çok teşekkürler Sayın Başkan. 
Sayın
Başkan, değerli milletvekilleri; müzakereyle belirli bir noktaya geldiğimizi
düşünüyorum. Biraz önce Sayın Hamzaçebi “Şöyle olsaydı nereye gidecekti?”
şeklinde bir varsayım, bir simülasyon yapmaya çalıştı. Hiç simülasyon yapmaya
gerek yok. Bakınız, bu kardeşiniz, 7 Temmuz 2013’te, Sisi darbesinin 4’üncü
gününde Mısır’a gitti Uluslararası Hukukçular Birliği aktivisti, bir insan
hakları aktivisti olarak.
LÜTFÜ
TÜRKKAN (Kocaeli) – Sen de ya Fenerbahçe Orduevi’nin önündesin ya Mısır’dasın!
CAHİT
ÖZKAN (Denizli) – Ve orada, Tahrir Meydanı’nda ve Rabiatul Adeviyye
Meydanı’nda, hem darbeci Sisi yanlılarının hem de Muhammed Mursi yanlısı darbe
mağduru demokratik kitlenin çadırlarına tek tek ziyaretler yaptık, bir rapor
hazırladık. Bakınız, biraz önce, hani, Taksim’deki meselenin ne kadar insani,
efendim, ne kadar çevreci, ne kadar Türkiye'nin ortak çıkarına uygun bir
şekilde başladığı konusunda yaklaşımlar ortaya konuldu. Evet, aynı olay
Tahrir’de de yani Sisi darbesinin arka planında da vardı ancak darbe
gerçekleştikten sonra orada vatandaşların üzerine kurşunlar sıkılmaya başlandı.
Meselenin, Mısır’da hiç de petrol, sosyal güvenlik ve demokratik haklar
olmadığı; meselenin arka planında emperyalistlerin yani petrol şirketlerinin,
silah baronlarının ve faiz lobilerinin çıkarı olduğu çok kısa zamanda
anlaşılmıştır. 
İşte,
diyoruz ki: Simülasyon istiyorsak, “Şöyle olsaydı böyle olurdu.” diyorsak,
Mısır’a bakılacak, Tahrir’deki Sisi darbesine bakılacak. Eğer farklı bir Avrupa
ülkesini istiyorsanız Ukrayna’daki Turuncu Devrim’e bakılacak veya
Romanya’daki, Bükreş’teki 89 darbesine ve kurşuna dizilen o siyasi liderlere
bakılacak diyor, Genel Kurulu saygıyla selamlıyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

ÖZGÜR
ÖZEL (Manisa) – Oylamıştınız Sayın Başkan. 
BAŞKAN
– Oylamadım efendim, oylamadım. Yani oylamama müsaade etmediniz Sayın Özel.
ÖZGÜR
ÖZEL (Manisa) – Ben mi?
LÜTFÜ
TÜRKKAN (Kocaeli) – Sağlam oldu, çift dikiş.
BAŞKAN
– Evet, önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 26’ncı maddesindeki "denetçi belgesi
verilmesine ilişkin usul ve esaslar ile yapı denetim ve laboratuvar kuruluşlarında
görev alacak personelde aranacak nitelik, tecrübe ve bunların istihdam şartları
ile görev ve sorumlulukları; diğer yapı sorumlularının nitelikleri, görevleri
ile çalışma usul ve esasları; Merkez ve İl Yapı Denetim Komisyonunun görevleri
ile çalışma usul ve esasları; yapı denetimi hizmet sözleşmesine ve feshine
ilişkin esaslar;” ibaresinin madde metninden çıkarılmasını arz ve teklif
ederiz. 
 Ulaş
Karasu Ednan Arslan Orhan
Sümer
 Sivas İzmir Adana
 İlhami
Özcan Aygun Mehmet Ali Çelebi Vecdi
Gündoğdu
 Tekirdağ İzmir Kırklareli
 Gökan
Zeybek  Özgür
Karabat
 İstanbul  İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Mehmet Ali Çelebi’nin.
Buyurun.
(CHP sıralarından alkışlar)
MEHMET
ALİ ÇELEBİ (İzmir) – Teşekkürler Sayın Başkan.
Yüce
Meclisi saygıyla selamlıyorum.
Hafta
sonu, İzmir vekillerimizle -AK PARTİ Grubundan da vekillerimiz vardı- bir
cenazede bulunduk. 29 yaşındaki genç bir kız kardeşimiz maalesef uçak kazasında
hayatını yitirmişti ve tabutunun üzerinde de gelinlik vardı. Acaba olmayabilir
miydi, ne yapılmalıydı şeklinde düşündüm ve eski bir pilot olarak Genel Kurulu
bu manada bilgilendirmek istedim. 
Öncelikle,
uçak kazalarında 2018 yılında 523, 2019 yılında 242 ve 2020 yılının ilk iki
ayında 179 kişi… Yani yüksek bir oran çünkü kullanım artmakta. Bu tür kazalarda
özellikle kesin yargılardan uzak durmak gerekir yani firma hatalı, pilot
hatalı, kule hatalı… Sadece bu tür yargılarda bulunmak yanlıştır çünkü bunlar,
havacılık kazaları organizasyon kazalarıdır yani firma, havaalanı işletmesi,
Sivil Havacılık otoritesi, uçak üreticisi, meteoroloji istasyonu; bunların
hepsi bunların içine girer. Bizim işimiz de burada kazayı çözmek değil, neler
yapabilirizi Meclis olarak araştırmaktır. 
Şimdi,
ilk hata şu: Soruşturma açılması. Kaza oldu, hemen soruşturma açıldı. Aslında
bu yanlış, ön rapor tamamlandıktan sonra açılmalıydı çünkü birisi başım belaya
girecek diye yalan söyleyebilir veya başkasının başı belaya girecek diye
tanıklık yapmaktan çekinebilir; bu da yeni kazaların olmasına vesile olabilir.
Dolayısıyla ön rapor önce çıkarılmalıydı, ondan sonra soruşturma açılmalıydı.
Bu yanlış, bunun tekrarlanmaması gerekir yani önce kazanın sebebi bulunacak,
ondan sonra suçlu bulunacak; buna dikkat etmek gerekir. 
Kaza
araştırma raporları Türkiye’de yayınlanmıyor. Dünyanın diğer ülkelerinde…
Mesela, Trabzon kazasının neden olduğunu bilen var mı aramızda? Yok,
yayınlanmıyor ama Hollanda’ya bakın, diğer ülkelere bakın; bunlar yayınlanır ve
ders çıkarılır. Bunların da yayınlanması gerekir. 
Ulaşım
Emniyeti İnceleme Merkezi tarafından bir komisyon kuruldu bununla ilgili.
Mesela, ben Boeing 737’de çok tecrübeli bir kaptanımı aradım -bu işlerde de çok
maharetlidir- siz bu komisyonda var mısınız diye sordum, “Yokum.” dedi. Bu
konularda sizin kadar üstün birisi var mı dedim, “Sanmıyorum.” dedi. Bu
komisyonu incelemenizi rica ederim çünkü sadece Boeing 737’de uçmak yetmez,
kaza araştırması bambaşka bir alandır. 
Şimdi,
idari olarak nasıl tedbirler alınabilir, onu anlatacağım. Pistlerin her iki
ucunda da rüzgârölçerlerin olması gerekiyor. Burada var mı, yok mu veya
Türkiye'nin dört bir yanındaki havalimanlarında var mı, yok mu; belli değil. Şu
bölgelerde, pist başında rüzgârların ölçülmesi gerekiyor. Diyeceksiniz ki:
“Pilotlar rapor etmiş zaten.” Pilotların rapor ettiği yükseklik pist başından
70 metre yüksekte yani 210 fitte rapor ederler onlar; orası karar irtifasıdır,
pas geçmeye veya inmeye karar verdikleri irtifa odur ama daha aşağıda, pist
başında hangi rüzgârlar var? Zaten kule ile direkt pilot rasatları aslında
uyuşmadığı için orada bir sıkıntı oluşmuş. Dolayısıyla bunlar çok da pahalı,
maliyetli şeyler değil, pistlerin iki ucunda da rüzgârölçerlerin olması
gerekir.
Şimdi,
başka bir konu: Pistlerin başında ve sonunda aslında “stopway”ler vardır.
“Stopway” dediğimiz, duruş bölgesi. Yani pistten çıkarsa 60-90 metre
uzunluğunda “stopway”ler vardır. Buralarda duramadığını görüyoruz. Uçak buradan,
pistin sonundan 63 “knot” hızla aşağıya gidiyor yani arabayla 120 kilometre
hızla uçuyor. 
Şimdi
burada ne önlem alınabilirdi, hangi önlem alınabilirdi? “EMAS” denilen
sistemler var. Yani “EMAS” denilen sistem derken, bir malzeme var. Aslında parayı
verip bunu yaptırsak bu uçak aşağı düşmeyecekti, adı EMAS. Bakın, şu şekilde
uçak geliyor, hiçbir kırıma uğramadan -bunu bir jel gibi düşünün- buraya
girdiği an bataklığa saplanıyor. Dolayısıyla EMAS sistemi olsaydı uçak şu
şekilde saplanacaktı ve orada kalacaktı. Dolayısıyla iyi tedbirler alınırsa bu
tür kazalar önlenebilir aslında. 
Şimdi,
meteoroloji radarı… Bakın, İstanbul Havalimanı açıldığında “Meteoroloji radarı
olacak.” dendi. Meteoroloji radarı da çok önemli. Mevcut sistemlerle aktüel
hava durumunu ölçebiliyoruz ama bir iki saat önceden fırtına ve “oraj”
oluşumunu ölçemiyoruz. Meteoroloji radarı olsaydı yine önceden tespit edilirdi,
pist istikameti, pist iniş yönü değiştirilirdi, kaza yine olmazdı. Dolayısıyla
bu da çok önem arz etmektedir; rüzgârölçerler.
“Kule
pas geçirmedi, neden?” deniyor. Kulenin böyle bir şeyi yok, “Pas geçin.” veya
“Geçmeyin.” diyemez, en son kararı pilot verecektir. 
“Kule
iniş istikametini neden değiştirmedi?” şeklinde bir soru var.
(Mikrofon
otomatik cihaz tarafından kapatıldı) 
MEHMET
ALİ ÇELEBİ (Devamla) – Sayın Başkan…
BAŞKAN
– Tamamlayın sözlerinizi lütfen.
MEHMET
ALİ ÇELEBİ (Devamla) – Bu da çok önemli bir konu. Şimdi, aslında İstanbul
Havalimanı ile Sabiha Gökçen Havalimanı’nın inişleri koordineli yürütülüyor.
İkisini de ya kuzeyli indiriyorlar ya da güneyli indiriyorlar. Dolayısıyla kule
tek başına burada tereddütte kalıyor, İstanbul Yaklaşmaya sorması gerekiyor.
Aslında bu da hassas bir durum yaratıyor; aslında doğrusu bu fakat hassas bir
durum yaratıyor. Bununla ilgili tedbirlerin de alınması gerekir diyorum.
“Peki,
pilotta hiç mi hata yok?” diyeceksiniz. Pilotun da elbette hatası vardır, onu
rapor ortaya çıkaracaktır. Pilotlar operasyonel ve teknik limitlerde uçarlar.
Operasyonel limitler, havacılık firmasının belirlediği… “Uçağı 30 derece
yatır.” der ama pilot 60 derece de yatırabilir; bu, teknik limittir. Maliyet
baskısı nedeniyle teknik limitlere de yaklaşmaları söz konusudur. Dolayısıyla
bu maliyet baskısı da Sivil Havacılık Genel Müdürlüğü tarafından incelenmelidir.
Sivil Havacılık Genel Müdürlüğü, patronun, firmalar değil kendisi olduğunu
göstermelidir. 
Burada
bir denetim eksikliği de vardır, bu çözülmelidir diyorum; yüce Meclisi saygıyla
selamlıyorum. (CHP ve İYİ PARTİ sıralarından alkışlar.)
BAŞKAN
– Önergeyi oylarınıza sunuyorum: Kabul edenler... Etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 26’ncı maddesinin ilk fıkrasında yer alan “değiştirilmiştir”
ibaresinin “yeniden düzenlenmiştir” ibaresiyle değiştirilmesini arz ve teklif
ederiz.
 Dursun
Müsavat Dervişoğlu Mehmet Metanet Çulhaoğlu Hüseyin
Örs
 İzmir Adana Trabzon
 İmam
Hüseyin Filiz İsmail Koncuk Orhan
Çakırlar
 Gaziantep Adana Edirne

BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) -
Katılamıyoruz Sayın Başkanım.
BAŞKAN
- Önerge üzerinde söz talebi Sayın İsmail Koncuk’un.
Buyurun.
(İYİ PARTİ sıralarından alkışlar) 
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum. Kanunun 26’ncı maddesiyle ilgili İYİ PARTİ Grubu adına
söz almış bulunuyorum.
Madde,
biraz muğlak bırakılmış bir madde; yani “Yönetmelikle düzenlenir.” deniliyor.
Şöyle deniliyor: “Yapı denetim izin belgesinin geçici olarak geri
alınmasına ilişkin şartlar, yapı denetim kuruluşları ve laboratuvarların
görevleri ile çalışma usul ve esasları ve bütün diğer iş ve işlemler
yönetmelikle düzenlenir.” Aslında kanun, kalın hatlarını çizebilirdi. Bu konuda
bir bilinmezlik var. Kanunun daha net olması doğru olurdu ama o yapılmamış. Ama
elbette, böyle bir kanun da gerekli bir kanundur. 
Değerli
milletvekilleri, az önce, AK PARTİ Grup Başkan Vekili Sayın Cahit Özkan,
intihar eden, hayatını kaybeden vatandaşımızla ilgili, psikolojik problemleri
olduğunu filan söyledi. Tabii, aslında baltayı taşa vurdu. O da farkına vardı,
sonradan toparlamaya çalıştı ama... Bizim inançlarımız, bizim kültürümüz,
devleti yöneten insanların bu ülkede yaprak kıpırdasa ondan sorumlu olduğunu
gösterir. Hayatını kaybeden insanları rencide etmek filan... İşte, psikolojik
sorunları, geçmişte hataları vardı filan, devlet yönetme sorumluluğuna sahip
insanların sığınacağı birtakım gerekçeler olmamalı. Dolayısıyla bu konuya
Türkiye Büyük Millet Meclisinin gerçekten dikkat kesilmesi lazım, en başta
Hükûmetin. Çünkü bu intihar vakaları hızla artıyor, buna gözümüzü kapatamayız.
Bu da siyasi bir olay değil, bu, toplumsal bir yara hâline geldi. Bugün
Meclisin önünde yine başka bir intihar vakasıyla karşı karşıya kalındı. Neden
oluyor? İnsanlarımız işsiz, çaresiz, gelir dağılımı adaletsizliği tavan yapmış.
Efendim “Sosyal Yardımlaşma Vakfından, vakıflardan yardım ediyoruz,
belediyelerden yardım ediyoruz.” Yetmiyor, yetmiyor. Onlarca mesaj geliyor
bize. Dolayısıyla, istihdam alanları yaratmak lazım. 
CAHİT
ÖZKAN (Denizli) – İşten çıkmış; işe girmiş, işten çıkmış. 
İSMAİL
KONCUK (Devamla) - Sadece intihar için söylemiyorum ben, genel bir problem bu.
Dolayısıyla Türkiye Büyük Millet Meclisinin bu konuda, sebepleri nedir, çözüm
yolları nedir, elbette bunları araştırması lazım. Bunun için varız, Meclis
bunun için var. 
Bakın,
dün burada bir tartışma yaşandı, işte “Belediyeden siz işçi çıkardınız, biz
çıkardık.” filan... 5393 sayılı Kanun gereği -49’uncu maddesi doğrultusunda-
sözleşmeli belediye çalışanları var. Bazı belediyelerde birçoğuyla sözleşme
yenilenmedi. Hangi siyasi partiden olduğunun önemi yok o belediyenin; mesele,
işçinin de sözleşmelinin de belediye başkanının iki dudağı arasında şekillenen
kararıyla kapının önüne konulmasıdır. Böyle bir mesele var, ciddi meseledir bu.
Her belediye başkanı değiştiğinde -hatta siyasi partisinin bile değişmesi
gerekmiyor- on binlerce sözleşmeli işçi -Türkiye çapında söylüyorum-
belediyenin kapısının önüne konuyor.
Değerli
milletvekilleri, bu, sistemdeki arızayı gösteriyor. Bugün bunu savunan herhangi
bir siyasi parti, beş yıl sonra aynı şeyin, kendilerinin işe aldığı insanların
başına geleceğini görmek zorunda. Bakın, zannederim, yerel yönetimlerle ilgili
bir yasa şu anda komisyonlarda görüşülüyor. Gelin, samimiyeti görelim, AK
PARTİ’nin de CHP’nin de diğer partilerimizin de samimiyetini görelim. Nasıl
yapacağız? Buradaki insanları nasıl koruyacağız? İşte intihar eden
vatandaşımız; kendisini yaktı. Belediyelerde işsiz bıraktığınız her insan
psikolojik problem yaşar; ağlayanlar var, sızlayanlar var. Yarın daha büyük
olaylarla, intihar gibi olaylarla karşı karşıya kalmamız söz konusu. Vebali
belediye başkanlarının olduğu kadar, buna çözüm bulmayan, tedbirini almayan
Türkiye Büyük Millet Meclisinindir, iktidarındır. 
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım…
BAŞKAN
– Tamamlayın Sayın Koncuk.
İSMAİL
KONCUK (Devamla) – Kanun görüşülüyor. Gelin, belediyelerde norm kadro
uygulaması getirelim, istihdam yaratsın belediye başkanları -yeni istihdam- ama
her belediyede “Attığı adamların yerine iki sene adam alamaz.” şartını
getirelim, var mısınız? Bunları yapalım. AK PARTİ’liler de yapsın, CHP’li
belediyelerde de yapalım, MHP’lide de, İYİ PARTİ’lide de yapalım. 
Böyle
bir şey olmaz değerli milletvekilleri. Türkiye bu siyasi bölünmüşlük içerisinde
huzuru yakalayamaz, huzuru yakalayamaz. Beş sene sonra hepimiz, bir başka
siyasi partinin mensupları bu acıyı yaşayacağız. Böyle bir devlet olmaz ya!
Orman kanunlarıyla mı yönetiliyoruz? Belediye başkanı gelecek, yüzlerce,
binlerce insanı kapının önüne koyacak. Niye? Oy verip vermediği de belli değil
bu insanın, belki kendisine oy verdi. Böyle bir şey olamaz! Bu, devleti yöneten
AK PARTİ’nin suçudur. Suçta en büyük pay onlara düşer. 
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Kanun görüşülüyor, hadi, samimiyseniz yapın. Şahsen ben,
kendi adıma destek vereceğim; grubumuzun da destek vereceğine inanıyorum. 
Saygılar
sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
26’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
27’nci
madde üzerinde 3 adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 27’nci maddesinin teklif metninden
çıkarılmasını arz ve teklif ederiz. 
 Ulaş
Karasu  Ednan Arslan  Orhan
Sümer
 Sivas
 İzmir  Adana
 İlhami
Özcan Aygun  Vecdi Gündoğdu  Suzan
Şahin
 Tekirdağ
 Kırklareli  Hatay
 Gökan
Zeybek   Bedri
Serter
 İstanbul
  İzmir

BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) –
Katılamıyoruz Sayın Başkanım. 
BAŞKAN
– Önerge üzerinde söz talebi Sayın Bedri Serter’in. 
Buyurun
Sayın Serter. (CHP sıralarından alkışlar)
BEDRİ
SERTER (İzmir) – Sayın Başkan, değerli milletvekilleri; coğrafi bilgi
sistemlerinde değişiklik yapılmasına ve imara dair kanun teklifine ilişkin söz
almış bulunuyorum. Hepinizi saygıyla selamlıyorum. 
Depremde,
çığ felaketinde ölen yurttaşlarımıza, şehitlerimize Allah’tan rahmet diliyorum.
Bugün Bergama’da yaşanan kazada vefat eden vatandaşlarımıza da Allah’tan rahmet
diliyorum. Hepimize geçmiş olsun. 
Sayın
milletvekilleri, “Coğrafi Bilgi Sistemleri” ismiyle, yeni nesil bir ifadeyle
başlatılan bu teklifi hazırlayanlar isim değişikliğiyle hâlâ bizleri ve
halkımızı kandırmaya çalışıyorlar diye düşünüyorum. Bu yeni kanun teklifinde
sınırlama getirmeye çalıştığımız yüksek katlı gökdelenlerle ilgili, 2017’de
Cumhurbaşkanı Erdoğan’ın “İstanbul’a ihanet ettik, etmeye devam ediyoruz.
Bundan ben de sorumluyum.” dediğini hepimiz dün gibi hatırlamaktayız. 
Şimdi,
imara dair bugünkü yasal duruma bakalım. İmar yönetmelikleri “Yapı Kayıt
Belgesi verilmiş olan binalara güçlendirme yapılmasında sakınca
bulunmamaktadır.” der ancak 7143 sayılı Kanun çerçevesinde hayata geçirilen
imar barışı uygulaması kapsamında biliyoruz ki Yapı Kayıt Belgesi verilen
konutlar için yenileme ya da güçlendirme imkânı getirilmemiştir. İmar barışı
kanunundaki en önemli eksikliklerden birinin güçlendirme maddesi olduğu
açıktır. İmar barışından yararlanan hak sahiplerine, binaları kontrol ederek
güçlendirme izni verilmeli ve denetleme uzmanlarınca da bu denetlenmelidir. Bu
noktada, Yapı Kayıt Belgesi vermek için binanın sağlamlık raporunun istenmesi
gerektiğini hatırlatmaya gerek yoktur herhâlde. Bütün bu hayati derecede önemli
noktaları vurgularken on yedi yıllık iktidarınızda imarla ilgili -hatırlatmak isterim-
10’dan fazla kanun değişikliği getirdiğinizi, 30’dan fazla KHK çıkardığınızı
hatırlatalım ve kim bilir, sayısını bilmediğimiz, imarı ilgilendiren kaç tane
Cumhurbaşkanlığı kararnamesi var. 
Peki,
sonuç ne? Sonuç çok vahim. Sonuç: Van depremi, Konya’da Dilek Apartmanı’nın
çöküşü, Kağıthane’de bir mahallenin durduk yerde yok oluşu, İstanbul depremi ve
son olarak Elâzığ ve Malatya’da yaşanan depremde 41 canımızın –maalesef-
ölmesi. Bu tekrar tekrar yapılan imar değişikliklerinin, uygulama olmadıktan sonra
faydasının ne olduğunu bir Allah’ın kulu bana anlatsın, alnından öpeceğim.
Yoksa size göre fayda, son imar barışında yaptığınız gibi, örneğin, İzmir’de
810 binden fazla müracaatı alıp 2 milyar TL toplayarak akşam bakkal Mehmet amca
gibi “Kasamda kaç para var?” mı demek? (CHP sıralarından alkışlar) Bu sorum
Hükûmet yetkililerinedir. 
En
son, geçen hafta yaşadığımız Manisa depreminde Allah’tan ucuz kurtulduk ama
Elâzığ ve Malatya depremi yüreğimi dağladı. Derler ya “Allah’ın eli yok,
vursun.” Tam da bu yasa tartışılırken bir tokat attı ama yine zararı gariban
vatandaşlarımız gördü. Bu ciddi kayıplar “3 Kul hüvâlluhu, 1 Elham”la hiçbir
zaman için önlenemez. 
2016
yılında Cumhuriyet Halk Partisi Milletvekilimiz Sayın Ali Özcan -Elâzığlı
olması nedeniyle- verdiği bir araştırma önergesinde “Elâzığ, olası büyük bir
depremde Türkiye’de zarar görecek 3 ilden biridir.” demiş ve dört yıl sonra,
geçen hafta Elâzığ ve Malatya’da yüzlerce ev yıkıldı, 41 canımız vefat etti.
İşte sonuç bu kadar acı. Cevabımız nedir acaba? 
İşte
tam burada “İnsanları deprem değil, binalar öldürür.” derken müteahhitlerin,
inşaat mühendislerinin, bu çürük binalara oturma raporu veren arkadaşların hiç
mi suçu yok? Bu tür cezaları neyle karşılaştıracağımızı bilen var mı? Bildiğim
tek şey var, Yalova’da 1999 depreminde 18 bin Türk vatandaşı öldü, bir tek
müteahhit içeri atıldı –on iki yıl- şimdi, o müteahhit çıkmış, sizin
döneminizde tekrar müteahhitlik yapmakta. Hiçbir günah ve suç cezasız kalmamalı
arkadaşlar, kalmaması lazım ki “Başkalarına ders olsun.” deriz hep ama nerede?
Ağasını bulan, paşasını bulan, agasını bulan işin içinden çıkıyor. 
Elâzığ
depremi bana İstanbul depremlerini hatırlattı ve maalesef ki -tüylerim diken
diken oluyor bunu söylerken- aklıma İstanbul’da yaşayan kızım geldi. Sizlere
sormak istiyorum sayın milletvekilleri: Bilimsel verilere dayalı olarak yarın
bile gerçekleşmesi olası görülen bu deprem gerçeğinin hepimizin canını
acıtacağı çok net bir gerçektir; ya ailenizden çok yakın birileri ölecek ya da
bizler öleceğiz. Yine bilimsel veriler der ki: “Olası bir büyük İstanbul
depreminde, gece olursa 150 bin kişi, gündüz olursa 50 bin kişi ölecek.”
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Serter.
BEDRİ
SERTER (Devamla) – Şimdi sorum şu: 99’un üzerinden yirmi bir yıl geçmiş,
toplanan deprem vergilerinin nereye gittiğini sormak istiyorum.
Sayın
milletvekilleri, şimdi size bir pencere açmak istiyorum. Cumhurbaşkanı “Kanal
İstanbul için 70 milyar dolar bulacağım.” dedi. Dedi mi? Dedi. Önemli olan şu:
Çok yakın bir tarihte gerçekleşme ihtimali yüksek olan bu tür depremler,
özellikle İstanbul depremi… Ben bu yüzden “deprem İstanbul” ve “deprem Anadolu”
diyorum. Kırık dökük binalar içerisinde
yaşayan milyonlarca vatandaşımız var. Kanal İstanbul’a bulacağımız 70 milyarı
bu vatandaşlarımızın ölmemesi için harcamak mecburiyetindeyiz. (CHP
sıralarından alkışlar) Bunun için de kanımın son damlasına kadar mücadele
edeceğim. İnsanlarımıza ölmeden, depremleri yaşamadan önce devletin gücünü
göstermeliyiz. Öldükten sonra ve yıkımlar gerçekleştikten sonra her şey boş,
her şey berhava.
Son
sözüm: Kanal İstanbul mu, Kanal İstanbul deprem mi?
Teşekkür
ediyorum hepinize. 
Sağ
olun, var olun. (CHP sıralarından alkışlar)
BAŞKAN
– Önergeyi oylarınıza sunuyorum. Kabul edenler... Etmeyenler... Kabul
edilmemiştir. 
Diğer
önergeyi okutuyorum. 
Türkiye Büyük Millet Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 27’nci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederim.

 Dursun
Müsavat Dervişoğlu Mehmet Metanet Çulhaoğlu İsmail
Tatlıoğlu
 İzmir Adana
 Bursa
 Orhan
Çakırlar Hüseyin Örs İmam
Hüseyin Filiz
 Edirne Trabzon Gaziantep
  Behiç
Çelik
  Mersin
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) –
Katılamıyoruz Sayın Başkan. 
BAŞKAN
– Önerge üzerinde söz talebi Sayın Behiç Çelik’in.
Buyurun
Sayın Çelik. (İYİ PARTİ sıralarından alkışlar)
BEHİÇ
ÇELİK (Mersin) – Sayın Başkan, değerli milletvekilleri; önergemizin konusunu
teşkil eden 27’nci madde üzerinde konuşacağım. Bu vesileyle hepinize saygılar
sunuyorum. 
Değerli
milletvekilleri, son bir ayda Türkiye’miz ve çevresinde yaşananları bir Avrupa
ülkesi yaşasa, abartma yapmıyorum, yüz yıl toplumsal travmadan çıkamaz. Önce
Elâzığ-Malatya depremi, Van’da meydana gelen çığ faciası, İdlib’de meydana
gelen ve şehitlerimiz olan saldırılar, Sabiha Gökçen Havaalanı’ndaki uçak
faciası ve bugün yine İzmir’de meydana gelen, maalesef 4 ölümle sonuçlanan işçi
minibüsünün kazası.
Bu
felaketlerden önce gündem başka türlüydü, Kanal İstanbul konuşuluyordu. Sadece
bunu imar ve yerel yönetimler açısından ele aldığımızda 2 milyon insanın Trakya
bölgesinde iskânıyla ilgili orada büyük bir yapılaşmanın da önünün açıldığını
burada hatırlatmak istiyorum.
Kıbrıs’ta
Cumhurbaşkanının açıklamaları ve maalesef bizim millî menfaatlerimize aykırı
hareket eden ve Türkiye’nin ve Türk milletinin bütün çıkarlarının hilafına
konuşan, âdeta Rumların sözcüsü gibi hareket eden bir Cumhurbaşkanı sorunuyla
da karşı karşıyayız. 
Libya’ya
asker gönderme meselesi konuşuluyordu, Meclisimizden tezkere de çıktı. Aslında
Libya’yla yapılan yetki alanlarının sınırlandırılmasıyla ilgili anlaşmayı
fevkalade olumlu bir adım olarak mütalaa etmiş olmamıza rağmen, maalesef
tezkere ve asker gönderme konusunda ne büyük risk altında olduğumuzu da burada
huzurlarınızda ifade etmek istiyorum.
Değerli
milletvekilleri, yerel yönetimlerin en önemli işlevi imardır. Cumhuriyetin ilk
yıllarında Ankara’da başlayıp İstanbul’a taşan ve oradan Anadolu’ya yayılan
teknik ve bilimsel imar faaliyetlerinden söz edebiliriz. İmar ve planlama işi
her türlü siyasal mülahazanın ötesinde bir iştir. Nitekim, bizim Cumhuriyet
Dönemi’nde kendi bölgelerinde damga vuran ve özellikle şehircilik derslerinde
okutulan Adnan Menderes’in İstanbul imar faaliyeti vardır. Kayseri’de Osman
Kavuncu’yu buradan anmak istiyorum. Bunun yanında Konya’da Hilmi Nalçacı’yı
anmak istiyorum. Haşim İşcan, imar ve şehirciliğin âdeta zirvesi olan bir isim
ve şahsiyettir. Dolayısıyla bunların uygulamış olduğu imar faaliyetlerinin
dışında on yedi yıllık AK PARTİ iktidarında gördüğümüz maalesef çok daha farklı
bir kentsel klientalizmdir. Buna biraz sonra değineceğim. Ama 6785 sayılı
Kanun’la başlayan ve 1984 yılından itibaren 3194 sayılı Kanun’la hayatımıza
geçen ve bugün de sürdürülen bir faaliyet olarak yerleşme yerleri ve bu
yerlerdeki yapılaşmaların plan, fen, sağlık ve çevre şartlarına uygunluğunu
sağlamak için imar ve plan faaliyetleri yapılır. 
Peki,
bu “kentsel klientalizm” ne demek? Kanuna karşı hile yoluyla genel ve kentsel
rantın, kamu yararına düzenleme aşamasında yasa dışı yollarla belirli bir
grubun eline geçmesi, imkânların şahsi ve siyasi amaçlarla rüşvet tarzında
dağıtılmasıdır. İşte, tam anlamıyla, AKP imar faaliyeti budur. Klientalizmden
bu ülkeyi kurtarmak lazım. Türkiye’de, bütün gelişmiş dünya ülkeleri içerisinde
kıyasladığımızda oldukça eskiye dayanan bir faaliyetler bütünü olarak yerel
yönetimlerin faaliyetlerini görüyoruz. Ama burada birçok konuşmacının ifade
ettiği gibi ben de ifade etmek istiyorum: “İstanbul’a ihanet ettik.” sözü çok
anlamlıdır, “Ankara parsel parsel satıldı.” sözü çok anlamlıdır. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
BEHİÇ
ÇELİK (Devamla) – Bunun üzerinde durmalı ve hiç kimsenin hiçbir şehrimizi
parsel parsel satmasına izin vermemeliyiz ve hiçbir şehrimize, isterse
Cumhurbaşkanı olsun, kimse ihanet etme hak ve özgürlüğünü kendinde bulmamalı. 
Bu
konuda, imar faaliyetlerinde ve şehircilik konusunda ülkemizde neler
yapılabilir, bunlara vaktimiz kifayet etmediği için girmek istemiyorum. Ama o
kadar çok yasama faaliyeti yapmalıyız ki bunlara siz değerli
milletvekillerimizin çalışmasına ve kanun teklifi vermesine ihtiyaç olduğunu
hatırlatmak istiyorum. 
Değerli
milletvekilleri, 27’nci madde, idari müeyyidelere ilişkin geçiş hükümlerini
içermektedir. 
Bu
vesileyle tekrar hepinize saygılar sunuyorum ve önergemizin kabulünü diliyorum.
Teşekkür
ederim. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul
edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 27’nci maddesinde geçen “onüçüncü”
ibaresinin “13 üncü” şeklinde değiştirilmesini arz ve teklif ederiz.
 Mahmut
Toğrul Ali Kenanoğlu Ömer
Faruk Gergerlioğlu
 Gaziantep İstanbul Kocaeli
 Hüseyin
Kaçmaz Oya Ersoy Muazzez
Orhan
 Şırnak İstanbul Van
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) -
Katılamıyoruz Sayın Başkan.
BAŞKAN
Önerge üzerinde söz talebi Sayın Ömer Faruk Gergerlioğlu’nun.
Buyurun.
(HDP sıralarından alkışlar) 
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; Türkiye'de
Anayasa ve hukuk ayaklar altında ama bir de can güvenliği artık yok. Bakın,
size aylardır, Türkiye’de OHAL döneminde kaçırılan insanları anlattım bu
kürsüden. OHAL’in başlangıcından itibaren Türkiye’de 28 kişi kaçırıldı ve
hiçbir araştırma yapılmadı. Bu kişiler işkence gördüklerini söylediler. 2019
yılında 7 kişi kaçırıldı; bunlardan 6’sı ortaya çıktı ve 5’i, yedi sekiz ay
ortada olmamalarına rağmen, eşleri onlara “Neredeydin?” diye sorduğunda “Orayı
geç, orayı kapatalım.” deyip konuşmadılar ama birisi konuştu. Bu konularda biz
aylardır araştırma yapılmasını istedik. İçişleri Bakanlığına soru önergeleri
verdik: “Bu insanlar nerede?” Hiçbir açıklama ve araştırma yapılmadı. İç
hukuktan umudunu kesen aileler AİHM ve Birleşmiş Milletlere gittiler, orada da
bir açıklama yapılmadı. Ben bunun için Sayın Naci Bostancı ve Sayın Özlem
Zengin’le görüştüm, “Bu çok ciddi bir konu, bu konuda bir açıklama yapılsın.”
dedim, “İnsan Hakları Komisyonuna gidin.” dediler. İnsan Hakları Komisyonu
üyesiyim zaten, o Komisyonun bir şey yapmadığını çok iyi biliyorum. Ve sonunda,
kolektif bir şekilde, Kırmızı Pazartesi’deki gibi, hiç kimse her şeyi bildiği
hâlde bir şey yapmadı. 
Ve
sonuçta ne oldu biliyor musunuz, burayı çok dikkatli dinleyin: Geçtiğimiz
pazartesi günü, kaçırılan ve daha sonra Ankara Emniyet Müdürlüğüne bırakılan 6
kişiden 1’i konuştu. Evet, konuştu 34. Ağır Ceza Mahkemesindeki ilk duruşmasında. Aylarca bu fotoğrafı gösterdim, “Bu
kişi nerede?” dedim. Gökhan Türkmen ne dedi biliyor musunuz arkadaşlar? “İki
yüz yetmiş bir gün işkence, hakaret ve taciz altında kaldım. Antalya’da polis
yelekli 3 kişi tarafında kaçırıldım. Bir ormanlık alanda elbiselerim soyuldu.
Ardından Ankara’ya götürüldüm. İki yüz yetmiş bir gün insanlık dışı işkencelere
uğradım. Işıklar yandı, ayakta durmak zorunda kaldım, bayılarak yere düştüm,
yemek verilmedi.” Dokuz ay sonunda 25-30 kilo zayıflamıştı. 
Gökhan
Türkmen bütün bunları mahkemede anlattı. Onu engellemeye çalışan, avukat olarak
atanan kişiye mahkemede “Seni azlediyorum. Zaten seni ben tutmamıştım, benim
adıma avukatlık yapamazsın. Susun, ben kendi gerçeğimi anlatacağım.” dedi ve
anlattı Gökhan Türkmen ve bundan sonra, bugün ne oldu biliyor musunuz? 
Bu
çok ciddi bir olay arkadaşlar. Ankara Barosu İnsan Hakları Merkezi tüm bu olayı
biliyor ve bugün cumhuriyet savcılığına suç duyurusunda bulundu. Çok ciddi bir
olay bu. İşkence kimlik sorulmayan bir olaydır, işkence bir insanlık suçudur,
zaman aşımına uğramaz. Ve bakın, bunlar örtbas edildiği için Türkiye’de, 28
kişi örtbas edildiği için yeni kişiler kaçırılıyor. Mehmet Bal, Batmanlı bir
kişi İstanbul’da kaçırıldı; bir ayı buluyor, ortada yok. Gülistan Doku’nun
nerede olduğu bilinmiyor, bir ayı geçti. 2 Süryani karı koca bir aydır ortada
yoklar; kimse doğru dürüst bir açıklama yapmıyor.
Değerli
arkadaşlar, bakın, beyaz Toroslar dönemi bitti, siyah Transporter’lar dönemi
başladı. Beyaz Torosların ne olduğunu tüm Kürtler çok iyi bilir, aslında tüm
kamuoyu da çok iyi bilir, devlet de ikrar etmiştir. Dönemin Başbakanı Ahmet
Davutoğlu 2015 yılında Van’da yaptığı bir konuşmada “Bize oy verin. Eğer
vermezseniz beyaz Toroslular gelir.” demişti. Demek ki herkes biliyor “beyaz
Toros” ne demek. Ama şimdi de tüm bu kaçırılan 28 kişide, MOBESE kameralarında
ortaya çıkan bir araba vardı, siyah Transporter’lar ortaya çıkıyordu.
Değerli
arkadaşlar, bakın, ben bu vakalar için daha öncesinde Meclis Başkanlığına bir
araştırma önergesi verdim. “Zabit Kişi” isimli bu şahıs bana Kandıra
Cezaevinden yazdığı 8 sayfalık bir mektupta -kaçırılan kişiler arasında bu
kişi- yüz sekiz gün boyunca kaçırıldığını ve işkence edildiğini, daha sonra
kaçıran insanların kendisini Ankara Emniyet Müdürlüğüne teslim ettiğini,
mahkemede de “Hâkim bey, beni tutuklayın, bu insanların eline düşmek
istemiyorum.” diye tutuklama talep ettiğini yazıyordu. Meclis Başkanlığına
bununla ilgili bir araştırma önergesi verdim. Bana ne cevap geldi biliyor
musunuz? “Kaba ve yaralayıcı ifadeler olan bu önergenizi kabul etmeyeceğiz.” 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
ÖMER
FARUK GERGERLİOĞLU (Devamla) - Kişi, mektubunda bana, ağzından, burnundan kan
gelene kadar işkence edildiğini ve makatına cop sokulduğunu yazıyordu. Meclis
Başkanlığı bana “Kaba ve yaralayıcı ifadeler olan bu önergeyi işleme alamayacağız.”
diyor. Değerli arkadaşlar, işkencenin, makada cop sokmanın kibarca anlatımı
nasıl olur ya, bana anlatabilir misiniz? 
Bakın,
bunlar da bitmiyor ve hiçbir açıklama yapılmıyor. Gökhan Türkmen’in
açıklamalarından sonra Ankara Barosu İnsan Hakları Merkezi suç duyurusunda
bulundu. Açıklama yapması gereken İçişleri Bakanı açıklama yapmıyor. Ben
İçişleri Bakanını buradan istifaya davet ediyorum. Ya açıklama yapın -dokuz
aydır- bu rezaleti bir şekilde açıklayın -bu memlekette MOBESE kameraları var-
ya da istifa edin diyorum İçişleri Bakanına. 
Bakın,
bu olaylar bitmiyor. 6 Ağustostan beri ortada olmayan, kaçırılan son şahıs
ortaya çıkmış değil; 6 Ağustos, düşünün. Yusuf Bilge Tunç hâlâ ortada yok.
Bunlar nedir arkadaşlar, bunların bir açıklaması olabilir mi? Kolektif bir
şekilde üstü örtülen bir hadisedir bu. Bir güvenlik devleti oluşturdunuz,
tamamen hukuk devletinden çıkıldı ve işkence apaçık ortadayken kimse araştırmak
istemiyor, kimse görmek istemiyor bunu. (HDP sıralarından alkışlar) 
OYA
ERONAT (Diyarbakır) – Sen mi kaçırttın belli değil.
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
27’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
Buyurun
Sayın Özkan.
CAHİT
ÖZKAN (Denizli) – Sayın Başkan, hatip kürsüden sataştı, sataşmadan söz
istiyorum.
BAŞKAN
– Buyurun.
IX.- SATAŞMALARA İLİŞKİN KONUŞMALAR (Devam)
4.- Denizli Milletvekili Cahit Özkan’ın, Kocaeli Milletvekili Ömer Faruk
Gergerlioğlu’nun 161 sıra sayılı Kanun Teklifi’nin 27’nci maddesiyle ilgili
önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; biraz önce sayıp
hatibi hep beraber dinledik. Aslında hatibin konuşmaları bu ülkeye, bu ülkenin
yargısına olan güveni bütün açıklığıyla ifade ediyor. Diyor ki: “2018 yılında 7
kişi kaçırıldı.”
ÖMER
FARUK GERGERLİOĞLU (Kocaeli) – 2019…
CAHİT
ÖZKAN (Devamla) – Kaçırılan bu 7 kişi evlerine döndüğünde eşleri soruyor: “Neredeydin?”
ÖMER
FARUK GERGERLİOĞLU (Kocaeli) – “Evlerine döndü.” demiyorum, Ankara Emniyetine
teslim ediliyor bu kişiler.
CAHİT
ÖZKAN (Devamla) – “Onu sormayın, onu karıştırmayın.” diyorlar ve eşlerine bir
şey söylemiyorlar.
ÖMER
FARUK GERGERLİOĞLU (Kocaeli) – Evlerine dönmüyor, Ankara Emniyetine teslim
ediliyorlar.
CAHİT
ÖZKAN (Devamla) – E hatibe bir şey söylemişler mi? Ona da söylememişler.
ÖMER
FARUK GERGERLİOĞLU (Kocaeli) – Ankara Emniyette bu şahıslar.
CAHİT
ÖZKAN (Devamla) – Kime söylüyorlar? Gidiyorlar devletin yargısına söylüyorlar,
devletin yargısına güveniyorlar. Yani devlet baba burada gerekeni yapıyor ve
orada mağduriyet yaşamış vatandaşlarımızın hak arama mücadelesinde onlara katkı
sunuyor.
ÖMER
FARUK GERGERLİOĞLU (Kocaeli) – İşkenceden sonra Ankara Emniyetine teslim
ediliyorlar. 
CAHİT
ÖZKAN (Devamla) – Bakınız, siz hiç uğraşmayın, o beyaz Toroslar dönemi sizlere
rağmen ortadan kalktı. Bir örnek vereyim.
HÜSEYİN
KAÇMAZ (Şırnak) – Nasıl bize rağmen ya? Siyah Transporter’ı getiren sizsiniz.
İşkencecileri destekliyorsunuz. 
CAHİT
ÖZKAN (Devamla) – Biliyorsunuz, PYD’yle, YPG’yle, PKK’yla mücadele ediyoruz.
Kim bu terör örgütleri? 
HÜSEYİN
KAÇMAZ (Şırnak) – Beyaz Torosçulardan hiçbir farkınız yok sizin,
işkencecisiniz. 
CAHİT
ÖZKAN (Devamla) – Bu terör örgütleri, Kürtleri, Arapları, Türkmenleri ve
Türkleri, 82 milyon kardeşimizi tehdit eden terör örgütleri. Bu terör
örgütüyle, Zeytin Dalı, Barış Pınarı ve Fırat Kalkanı Operasyonları
çerçevesinde sınır ötesi operasyonlara başladığımızda, hani o kadın kıyafeti
giyip de kaçanlar var ya kime sığındılar? Yine Türk askerine sığındılar. 
MAHMUT
TOĞRUL (Gaziantep) – Ya siz, Ankara’da evlerinde insanlar kayboluyor, onların
hesabını vereceksiniz ya.
CAHİT
ÖZKAN (Devamla) – Demek oluyor ki anayasal hukuk düzenimiz, demokrasimiz,
uluslararası sözleşmelerle güvence altına aldığımız ve tanıdığımız hukuk
düzenimiz… Bırakınız bu ülkede yaşayan vatandaşlarımız arasında ayrımcılık
yapmayı; onlar, sınır ötesindeki askerî operasyonlarda bile bu Mehmetçik’e ve
bu devlete sığınıyor.
Teşekkür
ediyor, saygılar sunuyorum. (AK PARTİ sıralarından alkışlar) 
EROL
KATIRCIOĞLU (İstanbul) – Sorduğu soruların cevabını verin. 
BAŞKAN
– Arkadaşlar, müsaade edin lütfen.
Sayın
Oluç, buyurun.
VI.- AÇIKLAMALAR (Devam)
51.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın sataşma nedeniyle yaptığı konuşmasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Adalet ve Kalkınma Partisi Grup Başkan Vekili yine bir sataşmada
bulundu, ufak bir cevap vermek istiyorum çünkü “Beyaz Toroslar dönemi sizlere
rağmen kapandı.” dedi. Belli ki Adalet ve Kalkınma Partisi Grup Başkan Vekili
beyaz Toroslar dönemini tam olarak bilmiyor. Beyaz Toroslar döneminde en fazla
canı yanmış olan, en fazla çekmiş olan bizim arkadaşlarımızdır, bizim
halkımızdır. 17 bin faili meçhul yaşadı bu ülke beyaz Toroslar döneminde. Kime
rağmen sona ermiş o? 17 bin insan öldü ve bu faili meçhuller dönemi bu Mecliste
kurulmuş bir araştırma komisyonu sonucunda rapor hâline getirildi. Bunu ben
daha evvel size söyledim. Bakın, bilmiyorsunuz. Gidin raporu alın Meclis
arşivinden, okuyun. Faili meçhuller döneminde neler yaşandığını, neler
yapıldığını Meclis araştırma komisyonu tuğla kalınlığında bir raporla ortaya
koydu efendim. 
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Bunu bilmiyorsunuz, bir de dönüyorsunuz bize
diyorsunuz ki… Beyaz Toroslardan, o faili meçhullerden, o derin devlet katillerinden
çekmiş olan bizim insanlarımız, bizim partililerimiz, bizim halkımız,
seçmenlerimiz. Bunların en büyük acısını bizler yaşadık, siz bunun farkında
değilsiniz ve dönüp bize bunu söyleyebiliyorsunuz. 
Bakın,
ben burada…
OYA
ERONAT (Diyarbakır) – Biz mi yaşattık, biz mi yaşattık?
HAKKI
SARUHAN OLUÇ (İstanbul) – Siz bilmiyorsunuz efendim, konuşmayın. Bakın, Grup
Başkan Vekiliniz var, sizin hiçbir şeyden haberiniz yok, boşa konuşuyorsunuz. 
OYA
ERONAT (Diyarbakır) – Allah Allah, sen boşa konuşuyorsun. Biz mi yaşattık?
Cevap ver, biz mi yaşattık?
HAKKI
SARUHAN OLUÇ (İstanbul) – Şimdi, ikincisi -ben dün de burada söyledim- kayıplar
var. Bu kayıpların hesabını İçişleri Bakanının vermesi lazım, söylemesi lazım.
Daha dün söyledim 2 tane Süryani yaşlı çift kayboldu, kaç günden beri
bulunamıyor, 11 Ocak’tan beri ailesi haber alamıyor. Buna ilişkin iktidarınızın
bir şey yapması lazım, İçişleri Bakanına demesi lazım ki: “Bu çift neden
kayboldu?”
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
HAKKI
SARUHAN OLUÇ (İstanbul) – Tamamlıyorum efendim. 
Daha
dün söyledim, yine, Mehmet Bal 24 Ocak’tan beri kayıp. İstanbul’da ailesini
görmeye geldi, kayboldu. Bunu arıyor herkes. Emniyet cevap veremiyor, İçişleri
Bakanlığı cevap veremiyor. İktidarın görevi değil mi ya? Kaybolmuş bir yurttaş
var, bu yurttaşların nerede olduğuna dair bilgi isteniyor, cevap alınamıyor.
Her yerde MOBESE kameraları var, nasıl kayboluyor bu insanlar? İçişleri Bakanı
istediği zaman her şeyi buluyor da bu insanlar kaybolduğu zaman mı bulunamıyor?

Şimdi,
bunları konuşuyoruz, dolayısıyla bunların cevabının aranması, bulunması lazım.
Bu, sizin iktidarınızın da yapması gereken bir şey. Niye bunları konuşacak
yerde… “Evet, bunların araştırılması lazım, burada hatalar işleniyorsa bu
hataların sona erdirilmesi lazım.” Bunları niye konuşamıyorsunuz? “İşkence
yapılıyorsa işkence yapılmaması lazım, kötü muamele varsa kötü muamele
yapılmaması lazım.” diye niye konuşamıyorsunuz da hemen bir savunmaya
geçiyorsunuz? Savunmaya geçiyorsanız yapılanları da savunuyorsunuz demektir o
zaman. Sorun buradan kaynaklanıyor. 
Teşekkür
ederim.
BAŞKAN
- Sayın Özkan…
52.- Denizli Milletvekili Cahit Özkan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Elbette
biraz önce söylediklerimizin tekrar arkasında olduğumuzu ifade edeyim. Biraz
önce Sayın Grup Başkan Vekili de ifade etti, beyaz Toroslarla ilgili dönem, o
dönem bir devlet politikasından ziyade maalesef aynen paralel yapı gibi devlet
içerisinde çöreklenmiş derin yapıların işidir. Bakınız, bu ülkede yaşadığımız
bütün sorunların arka planında maalesef darbelerle örselenmiş anayasal
düzenimizin devlet otoritesini bertaraf etmesi ve devlet içerisinde âdeta bir
kurtlanma gibi, çete ve mafya tipi, gladyo tipi derin ve paralel yapıların -ki
bunların arasında fark yoktur- güç kazanmasına neden olma vardır. Bakınız, bu
tür yapılar hiçbir zaman devlet otoritesini, hangi partiden olursa olsun bir iktidarı,
güçlü bir iktidarı kabul etmez. Öyle bir Türkiye olsun, öyle bir parlamenter
sistem veya hükûmet sistemi olsun ki ne olsun ne ölsün, öyle bir anayasal model
olsun ki ne olsun ne ölsün.
(Mikrofon
otomatik cihaz tarafından kapatıldı)
BAŞKAN
– Buyurun. 
CAHİT
ÖZKAN (Denizli) – Terör yapılanmaları “Biz, yönetilemeyen bir ülkede acaba
nasıl devlet otoritesini ele geçiririz de -paralel ve derin yapılar bunu
yapmıştır- orada hükûmet ve devlet yetkilerini kullanırız.” demişlerdir. İşte,
bugün Cumhurbaşkanlığı hükûmet sistemiyle de yapmaya çalıştığımız budur. Güçlü
bir otorite olsun; bütün anayasal düzenler, Anayasa teorileri bunu öğütler ve
bunu gerçekleştirmeye çalışır.
KEMAL
PEKÖZ (Adana) – Adalet de olsun.
CAHİT
ÖZKAN (Denizli) - Bu anayasal düzenin bugün –hamdolsun- ortaya koyduğu otorite,
çete ve mafya tipi örgütlenme yapılarını, gladyoyu, paralel yapıları bertaraf
etmiş ve tek bir devlet otoritesi vardır, o da “Egemenlik kayıtsız şartsız
milletindir.” anlayışıyla millî iradenin hâkimiyetidir. 
Teşekkür
ediyorum.
BAŞKAN
– Teşekkür ediyorum Sayın Özkan.
MAHMUT
TOĞRUL (Gaziantep) - Kaçırılanlar için ne diyorsun?
BAŞKAN
- Sayın Oluç, bu son söylenenlerde bir şey yok ama buyurun açıyorum.
HAKKI
SARUHAN OLUÇ (İstanbul) – Teşekkür ederim.
Kayıtlara
geçsin diye bir şeyi belirtmek istiyorum: Yani şu anda yargıda sizin
cezasızlıkla terfi ettirdiğiniz insanların tek tek isimlerini saymaya başlasam
rahat konuşamazsınız ama vakit kaybetmeyeyim diye bir şeye değineceğim. Beyaz
Toroslar döneminin failleri ve yöneticileri olanlar bugün sizin sarayınızdan
çıkmıyor. (HDP sıralarından alkışlar) Bir tanesi Mehmet Ağar’dır, öbürü Tansu
Çiller’dir. Adalet ve Kalkınma Partisinin Genel Başkanıyla el ele kol kola
fotoğraf çektiriyorlar. Beyaz Toroslar döneminin başında olan insanlar
bunlardır. Bir de diyorsunuz ki: “O zaman otorite yoktu, iktidar yoktu birtakım
derin devlet…” Derin devlet o zaman otoriteydi, iktidardı, sadece derin devlet
değil onun başında olan iktidarın kendisi de bunlardan haberdardı. Bunların
hepsi o raporda var işte, ben onun için diyorum. Meclis arşivinden faili
meçhuller raporunu alıp okusanız aslında hepsini göreceksiniz. O raporda
yazıldı bunlar.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – O zaman bu konuları ciddiye alan ve çalışan bir
Meclis vardı ve onun araştırma komisyonu bütün bunları ortaya koydu. Rapor
gerçekten… Getirin, bakalım beraber, göreceksiniz. Ben o zaman sayfa sayfa
okuduğum için biliyorum bunu, boşa söylemiyorum ve faydalı bir eserdir, ortaya
konmuştur bu. Dolayısıyla, o dönemin iktidarının sürdürücüsü olanlarla siz
bugün el ele kol kolasınız bunu unutmayalım.
HABİP
EKSİK (Iğdır) – JİTEM davasını akladınız.
BAŞKAN
– Sayın Özkan, buyurun.
53.- Denizli Milletvekili Cahit Özkan’ın, İstanbul Milletvekili Hakkı
Saruhan Oluç’un yerinden sarf ettiği bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Öncelikle
Anayasal düzenimizde yargının işlemediği ve cezasızlık hâline ilişkin iddia ve
ithamların doğru olmadığı kanaatindeyim. Neden? Bakınız şu anda Türkiye, Avrupa
Konseyi üyesi ülkedir ve sözleşmeye taraf olup bireysel başvuru yolu açıktır.
Eğer bir cezasızlık hâli varsa ona ilişkin müracaatlar neticesinde Avrupa İnsan
Hakları Mahkemesinde gerekli kararlar verilebilmektedir. Bakınız, biraz önce
yapılan tartışmada da ortaya çıktığı gibi, eğer bir ülkede bir hukuksuzluk
varsa önce Parlamentonun işidir. Ne yapar Parlamento? Anayasal düzenini, hukuk
düzenini, kanunlar hiyerarşisinde yer alan bütün mevzuatını evrensel hukuk
düzenine göre yani “de lege ferenda” diye ifade ettiğimiz ideal hukuka
yaklaştırmak zorundadır. Bunlarla ilgili çalışmalar yapılmışsa ve hatalı bir
işlem varsa o da yargısal denetim, parlamento denetimi ve idarenin denetimi
çerçevesinde incelenir.
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – Yargısal, idari çerçevede ve yasama organı çerçevesinde
değerlendirilir, eğer düzeltilemezse uluslararası denetim mekanizmaları da
açıktır. Bu çerçevede işletilecek mekanizma bugün evrensel hukuka göre
vatandaşlarımızın hak ve özgürlüklerini teminat altına almaktadır, hak
ihlalleriyle ilgili etkin ve yeterli denetim sağlamaktadır.
Teşekkür
ediyorum.
BAŞKAN
– Teşekkür ediyorum.
Birleşime
30 dakika ara veriyorum.
Kapanma Saati:19.28
BEŞİNCİ OTURUM
Açılma Saati: 20.06
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin Beşinci
Oturumunu açıyorum.
161
sıra sayılı Kanun Teklifi’nin görüşmelerine devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Komisyon yerinde.
28’inci
madde üzerinde 4 önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 28’inci maddesindeki “ilişkin” ibaresinin
“dair” şeklinde değiştirilmesini arz ve teklif ederiz.
 Ulaş
Karasu İlhami Özcan Aygun Gökan
Zeybek
 Sivas Tekirdağ
 İstanbul 
 Ednan
Arslan Orhan Sümer  Vecdi
Gündoğdu
 İzmir
 Adana  Kırklareli
 Turan
Aydoğan
 İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkanım.
BAŞKAN
– Önerge üzerinde söz talebi Sayın Turan Aydoğan’ın. 
Buyurun
Sayın Aydoğan. (CHP sıralarından alkışlar)
TURAN
AYDOĞAN (İstanbul) – Teşekkür ediyorum. 
Yüce
Meclisi saygıyla selamlıyorum. 
Adalet
ve Kalkınma Partisi iktidara gelirken 3Y iddiasıyla gelmişti: “Yolsuzlukla,
yoksullukla, yasaklarla mücadele.” Şimdi, bu 3Y’yi 3 örnekle anlattığımızda
nerede olduğunuzu anlayacaksınız. 
Yolsuzluk;
en barizi, daha yakın tarihte yargıda tartışılıyor. Sarayın başdanışmanı,
yargıda hâkimlere, savcılara bir uyuşturucu baronunun yararına dahletmekle
gündemde ve “Ben aradım bu hâkimleri. Savcılar çağırsın, ben bu konuda
konuşurum.” diyor. Takdir kamuoyunun, çok fazla yargısız infaz yapacak değilim
burada.
Yoksullukla
mücadele… Bizim kadim kültürümüzde siz yoksul olsanız bile kapınıza gelip de
“Açım.” diyen birisi olursa onu doyurursunuz, onunla ilgilenirsiniz, varsa
sıkıntılarını çözersiniz, hatta cebinizdeki son parayı onunla paylaşır, onu
öyle gönderirsiniz. Sizin, Genel Kurul salonunuz eviniz değil midir? Oraya
gelip “Açım.” diyen insanı apar topar o salondan çıkarıyorsunuz ve kamuoyu şu
anda nerede olduğunu, ne yaptığını ve ismini bilmiyor. Gerçekten demokratik bir
devlette yaşıyor olsaydık şu anda bir rehabilitasyon merkezinde onun
sorunlarıyla ilgileniyor olurduk ve “Güçlü bir sosyal devletimiz var, onu
yeniden hayata kazandıracak.” derdik ama hiç kimse böyle söylemiyor. Ortada
yok; üç gün sonra mı ortaya çıkar, beş gün sonra mı? Şaibeli bir süreden sonra
ortaya çıkıp da söyleyeceklerinin bir anlamı da kalmayacak. Demek ki
yoksullukla da bir mücadeleniz yok. 8 milyon işsizin olduğu bir ülkede
yaşatıyorsunuz insanları, sonra burada “Açım.” diyen insanlarla ilgili
kriminolojik tarifler yapıyorsunuz. Yapmayın, yazıktır; yapmayın, çok insani
değildir. O zaman, 8 milyon insanın arkasına bir mersule ekleyin,
işleyebileceği suçları arkalarına yazın, takibe alın. Böyle bir şey olabilir
mi, böyle bir şey olabilir mi? Bir sosyal devlet yaratıp bu sorumluluğu yerine
getirememek sizin utancınızdır. Utanın ve kenarda durun, burada bahaneler
üretmeyin. 
Yasaklarla
mücadele… Buyurun, Leman dergisi. Ne var bunda biliyor musunuz? Leman
dergisinde bir karikatür basıldı. Sayın Bakan Kanal İstanbul’un etrafından
araziler almış -bu konu tartışıldı kamuoyunda- burada diyor ki: “Bakın, burası
çok önemli.” “Bakın, burası çok önemli.” “Bakın, burası çok önemli.” (CHP
sıralarından alkışlar) Hemen hemen kanalın her tarafını almış gibi gösteriliyor
bir karikatürde; adı üstünde, karikatür, sanat, sanat. Neresinden bakarsanız
bakın, bunun yasaklanabilecek bir yanı yok. Sayın Bakan avukatıyla talep
ettiyse çok ayıp etmiş. Bu karikatüristi çağırıp yanında bir devlet adamı
olgunluğuyla teşekkür edip ödüllendirmesi gerekirdi. Bu hareketler anormalse,
erişilmesi, yasaklanması gerekiyorsa bunlar Sayın Bakanın hareketleri; o zaman,
ona da erişmeyi yasaklayalım, televizyonlara çıkmasın, olur mu, bunları
söylemesin. 
Anayasa’nın
28’inci maddesi “Basın hürdür.” diyor, 26 ve 27’nci maddesinde yine aynı
özgürlükler düzenleniyor, sanata ilişkin ve basına ilişkin özgürlükler
düzenleniyor. Siz, yasaklayarak bir Anayasa ihlalini masum hâle getirmeye
çalışıyorsunuz. O Anayasa ihlallerine bizi burada da ortak etmeye
çalışıyorsunuz. Getirdiğiniz yasalar, bir defa kafadan aykırı Anayasa’nın
127’nci maddesine. İçine Ahlat’taki sarayı koyuyorsunuz, Anayasa’nın 138’inci
maddesinin son fıkrasına aykırı. Bütün ihlalleri buraya getiriyorsunuz, bizi
kendinize suç ortağı yapmaya çalışıyorsunuz. Başka Anayasa ihlalleri de
yapıyorsunuz.
Haberiniz
var mıdır, yok mudur bilmiyorum, size gelmemiş olabilir ama saray yerel
yönetimlerle ilgili bir çalışma yaptı, belediye başkanlıklarına da gönderdi
görüşlerini almak üzere, bilginiz var mı? Yok. İşte böyle, saray başka yerde,
siz başka yerdesiniz. Tek adam rejiminin özelliği bu. Bu yasada, sırf Kanal
İstanbul’a hazırlık olsun diye, İstanbul Büyükşehir Belediye Başkanı “Kanal
İstanbul çalışmalarına katılmayacağım.” dedi diye özel hüküm koyuluyor. Büyük
projelerle ilgili -yapılmazsa- şu anda Yatırım İzleme ve Koordinasyon
Başkanlığının var olan hükmü tırpanlanıyor, deniliyor ki: “Vali 3 kişilik bir
heyetle karar alır, bu projeyi bir vilayet kanalıyla, Yatırım İzleme ve
Koordinasyon kanalıyla yapar.” Burada eksik olan ne biliyor musunuz?
(Mikrofon
otomatik cihaz tarafından kapatıldı)
TURAN
AYDOĞAN (Devamla) – Devam edebilir miyim efendim?
BAŞKAN
– Tamamlayın sözlerinizi.
TURAN
AYDOĞAN (Devamla) – Daha önceki yasa maddesinde bu karara karşı sulh hukuk
mahkemesine başvuru hakkı varken bu da kaldırılmış. İşte, sizin var olan
Anayasa'ya bağlılığınız bu kadar. Anayasa'nın 125’inci maddesi ve son fıkrası
“İdarenin bütün işlem ve eylemleri yargı denetimine tabidir.” diyor. Hangi
hakla bunu getiriyorsunuz, hangi hakla önümüze koyuyorsunuz? Hep beraber,
Anayasa'nın 81’inci maddesine göre yemin ettik burada. Orada diyor ki: “Hukukun
üstünlüğüne, demokratik devlete, dayanışma ve adalet anlayışına, herkesin insan
haklarından ve temel haklardan yararlanmasına ve Anayasa'ya sadakate…”
Getirdiğiniz bütün yasalar Anayasa'ya aykırı. İçtiğiniz bu yemin sizin
yemininiz değil midir? Sizin anayasal suçlarınıza bu Meclisi neden ortak etmeye
çalışıyorsunuz? Biz yokuz ve siz de ileride bu yükü taşıyamayacaksınız. 
Teşekkür
ediyorum. (CHP sıralarından alkışlar)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Hatip, kürsüden AK PARTİ Grubuna hitaben vatandaşlarımızı
kriminalize ettiğimiz iddiasında bulunmuştur, sataşmadan dolayı söz istiyorum.
BAŞKAN
– Buyurun.
MAHMUT
TANAL (İstanbul) – Kayıtlara geçti zaten Başkanım, daha ne…
IX.- SATAŞMALARA İLİŞKİN KONUŞMALAR (Devam)
5.- Denizli Milletvekili Cahit Özkan’ın, İstanbul Milletvekili Turan
Aydoğan’ın 161 sıra sayılı Kanun Teklifi’nin 28’inci maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; tabii, bizler anayasal düzen içerisinde
milletimizin kaderini kendi kaderimiz olarak gören ve 82 milyonun hangi siyasi
partiden, görüşten, mezhepten, etnik gruptan, inançtan, felsefi düşünceden olursa
olsun kardeşliğine inanan bir gelenekten geliyoruz ve hamdolsun, on yedi yıldan
beri vatandaşlarımızın hakkını, hukukunu hakça gözeterek milletimizden
aldığımız destekle bugünlere geldik. Hiçbir vatandaşımızı kriminalize edemeyiz.
Sadece yargı vardır, yargı da gerekli kararları verir, herkes de ona uymak
zorundadır. Çünkü bu ülkeyi bir arada tutan şiraze Anayasa'dır, anayasal düzene
de herkes uymak zorundadır.
Şimdi,
hatip, kürsüden, bizim vatandaşlarımızı kriminalize ettiğimizi ve bu nedenle…
“Atın dışarı!” ifadelerini kullandı, bu ifade bize ait değil. Bakınız, tarih 11
Şubat 2014, yer neresi? Cumhuriyet Halk Partisi grup toplantısı. Parti
politikalarını ve parti kültürünü benimsemediğini iddia eden Cumhuriyet Halk
Partisinin üyesi olan bir vatandaşa Cumhuriyet Halk Partisi Genel Başkanı
tarafından “Çıkarın dışarı!” “Atın bunu dışarı!” ifadeleri kullanılıyor. Bizim
böyle bir ayrımcılığı kabul etmemiz mümkün değil. Parti tüzüğümüze ve Meclis
İçtüzüğü’ne uygun olmadığı için buradan, mikrofondan vermek istemiyorum ama
sizin kulaklarınız bunu duydu. Biz, onun için milletimizin kaderini kendi
kaderimiz olarak görmeye, milletimizin çizdiği rotada, istikamette yol almaya,
ülkemizin ve milletimizin kaynaklarını 82 milyon arasında hakça paylaştırmaya
devam edeceğiz.
Teşekkür
ediyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
VI.- AÇIKLAMALAR (Devam)
54.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, yapılan konuşmaya cevaben, ilk bir buçuk dakika,
olması gerekenleri ama kendilerinde olmayanları, yönetenlerin taşıması gereken
sıfatları ama kendi yöneticilerinde olmayanları saydı, döktü.
Berat
Albayrak’ın Leman dergisinin kapağını yasaklatması ayıbını Adalet ve Kalkınma
Partisi 2020 yılında taşıyabiliyorsa ve bununla ilgili bir şey demiyorsa zaten
bunun üzerinde çok fazla konuşabilecek bir şey yok. Çankaya Köşkü’nde Turgut
Özal’ı ziyarete gidenler, Çankaya Köşkü’nde Süleyman Demirel’i ziyarete
gidenler, Çankaya Köşkü’nün merdivenlerinde kendilerini eleştiren karikatürleri
sergilediklerini görürlerdi. Öyle bir anlayıştan, kendisini Tipitip Şov’da
eleştirenle canlı yayına çıkan rahmetli Erdal İnönü’nün anlayışından “Burası
çok önemli.” diye kanalın etrafını gösteriyor diye…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Yani kişilik haklarına hakaret yok, zekice bir espri var. Gülüp
geçmesi lazım, sorsalar “Burası çok önemli.” demesi lazım. Twitter’da Berat
Albayrak Leman’ı gösterip “Burası çok önemli.” dese başka bir Türkiye olur
yarın ama bu kadar despotik, bu kadar baskıcı, bu kadar tahammülsüz bir yönetim
anlayışı var. Sonra da CHP’ye cevap için, 2014’te bir grup toplantısında
birisini çıkarmış… Kim çıkarmış, ne çıkarmış; vallahi bakacağım.
CAHİT
ÖZKAN (Denizli) – Bak, 11 Şubat; seneidevriyesini yaşıyoruz bugünlerde.
ÖZGÜR
ÖZEL (Manisa) – Ama benim anlamadığım şu: Sayın Genel Başkanımız, kendisini
eleştirenleri bırak, kendisine saldırıda bulunan özür dilemek istediğinde
kapısını açmıştır, özür diletmiştir. Elini öpmek isteyene elini öptürmeyen,
açıkça hakaret edenlerin özür dileme taleplerinin hepsini kabul eden böylesi
anlayışlı, böylesi hoşgörülü bir liderlik yaklaşımını…
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Başka şeyler anlatma, konuştuğumuz şeyleri anlat.
ÖZGÜR
ÖZEL (Manisa) - …o tarihlerde Soma’da protesto edildiğinde gidip kasiyerin
gırtlağına sarılan liderinizle karşılaştırmanın ve yerde yatan madencileri
tekmelettirmenizi… 
CAHİT
ÖZKAN (Denizli) – Konu bu değil, konuyu biliyorsun!
ÖZGÜR
ÖZEL (Manisa) – Sizin grup toplantınızda adam “Açım aç, aç.” diyor; siz, paldır
küldür alıyorsunuz… Arkadaşım sordu, cevap vereceksen şunu söyle: “O adam
nerede şimdi?” “Grup toplantınızda isyan eden, ‘açım’ diyen vatandaş şu anda
nerede?” diye sordu; cevaba çıkıp, bir buçuk dakika, olması gerekip de sizde
olmayanları anlatıp, sonunda da CHP’ye geçmişte adam hakaret mi etmiştir,
saldırı mı yapmıştır, bunu anlatıp çıkıyorsunuz. 
CAHİT
ÖZKAN (Denizli) – Tabii, çok eski!
ÖZGÜR
ÖZEL (Manisa) – Berat Albayrak’ın Leman dergisini toplatmasına, erişim engeli
getirmesine bir cevap ver, ondan sonra oturup demokrasi konuşalım.
Teşekkür
ediyorum. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
55.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın hatip, kürsüden apaçık bir istiskal etti, küçümsedi,
âdeta hakaret etti; bunun kabulü mümkün değil. 
ÖZGÜR
ÖZEL (Manisa) – Kim hakaret etmiş?
CAHİT
ÖZKAN (Denizli) – Bakınız, hani, sanki bahsi geçen grup toplantısı yaklaşık bin
yıl önce cereyan etmiş. Ne zaman? 2014, daha dün…
MAHMUT
TANAL (İstanbul) – Başkanım, Leman dergisine cevap versin. Yani yine aynı
konuda temcit pilavı gibi…
EMİNE
GÜLİZAR EMECAN (İstanbul) – 2014 mü?
MAHMUT
TANAL (İstanbul) – Kaset takılmış, sarmış, onun tekrarı…
CAHİT
ÖZKAN (Denizli) – Daha dün cereyan etmiş.
MAHMUT
TANAL (İstanbul) – Aynı şeyleri tekrar ediyor!
CAHİT
ÖZKAN (Denizli) – Bakınız, 2014’te, maalesef, kendi grup kültürünü, kendi
siyasi politikalarını benimsemediğini ifade eden bir parti temsilcisini
“Kapıdan dışarıya atın.” “Atın dışarı.” diyor. 
MAHMUT
TANAL (İstanbul) – Ya, adam “Açım.” diyor, “Açım.” diyen insana bir şey söyle!
CAHİT
ÖZKAN (Denizli) – Şimdi, siz, eğer eskiden, efendim, 1990’larda demokrasinin ne
kadar iyi işlediğini düşünüyor, o günlere öykünüyorsanız, biz öykünmüyoruz.
Yani bu ülkede inanç özgürlüğü, ifade hürriyeti, biraz önce konuştuğumuz,
maalesef, devlet içerisine yerleşmiş o çete ve mafya tipi gladyoların, paralel
yapıların… 
TURAN
AYDOĞAN (İstanbul) – Aç adam nerede, aç adam? 
CAHİT
ÖZKAN (Denizli) – Eğer bu ülkede beyaz Torosları gündeme getirip arkasından da
onu özgürlük olarak ifade ediyorsanız biz o günlere geri dönmek istemiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Bu ülkede on yedi yıldan beri ısrarla, yalnız kalsak da
demokrasi ve hukukun üstünlüğü mücadelesi veriyor, evrensel hukuk bağlamında bu
kültürü anayasal düzenimiz ve hukuk düzenimiz içerisinde yerleştirmeye devam
ediyoruz. (CHP sıralarından gürültüler) 
TURAN
AYDOĞAN (İstanbul) – Nerede adam, nerede? 
CAHİT
ÖZKAN (Denizli) – El öptürmeme geleneğini bu ülkede başlatan Sayın
Cumhurbaşkanımız Recep Tayyip Erdoğan’dır. (AK PARTİ sıralarından alkışlar)
Teşekkür
ediyorum. 
BAŞKAN
– Sayın Özel… 
56.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, vallahi, insan dinlerken çatlayacak gibi oluyor. 
CAHİT
ÖZKAN (Denizli) – Çatla, patla! 
ÖZGÜR
ÖZEL (Manisa) – Kardeşim, bak şunu söylemek lazım, söyletme adama. 2014’ten
söylersen o tarihe giderler, Balyoz davasının ilk duruşmasına gidip de davaya
müdahil olma talebini sana hatırlatırlar. 
CAHİT
ÖZKAN (Denizli) – Açtıracaksın bana, illa açtıracaksın yani!
MAHMUT
TANAL (İstanbul) – Söyle, söyle! 
ÖZGÜR
ÖZEL (Manisa) – 2014 yılında Cumhuriyet Halk Partisinin grup toplantısında
-yazdım, bakın diye- Cumhuriyet Halk Partisinin bugüne kadar asla yapmadığı bir
şeyi o tarihte yapılmış diye söylüyorsun. 
CAHİT
ÖZKAN (Denizli) – Ondan kaçamazsın, o iş geçti! Özgür Özel de var! 
ÖZGÜR
ÖZEL (Manisa) – 2014 yılında, 2015 yılında FETÖ’nün kanallarında yayın yapan
Cahit Özkan şimdi buraya gelip “2014’e gidelim, dönelim.” derse ve kendisine
sorulan bütün soruları cevaplamak yerine gidip gidip başka bir tartışma açarsa…
CAHİT
ÖZKAN (Denizli) – Kaçamayacaksın! Bunları açtıracaksın illa! 
ÖZGÜR
ÖZEL (Manisa) – Ben sana daha ne söyleyeyim? 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Berat Albayrak’ın Leman dergisini toplattırmasına, erişim
yasağı getirmesine sen ne diyorsun, onu söyle bir kere! Onu söyle!
CAHİT
ÖZKAN (Denizli) – Tam bu anı bekliyordum! 
EMİNE
GÜLİZAR EMECAN (İstanbul) – Soruyu cevapla, soruyu! 
ÖZGÜR
ÖZEL (Manisa) – Teşekkür ederim Başkanım. 
CAHİT
ÖZKAN (Denizli) – Sayın Başkan, hatibin şahsıma ve grubumuza dönük
ithamlarından dolayı, sataşmadan dolayı kürsüden söz talep ediyorum. 
BAŞKAN
– Buyurun Sayın Özkan. (AK PARTİ sıralarından alkışlar) 
Arkadaşlar,
en azından tartışma içerisinde bile nezaketi koruyalım da “siz” falan diyelim
birbirimize bari. 
IX.- SATAŞMALARA İLİŞKİN KONUŞMALAR (Devam)
6.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklaması sırasında AK PARTİ Grubuna ve şahsına sataşması
nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; biz bu ülkede bir
taraftan derin yapılarla mücadele ederken bir taraftan da paralel yapılarla
mücadele ettik. 
İLHAMİ
ÖZCAN AYGUN (Tekirdağ) – Kim o derin yapı?
CAHİT
ÖZKAN (Devamla) – Hani diyorlardı ya eskiden “İngiliz mandası mı, Amerikan
mandası mı?” Biz hiçbir zaman mandacılığı, vesayeti, derin ve paralel yapıları
kabul etmedik. Ha, eğer bu ülkede… 
Bakınız,
biz söylüyoruz biz, “Ne istediler de vermedik?” dedik değil mi? Ne istemişlerdi
bizden? Efendim “Okul açacağız, eğitim kurumu…” Açın. Herkes için eşit. 
MENSUR
IŞIK (Muş) – Hayır, yargıyı istediler. Hâkim olmak, savcı olmak, vali olmak,
asker olmak; hepsini sizden istediler. 
ALİ
KENANOĞLU (İstanbul) – Utanın ya!
CAHİT
ÖZKAN (Devamla) – “Ama siz devleti istiyorsanız devleti vermeyiz.” dedik. (AK
PARTİ sıralarından alkışlar) Devleti verenler şefaate nail olanlardı şefaate.
Kim şefaate nail oldu? Hamdolsun, o FETÖ elebaşının bedduasına muhatap olduk
biz. 
Bu
bağlamda, bakınız, bunlar aranızda, maalesef, Ergenekon, Balyoz mağduru
milletvekilleri de var. 
ÖZGÜR
ÖZEL (Manisa) – Var tabii.
CAHİT
ÖZKAN (Devamla) – O milletvekillerinin gözlerinin içine baka baka, o
milletvekillerinin mağduriyeti Yargıtayın bozma kararıyla sübut bulmasına
rağmen… Tarihe bakınız, Cumhuriyet Halk Partisi Genel Başkanı Kılıçdaroğlu FETÖ
kalemşorlarıyla birlikte keyifle Zaman gazetesi okuyup desteklerini sunarken…
FİKRET
ŞAHİN (Balıkesir) – Senin Genel Başkanının resmi var.
CAHİT
ÖZKAN (Devamla) – …yine Kılıçdaroğlu, Samanyolu televizyonuyla ilgili RTÜK’ün
almış olduğu kararı protesto etmek ve desteğini sunmak için gitmiş iken,
arkadan sufle verdi ya, Sayın Tanal’ın… Ve yine FETÖ’yle, nerede müdahil
diyorsa Tanal orada. Ne diyordu? “Bank Asyada hesap açıp…” Yıl 2014, Mart,
Nisan. Diyordu ki: “Benim milletvekili maaşımı Bank Asyada açtığım hesaba
yatırın.” 
MAHMUT
TOĞRUL (Gaziantep) – O bankayı kim açtı, bankayı? 
CAHİT
ÖZKAN (Devamla) – Ve bugün aranızdaki milletvekillerinin mağduriyetinin kaynağı
FETÖ olarak sübut bulduktan sonra yaptı. Mahmut Tanal suçunu çok iyi biliyor.
(CHP sıralarından “Oo!” sesleri, gürültüler)
Bakınız,
4 CHP’li bir arada; Sezgin Tanrıkulu, Şafak Pavey, Barış Yarkadaş ve Eren
Erdem.
(Mikrofon
otomatik cihaz tarafından kapatıldı) 
CAHİT
ÖZKAN (Devamla) – Bugün de Zaman için sokaklarda eylem yaparken…
BAŞKAN
– Teşekkür ediyorum.
Sayın
Tanal, gözünüz aydın, sataşma var size. 
CAHİT
ÖZKAN (Devamla) – Bunlar ne zaman biliyor musunuz? Bunlar, ihanet ortaya
çıktıktan sonra. 
Aynı
şekilde, belki orada devrisabık yaparsınız, Barış Yarkadaş ve diğer
milletvekillerinizin de… 
BAŞKAN
– Teşekkür ettim Sayın Özkan. (AK PARTİ sıralarından alkışlar)
Diğer
önergeyi okutuyorum… (CHP sıralarından gürültüler)
ÖZGÜR
ÖZEL (Manisa) – Hayır, hayır… Hayır, olmaz.
BAŞKAN
– İşleme başladım.
ÖZGÜR
ÖZEL (Manisa) – Olur mu Sayın Başkan?
BAŞKAN
– Efendim, işleme başladım. 
ÖZGÜR
ÖZEL (Manisa) – Sayın Başkan, bakın…
BAŞKAN
– Tamam, işleme başladım, önergeyi okutayım, ondan sonra.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun Teklifi
(2/2512) ve Bayındırlık, İmar, Ulaştırma ve Turizm Komisyonu Raporu (S. Sayısı:
161) (Devam)
BAŞKAN
- Önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 28’inci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu Hüseyin
Örs
 İzmir Adana Trabzon
 Orhan
Çakırlar  Behiç
Çelik
 Edirne  Mersin

BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Sayın Başkan.
BAŞKAN
– Evet, Sayın Tanal, ne istiyorsunuz, ben bir duyayım, kayıtlara geçsin.
MAHMUT
TANAL (İstanbul) – Sayın Başkanım, biraz önce AK PARTİ Grup Başkan Vekili açık
ve net bir vaziyette beni terör örgütleriyle ilişkilendirerek bana “FETÖ’cü”
dedi. Bu, açıkça bir sataşmadır.
BAŞKAN
– Buyurun, kürsüden, iki dakika…
CAHİT
ÖZKAN (Denizli) – Hesap açtın mı? “Para yatırın.” dedin mi? Zaman gazetesine
desteğini verdin mi? 
BAŞKAN
– Bütün gün “Bir dakika konuşayım.” diyordunuz, iki dakika çıktı size
şansınıza.
AHMET
HAMDİ ÇAMLI (İstanbul) – Mahmut hiç doğru bir şey söylemez, ben şahidim. Mahmut
hiç doğru bir şey söylemez!
BAŞKAN
– Buyurun. (CHP sıralarından alkışlar) 
IX.- SATAŞMALARA İLİŞKİN KONUŞMALAR (Devam)
7.- İstanbul Milletvekili Mahmut Tanal’ın, Denizli Milletvekili Cahit
Özkan’ın sataşma nedeniyle yaptığı konuşması sırasında şahsına sataşması
nedeniyle konuşması
MAHMUT
TANAL (İstanbul) – Yalancının şahidi şıracı!
Değerli
arkadaşlar, biraz önce… Sayın Özkan, ben Ergenekon, Balyoz’la ilgili o dönem o
mücadeleyi verirken, benim şu ayağım kırılırken sen o davaya müdahil olma talebinde
bulunmuştun, utanmıyor musun? (CHP sıralarından alkışlar) 
İki:
Ben o televizyonlara basın özgürlüğü için çıkarken sen o televizyonların
müdavimiydin, devamlı sunucusuydun, utanmıyor musun? (CHP sıralarından
alkışlar) 
481
sayılı Millî Güvenlik Kurulu Kararı burada. Başbakan Recep Tayyip Erdoğan’ın
imzası burada. Burada, kararda ne deniliyor? “FETÖ terör örgütü devletin her
yerine sızmıştır, tedbir alın.” deniliyor. Siz bu tedbiri almadınız. Peki, bu
tedbiri almadığınız zaman ne olmuştu? Bakın, Sayın Profesör Doktor Ömer
Dinçer’in kitabı. Bak kardeşim, diyor ki: “Bunun siyasal sorumluluğu Başbakana
aittir.” Sayfa 121, 122, 123, devamı… “Bunun hukuksal sorumluluğu da bana
aittir.” diyor. Utanmıyor musunuz bunu hâlen bize söylüyorsunuz? (CHP
sıralarından alkışlar) 
Bakın,
5580 sayılı Özel Öğretim Kurumları Kanunu’yla ilgili, 2014 yılında, 17-25
Aralıktan sonra bunların finansmanını sağladınız, utanmıyor musunuz siz bundan?
(CHP sıralarından alkışlar)
Burada,
bana Cumhuriyet Halk Partisinden... Böyle, 12 AK PARTİ milletvekili -içinizde
Grup Başkan Vekilliği yapanlar var, Genel Başkanlığınızı yapanlar var- tespih
gibi FETÖ’nün arasına niye sızdınız böyle, etrafında niye böyle poz
çektirdiniz? (CHP sıralarından alkışlar)
Dinimizde
kadınlar nerede kapanır? Hacca giderken, umreye giderken, bir taziyeye
giderken, namaz kılarken. (AK PARTİ sıralarından “Her yerde” sesleri)
Amerika’da FETÖ’ye giden kadınlar, FETÖ’nün karşısında örtündü, bakar mısınız.
Şu anda bu milletvekilleriniz bu türbanı takıyorlar mı? Takmıyorlar bu türbanı.
(Mikrofon
otomatik cihaz tarafından kapatıldı) 
MAHMUT
TANAL (Devamla) – Başörtüsünü FETÖ’nün karşısında taktılar. 
BAŞKAN
– Teşekkür ederim Sayın Tanal. 
ÖZNUR
ÇALIK (Malatya) – Sayın Başkanım, başörtüsü nerede kullanılır, bunu mu
öğretecek bize?
MAHMUT
TANAL (Devamla) – Burada, eğer FETÖ’cü aranıyorsa bunun kökü, tohumu, her şeyi
AK PARTİ’dedir değerli kardeşlerim. (AK PARTİ sıralarından gürültüler)
BAŞKAN
– Sayın Tanal, teşekkür ederim. 
MAHMUT
TANAL (Devamla) – Bakın, FETÖ’nün iki numaralı ayağını, bunu kim şu anda
büyükelçi yaptı. Kim elçi yaptı?
BAŞKAN
– Sayın Tanal, teşekkür ediyorum. 
AHMET
HAMDİ ÇAMLI (İstanbul) – Mahmut hiçbir şeyi doğru söylemez!
MAHMUT
TANAL (Devamla) – Şu anda Elâzığ 2. Ağır Ceza Mahkemesinde bir bakan
yardımcınız yargılanıyor FETÖ’den.
BAŞKAN
– Sayın Tanal, kürsüyü işgal ediyorsunuz. 
MAHMUT
TANAL (Devamla) – O dosyayla ilgili gizlilik kararı neden verildi? FETÖ’den
yargılanan bakan yardımcınız kim?
BAŞKAN
– Sayın Tanal...
MAHMUT
TANAL (Devamla) – Bana bunu açıklar mısınız?
BAŞKAN
– Mahmut Bey...
CAHİT
ÖZKAN (Denizli) – Kürsü işgali.
MAHMUT
TANAL (Devamla) – Yani burada utanmadan, sen Ergenekon, Balyoz’a müdahil olma
dilekçesi vereceksin, her gün Bank Asyaya, Kanaltürk’e, Samanyolu’na
çıkacaksın, bana “FETÖ’cü” diyeceksin! (CHP sıralarından alkışlar; AK PARTİ
sıralarından gürültüler) 
CAHİT
ÖZKAN (Denizli) – Sayın Başkan...
BAŞKAN
– Buyurun Sayın Özkan, ne dedi Sayın Mahmut Bey? 
CAHİT
ÖZKAN (Denizli) – Efendim, şahsıma, Balyoz davasının müdahili olduğum
iddiasıyla sataşmıştır. 
BAŞKAN
– Buyurun. (AK PARTİ sıralarından alkışlar) 
8.- Denizli Milletvekili Cahit Özkan’ın, İstanbul Milletvekili Mahmut
Tanal’ın sataşma nedeniyle yaptığı konuşması sırasında şahsına sataşması
nedeniyle konuşması
CAHİT
ÖZKAN (Denizli) – Hukuk camiasında teorik ve pratik çalışmalar yapmış,
Hukukçular Derneği Genel Başkanlığı yapmış birisi olarak ve bir insan hakları
aktivisti olarak bu ülkede onur duyulacak, gurur duyulacak çok iş yaptık
hamdolsun.
Bakınız,
bir insan, bir hukukçu neyle gurur duyar? Demokrasi için, hukukun üstünlüğü
için vermiş olduğu, anayasal rejim için vermiş olduğu mücadeleden gurur duyar
ve bu kardeşiniz, hamdolsun, bugün çatısı altında yaşadığımız Gazi Meclisimizi,
anayasal düzenimizi bir arada tutan hukukumuzu savundu. Ne yaptık? “Bu ülkede
darbe tehditleri, müdahaleler, vesayet odakları olmadı mı? diyorsunuz? Elbette
sizlerin o zaman tuzu kuruydu. 
ÖZGÜR
ÖZEL (Manisa) – Ya, bırak Allah aşkına! Tuzu kuru, muzu kuru.
TURAN
AYDOĞAN (İstanbul) – Cezaevinde 300 bin insan var. 60 bini aldınız, 300 bin
yaptınız. 
CAHİT
ÖZKAN (Devamla) – Biz öylesi bir mücadele sürecinden geçtik ki bir darbe
teşebbüsü varsa, 15 Temmuz neyse aynı şekilde çete ve mafya tipi
yapılanmaların, devlet içindeki cunta yapılanmalarının takipçisi olacaktık. Ben
de Balyoz davasına Hukukçular Derneği Başkanı olarak müdahale talebinde
bulundum. Yanlış mı yaptım? Doğru. 
ÖZGÜR
ÖZEL (Manisa) – Neyi doğru?
CAHİT
ÖZKAN (Devamla) - Arkasından, kumpasları da ifade ettik. Bakınız, 17 ve 25
Aralık darbe teşebbüsü gerçekleştiği zaman, 17 Aralık günü -henüz 25 Aralık
yok- bugünkü FETÖ darbe teşebbüsü sonrası ortaya çıkan tabloda bu hain terör
örgütünü hangi açıdan ne kadar net görüyorsak o gün bunları televizyonlarda
bangır bangır bağırdık. Ancak biraz önce Tanal bu kürsüye çıktı, ne dedi: “Bank
Asyaya desteğe gitmedim.” demedi, “Bank Asyada hesap açtım, paranızı buraya
yatırın demedim.” demedi, “Efendim, Zaman gazetesi, Samanyolu için destek
vermedim.” demedi. (AK PARTİ sıralarından alkışlar) 
KEMAL
PEKÖZ (Adana) – Ya, bankayı siz açtınız.
ALİ
KENANOĞLU (İstanbul) – Bankayı siz kurdunuz. 
CAHİT
ÖZKAN (Devamla) - Yani ihanet ayın 14’ü gibi ortaya çıkmışken desteklerini
sundu. 
(Mikrofon
otomatik cihaz tarafından kapatıldı) 
CAHİT
ÖZKAN (Devamla) - Bitiriyorum Sayın Başkan.
BAŞKAN
– Süreniz bitti Sayın Özkan.
Teşekkür
ediyorum.
CAHİT
ÖZKAN (Devamla) - Biraz önce kürsüdeki mahcubiyetini, kürsüden inmeme
dirayetini gördüğünüzde oradaki FETÖ desteğine de şahit olduk. (AK PARTİ
sıralarından alkışlar)
BAŞKAN
– Teşekkür ederim.
Birleşime
beş dakika ara veriyorum. 
Kapanma Saati: 20.32
ALTINCI OTURUM
Açılma Saati: 21.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Altıncı Oturumunu açıyorum.
161
sıra sayılı Kanun Teklifi’nin görüşmelerine devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Komisyon yerinde.
28’inci
madde üzerinde verilen, önceki oturumda okuttuğum ve Komisyona sorduğum önerge
üzerinde konuşma yapılacak ama öncesinde Sayın Özel’in bir söz talebi var, ona
söz vereceğim. 
Buyurun
Sayın Özel. 
VI.- AÇIKLAMALAR (Devam)
57.- Manisa Milletvekili Özgür Özel’in, Denizli Milletvekili Cahit
Özkan’ın İstanbul Milletvekili Mahmut Tanal’a yönelik yerinden sarf ettiği
ifadelerini kabul etmelerinin mümkün olmadığına ilişkin açıklaması
ÖZGÜR
ÖZEL (Manisa) – Sayın Başkan, zorlu, yorucu bir haftanın, çalışmaların son gününde,
son saatlerindeyiz. Biraz önce Adalet ve Kalkınma Partisinin Grup Başkan Vekili
Cahit Özkan ile grubumuz arasında ve daha sonra Mahmut Tanal arasında sert
eleştiriler oldu ve o sırada, siz biraz yükselen seslerden ötürü ve ortamın
sakinleşmesi amacıyla başvurulan bir yöntemi kullanarak oturuma ara verdiniz.
Oturuma ara verdiğiniz sırada, Sayın Cahit Özkan, grubumuzun ön tarafından
geçerken Mahmut Tanal’a -Mahmut Tanal’ın kendi ifadesiyle- çok rahatsızlık
duyacağı ama hakaret ve küfür içermeyen bir ifade kullandı. O sırada tutanak
yoktu, o yüzden kayıtlarda yoktu ama yanı başımızda olan bu nahoş söze ben de
şahidim, arkadaşlarımız da şahit ve kullanılan kelimeyi içeride de konuştuk
burada da tekrar etmek tutanağa geçirmek doğru değil ancak kabul edilebilecek,
tasvip edilebilecek, kullanılmasının bizim grubumuz tarafından hoş
görülebilecek bir tarafı yok, hiçbir milletvekili için yok
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Ama bir partinin Grup Başkan Vekiline, Grup Başkanını burada
temsil eden, vekili olan kişiye, taşıdığı bu sıfatla da böyle bir sözün
söylenmesi hiç doğru olmadı, hiç hoş olmadı. Biz Cumhuriyet Halk Partisi adına
bu sözü geri alıyoruz. Bu sözün tutanaklarda bulunması durumunda İç Tüzük zaten
doğrudan ceza öngörüyor. Bu cezanın uygulanamamasının sebebi, oturumun arasında
gerçekleşmiş olmasıdır. Üzüntülerimizi ifade ediyoruz. 
Teşekkür
ediyorum.
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Süreyya Sadi Bilgiç’in, ister Genel
Kuruldaki görüşmeler esnasında isterse birleşime ara verildiğinde
milletvekillerinin nezaketi elden bırakmaması gerektiğine ilişkin konuşması
BAŞKAN
– Değerli milletvekilleri, birleşim esnasında, ister oturum içerisinde ister
oturum kapalıyken birbirimize karşı kullanmış olduğumuz sözler ve ifadeler
konusunda asla nezaketi elden bırakmamalıyız. Ben bütün konuşmacılardan rica
ediyorum, ideolojik olarak farklı düşünebilir, farklı bakış açıları olabilir,
meselelere farklı yaklaşılabilir ama görüşmeler esnasında meselelerin özünü
tartışmayı bir tarafa bırakıp meseleleri kişiselleştirirsek, şahsileştirirsek
bizim Meclisi çalıştırmamız mümkün olmaz. Bütün milletvekillerimizden bu konuda
asgari dikkati Başkanlık Divanı olarak rica ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Görüşmelere devam ediyoruz.
Önerge
üzerinde söz talebi Behiç Çelik’indi.
Buyurun
Sayın Çelik. (İYİ PARTİ sıralarından alkışlar)
BEHİÇ
ÇELİK (Mersin) – Sayın Başkan, değerli milletvekilleri; 161 sıra sayılı Kanun
Teklifi’nin 28’inci maddesi hakkında verdiğimiz değişiklik önergesi üzerinde
konuşma yapmak için söz aldım. Bu vesileyle Yüce heyetinizi ve aziz milletimizi
saygıyla selamlıyorum. 
Teklifin
28’inci maddesi Yüksek Fen Kurulu Başkanlığıyla ilgilidir, 4735 sayılı Kanun’u
bir ek maddeyle takviye etmektedir. Bu ek maddeyle oluşan tüm olumsuzlukların,
nizanın ve ihtilafların çözümünde Çevre ve Şehircilik Bakanlığı bünyesinde yer
alan Yüksek Fen Kurulu Başkanlığının yetkili olacağı hükmünü içermektedir.
Böylece, kamu ihale sözleşmelerinden doğacak her türlü aykırılık, ihtilaf ve
çekişmenin Yüksek Fen Kurulunca çözüleceği belirtiliyor.
İdari
ve adli yargıya ait olan tüm ihale sözleşme ihtilafları ve devamı hususlar
idari bir organa çekilmiş olmaktadır. Bu, kabul edilebilir bir durum değildir,
hukuk devletinden feragat etmektir, keyfî idareye kapı aralamaktır, bu
itibarla, ceberut bir devlet anlayışının farklı bir yüzüdür. Ama AKP iktidarı
gerçekten kamu ihalelerinde ve sözleşmelerinde on yedi yıldır ne yaptı? Diğer
taraftan, AKP, yerel iktidarda, örneğin, İstanbul’da yirmi beş yıldır ne yaptı,
ona bakmak lazım. 
Değerli
arkadaşlar, AKP’nin bu konuda sicilinin bozuk olduğu yadsınamaz bir gerçektir.
Ülke baştan aşağı ranta, soyguna ve yağmaya maruz kalmış; ülkenin satılmadık
kamu tesisi, gayrimenkulleri, kıyıları, toplanma alanları bırakılmamıştır. Bu
yağma düzeninin halkı bir felakete doğru sürüklediği gerçeği kapatılmak
istenmektedir. 
Değerli
milletvekilleri, son on yedi yılda tahrip edilen Türk idare sistemi, maalesef,
can çekişmektedir. Genel idare, mahallî idareler, genel idarenin taşra yapısı,
yargı erki, askeriye, Hariciye, Maliye, kısaca hepsi tahribattan nasibini
almıştır. Teşkilatlarda disiplin olmadığı gibi ehliyet ve liyakat da tahrip
edilmiştir. Yukarıdan ne kadar emrederseniz edin, onu icra edecek ve anlayacak
personelimiz artık mevcut değildir. Değerler de yok oldu, ahlak, maneviyat,
devlet malına saygı, teamül uçup gitti. Ne
yazık ki toplumu bir yığın hâline dönüştüren bu yıkıcı icraatlar, kurgulanan
biatçı geleneğe gidişatı hızlandırmaktadır. 
Değerli
milletvekilleri, düşünün İhale Kanunu on yedi yılda en az 150’den fazla
değiştirildi. Niye değiştiriliyor? Çünkü kişiye özel yasa koyma ve rant
beklentisinden. Bu teklifle de en az 10 yasada değişikliğe gidilmektedir.
Özellikle; imar, yapılaşma, kamulaştırma, arsa üretimi, kıyıların kullanımı,
inşaat ve tesisler hakkında bir torba kanunla karşı karşıya olduğumuz
gerçektir. Bundan çıkan sonuç: Yakın geçmişte yerel yönetimci gözüken AKP
iktidarları nedense bugün, yerel yönetimlerin yetkilerini tırpanlamakta,
belediye iş ve hizmetlerini ağırlıklı olarak Çevre ve Şehircilik Bakanlığı
eliyle gördürmeye yönelmiş olmaktadır. Bunun sebebi acaba 31 Mart seçim
mağlubiyeti olabilir mi? Bu da yine bir AKP idari kültür yozluğu olarak
değerlendirilmelidir. Hâlbuki, demokrasinin bir ülkede kökleşmesinin ana
koşulu, yerel demokrasinin güçlendirilmesiyle mümkündür. Görüyoruz ki iktidar
hızlı çöküşünün yavaşlatılması için tüm yetki ve gücü -maddi gücü de dâhil-
elinde tutmanın telaşını yaşamaktadır. Bu yöntem asla devletimize ve
milletimize bir yarar getirmeyecektir. İmar ve yapılaşmada, kentsel dönüşümde
pasif kalan bir belediye yönetimi asla düşünülemez. 
Değerli
milletvekilleri, 28’inci maddeye dönersek, bu madde yargı yetkisinin bir idari
kurula devrinin olduğu açıktır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çelik.
BEHİÇ
ÇELİK (Devamla) – Gelin, idari yargı yetkisini bu Fen Kuruluna vermeyelim. 
Evet,
sonuç olarak, Allah bizi her türlü bela ve musibetlerden korusun, devleti de
çok iyi yönetecek yönetici elit heyetine bizleri kavuştursun diyorum. Önergemizin kabulünü diliyor, hepinize saygılar
sunuyorum. (İYİ PARTİ sıralarından alkışlar.)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 28’inci maddesinde geçen “ve” ibaresinin
“ile” şeklinde değiştirilmesini arz ve teklif ederiz.
 Kemal
Peköz Mahmut Celadet Gaydalı Erol
Katırcıoğlu
 Adana Bitlis İstanbul
 Habip
Eksik Filiz Kerestecioğlu Demir Hüseyin
Kaçmaz
 Iğdır Ankara Şırnak
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Habip Eksik’in. 
Buyurun.(HDP
sıralarından alkışlar)
HABİP
EKSİK (Iğdır) – Sayın Başkan, değerli milletvekilleri; Genel Kurulu saygıyla
selamlıyorum.
Şimdi,
bu torba yasa Meclis gündemine geldiği zaman ben yurt dışındaydım ve bir göz
gezdirdim; bu teklifle ilgili şunu gördüm; AKP iktidarının, daha önce yerel
yönetimleri alarak gerçekten yok ettiği, talan ettiği, gasbettiği yerleri bu
defa yerel yönetimlerin haklarını ellerinden alarak, yetkilerini gasbederek
orada yine aynı tarzı yürütme anlayışını gördüm. Yine, şirketlere, lobilere
rant peşkeş çekme tarzının olduğunu gözlemledik. Kayyum atamalarıyla zaten
bizim kazandığımız belediyeleri gasbetti. Yetmedi. Bu defa da yerelin
haklarını, yerelin yetkilerini merkezî idareye aktarmaya çalışıyor. Bu şekilde
âdeta yapacağı talana, gasba bir kılıf uydurma tarzı geliştiriyor. 
Şimdi,
bu teklifi ben görünce -açıkçasını söyleyeyim- Cumhurbaşkanının yani AKP Genel
Başkanının daha önce “Biz İstanbul’a ihanet ettik.” sözü aklıma geldi.
Gerçekten de ben yurt dışında bazı yerleşkeleri gezdiğim zaman AKP’nin bu
yerlere, buraya, buranın insanlarına, doğasına, tarihine ve insanların yaşam
alanlarına ihanet ettiğini gözlemledim. Bunları da birkaç fotoğrafla sizlerle
paylaşmak istiyorum.
Değerli
milletvekilleri, bakın, burası, Boğaz yani İstanbul Boğazı’nın olduğu, Kız
Kulesi’nin olduğu, tarihî yapıların olduğu bir yer ve gördüğünüz gibi o
gökdelenlerin görüntüyü kapattığı bir yer. Fakat bunun yanında şuna baktığımız
zaman, Paris’e, Eyfel Kulesi’nin etrafında hiçbir şekilde bir gökdelenin
olmadığını ve yatay yapılaşmanın olduğunu gözlemliyoruz. Gerçekten de Sayın
Cumhurbaşkanının söylediği gibi büyük bir ihanet gerçekleştirilmiş. 
Yine,
yukarıdan Paris’e bir bakış. Orada da aynı şekilde yatay kentleşmenin,
yapılaşmanın olduğunu görüyoruz. Fakat İstanbul’a yukarıdan bakıldığı zaman da
şu şekilde bir görüntü yani hiçbir yaşam alanının, parkın, yeşil alanın
olmadığı bir fotoğraf karşımıza çıkıyor. Yine, ihanetin belgesinin âdeta
yansıması. 
Yine,
baktığımız zaman değerli arkadaşlar, Güngören… Güngören’de bakın sadece yeşil
alan olarak mezarlık kalmış. Allah’tan mezarlara dokunmuyorsunuz. Ona da
dokunsaydınız zaten hiç alan kalmayacaktı. İşte, hakikaten ihanet etmişsiniz. 
Yine,
baktığımız zaman Esenler’de neredeyse nefes alacak yer kalmamış. Aynı şekilde
ihanetin böyle dışa vurulmuş hâli. 
Yine,
arkadaşlar, bu tarihî yapı Louvre Müzesi, Paris’te, hepiniz biliyorsunuzdur.
Ama Türkiye’de 12 bin yıllık Hasankeyf’i, AKP iktidarı ihanet ederek, sular
altında bıraktı ve şu şekilde betonlaşmayı uygun gördü. Bakın, hakikaten de
ihanet gerçekleştiriliyor. Bugün, 12 bin yıllık tarih yok edilmeye çalışılıyor.

Yine,
değerli arkadaşlar, bakın, burada, Şile Kalesi. Restorasyonuna bakın, yani,
komedinin gerçekten dışa vurulmuş hâli. Yandaşa para aktarmak için artık her
yolu deneyen AKP rezil etmiş resmen. Ama İngiltere’ye baktığınız zaman,
Hellifield Kalesi’ne, aslına ne kadar
uygun bir şekilde restore edildiğini sizler de görüyorsunuz. Yine, burada da
tarihî Süheyl Bey Cami. Camiyi binanın içine gömmüşler, yok etmişler ama
maalesef yabancılar bu konuda tecrübeliler ve bunu kesinlikle yapmıyorlar.
Çünkü coğrafyalarına, tarihlerine karşı saygılılar, ihanet içerisinde değiller
ki AKP Genel Başkanı da, kendisi de zaten dile getirdi. Yine Ayder Yaylası
-kendi memleketi- zaten kendilerinin de dile getirdiği gibi ihanet
gerçekleştirdiler, betona gömdüler orayı da maalesef onu da doğamızı da yok
ediyorlar. Yine baktığınız zaman, şu anki İçişleri Bakanının doğduğu -kendi
memleketi- Trabzon. Bakın Uzungöl; Uzungöl’ün etrafını da betona gömdüler ve
yok ettiler. Şimdi hakikaten oraya karşı da bir ihanet içerisindeler. 
Değerli
milletvekilleri, İstanbul tam bir AVM mezarlığına dönmüş. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Eksik.
HABİP
EKSİK (Devamla) – Teşekkürler Sayın Başkan.
Baktığınız
zaman adımbaşı, maalesef, AVM var. Gökdelen sayısı zaten AKP döneminde resmen
tavan yapmış; 121 taneye çıkmış İstanbul’da, hakeza Ankara’da da 40’ın üzerinde
gökdelen var maalesef. Şimdi, bunları niçin anlattım? Bunlar sizin
politikalarınızın yanlış olduğuyla ilgili. Bu getirdiğiniz kanun teklifinin de
yanlış olduğunu göstermek için anlattım, gösterdim. 
Değerli
arkadaşlar, gelin, biz yatay kentleşmeyi, yapılaşmayı esas alacak, yerel
yönetimleri güçlendirecek ve yerel yönetimlerin gerçekten kendilerine uygun,
tarihlerine, coğrafyalarına, doğalarına, sosyolojik yapılarına uygun yönetimleri
hayata geçirmeleri için birlikte karar alalım, o şekilde kanunlar çıkaralım,
yoksa “Bu şekilde torba kanunlarla Ahlat’a saray yapmak için alelacele birkaç
şeyi bir araya getirip geçirmeye çalışmanız doğru değil.” deriz. Ve ihanetin
devam ettirilmesi, yasalaştırılması anlamına gelir.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 28’inci maddesinde yer alan “hizmet
işlerine” ibaresinin “hizmetlerine” şeklinde değiştirilmesini arz ve teklif
ederiz.
 Baki
Şimşek Esin Kara Metin
Nurullah Sazak
 Mersin Konya Eskişehir
 Ramazan
Kaşlı Ali Muhittin Taşdoğan Cemal
Enginyurt
 Aksaray Gaziantep Ordu
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Başkanım.
BAŞKAN
– Önerge üzerinde söz talebi Sayın Ali Muhittin Taşdoğan’ın. 
Buyurun.
(MHP sıralarından alkışlar) 
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; ortaya
çıktığı günden beri dünya kamuoyunu meşgul eden coronavirüs hakkında içinde
benim de bulunduğum Kahramanmaraş Sütçü İmam Üniversitesi Tıp Fakültesi ve
Hasan Kalyoncu Üniversitesi öğretim üyelerinden oluşan bir bilimsel çalışma
heyetinin yapmış olduğu, uluslararası indeks ve ULAKBİM-TÜBİTAK’ta saygın bir
yeri olan Eurasian Journal of Medicine’da yayınlanan, coronavirüs hakkında,
Türkiye’de ilk bilimsel derleme makale ışığında yüce Meclisimizi ve kamuoyunu
bilgilendirmek istiyorum.
Sayın
milletvekilleri, henüz ülkemizde doğrulanmış vakanın olmadığı, bu hastalığın
erken evresinde hastalık etkenini tanıyıp tedavi ve korunma yollarıyla ilgili
Sağlık Bakanlığımızın önleyici ve koruyucu tavsiyeleri ve hastalığın
farkındalığına yönelik çalışmaları doğru ve yerindedir. 
Aslında
coronavirüsler 1962 yılında solunum yolu enfeksiyonu belirtisi gösteren
bireylerden alınan solunum yolu örneklerinde yeni bir solunum yolu virüsü
olarak tanımlanmıştı. Coronavirüsler, develer, sığırlar, kediler ve yarasalar
da dâhil olmak üzere birçok farklı hayvan türünde yaygın olan büyük bir virüs
ailesidir. Nadiren hayvan corona virüsleri insanları enfekte edebilir ve bunun sonucu
olarak MERS, SARS ve 2019 coronavirüs gibi salgınlarla insanlar arasında
yayılabilmektedir. Yüksek mutasyon oranıyla insanlarda ve çeşitli hayvanlarda
asemptomatikten yoğun bakım takibine kadar geniş yelpazede
değerlendirilebilecek, solunumsal, gastrointestinal, hepatik ve nörolojik
sistemlerde enfeksiyonlara neden olabilen zoonotik bir patojendir. 
İlk
olarak Çin’in Guangdong eyaletinde 2002 ve 2003’te “şiddetli akut solunum
sendromu” yani SARS’la karşımıza çıkana kadar insanlar için yüksek derecede hastalık
yapıcı oldukları düşünülmemişti. SARS’tan yaklaşık on yıl sonra da bir başka
yüksek derecede patojenik coronavirüs olan “Orta Doğu solunum sendromu corona
virüsü” yani MERS, Orta Doğu ülkelerinde ortaya çıkmıştır. 2019 Aralık ayı
itibarıyla ise yeni bir halk sağlığı tehdit unsuru olan “2019 novel
coronavirüs” Çin’in Hubei eyaletinde, Wuhan’da, canlı hayvanların da satıldığı
Huanan Deniz Ürünleri Pazarı’nda nedeni bilinmeyen bir pnömoni salgınıyla
küresel dikkatin odak noktası olmuştur.
İlk
olarak 12 Aralık tarihinde etkeni bilinmeyen bir pnömoni vakası saptanmış olup,
laboratuvar testleriyle olası influenza ve diğer coronavirüsler dışlandıktan
sonra, Çin makamları 7 Ocak 2020’de yeni bir tür coronavirüs izole edildiğini
açıklamıştır. 5 Şubat 2020 itibarıyla 39.954 doğrulanmış vaka ve 725 ölüm
bildirilmiştir. Çin orijinli, daha sonra dünyanın diğer bölgelerine yayılan ve
hastane kökenli bulaş vakaları ön plana çıkan SARS, sekiz ay süren 2002-2003
salgını sırasında 8 bin kişiye bulaşmış yüzde 10 mortalite yani ölüm oranıyla
seyretmiştir. Arap Yarımadası’nda 2012 yılında ortaya çıkmasından bu yana MERS,
27 ülkeye yayılmış, 2.220 vakada yüzde 35,6 mortaliteyle seyretmiştir. Yeni
coronavirüs mortalitesi ise yüzde 2’dir. Her üç hastalığın hayvan kaynaklı olduğu,
hastane kökenli ve aile içi insandan insana geçiş gösterdiği bilinmektedir.
Sayın
milletvekilleri, bu bilgiler ışığında, şu anda 2019 coronavirüs enfeksiyonunu
önleyecek bir aşı ya da etkili bir tedavi mevcut değildir. Ayrıca, enfeksiyon
kaynağını yok etmek, erken tanı, raporlama, izolasyon, destekleyici tedaviler
ve gereksiz panikten kaçınmak için salgın bilgilerini zamanında yayınlamak gibi
pek çok tedbir alınmalıdır. Bununla birlikte, damlacık yoluyla virüslerin
yayılmasını önleyici el yıkama, dezenfektan solüsyonları kullanma, hastalarla
temastan kaçınma gibi temel tedbirler alınmalıdır. Çin halkını ve uluslararası
sağlığı korumak için özellikle büyük Çin limanlarıyla en yakın seyahat
bağlantılarına sahip yerler için ilaçların, tedarik zincirlerinin, kişisel
koruyucu ekipmanların, hastane malzemelerinin temin edilmesi dâhil olmak üzere
hazırlık planları kısa sürede uygulamaya alınmalıdır. Bunlara ek olarak,
hastane personelinin de enfekte olduğu bildirilen vakalar göz önüne alındığında
sağlık çalışanları riskli durumdadırlar.
Yüce
Meclisimizi saygıyla selamlarım. (MHP ve AK PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
28’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
29’uncu
madde üzerinde 3 adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 29’uncu maddesindeki "30 gün”
ibaresinin “15 gün” şeklinde ve “60 gün” ibaresinin “30 gün” şeklinde
değiştirilmesini arz ve teklif ederiz.
 Ulaş
Karasu Ednan Arslan Orhan
Sümer
 Sivas İzmir Adana
 İlhami
Özcan Aygun Vecdi Gündoğdu Gökan
Zeybek
 Tekirdağ Kırklareli İstanbul
 Servet
Ünsal
 Ankara
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Servet Ünsal’ın.
Buyurun
Sayın Ünsal. (CHP sıralarından alkışlar)
SERVET
ÜNSAL (Ankara) – Sevgili Başkan, değerli arkadaşlar; teşekkür ediyorum.
Tabii,
biraz önce nahoş olaylar yaşandı. Bu anlamda, ben, 29’uncu maddeyle ilgili
konuşmadan önce, hoşgörü ve hoşgörünün tıbbi kaynağı olan beyindeki nöronları
ve “snaps”ları size biraz anlatacağım arkadaşlar. 
Değerli
arkadaşlar, DİSK’in de 53’üncü kuruluş yıl dönümü. Arkadaşlarımızı da buradan
saygıyla kutluyorum.
Hacı
Bektaş Veli der ki: “Bilimden gidilmeyen yolun sonu karanlıktır.” 72 millete
bir nazarla bakmayan toplumların geleceği olmaz. Her şeyi insanda arayan, hakkı
özünde bulan, özünü de hakta bulan bir anlayışla barışı, sevgiyi, bilimi
kendimize rehber kılan bir Anadolu kültürünün temsilcileriyiz arkadaşlar. Tabii,
hoşgörü, sevgi, barış deyince özellikle Yunus Emre aklımıza geliyor. Hoşgörüyle
ilgili olarak diyor ki: 
“Karakter
ve kişiliğin, / Dostluk ile kardeşliğin, / Adaletin, eşitliğin, / Temelidir hep
hoşgörü. / İnsan olma onurunun, / Yunus Emre şuurunun, / El emeği, göz nurunun,
/ Temelidir hep hoşgörü. / Güzellik ve iyiliğin, / Hem birliğin hem dirliğin, /
Mertlik ve de yiğitliğin, / Temelidir hep hoşgörü.” 
Hepinize
hoşgörü öneriyorum arkadaşlar. (CHP sıralarından alkışlar) Hoşgörüyle ilgili
küçük bir şiir daha var arkadaşlar:
Çiçeklerle
hoş geçin, / Balı incitme gönül. / Bir küçük meyve için, / Dalı incitme gönül.
/ Mevla verince azma, / Geri alınca kızma, / Tüten ocağı bozma, / Külü incitme
gönül. (CHP sıralarından alkışlar) Sevmekten geri kalma, / Yapan ol, yıkan
olma, / Sevene diken olma, / Gülü incitme gönül. (CHP sıralarından alkışlar) 
Teşekkür
ediyorum arkadaşlar.
Evet,
barış, sevgi, bilim olmazsa olmazımız arkadaşlar. Tabii ki hepimizin de bir
beyni var arkadaşlar, beynimizde de 80 milyon nöron var, sinir hücresi. Bu
nöronlarla bağlantıyı sağlayan 15 trilyon kadar da sinaps var. Arkadaşlarım,
sinapslar nöronlara, nöronlar kaslara, salgı hücrelerine emir gönderir.
Arkadaşlar, 7 yaşına kadar, ilk yaşlarda öğrenme çok hızlıdır. “Ağaç yaş iken
eğilir.” derler ya… Bu hızdan dolayı ilk 7 yaşta çocuklara ne verirseniz onu
görürsünüz. Eğer çocuğa kötülük veriyorsanız, tutuculuk veriyorsanız, biat
kültürü oluyorsa, bilime karşıysa, arkadaşlar, sinapslar kapanıyor. O kapanan
sinapsı 70 yaşına da gelse açamıyorsunuz, gidiyor. İşte, hoşgörüsüzlük, bu
sinapsları kapatan, eğitimin, kültürün, yanlış yönetimin, hepsinin neticesi
arkadaşlar. Bu anlamda sinapslarımızı açık tutmak için bilimden, sevgiden,
barıştan uzak olmayalım diyorum ben. 
Arkadaşlar,
bugün bu hoşgörüyle ilgili sözlerimden sonra, başkentin bir milletvekili olarak
BAŞKENTGAZ’la ilgili herkesin söylemediği bazı şeyleri söyleyeceğim. Evet,
arkadaşlar, bir bağış skandalı; BAŞKENTGAZ, Kızılay, Ensar, TÜRKEN gibi bir
şeyler yaşadık. Tabii, bu olaya gelmeden önce… 1988 yılı arkadaşlar; Ankara’ya
ilk defa doğal gaz geldi. Doğal gaz geldi fakat 2007’ye kadar doğal gaz EGO
tarafından dağıtılıyordu, dağıtım şirketi Elektrik, Gaz ve Otobüs İşletmeleri,
Büyükşehrin. Değerli arkadaşlarım, 2007’de o dönem -hasretle anmayacağım- Melih
Gökçek içine tükürdü bu işin. 
ABDULLAH
GÜLER (İstanbul) – An, an; hoşgörü, hoşgörü.
SERVET
ÜNSAL (Devamla) – Hoşgörü de, batırdı sizi sevgili Abdullah. Tamam, batırdı,
hoşgörü diyoruz.
Sevgili
Melih Gökçek EGO’yu batırınca ihaleye çıktı arkadaşlar, ihaleye. 3 kere ihale
edildi, ikisini Karamehmet grubu aldı, parayı yatıramadı. En sonunda 1,162
milyara Torunlar A.Ş. aldı. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Ünsal.
SERVET
ÜNSAL (Devamla) – Sevgili Başkan, hoşgörüyle şey yaptık, onun için biz hak
istiyoruz.
BAŞKAN
– Ben de hoşgörüyle giriyorum zaten.
SERVET
ÜNSAL (Devamla) – Teşekkür ediyorum, günün bu saatinde…
Torunlar
A.Ş. ilginç bir firma tabii. Bu yatan parayı hepiniz biliyorsunuz ama ben Torunlar
A.Ş.’nin bir başka ihalesine girmek istiyorum Ankara Milletvekili olarak.
Torunlar Gayrimenkul Yatırım Ortaklığı diye bir şirketi daha var bunun.
Arkadaşlar, İstanbul Büyükşehir Belediyesinin de KİPTAŞ diye bir kurumu var.
KİPTAŞ -konut yaptırma kurumu- konutları yaptırmış. Beşinci Levent’te 31 tane
daire ve dükkân satışı oluyor, 23 Şubat 2018’de KİPTAŞ bu daireler için fiyat
belirleme alıyor, fiyatlar 23-24 milyonken -31 iş yeri, 4.830 metrekare- 26
milyon 690 bin değer biçiliyor ve sekiz ay sonra 11 Ekim 2018’de satış
yapılıyor.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum, Sayın Ünsal
SERVET
ÜNSAL (Devamla) - Başkanım dur, daha en önemli yere geldik.
BAŞKAN
– Sayın Ünsal biz de sizden hoşgörü bekliyoruz. Teşekkür ediyorum.
SERVET
ÜNSAL (Devamla) - Ben sizden bekliyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 29’uncu maddesinde geçen “altmış”
ibaresinin “otuz” olarak değiştirilmesini arz ve teklif ederiz.
 Mahmut
Toğrul Oya Ersoy 
Hüseyin Kaçmaz
 Gaziantep İstanbul Şırnak
 Ali
Kenanoğlu Muazzez
Orhan
 İstanbul Van
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkanım.
BAŞKAN
– Önerge üzerinde söz talebi Mahmut Toğrul’un.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, hepinizi saygıyla selamlıyorum.
Değerli
arkadaşlar, Coğrafi Bilgi Sistemleri ile Bazı Kanunlarda Değişiklik Yapılması
Hakkında Kanun Teklifi’nin 29’uncu maddesi üzerine söz aldım. Bu vesileyle
tekrar hepinizi saygıyla selamlıyorum.
Aslında
bu tasarının adına bakarak yanılmamamız gerekir. Yürürlük ve yürütme maddeleri
dışındaki 35 maddeden sadece 1 tanesi coğrafi bilgi sistemleriyle ilgili.
Geriye kalan 34 maddeyse İmar Kanunu, Kıyı Kanunu, Yapı Denetim Kanunu, İskân
Kanunu, Kamu İhale Sözleşmeleri Kanunu, Gecekondu Kanunu, Arsa Üretimi ve
Değerlendirilmesi Hakkında Kanun, Lisanslı Harita Kadastro Mühendisleri ve
Büroları Hakkında Kanun… Kanun da kanun, devam ediyor böyle. Bu tasarının iç yüzünde
Anayasa’ya aykırılığı, Anayasa Mahkemesi kararlarının dolanarak aşılması, yerel
yönetimlerin görev ve yetkilerinin kısıtlanması, çevre ve şehircilik hukukunun
altüst edilmesi aslında kanunun içeriğini oluşturuyor. Avrupa İnsan Hakları
Mahkemesinin “nitelikli ülke” kavramıyla bağdaşmayan gerekçeleri de kanuna
neredeyse konulmuş. 
Meclis
komisyonlarının önemli işlevlerinden birisi de tekliflerin ilk önce Anayasa’nın
metnine ve ruhuna aykırı olup olmadığını incelemektir. Bu inceleme, komisyona
verilen bir görev değil, bir yükümlülüktür arkadaşlar. Ama ne gezer; burada,
parmak sayısıyla hemen “Geçti gitti.” deniyor. 
Bu
kanun teklifinde “hukuk devleti” “hukukun üstünlüğü” “demokratiklik” kavramları
altüst edilmiş. Ne kadar içerikli muhalefet şerhi yazılırsa yazılsın, klasik
devlet, Anayasa, hukuk modeli bırakın içerik olarak, biçimsel olarak bile
paramparça. Hukuk ve kanunlar yalnız iktidarınızın rantı için var.
Kanunlarınızın komisyon ve Genel Kuruldan geçişi ise tam bir “Şıp, geçti.”
havasında geçiyor. Komisyonda muhalefet ne demiş, nasıl bir muhalefet şerhi
yazılmış, nasıl değişiklik önergeleri verilmiş, bunların hiçbirinin bir önemi
yok çünkü talimat gelmiş, bu maddeler, bu teklifler hızla yasalaştırılacak.
Değerli
arkadaşlar, öte yandan, Türkiye tarihi boyunca ekonomik kriz ve yoksullaşma hiç
bu kadar derinleşmemişti. İşçiye gidiyorsun borçlu, çiftçi borç almadan
tarlasını ekemiyor, esnaf zaten kredisiz kepenklerini açamıyor, öğrenciler
desen daha baştan, ilk günlerde “KYK” adı altında borçlanıyor, emekliler açlık
sınırında yaşıyor; bütün toplumsal kesimler yoksul ve borçlu. 
Değerli
arkadaşlar, Türkiye’nin dış borcu 400 milyar doları aştı, kısa vadeli dış borcu
114 milyar dolar. Özel sektörün dış borcu ise 200 milyar doları buldu. Bu
borçları nasıl ödeyeceksiniz? Borcu borçla mı kapatacaksınız? Yine milyarlarca
TL faiz mi ödeyeceksiniz? Eğer bu dış borçlar ödenmezse bu özel sektörün
borçlarını da kamuya mı yükleyeceksiniz? Bunu anlamış değiliz.
Değerli
arkadaşlar, öte yandan enflasyon giderek tırmanıyor. Şu anda yüzde 12’lerde ama
gerçek enflasyonun aslında bunun çok üzerinde olduğu, yine, yani çift haneli
enflasyonla yoksullaşmaya devam ettiğimiz ortada. Yoksul sayısı 26 milyon,
yoksulluk sınırında olanların sayısı da 18 milyon. TÜİK’in hazırladığı verilere
göre enflasyon ocak ayında 1,35 artarken yıllık bazda 12,15 oldu. On iki aylık
ortalamalara göre ise enflasyon yüzde 14,52. TÜİK tabii, enflasyon sepetinde de
sürekli değişikliğe gidiyor. Enflasyon sepetinde; gıda, ulaşım, kira oranlarını
düşürüyor. Bu şekilde, enflasyon kontrol altındaymış gibi bir görüntü vermeye
çalışıyor ama gerçek böyle değil. 
Türkiye
genelinde bu tablo yaşanırken bölgede yoksulluk daha da derin değerli
arkadaşlar. TÜİK’in enflasyon verilerinin ayrıntılarına baktığımızda en yoksul
kentler Van, Muş, Bitlis, Hakkâri, Urfa, Diyarbakır, Ağrı, Kars, Iğdır ve
Ardahan’dır. Bu bölgede enflasyon oranı TÜİK verilerine göre yüzde 16
civarındadır değerli arkadaşlar. Türkiye, OECD ülkeleri arasında en kötü gelir
dağılımına sahip 3’üncü ülkedir. Türkiye’yi bir tek geçen Şili ve Meksika’dır.
Bu iktidar, halka yoksulluk cehennemi yaşatırken kendilerine zenginlik
cennetini yarattı.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Toğrul.
MAHMUT
TOĞRUL (Devamla) – Bağlıyorum Sayın Başkan.
Bunlar
açlık nedir, işsizlik nedir, çaresizlik nedir, gerçekten bilmiyorlar, farkında
değiller. Türkiye’de sanki güllük gülistanlıkmış gibi bir hava yaratıyorlar ama
işsiz babanın, tenceresini kaynatamayan annenin, pazar torbasını dolduramayan
kadının, geleceğe umutsuzca bakan üniversiteli bir gencin ve babanın dramı
ortada. 
Değerli
arkadaşlar, bir baba: “Açım, işsizim, çocuklarımı doyuramıyorum!” diyor. AKP,
neredeyse bunları darbecilikle suçlayacak yani AKP’ye itiraz eden herkes nasıl
olsa bir şekilde darbecilikle ilişkilendiriliyor ya. En son, çarşamba günü grup
toplantısında bir yurttaş “Açım.” dedi, bugün Meclisin önünde bir vatandaş
kendisini yakmaya çalıştı ama AKP yerel yönetimlerin yetkisini alarak merkeze
bağlamaya ve kendi zenginini daha da zenginleştirmeye devam etmeye çalışıyor.
Biz buna karşı direnmeye devam edeceğiz.
Genel
Kurulu saygıyla selamlıyorum. (HDP sıralarından alkışlar)
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama talebimiz var.
CAHİT
ÖZKAN (Denizli) – Hayır, ben söz istedim efendim.
BAŞKAN
– Efendim, yoklama talebi var.
Sayın
Özel, Sayın Emecan, Sayın Hamzaçebi, Sayın Yıldız, Sayın Şahin, Sayın Ünsal,
Sayın Sümer, Sayın Bulut, Sayın Ceylan, Sayın Şevkin, Sayın Kaya, Sayın
Başevirgen, Sayın Kılınç, Sayın Gaytancıoğlu, Sayın Arı, Sayın Aygun, Sayın
Çakırözer, Sayın Topal, Sayın Özcan, Sayın Arslan.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
— Toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
- Önergeyi oylarınıza sunuyorum: Kabul edenler… Etmeyenler... Kabul
edilmemiştir.
Sayın
Özkan, söz talebiniz vardı.
CAHİT
ÖZKAN (Denizli) - Çektim. 
BAŞKAN
- Çektiniz, teşekkür ediyorum. 
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 29'uncu maddesinin ilk fıkrasında yer alan “eklenmiştir”
ibaresinin "ilave edilmiştir” ibaresiyle değiştirilmesini arz ve teklif
ederim.
 Dursun
Müsavat Dervişoğlu  Mehmet Metanet Çulhaoğlu  Hüseyin
Örs
 İzmir Adana
 Trabzon
 Orhan
Çakırlar  İmam
Hüseyin Filiz
 Edirne  Gaziantep
BAŞKAN
— Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) —
Katılamıyoruz Başkanım. 
BAŞKAN
— Önerge üzerinde söz talebi Sayın İmam Hüseyin Filiz'in. 
Buyurun
Sayın Filiz. (İYİ PARTİ sıralarından alkışlar)
İMAM
HÜSEYİN FİLİZ (Gaziantep) - Sayın Başkan, değerli milletvekilleri; 161 sıra
sayılı Kanun Teklifi’nin 29’uncu maddesi üzerinde İYİ PARTİ Grubumuzun vermiş
olduğu önerge üzerine söz almış bulunmaktayım, Genel Kurulu saygılarımla
selamlıyorum.
Bu
maddeyle 4735 sayılı Kanun’a bir ek madde ilave edilmektedir. Bu ek maddeyle
yüklenici veya idarelerin sözleşmenin uygulanmasından kaynaklanan
anlaşmazlıklar nedeniyle yargılama veya Sayıştay incelemesine konu edilmemiş
olmak şartıyla anlaşmazlığın çözümü için yüklenici itirazlarının sözleşmeyi
düzenleyen idarelere kesin kabul aşaması tamamlanıncaya kadar yazılı olarak
yapılacağı, ilgili idarelerin bu itirazları en geç otuz gün içinde Yüksek Fen
Kuruluna gönderecekleri ve Yüksek Fen Kurulunun itirazları en geç altmış gün
içinde inceleyerek karara bağlayacağı ve bu kararların ilgili idarece
uygulanacağı belirtilmektedir. Yüksek Fen Kurulu Başkanlığının yerine getirdiği
görevlerine bir yenisi daha eklenmektedir ve bu, uygundur.
Değerli
milletvekilleri, son zamanlarda ülkemiz çeşitli afetlerle karşı karşıya kaldı.
Elâzığ ve Malatya depremi, Van Bahçesaray çığ olayı ve Sabiha Gökçen
Havaalanı’nda uçağın pistten çıkması. Biz, sıkıntılı anlarda milletçe birlik ve
beraberliğin güzel örneklerini verdik. Bu felaketlerde çok sayıda vatandaşımız
hayatını kaybetti, yaralananlar oldu, ölenlere Allah’tan rahmet diledik,
yaralılara acil şifalar diledik, “Ucuz kurtulduk.” dedik, “kader” dedik. 
Değerli
milletvekilleri, bütün bu afetler ve kazalarda halkımızın perişanlık yaşamaması
için işlerin, görevlerin liyakatli, ehliyetli, dürüst ve ahlaklı kadrolarca
yerine getirilmesi şarttır. Gerçekten her iş ehline verilirse, ehlinin elinden
çıkarsa dürüst ve makuldür.
Tarihten
bir örnek vermek istiyorum: Kanuni Sultan Süleyman döneminde, bildiğiniz gibi,
Osmanlı Devleti gelişmişliğin zirvesindedir. İstanbul’da görev yapan
Avusturyalı diplomat Busbecq “Türkiye'de şahsi meziyet ve kabiliyetten başka
hiçbir şeye kıymet verilmez. Herkes liyakat, bilgi, ahlak ve seciyesine göre
bir mevkiye tayin edilir. Ahlaksız, bilgisiz ve tembeller hiçbir zaman yüksek
mevkilere çıkamazlar. Osmanlıların başarısının hikmeti budur, Türklerin en
büyük düşmanı iltimastır.” diye yazar. Ama birkaç yüzyıl sonra ise Osmanlı
Devleti, devlet adamları, kadrolar liyakatsiz, ehliyetsiz, mal ve paranın
peşinden koşan ahlaksızlarla doldurulunca, bilim terk edilince gerileme ve
çökme kaçınılmaz olmuştur.
Değerli
milletvekilleri, Sayın Cumhurbaşkanımızın bir süre önce “Bize Ömerler lazım, bu
Ömerleri bulduğumuzda şu andaki konumumuzdan daha ileri bir konuma geçeceğiz.”
ifadesine dayanarak Emevi Halifesi Ömer Bin Abdülaziz’i bir derleme yazısından
alıntı yaparak anlatmak istiyorum: Ömer Bin Abdülaziz, cömertliği, alçak
gönüllülüğü ve adaletiyle ün yapmıştır. Sarayın lüksünü devlet hazinesine
bırakması, köleleri azat etmesi, sıradan birisi gibi yaşaması ve benzeri
icraatlarıyla Emevilerin şatafatlı uygulamalarına son verir; halkın şikâyetçi
olduğu, adları zulüm ve yolsuzluklara karışmış vali ve memurları görevden alır.
O zamana kadar Emevilerce el konulan malların tespitini yaptırarak bunları hak
sahiplerine iade eder. Devletin kendisine bağladığı maaşı reddeder, çok küçük
bir rakamla yetinir. Kamu mallarını yetim malına benzeten Ömer, oldukça
mütevazı bir hayat yaşar. İç barışa büyük önem veren Ömer Bin Abdülaziz, tüm
muhalif gruplara adil bir yönetim uygular. Gayrimüslimlerin şikâyetlerine de
kayıtsız kalmaz. Mali alanda yaptığı düzenlemelerle de dikkat çeker, devlet
hazinesini sadece halkın refahını yükseltmek için kullanır. Adaleti, sadeliği
ve alçak gönüllülüğüyle bir Ömer Bin Abdülaziz geçti bu dünyadan. Dönemin
sömürü çarkının tekerine çomak soktuğu için yine kendi ailesinin elinden yitip
gitti ama ismi ve adaleti dünya tarihine kaydedildi. Böyle Ömerlere ihtiyaç
vardır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
İMAM
HÜSEYİN FİLİZ (Devamla) – Örnek alınması ümidiyle, Genel Kurulu saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
29’uncu
maddeyi oylarınıza sunuyorum: Kabul edenler... Etmeyenler... Kabul edilmiştir.
30’uncu
madde üzerinde 3 adet önerge vardır. 
Önergeleri
aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 30’uncu maddesindeki "içerisinde”
ibaresinin "zarfında” şeklinde değiştirilmesini arz ve teklif ederiz.
 Ulaş
Karasu Ednan Arslan Orhan
Sümer
 Sivas İzmir Adana
 İlhami
Özcan Aygun Hasan Baltacı Vecdi
Gündoğdu
 Tekirdağ Kastamonu Kırklareli
  Gökan
Zeybek 
  İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Hasan Baltacı’nın.
Buyurun
Sayın Baltacı. (CHP sıralarından alkışlar) 
HASAN
BALTACI (Kastamonu) – Sayın Başkan, değerli milletvekilleri; Genel Kurulu
saygıyla selamlıyorum. 
Öncelikle,
Coğrafi Bilgi Sistemleri Kanun Teklifi’yle getirilmek istenen, yapılmak istenen
düzenlemelerin içerisinde, harita mühendislerinin, 3 bin harita mühendislik
bürosunun ve 3 bin harita mühendislik bürosunda çalışan yaklaşık 30 bin insanın
beklemiş olduğu önemli düzenlemeler var. 
Aslında,
bu kanunla getirilmek istenen düzenlemeler tekil anlamda bakıldığında olumlu
ama yasanın ilk çıkışı ve on yıldır uygulamasına baktığımız zaman, uygulamada
ortaya çıkan problemleri gidermesi mümkün değil. 
Bu
kapsamda, Mecliste harita mühendisi olan milletvekilleri olarak, son bir, bir
buçuk yıldır samimiyetle bir çalışma yürütüyoruz. Adalet ve Kalkınma
Partisinden harita mühendisi olan Osman Boyraz, Selahattin Minsolmaz, İlyas
Şeker; Milliyetçi Hareket Partisinden harita mühendisi Milletvekili Baki Şimşek
ve Cumhuriyet Halk Partisinden ben bir komisyon oluşturduk, “Bu sorunu nasıl
çözebiliriz?” dedik. Bu, lisanslı harita bürolarıyla ilgili yaşanan
adaletsizliği çözmek üzere tüm paydaşları, sektörün tüm paydaşlarını birkaç kez
bir araya getirdik, Tapu Kadastro Genel Müdürlüğünden bürokratları da o
toplantıya dâhil ettik ve soruna çözüm aramaya çalıştık. Büyük ölçüde
yaklaştığımız, uzlaştığımız konular oldu. Sonuçta bu yasa maddesi önümüze
geldiğinde “Biz on yıldır süren bir problemi çözelim. Ortada tek bir diploma
var, 2 tane meslek dalı oluştu. Bu haksız rekabetin önüne geçelim,
tekelleşmenin önüne geçelim. Bir tarafta 240 tane lisanslı büro dururken 3 bin
tane serbest harita mühendisleri bürosunun açlığa mahkûm edilmesinin önüne
geçelim.” dedik ve samimiyetle, bütün milletvekilleri arkadaşlarımız bir konuda
uzlaştık. 
Dün,
uzlaştığımız konularla ilgili her partiden milletvekili arkadaşımızla -5
milletvekilimiz- Tapu ve Kadastro Genel Müdürlüğüne gittik ve önerilerimizi tek
tek sıraladık. Oradaki bürokrat arkadaşlarımızla birlikte bu sabah hazırlanan
önerileri aldık, Meclise getirdik. Mecliste bu önerilerin imzalanıp
onaylanmasını, bu yasanın değişmesini beklerken birden şöyle bir manzarayla
karşılaştık: “Bunu bu kanunda değiştirmeyelim, başka bir kanun maddesi
içerisine koyalım.” denildi. 
Şimdi,
değerli arkadaşlar, her partiden milletvekili uzlaşmış, bürokratlar uzlaşmış,
kanun teklifini getiren, bu kanun teklifinin altına imza atan ilk imza sahibi
Mustafa Demir burada bir haksızlık olduğunu kabul etmiş ve değiştirilmesi
gerektiğini söylemişken şimdi, burada son dakikada ne oldu, bir türlü anlamış
değilim. Yani herkesin uzlaşısı bu ülke için yeterli değil mi değerli
arkadaşlar? Şimdi kim kime çalım atıyor, kim kime haksızlık yapıyor, kim kimin
arkasından dolaşıyor? Eğer bürokrat milletvekilinin arkasından dolaşıyorsa,
çalım atıyorsa Parlamentoya, koca bir ayıptır, yazıktır. Eğer bürokrat samimi
ise, bizler samimi isek neden bu yasa bugün bu Mecliste değiştirilmiyor aklım
almış değil; yani daha nasıl bir toplantı yapılması gerekiyor, bu
haksızlıkların daha nasıl ortaya konulması gerekiyor bir türlü anlamış değilim.

Değerli
arkadaşlar, biz eğer bu akşam bu yasayla ilgili, herkesin uzlaşmış olduğu bir
öneriyi burada geçirebilirsek inanın, Türkiye kazanacak; 50 bine yakın
meslektaşımız var, onlar kazanacak. Yok, eğer geçiremezsek 50 bine yakın
meslektaşımız şöyle bir duygu yaşayacak: “Lisans sahibi olan lobi kazandı.” Bir
lobinin kazanmış olduğu duygusunu bu ülkeye yaşatmayalım değerli arkadaşlar;
gelin, vaktimiz varken bu işi değiştirelim. (CHP sıralarından alkışlar) 
Bakın,
öyle bir şey ki anlatması çok zor, teknik bir mesele ama basit bir şekilde
anlatacağım: Bir doktor düşünün, ameliyata giriyor, ameliyata girerken hastanın
tansiyonunu ölçebiliyor. Ama o doktor ameliyat yapmazken “Senin tansiyon ölçme
yetkin yok.” deniliyor bu yasayla birlikte. Yani böyle bir garabet var ortada.
Bu garabeti, hazır bu kadar uzlaşma varken birlikte çözebiliriz değerli
arkadaşlar. Çok uzun süredir yaşanmamış bir şeyi bu ülkeye yaşatabiliriz,
uzlaşmayla bir haksızlığın önüne geçebileceğimizi tüm Türkiye’ye
gösterebiliriz. Bence vakit çok geç değil, bu Parlamento gece üçe kadar da
çalışır, sabah beşe kadar da çalışır. Bu haykırışı lütfen duyun değerli
arkadaşlar. Bir başka torba kanuna, bir başka kanuna lütfen ertelemeyelim,
hazır herkes uzlaşmışken, sizden rica ediyorum, bu kanunu adalet temelinde
çözelim.
Teşekkür
ediyorum. (CHP sıralarından alkışlar)
BAŞKAN
– Evet, önergeyi oylarınıza sunuyorum: Kabul edenler… Etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 30’uncu maddesinin ilk fıkrasında yer alan
"değiştirilmiştir” ibaresinin "yeniden düzenlenmiştir” ibaresiyle
değiştirilmesini arz ve teklif ederim.
 İmam
Hüseyin Filiz Mehmet Metanet Çulhaoğlu Enez
Kaplan
 Gaziantep
 Adana Tekirdağ
 Hüseyin
Örs Orhan Çakırlar Ayhan
Erel
 Trabzon Edirne Aksaray
 Dursun
Müsavat Dervişoğlu
 İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Komisyonun katılmadığı önerge üzerinde Sayın Ayhan Erel, buyurun. (İYİ PARTİ
sıralarından alkışlar)
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 30’uncu maddesindeki önergemiz üzerinde partim İYİ PARTİ
adına söz almış bulunmaktayım, hepinizi saygıyla selamlıyorum.
Görüşmekte
olduğumuz kanun teklifinin 30’uncu maddesiyle, sektörde serbest mühendisler
aleyhine haksız rekabetin doğmasını önlemek için, lisanslı harita ve kadastro
mühendislerinin, bu kanun kapsamında faaliyetlerini yürüttükleri süre
içerisinde serbest harita ve kadastro mühendislik ve müşavirlik faaliyeti
yürütmemeleri ile harita ve kadastro mühendislik müşavirlik hizmetlerini yerine
getiren şirketlere ortak olmamaları amaçlanmaktadır.
“Ayşe,
Fatma değil beni ağlatan.
Gülmeden
ölürsem ona yanarım.
Ağlatan
Turan’dır, başka bir vatan,
Bulmadan
ölürsem ona yanarım.”

“Sürgün
oldu vatanından, yurdundan,
Ayrılmadı
sevdiğinin ardından.
‘Ülkü’
adlı bir güzelin derdinden,
Sarardı,
kurudu, soldu yazsınlar.”
Giresun’un
Alucrasından, Anadolu’nun en ücrasından bir ses idi bu ses. Anadolu’dan
Avrupa’yı adım adım koşan, Kanada’ya kadar sınırları aşan, ta Avustralya’ya
taşan er ses idi bu ses. Bu millî ülküye seslenen yâr sesi idi bu ses. Şiirde
ustaydı, sır ses idi bu ses. Haykıran hak ses, tok ses, gür ses idi bu ses.
Bıraktığı izleri kalacak, bu kubbede hoş bir seda olarak sözleri kalacak.
Çağımızın Dede Korkut’uydu Ozan Arif. Ozan Arif’i ölümünün 1’inci yılında
rahmetle, özlemle yâd ediyorum. Allah ruhunu şad, mekânını cennet eylesin.
Sayın
milletvekilleri, kış şartlarında Aksaray’da yardıma muhtaç, yoksul, fakir
ailelerin her türlü ihtiyacını karşılamada imkânlar dâhilinde her türlü çabayı
gösteren, Aksaray’ın Sayın Valisine; yine, Sosyal Yardımlaşma ve Dayanışma
Vakfından sorumlu Vali Yardımcısına, orada çalışan personele ve Aksaraylı
hayırsever iş adamlarına buradan teşekkür etmek istiyorum. 
Aksaray’ımız,
Türkiye'nin ortasında iklim şartları, fiziki şartları, ulaşım şartlarıyla
yatırım yapmaya, sanayileşmeye çok müsait bir ilimizdir. Tarım alanları
dışındaki alanlarda istenilen şekilde, istenilen büyüklükte, istenilen ölçüde
fabrikalar kurulabilir. Ancak Aksaray’ın bu kadar gelişmesine müsait bir durumu
var iken maalesef -Selami Altınok Valimize de teşekkür ediyorum- Aksaray’ın
gelişmesinin önünde iki tane büyük engel var. Bunlardan bir tanesi: On beş
yıldır Aksaray’ımıza söz verildiği hâlde bir türlü yerine getirilemeyen Aksaray
ile Ulukışla arasındaki demir yolu hattıyla Aksaray’ın Mersin ve İskenderun
Limanı’na bağlanmasını Aksaraylılar büyük bir özlemle ve sabırsızlıkla
bekliyor. Bildiğimiz kadarıyla, bu proje tamamlanmış, ihale aşamasında, AK
PARTİ’li Aksaray milletvekili arkadaşlarımızın da bu konuda çabası var ama
bugüne kadar istediğimiz sonucu alamadık. “Para yok.” deniliyor ama Aksaray’a
uğrayan AK PARTİ’li yetkililer, siyasetçi arkadaşlarımız, her geldiklerinde
“Demir yolunun temelini atacağız, ihalesini yapacağız.” diyorlar, maalesef
bugüne kadar yapamadılar. Bir an önce bunun yapılmasını, 400 bini aşan
nüfusuyla Aksaraylı hemşehrilerimiz adına talep ediyorum.
Yine,
Aksaray’ın gelişmesinin önündeki diğer bir engel de havaalanının yüzde 60’a
yakını tamamlandığı hâlde bugüne kadar yapılmaması. Dolayısıyla uluslararası
yatırımcılar, maalesef, havaalanı olmadığı için Aksaray’a yatırım yapmaktan
çekinmektedirler. Bugün Aksaray, Otomarsan’ıyla, Brisa’sıyla, Colins’iyle,
Sütaş’ıyla endüstride, sanayide büyük bir hamle içerisindedir. Yapılacak demir
yolu ve havaalanıyla organize sanayide çalışan işçi sayısı 3’e katlanacak,
Aksaraylıların işi aşı daha da çok olacak.
Başta
Sayın Cumhurbaşkanı olmak üzere, dönemin Başbakanlarının, Ulaştırma
Bakanlarının, Devlet Demiryolları Genel Müdürlerinin Aksaraylılara vermiş
olduğu sözü yerine getirmelerini bekliyor, yüce heyetinizi saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 30’uncu maddesinde geçen “ikinci”
ibaresinin “2 inci” şeklinde değiştirilmesini arz ve teklif ederiz.
 Mahmut
Toğrul Ali Kenanoğlu  Hüseyin
Kaçmaz
 Gaziantep İstanbul
 Şırnak
 Oya
Ersoy Muazzez Orhan  Filiz
Kerestecioğlu Demir
 İstanbul Van
 Ankara
BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Başkan.
BAŞKAN
– Önerge üzerinde söz talebi Filiz Kerestecioğlu’nun.
Buyurun
Sayın Kerestecioğlu. (HDP sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; coğrafi
bilgi sistemleriyle ilgili epey konuşma yaptım ve bu konuda düşüncelerimizi
birçok kez ifade ettik ama ben özellikle, gerçekten içlerinde sevdiğim
arkadaşlarımın da olduğu ve bu hafta müebbet hapis istemiyle yargılandıkları
Gezi’yle ilgili konuşmak istiyorum, Gezi davasıyla ilgili. 
Aslında
31 Mayıs gününden itibaren hemen her gün orada olduğum bir direnişti Gezi
direnişi. O yüzden bizzat tanığı olarak da bundan söz etmek istiyorum ve
suçladığınız bir şeyin belki bilmediğiniz yanlarını, aslında görmediğiniz
yanlarını göstermeye gayret edeceğim.
Bence,
Gezi’nin nedenlerinden, önemli nedenlerinden bir tanesi de bir ağacın kendini
savunamayacak olmasıydı. Yani o güne kadar o kadar fazla kibirle, o kadar fazla
aşağılamayla, o kadar fazla haksızlıkla karşılaştı ki insanlar, bir şekilde
sokağa çıkabiliyorlardı, bir şekilde kendilerini savunabiliyorlardı, haklarını
savunabiliyorlardı ama bir yandan da hakikaten bir isyan büyüyordu herkesin
içerisinde ve bu görülmüyordu. Neden görülmüyordu? Orada da işte Gezi’nin
ikinci nedeni vardı; kibir, kibirden hiçbir şeyi göremez olmak.
Bir
gün bir taksi şoförüyle sohbet etmiştim, tam o direniş sırasında ve kendisi
bana, daha önce Erdoğan’a oy verdiğini, AK PARTİ’li olduğunu söylemişti ve
“Şimdi vermeyeceğim artık." dedi. Ben de samimiyetle “Neden böyle
düşünüyorsunuz, neden düşünceniz değişti ve vermeyeceksiniz?” dediğimde “Çünkü
artık ona kibir yapıştı. Kibirden hiçbir şeyi görmüyor, insanların nasıl
ezildiğini görmüyor, sadece kendisi her şeyi biliyormuş gibi davranıyor ve
kimseyi dinlemiyor. Bu yüzden, artık ben başka bir şey görüyorum orada ve oy
vermek istemiyorum.” dedi. Dediğim gibi, diğer neden de aslında “Bir ağacın…
Artık, yani buna da yapılmaz ki.” diye insanların isyan etmesiydi. Çok
kendiliğinden bir şeydi çünkü futbol taraftarları vardı, binlerce futbol takımı
taraftarı sokaklara çıktı, Galatasaraylısı, Trabzonsporlusu, Beşiktaşlısı,
Fenerbahçelisi; statlarda aynı şekilde ifade ettiler kendi tepkilerini; ben, o
zaman 80 yaşında olan annemi dahi aldım, götürdüm oraya ve annem hayatında ilk
defa böyle komünal bir şeyi, giyeceklerin, gıdaların paylaşıldığını gördüğünü
söyledi ve hayretler içerisinde kaldı; çoluk çocuk oradaydı, herkes oradaydı. 
Hatırlar
mısınız, Gezi direnişinden önce, ondan önceki 1 Mayıslar uzun yasaklamalardan
sonra artık izin verilip gayet barışçıl bir şekilde Taksim’de kutlanmasına
rağmen o 1 Mayıs yasaklanmıştı ve Taksim gaza boğulmuştu. Zaten o 1 Mayıstan
sonra bir daha İstiklal Caddesi ve Taksim gazdan kurtulamadı. Benim bürom
-avukattım o zaman- İstiklal Caddesi’ndeydi ve ne İstiklal Caddesi’nde gazdan
kurtulabiliyordum ne de Kadıköy’e geçtiğim zaman, evimin tarafında gazdan
kurtulabiliyordum.
Aslında,
bu şiddeti sürekli körükleyen Emniyet görevlileriydi ve Erdoğan o zaman biber
gazı kullanımının yanlış olduğunu ve incelediğini belirterek eylemcilerden
Taksim’de esnaf, yaya ve ziyaretçilere de zarar verilmemesini rica etti; Gezi
Parkı kampanyası yürüten Taksim Dayanışması Platformu’yla görüştü, “Kimin ne
hesabı varsa buyursun, sekiz ay sonra seçim var.” dedi. Maalesef, bunu diyen
kendisiydi ama sonucunu beğenmediği 2015 Haziran seçimlerini de 2019 Mart
seçimlerini de türlü yollarla iptal ettiren de o oldu ve bu bize sonrasında da
çok tanıdık geldi. Eğer Erdoğan, o gün, gerçekten, Taksim’dekilerle gitse,
görüşse -ne yapılacağını- orada “Evet, gelin ne istiyorsunuz? Biz hep beraber
bir park yapalım ve bunu istediğiniz şekilde biçimlendirelim.” dese Nobel Barış
Ödülü’nü bile alırdı. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
FİLİZ
KERESTECİOĞLU DEMİR (Devamla) – Ancak bütün iktidarını zorla sürdürmek
isteyenlerin sürekli “darbe” ve “dış güçler” tehdidinden söz etmesi gibi, o gün
de bugün de aynı teraneleri maalesef dinliyoruz ve bugün müebbet hapis cezası
istediğiniz sevgili Mücella Yapıcı diyor ki: “Evet, bakmayın siz Gezi’nin
finansörü olarak suçlandığıma, ben kirada yaşayan 68 yaşında bir kadınım ve
hâlâ da kiramı ödemek için çalışmak zorundayım.” Ve bu insanlar beraat ettiler
Gezi davasından, aynı iddianameyle şu anda müebbetle yargılanıyorlar. 
Ben
size son bir şey daha sormak istiyorum, gerçekten merak ediyorum. Siz her
durumda, muhalif olanlara ya FETÖ’cü ya PKK’li ya DHKP-C’li falan diyorsunuz.
Ama bir diğer taraftan da muhaliflere kötü davranmış olanlar için de “Onlar
FETÖ’cüydü.” diyorsunuz ve gerçekten, Bank Asyanın kurdelesini kesen siz olduğunuz
hâlde ve sizin içinizden koca bir FETÖ çıktığı hâlde -ki çıktı mı, hâlâ
bilmiyoruz; sizin içinizden çıktı mı bilmiyorum, henüz tamamlandı mı o çıkış
ama- sizde FETÖ’cü yok ama sizin dışınızda herkeste var.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Son cümlem, rica edeceğim…
BAŞKAN
– Son cümlenizi alayım.
FİLİZ
KERESTECİOĞLU DEMİR (Devamla) – Yani bu nasıl duygu gerçekten? Hani, o küçücük
Harp Okulu öğrencileri yargılanırken MGK’de aldığınız kararları uygulamamış
olmak nasıl bir duygu? Ya, bir kere de aynaya gerçekten bakın. 
Saygılar
sunarım.
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
VI.- AÇIKLAMALAR (Devam)
58.- Denizli Milletvekili Cahit Özkan’ın, Ankara Milletvekili Filiz
Kerestecioğlu Demir’in 161 sıra sayılı Kanun Teklifi’nin 30’uncu maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Hatip,
kürsüde 3 noktadan grubumuza sataştı. Birincisi: Daha evvel konuştuğumuz ve bu
noktada her türlü diyeceğimizi ifade ettiğimiz, kifayetimüzakere ettiğimiz Gezi
meselesi. Bunun arkasındayız, tarih bizi haklı çıkardı, çıkarmaya da devam
edecek. Nobel Barış Ödülü istemiyoruz. Eğer sizin dediğiniz olsaydı, bugün,
Mursi, Nobel Barış Ödülü’ne hak kazanmış olacaktı. Kendisi öldü ancak
arkasından ödülünü almaya gidecek bir tek kız evladı vardı, onu da yargılayarak
değil, kurşuna dizerek öldürdüler. 
Diğer
açıdan, Sayın Cumhurbaşkanımız, tevazusu ve liderliğiyle bugün milletimizin
teveccühünü kazanmıştır. Biraz önce bahsi geçen arkadaş, “Kibri vesilesiyle oy
vermeyeceğim.” diyen arkadaş, gitmiş, sandıkta, 31 Mart 2014 seçimlerinde oy
vermiş olacak ki tarihin en yüksek oy oranına 2014 tarihinde ulaştık.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – FETÖ meselesine gelince; bu konuda da kifayetimüzakere ettik.
Herhangi bir yapı kalkıp bir işletme kurar –vaktiyle kurmuş- ancak akabinde
kimse kimseye garanti veremez. Suça iştirak eden varsa, devleti isteyen olursa,
devleti gayrimeşru yollarla, hukuka aykırı bir şekilde zapturapt altına alıp
millî iradeyi eğer örselemek isterse onun akıbeti de 15 Temmuzda olduğu gibi,
17 Aralıktan sonra FETÖ’nün üzerine nasıl gidip örselemişsek bundan sonra da
bütün gayrimillî odakların akıbeti bu olacaktır.
Teşekkür
ediyorum. (AK PARTİ sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan, çok kısa bir şey var.
BAŞKAN
– Sataşma yok Sayın Kerestecioğlu, size bir şey söylemedi.
FİLİZ
KERESTECİOĞLU DEMİR (Ankara) – Yok, yok, benim de yoktu sataşmam.
BAŞKAN
– Yani sataşacak bir şey söylemedi.
FİLİZ
KERESTECİOĞLU DEMİR (Ankara) – Ben sadece şunu ifade etmek istiyorum.
Açabilir
misiniz?
LÜTFÜ
TÜRKKAN (Kocaeli) – Sabah beşi bulalım Başkanım.
BAŞKAN
– Tabii, tabii, beşi bulacağız.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Maddeyi oylarınıza sunuyorum: Kabul edenler… Etmeyenler… Kabul edilmiştir.
FİLİZ
KERESTECİOĞLU DEMİR (Ankara) – Sayın Başkan, grup adına bir söz istedim.
BAŞKAN
- Sayın Kerestecioğlu, sizin şahsınızı hedef alan bir şey söylemedi ki.
FİLİZ
KERESTECİOĞLU DEMİR (Ankara) – Sayın Grup Başkan Vekilinden rica ettim ve grup
adına bir söz istedim.
BAŞKAN
– Buyurun Sayın Kerestecioğlu.
VI.- AÇIKLAMALAR (Devam)
59.- Ankara Milletvekili Filiz Kerestecioğlu Demir’in, Denizli
Milletvekili Cahit Özkan’ın yaptığı konuşmasındaki bazı ifadelerine ilişkin
açıklaması
FİLİZ
KERESTECİOĞLU DEMİR (Ankara) – Ben sadece şunu söylemek için söz aldım: Kibir
böyle bir şeydir işte. “Kifayetimüzakere” dediğiniz şey, sadece siz sözünüzü
bitirdiğiniz ve siz ona karar verdiğiniz zaman olmaz. Demokrasi başka bir
şeydir. İnsanların sözleri bitmez. Bundan biraz haberdar olsunlar. Bu kadardı
diyeceğim.
CAHİT
ÖZKAN (Denizli) – İşte siz de konuştunuz şimdi.
BAŞKAN
– Ben şunu anlamadım: Kibirli olan Divan mı yoksa Genel Kurul mu? Ben o kısmını karıştırdım. 
FİLİZ
KERESTECİOĞLU DEMİR (Ankara) – Hayır, Divan da değil, Genel Kurul da değil.
CAHİT
ÖZKAN (Denizli) – Bu konuda bir müzakere açabiliriz istiyorsanız.
FİLİZ
KERESTECİOĞLU DEMİR (Ankara) – Açın isterseniz. 
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Evet, 31’inci madde üzerinde 3 adet önerge vardır. Önergeleri aykırılık
sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 31’inci maddesinde geçen “lisanslı
mühendisin” ibaresinin “lisanslı, Harita ve kadastro mühendisinin” olarak
değiştirilmesini arz ve teklif ederiz.
 Ulaş
Karasu Ednan Arslan  Orhan
Sümer 
 Sivas İzmir Adana
 İlhami
Özcan Aygun Vecdi Gündoğdu Utku
Çakırözer
 Tekirdağ Kırklareli Eskişehir
  Gökan
Zeybek
  İstanbul
BAŞKAN
– Komisyon önergelere katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge üzerinde Sayın Utku Çakırözer. 
Buyurun.
(CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum. 
Değerli
milletvekilleri, tek adam yönetiminin dünyayı ikna etmeye çalıştığı Türkiye
algısı ile içeride bizim yaşadıklarımız arasında koskoca bir uçurum var. Bir
kaç gün önce Dışişleri, İçişleri, Adalet ve Aile Bakanlıkları temsilcilerinden
oluşan bir heyet Cenevre’deydi. Birleşmiş Milletler İnsan Hakları Konseyinde
Türkiye ve dünyadan gelen hak örgütleri önünde Türkiye’yi savundular. Dediler
ki: “İnsan haklarını her alanda geliştiriyoruz. Toplantı ve gösterilere hiç bir
engel yok. Örgütlenme özgürlüğünün garantisi Anayasa’mız. Haber ve eleştiri
artık suç değil. Kadına yönelik şiddetle çok kapsamlı mücadele ediyoruz. Hukuk
devleti ve demokrasi olmazsa olmazımız.”
Evet,
Ankara’dan talimatlı bürokratların mesajlarına bakınca “Bu anlatılan gerçekten
Türkiye mi?” diye sormadan edemiyoruz. Çünkü biliyoruz ki bir yılda 21 ilde 147
kez tüm etkinliklerin yasaklandığı ve bu yasaklardan 25 milyon yurttaşın
etkilendiği, sadece geçen yıl 172 gazetecinin yargılandığı, 65 gazeteciye iki
yüz yirmi beş yıl hapis cezası verildiği, 200 bin işçinin grev hakkının elinden
alındığı, son on yılda 3 binden fazla kadının öldürüldüğü ülke maalesef
Türkiye. Yani dünyaya sattığınız hayallerin bize yaşattığınız gerçeklerle hiç
alakası yok. 
Değerli
arkadaşlarım, iktidarın Cenevre’ye gönderdiği heyet bir de şunu söylüyor: “Avrupa İnsan Hakları Mahkemesi
kararlarına tam uyuma özel önem veriyoruz.” 
Değerli
milletvekilleri, AİHM kararlarına tam uyum bir vaat olamaz, AİHM kararlarına
tam uyum bir zorunluluktur. Çünkü AİHM kararlarının temeli, altına imza attığımız
Avrupa İnsan Hakları Sözleşmesinin koruduğu hak ve özgürlüklerimizdir. 
Peki,
biz AİHM kararlarına uyuyor muyuz? Cenevre’de bu vaatler verilirken sivil
toplum kurucusu, iş insanı Osman Kavala iki yıldan fazla süredir Silivri
Cezaevi’nde. Bugün tam sekiz yüz otuz beşinci gün, hem de AİHM’in “Tutukluluğu
hukuksuzdur.” kararına rağmen. AİHM kararından bu yana iki ay üç gün geçiyor.
Türkiye’deki mahkeme iki duruşma yapıyor, ikisinde de AİHM’in “Derhâl
özgürlük.” kararına direniyor. 
Değerli
arkadaşlarım, Cenevre’de dünyaya “Türkiye’de toplanma özgürlüğü Anayasa
tarafından korunuyor.” diyorsunuz. Öte yandan, Gezi Parkı protestolarını yedi
yıl sonra hâlâ yargı yoluyla cezalandırmak istiyorsunuz, hem de meşruiyeti
tartışmalı bir dosya kapsamında, FETÖ’cülerin hazırladığı belgeler üzerinden.
Osman
Kavala’nın, Mücella Yapıcı’nın, Taksim Dayanışması’nın şahsında toplanma
özgürlüğümüz cezalandırılmak isteniyor. Bitmiyor. Dünyaya “AİHM kararlarına tam
uyum.” dedikten bir hafta sonra, AİHM’in “Derhâl salıverin.” dediği Osman
Kavala için ve onunla birlikte yargılanan hak savunucuları için ağırlaştırılmış
müebbet hapis cezası isteniyor. Yani değerli arkadaşlarım, biz bu Meclis’te
idam cezasını kaldırmamış olsak Osman Kavala’yı, Yiğit Aksakoğlu’nu, Mücella
Yapıcı’yı neredeyse asacaksınız. Bu nasıl özgürlük korumak, bu nasıl AİHM
kararlarına tam uyum? Sizlere soruyorum. 
Değerli
milletvekilleri, Gezi Parkı protestoları, tek adam yönetiminin hayatımızın her
alanına baskıcı müdahaleleri karşısında yüz binlerce yurttaşın, en temel
haklarını kullanarak “Yaşamıma, özgürlüklerime karışma!” haykırışıdır,
demokrasi sevdasıdır. Bu haklı talepler karşısında Gezi direnişini yargılamak,
Taksim Dayanışması’na ağırlaştırılmış müebbet istemek, Ali İsmail Korkmaz’ın,
Mehmet Ayvalıtaş’ın, Abdullah Cömert’in, Ethem Sarısülük’ün, Ahmet Atakan’ın,
Medeni Yıldırım’ın, Hasan Ferit Gedik’in ve Berkin Elvan’ın uğruna yaşamlarını
verdikleri özgürlük ideallerini, Türkiye ideallerini yok etmek demektir;
toplanma özgürlüğünü, hak arama özgürlüğünü cezalandırmak demektir. Bırakın
ağırlaştırılmış müebbet istemeyi, yargılama yapılması bile Cenevre’de dünya
önünde savunduğunuz anayasal haklarımızın tam anlamıyla ihlalidir. 
Değerli
milletvekilleri, Gezi Parkı davası 18 Şubatta devam edecek. Çocuklarımızın
evrensel haklarını eşit ve özgür bir biçimde kullandıkları tam demokratik bir
Türkiye’de büyümeleri için, bunu istiyorsak, bu hukuksuz davanın bir an önce
düşürülmesi, Osman Kavala’nın bir an önce özgürlüğüne kavuşması şarttır. 
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 31’inci maddesinde geçen “altmış beş”
ibaresinin “65” şeklinde değiştirilmesini arz ve teklif ederiz. 
 Kemal
Peköz  Habip Eksik  Mahmut
Celadet Gaydalı 
 Adana
 Iğdır  Bitlis
 Erol
Katırcıoğlu  Mensur Işık  Hüseyin
Kaçmaz
 İstanbul
 Muş  Şırnak
BAŞKAN
– Komisyon önerge katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU SÖZCÜSÜ JÜLİDE İSKENDEROĞLU (Çanakkale) –
Katılamıyoruz Başkan.
BAŞKAN
– Önerge üzerinde söz talebi Sayın Mensur Işık’ın.
Buyurun
Sayın Işık. (HDP sıralarından alkışlar) 
MENSUR
IŞIK (Muş) – Teşekkür ederim Sayın Başkan.
Coğrafi
bilgi sistemleri ile bazı kanun maddelerinde değişiklik yapılmasına dair kanun
paketi üzerine söz almış bulunmaktayım. Sizi ve Genel Kurulu saygıyla
selamlıyorum.
Sevgili
arkadaşlar, değerli milletvekilleri; bu kanun, yine bir torba yasa ve bu torba
yasanın özüne ve amacına baktığımızda iki şey dikkatimi çekmektedir, ikisi de
ranta ilişkin: Bir tanesi, normal, kendi yandaş sermayedarlarına rant
sağlamaktır. İkinci amacı ve hedefi de 31 Mart ve 23 Haziran seçimlerinde AKP’nin
özellikle büyükşehirlerde kaybettiği –bunu dün de söylemiştim- belediyelerdeki
imar yetkisini bakanlıklarına devrederek o şekilde kendi rantını devam
ettirmektir. 
Tabii
ki, biz, AKP’nin on sekiz yıllık iktidar sürecine baktığımızda sadece şunu görmekteyiz; çok net şekilde bunu ifade
edebiliriz: “Benim işime ne yarıyor, işime ne yaramıyor; bana faydalı mıdır,
faydalı değil midir?” Sadece bunlar çerçevesinde, bu amaç çerçevesinde, yasa
değişikliğinden tutalım da iç ve dış politikasını bu şekilde belirlemiştir.
Örneğin, İhale Yasası’nı bu AKP kaç kez değiştirdi acaba? Yüzlerce kez sanırım.

ÖZGÜR
ÖZEL (Manisa) - 187. Çalıştım da söylüyorum. 
MENSUR
IŞIK (Devamla) - 187 kez İhale Yasası’nı değiştirdi. Peki neden? Kendi
yandaşlarına ihaleleri rahat bir şekilde verebilmek için ya da kendi yandaşları
cezaevindeyse, soruşturmaya tabi tutulmuşsa onları o soruşturmalardan veya
cezaevlerinden kurtarmak için bunu yapmıştır. 
AKP
sadece bunu mu yaptı acaba? AKP, Ergenekon operasyonlarına veya
soruşturmalarına da aynı bu çerçevede yaklaşmıştı. Bakın değerli arkadaşlar,
sevgili halkımız; AKP, Ergenekon operasyonları başladığında şunu söylemişti:
“Askerî vesayeti kaldıracağız, demokrasiyi hâkim kılacağız.” Oysaki biz şunu
artık çok net bir şekilde bilmekteyiz ki AKP’nin tek bir amacı vardı,
anlaştığı, ittifak kurduğu cemaatle beraber devleti bütün kurum ve
kuruluşlarıyla ele geçirmekti. Bunu çok net bir şekilde, bugün itibarıyla
söyleyebiliriz. 
AKP
yine Kürtlerle, silahlı Kürt muhalefetiyle yürüttüğü savaşı(x) işine geldiği zaman barışa evirdi,
işine gelmediği zaman da savaşa yöneltti. Bu savaşı hem bu Türkiye
coğrafyasındaki Kürt coğrafyasında yürüttü hem de güney kürdistanda, Irak
Kürdistanı’nda, aynı zamanda Suriye kürdistanında da bu savaşı yürüttü. Neye
göre yürüttü? Bunu bu halkların çıkarı için ya da devletin çıkarı için asla
yapmadı, sadece ve sadece “Bana yarar mı, yaramaz mı?” çerçevesinde baktı. 
Bakın
arkadaşlar, çözüm süreci vardı 2013-2015 süreci içerisinde. Çözüm sürecini niye
bitirdiklerini söylemişlerdi? Güya Ceylânpınar’da 2 polis öldürülmüş, ondan
dolayı çözüm sürecini bitirdiklerini söylemişlerdi. Oysaki AKP, 7 Haziranda tek
başına iktidar olmaktan düşmüştü. Tek başına iktidar olmaktan düşen bir AKP,
yeni baştan tek başına iktidar olmanın yolunu savaşta, kanda, kaosta, insanları
baskılamakta, şantajda gördü ve 7 Haziran ile 1 Kasım arasındaki o dört beş
aylık süreç içerisinde… Ki Davutoğlu bunu itiraf etmişti, ne demişti? “O
süreçte neler olup bittiğini söylesem bugün birileri toplum karşısına çıkmaz, çıkamaz.” demişti. O birilerinin kim olduğunu bütün
Türkiye halkları ve buradaki bütün milletvekili arkadaşlarımız da bilmektedir,
ki AKP Genel Başkanı Sayın Erdoğan’dan bahsettiğini ya da o dönemin
kurmaylarından bahsettiğini hepimiz çok net bir şekilde bilmekteyiz. 
Aynı
zamanda, değerli arkadaşlar, ben burada FETÖ’ye dair tartışmaları duyduğumda
gerçekten yani ne diyeceğimi şaşırıyorum. Dün yine Genel Başkanınız söylemişti
grup toplantısında; o bütün konuşmalarınızı bir araya getirince hakikaten de
yani “gülmek” desen gülemiyoruz, “şok” desen… Garip duygular yaşıyoruz, çok net
bir şekilde söyleyeyim.
Şimdi,
AKP on sekiz yıl önce “3Y” ile gelmişti ya –bunu dün de söylemiştim- yolsuzlukla
güya mücadele, yasaklarla güya mücadele, aynı şekilde “yoksullukla mücadele”
adı altında gelen bir AKP. Şimdi, ben buranın yanına başka bir “Y” daha
ekleyeceğim “yüzsüzlük” diyeceğim ama belki cevap hakkı size doğar, onu
demeyeceğim. Onun yerine diyeceğim ki tarihin gelmiş geçmiş en pişkin siyasal
iktidarı olarak tarihe geçen bir AKP’siniz siz. (AKP sıralarından gürültüler)
REFİK
ÖZEN (Bursa) – Sensin o!
MENSUR
IŞIK (Devamla) - Saygılı olun! Saygılı olun, terbiyesizlik yapmayın! Yüzsüz
olmasanız şunu söylemezsiniz. (AKP sıralarından gürültüler)
HÜSEYİN
YAYMAN (Hatay) – Siz saygılı olun! Hem hakaret ediyorsun hem “Saygılı ol!”
diyorsun!
MENSUR
IŞIK (Devamla) – Bakın, arkadaşlar, Ankara’da –şunu söyleyeyim- kurulan bir
paralel devlet yapısı vardı değil mi? Muş’ta da aynı şekilde bu kurulmuştu. 
Bakın
değerli arkadaşlar, Muş’taki vali ya da ihale kurumu sizin o “cemaat” dediğiniz
yapıya danışmadan, sizin kurduğunuz “cemaat” denilen yapıya danışmadan tek bir
kişiyi ne memur yapabilirdi ne de müdür yapabilirdi.
(Mikrofon
otomatik cihaz tarafından kapatıldı)
MENSUR
IŞIK (Devamla) – Sayın Başkan, tamamlıyorum.
BAŞKAN
– Tamamlayın sözlerinizi.
MENSUR
IŞIK (Devamla) – Bunu siz yarattınız. Biraz önce ben sizi dinlerken, dün Genel
Başkanınızı dinlerken, aynı şekilde, gerçekten de yani insan ne diyeceğini
şaşırıyor. 
Dolayısıyla
yani burada “FETÖ’nün siyasi ayağıymış, FETÖ’yü güçlendirenmiş, FETÖ’yü bu
duruma getirenmiş...” Ki bunu bütün Türkiye halkları da biliyor, buradaki bütün
vekiller de biliyor, başta sizin partinizin vekilleri.
Hepinizi
saygıyla selamlıyorum. (HDP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan…
CEMAL
ENGİNYURT (Ordu) – Sayın Başkan, tutanaklara geçsin. Arkadaş diyor ki:
“Türkiye’de Kürt muhalefetiyle savaş olmuştur.” Türkiye PKK’lı köpekleri yok
etmiştir. (MHP ve AK PARTİ sıralarından alkışlar)
MUSTAFA
ELİTAŞ (Kayseri) – Sayın Başkan, böyle bir ifade…
BAŞKAN
– “Silahlı Kürt muhalifler” ifadesi kullanıldı, tutanakları istedim.
CEMAL
ENGİNYURT (Ordu) – Aynen. Bu ifadeyi de geri alması gerekiyor.
MENSUR
IŞIK (Muş) – Ya, öyle demedim ki.
CEMAL
ENGİNYURT (Ordu) – Hayır, olmaz. Türkiye’de silahlı Kürt muhalefeti yoktur,
PKK’lı köpekler vardır, lütfen.
BAŞKAN
– Buyurun Sayın Özkan.
IX.- SATAŞMALARA İLİŞKİN KONUŞMALAR (Devam)
9.- Denizli Milletvekili Cahit Özkan’ın, Muş Milletvekili Mensur Işık’ın
161 sıra sayılı Kanun Teklifi’nin 31’inci maddesiyle ilgili önerge üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
CAHİT
ÖZKAN (Denizli) – Sayın Başkan, değerli milletvekilleri; öncelikle, hatibin
alenen tek bir niyetinin olduğunu, bu ülkede Türklerin, Kürtlerin ve Arapların,
farklı unsurların bir arada barış içerisinde yaşama kültürünü tehdit ettiğini,
kin ve nefreti tahrik etmekten başka hiçbir amacının olmadığını şu Meclisin
kürsüsünden yaptığı konuşmada gördük. 
“Millî
irade” demek, milletle kader birlikteliği içerisinde olmak demektir. Evet, AK
PARTİ millet ile kendinin kaderini bir görüyor. Onun için, millete yarayan bize
yarıyor ve biz millet için, aziz milletimiz için yasalar yaptık ve onun için de
zafer üstüne zafer… Hani sizlerin dediği gibi “Yendi de yendi, yendi de yendi,
yendi de yendi, çıktı bir daha yendi, beni de yendi.” (AK PARTİ sıralarından
alkışlar) İşte onun için, bu zaferlerin arkasında milletle kader birlikteliği
içerisinde olmak vardır. 
Bakınız,
her şeyden önce, terörle arasına çizgi çekemeyenler bugün AK PARTİ’yi
suçluyorsa, hamdolsun, biz doğru istikametteyiz çünkü milletimizin kaderi
istikametinde, onun geleceği için, aydınlık yarınlarımız için çalışıyoruz. 
Bakınız,
şu kürsüden yaptığınız konuşmanın bir tek kastı vardır; bu ülkede Kürtlere,
Araplara ve Türklere ihanet etmektir. Eğer tarihte bir simülasyon olsa
göreceksiniz ki bu coğrafyada barışı geçmişte nasıl ortadan kaldırmışlarsa…
HABİP
EKSİK (Iğdır) – Edersiniz ihaneti, sonra da “Allah affetsin.” dersiniz, işiniz
o zaten!
CAHİT
ÖZKAN (Devamla) – …emperyalizme yani silah baronlarına, petrol şirketlerine ve
faiz lobilerine bu coğrafyayı, parçalanan Osmanlı coğrafyasını nasıl peşkeş
çekmişlerse, sizin de tek bir gayeniz var; PKK/PYD-YPG üzerinden bu ihanete
alet olmaktır. Tarih sizi yargılayacak ve mahcup olacaksınız…
ALİ
KENANOĞLU (İstanbul) – FETÖ’cü! FETÖ’cü!
MENSUR
IŞIK (Muş) – Tarih sizi yargılayacak, sizi!
CAHİT
ÖZKAN (Devamla) – …bu ülkede ve bu millet nezdinde hak ettiğiniz o yok olmayı
göreceksiniz. 
Teşekkür
ederim.
HABİP
EKSİK (Iğdır) – “Allah affetsin.” diyen siz değil miydiniz?
MENSUR
IŞIK (Muş) – “Allah affetsin.” diyen siz değil misiniz?
HABİP
EKSİK (Iğdır) – Siyasi ayağısınız, siyasi ayağı!
CAHİT
ÖZKAN (Denizli) – Yeni bir tartışma açacağım, bir saat, iki saat, göreceksiniz!
MENSUR
IŞIK (Muş) – Bu darbeyi siz yaptınız! Darbeyi siz yaptınız hocam!
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

HABİP
EKSİK (Iğdır) – FETÖ’nün siyasi ayağısınız, siyasi ayağı. 
BAŞKAN
– Sayın Eksik, bir dakika…
CAHİT
ÖZKAN (Denizli) – Senin o “Terbiyesiz!” ifadeni göreceğiz! Öyle yağma yok! Ne
demek o? Bak bakalım, ne tartışma yapacağız şimdi.
ALİ
KENANOĞLU (İstanbul) – Ne yapacaksın? Tehdit mi ediyorsun yani?
CAHİT
ÖZKAN (Denizli) – Siz yaptığınızı çok iyi biliyorsunuz. 
BAŞKAN
– Sayın Oluç, buyurun. 
HAKKI
SARUHAN OLUÇ (İstanbul) – Teşekkür ederim. 
Sayın
Başkan, ağır bir sataşma olduğu için kürsüden cevap hakkımı kullanmak
istiyorum. 
BAŞKAN
– Buyurun Sayın Oluç. 
HABİP
EKSİK (Iğdır) – Sizin FETÖ’yle ilgili açıklamalarınızın hepsini çıkarırız
burada.
CAHİT
ÖZKAN (Denizli) – 15 Temmuzda FETÖ’cülerin namluları bu ülkenin millî
iradesine, Cumhurbaşkanımız Recep Tayyip Erdoğan’a yöneldi.
BAŞKAN
– Efendim, tutanakları istedim, müsaade edin. 
Sayın
Oluç, buyurun. 
IX.- SATAŞMALARA İLİŞKİN KONUŞMALAR (Devam)
10.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın sataşma nedeniyle yaptığı konuşması sırasıda Halkların
Demokratik Partisine sataşması nedeniyle konuşması
HAKKI
SARUHAN OLUÇ (İstanbul) – Sayın Başkan, sayın vekiller; tabii, bu saatte bu
tartışmayı bu şekilde yapmak istemezdik doğrusu ama zaman zaman demek ki
gerekiyor. 
Şimdi,
bu “ihanet” laflarını çok kolay kullanıyorsunuz Sayın Özkan yani doğru bir şey
olmuyor, buradaki tartışmaları iyi bir şekilde sürdüren bir laf değil bu. Bunu
defalarca söyledik, kimse bize “hain” diyemez. Bakın, biz, size “hain” diyor
muyuz? Demiyoruz, biz size demiyoruz.
KEMAL
ÇELİK (Antalya) – Sen kimsin!
CAHİT
ÖZKAN (Denizli) – Hatibin kürsüdeki konuşmasını herkes duydu, stenograflar
yazdı; onun hesabını vereceksiniz! 
HAKKI
SARUHAN OLUÇ (Devamla) – Ama size “Kürt düşmanı” diyoruz. (HDP sıralarından
alkışlar, AK PARTİ sıralarından gürültüler) Size “Kürt düşmanı” diyoruz çünkü
Kürt halkına her gün, her saat saldırılarınızla zarar veriyorsunuz. Evet, bunu
söylüyoruz.
KEMAL
ÇELİK (Antalya) – Sen kimsin! Sen kimsin!
REFİK
ÖZEN (Bursa) – Kürtlere en çok zarar veren sizsiniz.
HÜSEYİN
KAÇMAZ (Şırnak) – Otur yerine! Otur! Otur!
HAKKI
SARUHAN OLUÇ (Devamla) – Siz de eğer Kürt düşmanı olmak istemiyorsanız o zaman
bu saldırılarınıza son vereceksiniz, birincisi bu.
İkincisi:
Bakın, size şunu da söyleyeyim… (AK PARTİ ve HDP milletvekillerinin
birbirlerinin üzerine yürümeleri, gürültüler)
BAŞKAN
– Arkadaşlar, sessiz…
HAKKI
SARUHAN OLUÇ (Devamla) – Bakın, size şunu da söyleyeyim: Bunu her zaman
tartışmaya devam edeceğiz. 
BAŞKAN
– Arkadaşlar, herkes yerine otursun. 
Sayın
Oluç, siz devam edin, buyurun. 
ÖZGÜR
ÖZEL (Manisa) – Sayın Başkan, bir ara verin.
BAŞKAN
– Değerli milletvekilleri, yerinize oturun lütfen. 
Birleşime
on dakika ara veriyorum. 
Kapanma Saati: 22.29
YEDİNCİ OTURUM
Açılma Saati: 23.24
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Yedinci Oturumunu açıyorum.
Birleşime
on dakika ara veriyorum.
Kapanma Saati: 23.25
SEKİZİNCİ OTURUM
Açılma Saati: 23.31
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Sekizinci Oturumunu açıyorum.
X.- TUTANAKTAN ÇIKARMA İSTEMLERİ (x)
1.- Muş Milletvekili Mensur Işık’ın 161 sıra sayılı Kanun Teklifi’nin
31’inci maddesiyle ilgili önerge üzerinde yaptığı konuşmasındaki bazı
ifadelerini Meclis dışında tekrarlamaması ve bu ifadelerin tutanaklardan
çıkarılması hususunun oylanmasına ilişkin 
BAŞKAN
– Sayın milletvekilleri, Anayasa’mızın 83’üncü maddesi “Türkiye Büyük Millet
Meclisi üyeleri, Meclis çalışmalarındaki oy ve sözlerinden, Mecliste ileri
sürdükleri düşüncelerden, o oturumdaki Başkanlık Divanının teklifi üzerine
Meclisce başka bir karar alınmadıkça bunları Meclis dışında tekrarlamak ve
açığa vurmaktan sorumlu tutulamazlar.” der.
Bu
hükme göre, bir önceki oturumda Sayın Mensur Işık’ın “silahlı Kürt
muhalefetiyle yürüttüğü savaş” ifadelerini Meclis dışında tekrarlamaması
hususunu ve bu sözlerin tutanaklardan çıkarılmasını oylarınıza sunuyorum: Kabul
edenler… Etmeyenler… Kabul edilmiştir.
XI.- DİSİPLİN CEZASI İŞLEMLERİ
1.- Muş Milletvekili Mensur Işık’a 161 sıra sayılı Kanun Teklifi’nin
31’inci maddesiyle ilgili önerge üzerinde yaptığı konuşmasındaki bazı ifadeleri
nedeniyle İç Tüzük’ün 163’üncü maddesi uyarınca Meclisten geçici olarak bir
birleşim çıkarma cezası verilmesi
BAŞKAN
- Sayın milletvekilleri, Muş Milletvekili Mensur Işık’ın az önceki oturumda
sarf etmiş olduğu “silahlı Kürt muhalefetiyle yürüttüğü savaş” sözleri, İç
Tüzük’ün 161’inci maddesinin birinci fıkrasının (4) numaralı bendi kapsamında
olduğundan Meclisten geçici olarak çıkarma gerektirmektedir. Bu nedenle, Muş
Milletvekili Mensur Işık’a İç Tüzük’ün 163’üncü maddesi uyarınca Meclisten
geçici olarak bir birleşim çıkarma cezası verilmesini teklif edeceğim. 
Sayın
Işık savunma yapabilir yahut başka bir milletvekili savunma hakkını
kullanabilir. 
Sayın
Işık savunma yapacak mı? Yok.
Muş
Milletvekili Mensur Işık’a İç Tüzük’ün 163’üncü maddesi uyarınca Meclisten
geçici olarak bir birleşim çıkarma cezası verilmesini oylarınıza sunuyorum:
Kabul edenler… Etmeyenler… Kabul edilmiştir. 
Sayın
Işık, lütfen Genel Kuruldan ayrılınız. 
LÜTFÜ
TÜRKKAN (Kocaeli) – Sayın Başkan, müsaade ederseniz söz almak istiyorum.
BAŞKAN
– Peki, buyurun Sayın Türkkan.
VI.- AÇIKLAMALAR (Devam)
60.- Kocaeli Milletvekili Lütfü Türkkan’ın, Muş Milletvekili Mensur
Işık’ın 161 sıra sayılı Kanun Teklifi’nin 31’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
LÜTFÜ
TÜRKKAN (Kocaeli) – Sayın Başkan, değerli milletvekilleri; Meclis kürsüsü,
hepimizin fikirlerimizi özgürce ifade etme olanağı sunan, yasaların da bize
tanıdığı bir hakla mevcut, karşımızda duruyor. Ama bu kürsü, hiçbir zaman
devletin birliğine, dirliğine kastetmiş bir örgüte “silahlı muhalif grup” deme
hakkını bize vermiyor. Bu arkadaşımızın bu ifadesini kastı aşan bir ifade
olarak aldım, bunu ifade etmek istiyorum bir kere.
Dolayısıyla,
bu ifadesinin keşke kendisi tarafından da geri alınması mümkün olsa, keşke bunu
bizzat savunma sırasında da dile getirmiş olsa. Bu hadisenin, tekrar, Meclis kürsüsünün
bize verdiği bu hakkın bu şekilde kullanılmaması için bir örnek teşkil etmesini
hassaten arkadaşlarımızdan rica ediyoruz.
Teşekkür
ederim. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
61.- Manisa Milletvekili Erkan Akçay’ın, Muş Milletvekili Mensur Işık’ın
161 sıra sayılı Kanun Teklifi’nin 31’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması 
ERKAN
AKÇAY (Manisa) – Teşekkür ederim Sayın Başkan.
HDP
konuşmacısının sözleri hiçbir tevile meydan bırakmayacak şekilde Türkiye
Cumhuriyeti’nin terörle mücadelesini hedef alan ifadelerdir. Türkiye’de savaş
yoktur, terörle mücadele vardır ve bu mücadelede Türkiye Cumhuriyeti, terör
örgütünü ve teröristi yok etmeyi, eylem yapamaz hâle getirmeyi ve ülkenin
birliğini, bütünlüğünü tahkim etmeyi hedeflemektedir. 
Türkiye
coğrafyasında “Kürt coğrafyası” diye bir yer yoktur. Bu bölücü ifadeleri
reddediyoruz ve kınıyoruz. Ayrıca “Kürt silahlı muhalefetine savaş açılmıştır.”
ne demek? Bu ifadeler terörizm destekçiliğidir, terörizmi, terörist
faaliyetleri meşrulaştırmaya yöneliktir ve bir terörist ağzıdır.
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – PKK terör örgütü dokümanlarında yer alan ifadelerdir, bir
terör propagandasıdır. Bu sözleri ancak bir terörist söyleyebilir ancak bu yüce
Meclis bir terörist sığınağı değildir. 
Teşekkür
ederim. (MHP ve AK PARTİ sıralarından alkışlar) 
BAŞKAN
– Sayın Kurtulan…
62.- Mersin Milletvekili Fatma Kurtulan’ın, bu Mecliste “Kürt illeri” ve
“Kürt coğrafyası” denilmesinin yasaklandığına, demokrasi kanallarının açılarak
bu sorununun çözülmesi gerektiğine ilişkin açıklaması 
FATMA
KURTULAN (Mersin) – Teşekkürler Sayın Başkan. 
Yani,
bunu bir fırsata çevirip bu kürsüden Kürt sorununun demokratik çözümünü isteme
talebimize karşılık torbanızda tüm birikenleri şimdi bu vesileyle tekrar burada
bir tartışma konusu yapmayı çok lüzumlu görmüyoruz. Bu saatte hepimiz tekrar,
yeniden toplandık ancak getirip işi “Savaş vardır, yoktur…” Yani bir dönemin
Genelkurmay Başkanı “Düşük yoğunluklu savaş var.” demiştir; biz oraya
takılmıyoruz, kavramlara takılmıyoruz. 
HÜSEYİN
YAYMAN (Hatay) – “Çatışma…” 
FATMA
KURTULAN (Mersin) – Lütfen arkadaşlar, lütfen, rica ediyorum. 
HÜSEYİN
YAYMAN (Hatay) – “Savaş” değil “çatışma” dedi. 
BAŞKAN
– Arkadaşlar, lütfen…
FATMA
KURTULAN (Mersin) – Her neyse, adı neyse; sorun değil. Kan akıyor mu akmıyor
mu? Hepimizi uğraştırıyor mu? Bak, bir “terör demediğiniz, “Pe-Ke-Ke”
demediğiniz, ya da ne demediğiniz, bir gündemimiz yok. (AK PARTİ sıralarından
“Pe-Ka-Ka!” sesi)
“Pe-Ka-Ka”
de sen, ben “Pe-Ke-Ke” diyorum. Tartışmadığımız bir günümüz oldu mu burada?
Hepinizin, hangi konu olursa olsun… (AK PARTİ sıralarından gürültüler) 
BAŞKAN
– Arkadaşlar, lütfen…
FATMA
KURTULAN (Mersin) – Hangi konu olursa olsun…
(Mikrofon
otomatik cihaz tarafından kapatıldı) 
BAŞKAN
– Buyurun.
FATMA
KURTULAN (Mersin) – Dönüyoruz, dolaşıyoruz, geliyoruz şunu söylüyoruz tekrar:
Bir sorun var, ülkemizde bir sorun var; hepimizi uğraştırıyor, hepimizi üzüyor,
hepimize şu ve bu şekilde bulaşan bir yanı var. Hiçbirimiz kayıtsız
kalamıyoruz. Biz buradakiler böyle, dışarıdaki vatandaşlarımızın hepsi de aynı
durumu yaşıyor. “Şu vardır, bu vardır, Kürt coğrafyası var.” Bu Mecliste
zamanında yani Atatürk’ün de kullandığı, sonraki liderlerin de kullandığı
“kürdistan” denmiş… Sonra “Kürt illeri” ifadesini yasakladınız, “Kürt
coğrafyası” dememizi yasakladınız, yasaklıyorsunuz, tepki gösteriyorsunuz ama
kısacası şunu söyleyeyim: Bir gün bu durumla yüzleşeceğiz arkadaşlar, başka
çaremiz yok. Bu sorun –bahsettiniz- aklınızda ve hep uygulanagelen yöntemlerle
olmadığını aslında hepimiz tecrübe ettik.
(Mikrofon
otomatik cihaz tarafından kapatıldı) 
BAŞKAN
– Buyurun.
FATMA
KURTULAN (Mersin) – Ben bunu her gün söylüyorum, bu vesileyle ilk defa
söylediğim şeyler değil arkadaşlar, tüm grubumuz bunu her defa söylüyor,
dışarıda da söylüyoruz, bunu şimdi burada da söylüyoruz. Bu Meclis bunu çözmek
zorunda. Ha, bize nasip olur mu olmaz mı, onu bilemiyorum; umudumuz, dileğimiz,
bize nasip olsun, daha fazla kan dökülmesin, daha fazla bu ülke zarar görmesin.
Bahsettiğimiz, boğuştuğumuz tüm sorunlarımızın kökeninde yatan da budur.
Muhalefetin iktidarı eleştirdiği birçok sorunun temeli de dışarıdaki
muhaliflerin birçoğunun eleştirdiği yanlarınızın temeli de aslında sizin de
boğuştuğunuz, sizin de uğraştığınız birçok sorunun temeli de burada yatıyor
diyorum. Gelin, bize nasip olsun; daha başka gelecekteki insanlara,
evlatlarımıza bunu bırakmayalım, demokrasi kanallarını açarak bu sorunu çözelim
diyorum. 
Teşekkürler.
(AK PARTİ sıralarından gürültüler) 
BAŞKAN
– Arkadaşlar, müsaade edin lütfen. 
Sayın
Özel, buyurun.
63.- Manisa Milletvekili Özgür Özel’in, Muş Milletvekili Mensur Işık’ın
161 sıra sayılı Kanun Teklifi’nin 31’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması 
ÖZGÜR
ÖZEL (Manisa) – Sayın Başkan, biraz önce kürsüde konuşma yapılırken kullanılan
“silahlı Kürt muhalefeti” cümlesini duyduğumda dönüp doğru mu duydum diye
arkadaşlara baktım çünkü biz en şok edici fikirlerin dahi kürsüde
söylenebilmesini hep savunduk. “Muhalefet” siyasete ilişkin bir kavramdır ama
“silah” siyasete ilişkin bir kavram değildir ve düşünce özgürlüğü çok önemlidir
ancak şiddet ve terörü çağrıştırmak ve meşrulaştırmak asla doğru değildir ve
bunun dışarıda da tekrarlanıp suç olmaması kabul edilemez. O anlamda, 83’üncü
maddenin birinci fıkrasına uygun olarak bunun dışarıda tekrarlanmaması için
alınan bu tedbir kararını uygun gördük ve o yönde oy kullandık. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Ben, Halkların Demokratik Partisinin Grup Başkan Vekillerinin,
hatiplerinin bu konulardaki ifadelerini… Bu kullanılan ifadeyle bağdaşır
ifadeleri onlardan bu Meclis’te dinlemedik. O anlamda, bu ifadenin bu şekilde
dışarıda tekrar edilmemesi ve burada da benzer şekilde bu ifadenin dile
getirilmemesinin doğru olacağını düşünüyoruz. Tutumumuz: “Silah” kavramının
siyaset kavramı olan “muhalefet”le birleştirilerek sanki mümkünmüş ve meşruymuş
gibi ifade edilmesini doğru bulmuyoruz. 
Teşekkür
ederim.
BAŞKAN
– Sayın Özkan…
64.- Denizli Milletvekili Cahit Özkan’ın, Muş Milletvekili Mensur
Işık’ın 161 sıra sayılı Kanun Teklifi’nin 31’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; cennet vatanımız üzerinde, aziz milletimizle
al bayrağımızın altında, anayasal hukuk düzenimiz çerçevesinde bizi bir arada
tutan bu değerlere sahip çıkmak hepimizin üzerine vazifedir. Eğer burada barış,
huzur, ülkemizin egemenliği güvence altındaysa o zaman geçmişten geleceğe
birlikte yaşama ülkümüzü sürdürebiliriz. Bu bağlamda, bütün
milletvekillerimizin, bütün aziz milletimizin bu değerler etrafında bir araya
gelmesi gerektiğine inanıyoruz. Dünya siyasi tarihine baktığımız zaman da bu
değerlere sahip çıkıldığında ülkelerin refahı, huzuru, barışı, güvenliği,
özgürlüğü hayata geçebilmektedir. İşte, bu birlik ve beraberliğimize kasteden
böylesi ifadelerden herkes kaçınmalıdır. Bu bir terör propagandasıysa,
ülkemizin milletiyle bölünmez bütünlüğünü tehdit ediyorsa bundan herkes
kaçınmak zorundadır. İnanın, bu davranışlar, kesinlikle Kürt’üyle, Türk’üyle,
Laz’ıyla, Çerkez’iyle, Alevi’siyle, Sünni’siyle her mezhepten aziz milletimizin
birlikte yaşama ülküsünü tehdit etmektedir.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Bu bağlamda, yüce Meclisimizin aldığı karar yerinde bir karar
olmuştur, doğru bir karardır. 
Ayrıca,
tabii sadece bu terör propagandası açısından değil, aynı zamanda
milletvekilleri olarak bizler dünya milletleri nezdinde namütenahi bir yeri
teşkil eden aziz milletimizin temsilcileriyiz. Bu bağlamda, milletvekilleri
olarak da hani kadim geleneğimizde olduğu gibi “Barika-i hakikat müsademe-i
efkârdan tezahür eder, hakikat güneşi fikirlerin çatışmasından ortaya çıkar.”
anlayışıyla müzakere ederken maddi gerçeğin milletimizin bizden beklentisinin
hayata geçmesi arzusuyla o hakikat güneşini ortaya çıkarma amacına matuf, yine
İç Tüzük’ümüzde belirtilmiş olan Meclisin mehabetine uygun bir tartışma
zemininde çalışma yürütmemiz gerektiğini ifade ediyor, Genel Kurulu saygıyla
selamlıyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– 161 sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
31’inci
madde üzerindeki son önergeyi okutuyorum:
Türkiye Büyük Millet Meclisi başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 31’inci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu  Hüseyin
Örs
 İzmir Adana
 Trabzon
 Orhan
Çakırlar  Feridun Bahşi  İmam
Hüseyin Filiz
 Edirne Antalya
 Gaziantep
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Feridun Bahşi’nin.
Buyurun
Sayın Bahşi. (İYİ PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; 161 sıra sayılı Kanun
Teklifi’nin 31’inci maddesi üzerine söz aldım. Hepinizi saygıyla selamlıyorum.
Son
günlerde FETÖ’nün siyasi ayağı tartışmaları yeniden alevlendi. Hepimizin
bildiği gibi, FETÖ terör örgütü tarafından gerçekleştirilen 15 Temmuz hain
darbe girişimi, öncelikle, Atatürkçü subaylar ve ülkesini seven insanımız
tarafından önlendi ve o tarihte ülkemiz topyekûn darbeye ve darbecilere karşı
olduğunu net bir tutumla gösterdi. Gerçekleşmesi hâlinde büyük acıların ve
kargaşanın yaşanacağı bu girişimin ülkemizi yönetenlerce iyi anlaşılması,
bugüne kadar yapılan hataların tekrarlanmayarak halkı birleştirici ve
bütünleştirici politikaların izlenmesi hep beklendi, umut edildi.
Bugün
üzerinden üç buçuk yıl geçmesine rağmen darbeye ilişkin birçok husus açıklığa
kavuşturulamadığı gibi, yaşanan gelişmeler hem bizim hem de milletimizin
kafasını karıştırmaktadır. FETÖ terör örgütü üyeleri ve destekçilerinin
ekonomik olarak nasıl bu kadar güçlendiklerini ve kamuda nasıl bu kadar ihale
alabildiklerini araştırmak gerekmektedir. Hâlâ bir tehdit olarak devam ettiği
iddia edilen kripto şirketler, siyasetçiler, iş adamları ve kamudaki
destekçileri bir bir ortaya çıkarılmalıdır. Bu konuda daha önce verdiğimiz
araştırma önergelerinin hepsi 1’inci parti ve ortağı tarafından reddedildi.
Bugün en çok tartışılan konuların başında FETÖ terör örgütünün ekonomik gücü
gelmektedir. Örgütlenebilmenin en önemli kaynaklarından biri olan ekonomik güç,
ülkeyi yönetenlerce desteklenmediği müddetçe elde edilmesi mümkün olmayan bir
güçtür. On yedi yıllık AK PARTİ iktidarı döneminde birçok bakanın,
milletvekilinin ve çeşitli kademelerdeki bürokratların ve siyasetçilerin FETÖ
terör örgütü elebaşı olarak ilan edilen şahsa dizdikleri övgüler, bize bu
desteğin nerede olduğunu açıkça göstermektedir.
Değerli
milletvekilleri, İsmail Ok Bey’in geçen gün söylediklerinin tamamının
arkasındayım ve tekrar ediyorum: Her gün Suriye’nin kuzeyinden kınalı kuzu
şehitlerimiz gelirken, Van Bahçesaray’da -çığ altında kalan 2 kişiyi kurtarmak
için gelenlerden 39 kişi daha- toplamda 41 kişi tedbir alınmadığı için çığ
altında kalıp ölürken, yolcu garantili havaalanına kazanç sağlamak için
yenilenmeyen pist sebebiyle üçe bölünen uçakta 3 kişi hayatını kaybederken,
Hatay’da yoksulluktan insanlar kendilerini yakarak canlarına kıyarken biz şu
anda ne yapıyoruz? Ahlat’ta 1.071 metrekare oturum alanlı saray yapılması için
kanun teklifi görüşüyoruz. Ne yapıyoruz? Yerel yönetimleri kazanan muhalefet
belediyelerinin yetkilerini kısacak kanun tekliflerini görüşüyoruz. Bu, İsmail
OK Bey’in tarif ettiği durum değil de nedir Allah aşkına? Bir de buna tepki
gösteriyorsunuz. Van Bahçesaray’da ölenlerin haberi gelirken bu ülkenin
Cumhurbaşkanı Kırıkkale’de keyif çayı dağıtıyordu. 
Değerli
milletvekilleri, bu kanun teklifini kabaca incelediğimizde, AK PARTİ bu
teklifle ne yapıyor, vatandaşlarımıza yine kısaca anlatalım: Yabancı gerçek
kişilere, millî güvenliğimizi tehdit eden askerî bölgeler ile tabii
kaynaklarımızın yer aldığı haritaları pafta pafta 50 Türk lirasına satmayı
amaçlıyor. 17 büyükşehir belediye başkanlığını kaybettiği için Anayasa’nın
138’inci maddesine ve Danıştay kararlarına aykırı olarak belediyelerin
yetkilerini ellerinden alıp kendi yönetimindeki TOKİ’ye devrediyor. Ecrimisil
istemeye, tahsiline ve taşınmazların tahliyesine ilişkin işlemleri uygulamaya
veya Millî Emlak Genel Müdürlüğü eliyle uygulatmaya yönelik yetkiyi yine
TOKİ’ye vermeyi amaçlıyor. Bu kanun teklifiyle, Salda Gölü kıyılarının “millet
bahçesi” adı altında rant elde edebilmek için gasbedilmesini öngörüyor. Bunun
kimlere peşkeş çekileceğini bilmiyoruz ama burada herhangi bir kamu yararı
olmadığını görüyor, doğal güzelliklerin bozulacağını biliyor ve üzülüyoruz.
Bitlis’in Ahlat ilçesinde Van Gölü kıyısında Sayın Cumhurbaşkanı istedi diye
tesis yapıyoruz. Daha önce Anayasa Mahkemesi tarafından bu isteği iptal
edilmesine rağmen şimdi bu maddeyi Meclisten geçirip kanunlaştırarak Anayasa
Mahkemesi kararını delmek istiyorsunuz.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Bahşi.
FERİDUN
BAHŞİ (Devamla) – Değerli milletvekilleri, unutmayınız ki Meclis yasa yapar,
yürütme ve yargı, üzerine düşen görevi bu yasalar doğrultusunda yerine getirir.
Parlamentomuzu yetkisiz ve etkisiz hâle getirmenize izin vermeyeceğiz. Bizler,
burada Türk milletini temsil ediyoruz. Burada çıkaracağımız yasalar, bir
kişinin değil yüce Türk milletinin yararına olmalıdır. Bugüne kadar milletin
menfaati dışında hiçbir kanun teklifine “evet” demedik, bundan sonra da
demeyeceğiz. 
Bu
duygu ve düşüncelerle Gazi Meclisi ve yüce Türk milletini saygıyla selamlıyorum.
(İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
31’inci
maddeyi oylarınıza sunuyorum: Kabul edenler... Etmeyenler... Kabul edilmiştir.
32’nci
madde üzerinde 3 adet önerge vardır. 
Önergeleri
aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 32’nci maddesinin teklif metninden
çıkarılmasını arz ve teklif ederiz.
 Ulaş
Karasu İlhami Özcan Aygun Gökan
Zeybek
 Sivas Tekirdağ İstanbul
 Ednan
Arslan Hüseyin Yıldız Vecdi
Gündoğdu
 İzmir Aydın Kırklareli
  Orhan
Sümer
  Adana
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Hüseyin Yıldız’ın.
Buyurun
Sayın Yıldız. (CHP sıralarından alkışlar)
HÜSEYİN
YILDIZ (Aydın) – Sayın Başkanım, değerli milletvekillerim; hepinizi saygıyla
selamlıyorum.
Tabii,
burada Hasan Baltacı demin izah etti, harita mühendislerinin sorunları var.
Bütün siyasi partiler olarak oturup anlaştığımız konular, üzülerek söylüyorum,
maalesef, bugün buraya gelmedi, inşallah bir an önce gelir, harita
mühendislerinin sorunlarını çözeriz.
Değerli
arkadaşlar, dün, çarşamba günü grubunuz vardı. AKP Genel Başkanı Sayın Recep
Tayyip Erdoğan, 2020 yılı turizm teması olarak bu yılı Patara Yılı ilan etti.
Yani siz on altı yıl boyunca turizmi unuttunuz, son iki yıldan beri, Turizm
Bakanı değiştikten sonra aklınıza turizm geldi; doğru yapıyorsunuz, onda hiçbir
kuşkum yok çünkü bizimle aynı nüfusa sahip olan, aynı bölgeye sahip olan
İspanya’da bugün turizm geliri 120 milyar dolar, biz hâlen 29-30 milyar
dolardan bahsediyoruz, önümüzdeki dönemde sizin hedefiniz 30-40 milyar dolar. 
Değerli
arkadaşlar, on beş gündür Aydın’ın Didim ilçesinde büyük bir sorun yaşıyoruz.
Sorun ne? Didim, Türkiye'nin en güzel turizm cennetlerinden olan bir ilçe arkadaşlar.
Gelmeyen olduysa Kuşadası ile Bodrum arasında kalan bir alandır, üç tarafı
denizlerle çevrilidir ve nüfusu yaklaşık 90 bindir. Yazın aşağı yukarı 1 milyon
insanı ağırlıyoruz. Didim’in yüzde 90 geçim kaynağı turizm arkadaşlar yani her
sene 1 milyon insan oraya gelip tatil yapıyor. Ama, maalesef, geçen hafta
Didim’de OSB yani Su Ürünleri Organize Sanayi Bölgesi kurulacak diye bir
toplantı yapıldı arkadaşlar. Bu toplantı neye dayanarak yapıldı söyleyeyim
size: 13 Aralık 1982 tarihli 17897 sayılı Resmî Gazete’de yayımlanan Tarım ve
Orman Bakanlığı tebliğiyle ilgili kanunu bulmuşlar raflarda -tam otuz sekiz yıl
önce- getirdiler, önümüze koydular. 
Değerli
arkadaşlar, 1982’de çıkan bir kanun… 1983’ten itibaren Türkiye’de turizm
sektörüne ağırlık verilmiştir. Şu ana kadar sizin, AKP iktidarının on sekiz
yıldan beri yapmadığı… Sizin o fabrikaları satıp yıkıp yerine AVM’ler
yaptığınız sırada yerli ve yabancı yatırımcı geldi, o sahil kenarına beş
yıldızlı oteller yaptı yani özel sektör, iş adamları yaklaşık 200 milyar dolar
yatırım yaptılar. İşte, o 34,5 milyar doları o yatırımcıların sayesinde
kazanıyorsunuz değerli arkadaşlar. 
Şimdi,
burada, özellikle Tarım Bakanına sesleniyorum: Şimdi “Çevre ve Orman Bakanlığı
tarafından 9/3/2011 tarihinde onaylanan ve kentimiz için anayasa niteliğinde
olan Aydın-Muğla-Denizli Planlama Bölgesi 1/100.000 ölçekli Çevre Düzeni
Planları kapsamında, bu alanlarda entegre nitelikte hayvancılık ve su ürünleri
üretim ve muhafaza tesislerinin kurulmayacağı öngörülmüştür.” diyor. Yani bu
yasayı siz çıkardınız arkadaşlar, siz çıkardınız. Şimdi siz bu yasaları yok
ediyorsunuz. 1982’de tebliği yapılan bir uygulamayı sadece bir tane firma para
kazanacak diye getirip Didim’in geleceğini yok ediyorsunuz. 
Şimdi
buradan size sesleniyorum değerli AKP’li milletvekilleri: Yarın Vali beyi mi
arayacaksınız, Tarım Bakanını mı arayacaksınız, bir an önce bu projenin
olmayacağını ilan etmeniz lazım. Neden? Çünkü şu an Didim’de 16 tane beş
yıldızlı otel, 12 tane dört yıldızlı otel, üç yıldızlı otel, toplam 50 tane
otel var. Önümüzdeki sezon 6 tane beş yıldızlı otel yapılacaktı arkadaşlar, 6
tane. Her beş yıldızlı otelde en az 500 kişi çalışıyor. Hani 8 milyon işsiz
yarattınız ya, bakın, 6x500, 3 bin adama iş verecek bir yatırım geliyordu ama
bu olaydan ötürü, yatırımcı arkadaşlarımız, üzülerek söylüyorum, belediyeden
ruhsat almadılar, geri çekildiler. 
Değerli
arkadaşlar, hepimiz bu ülkenin gelişmesini sağlamak istiyoruz, bu ülkenin refah
düzeyini artırmak istiyoruz, hedefimiz… Değerli arkadaşlar, zaten önümüzdeki on
yıl içerisinde hizmet sektörüne ve turizme önem vermek zorundasınız çünkü siz
tarımı yok ettiniz. Öyle bir eğitim sistemi getirdiniz ki gerçekte teknoloji
yaratacak bir beyin yaratmadınız, yarattığınız beyinler de yurt dışına kaçtı.
Onun için, bizim, yurt dışında, 150 milyon emekli olan, ülkelere… Bizim hizmet
sektörü olarak güçlü olmamız lazım.
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Bir dakika daha…
BAŞKAN
– Sayın Yıldız, tamamlayın sözlerinizi.
HÜSEYİN
YILDIZ (Devamla) – Değerli arkadaşlar, tekrar ediyorum, bu konuda, bunu
yapmadığınız takdirde, hem kalkıp 2020 yılı turizm temasına Patara… Sahili
biliyorsunuz, belki giden vardır; Kaş ile Kalkan arasında, dünyanın en güzel
yerlerinden biri, cennet bir koy. Didim Altınkum da aynı şey arkadaşlar. Siz
eğer gelip burada 1 tane firma para kazansın diye bu yatırımı yaparsanız,
Didim’in geleceğini, Aydın’ın geleceğini yok edersiniz. Bu konuda özellikle
Tarım Bakanı… Ben Turizm Bakanımla görüştüm, Turizm Bakanım gerçekten bu konuda
duyarlı olduğu için kendisine buradan teşekkür ediyorum.
Değerli
arkadaşlar, bir konu daha anlatacağım. Turizm Bakanı, aldığı karara göre “2
tane mega ilçe yaratacağım.” dedi. Planlama yapıyor. Bir, Çeşme; iki, Didim.
Şimdi, sen Didim’de bu çalışmayı yaparken getirip de… Su ürünleri organize
sanayi bölgesi bakın şurası, denizin dibi, şurası balık çiftlikleri olacak.
Böyle bir sahili yok ederseniz kimse size inanmaz arkadaşlar.
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Bir an önce bu projeye “Dur!” demeniz lazım ve
yatırımcıların önünü açmanız lazım. 
Hepinize
teşekkür ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi'nin 32’nci maddesinde geçen “iki yıl”
ibaresinin “üç yıl” şeklinde değiştirilmesini arz ve teklif ederiz.
 Kemal
Peköz Habip Eksik Mahmut
Celadet Gaydalı
 Adana Iğdır Bitlis
 Erol
Katırcıoğlu Hüseyin Kaçmaz Mensur
Işık
 İstanbul Şırnak Muş
BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Başkanım.
BAŞKAN
– Önerge üzerinde söz talebi var. 
Sayın
Kemal Peköz, buyurun.(HDP sıralarından alkışlar)
KEMAL
PEKÖZ (Adana) – Sayın Başkan, değerli milletvekilleri; 161 sıra sayılı Kanun
Teklifi’nin 32’nci maddesi üzerine söz almış bulunuyorum. 
32’nci
madde, 65 yaşını doldurmuş olan harita mühendislerinin emeklilikleriyle ve
ruhsatlarının uzatılmasıyla ilgili bir madde. İki yıl uzatılması isteniyor.
Harita Mühendisleri Odasıyla da yaptığımız görüşmede bunun üç yıl olmasının
makul olacağı söylendi çünkü -hazırlık süresinin geçmesi- insanların işlerini
hemen toparlayamayacakları ifade edildiği için bunun üç yıla çıkarılmasını
talep ediyoruz.
Değerli
arkadaşlar, şimdi, bunu anlattıktan sonra, size bir tane resim göstereceğim.
Burada bir resim var elimde. Hiçbiriniz bu resmî göremiyorsunuz, ben de
göremiyorum çünkü buzlanmış bir resimdir. Bu, 15 yaşındaki bir çocuk. Adana’nın
Seyhan ilçesinin Denizli Mahallesi’nde 20 Ocakta gözaltına alınıyor. İki gün
gözaltında kaldıktan sonra mahkemeye çıkarılıyor ve adli kontrol şartıyla
serbest bırakılıyor 15 yaşındaki çocuk. Çocuk o arada tehdit ediliyor,
kendisine “ajanlık” diye tabir edilen durum dayatılıyor. Çocuk kabul etmiyor.
Çıktıktan sonra basına bununla ilgili açıklama yapıyor. Bir hafta sonra çocuk
yeniden gözaltına alınıyor ve dövülerek yüzü gözü morartılmış, kaşı patlamış
hâlde çocuğu götürüyorlar, bir gün sabaha kadar dövdükten sonra serbest
bırakıyorlar. Ben gittim, bu çocukla ve ailesiyle de görüştüm. Eğer
inanmazsanız, 2 arkadaşı görevlendirin -örneğin hemşehrim olan milletvekili
arkadaşımız var, Adana vekili Abdullah Doğru, bir başka arkadaş da olabilir-
beraber gidelim, aileyle görüşelim. Bunları yok saydığınız sürece, “kahraman
polis” diye ifade ettiğiniz sürece, “İftihar ediyoruz, tebrik ediyoruz.”
dediğiniz sürece bunları yapmaya devem edecekler. Bunların olmaması için gelin
bir önlem alalım, bir tedbir alalım. 15 yaşındaki bir çocuğun bu hâle
getirilmesi bu çocuğu bir ülkeye kazandırmaz, bu ülkeye de bir şey kazandırmaz.
Hani
derler ya “Cami ne kadar büyük olursa olsun imam bildiğini okur.” diye, biz de
bu kürsüde ne söylersek söyleyelim, siz bildiğinizi okumaya devam ediyorsunuz.
Ama biz de sorumluluğumuz gereği, üzerimize aldığımız sorumluluk gereği her
bulduğumuz olumsuzlukla, her yaşanan olumsuzlukla ilgili burada konuşmaya da
devam edeceğiz, sonuç alamasak bile en azından sıkıntıları dile getirmiş
olacağız. 
Ben
yaklaşık on yıldır Grup Başkan Vekili arkadaşımızın kendisini zaman zaman daha
öncelerde televizyonda izlerdim, onu dinlediğim zamanlar sanki bir münazara
yapılıyormuş gibi bir algıya kapılırdım, burada da aynı algıya kapılıyorum.
Muhalefetten kim ne söylerse söylesin, sanki kendisine görev verilmiş gibi,
buna mutlaka cevap vermesi gerekiyor. Yanlış da olsa ispatlama meselesi vardır,
hani münazaralarda okullarda çocuklar farklı şeyleri savunabilsinler,
düşünebilsinler diye böyle bir şey yaparlar, Cahit Bey de buna benzer bir tavır
sergiliyor. Kendisi Grup Başkan Vekilidir, aynı zamanda iktidar partisindendir,
dolayısıyla yapılan eleştirilere en fazla onun tahammül etmesi gerekir. Böyle
bir şey olduğu zaman en azından olgunlukla karşılaması, cevap vermek için de
bir çaba içerisine girmemesi, kendisini tersini ispatlamak üzere
görevlendirilmiş gibi düşünmemesi gerekir diye düşünüyorum. Bundan sonraki
yaklaşımlarında en azından bunu dikkate alarak yapması hâlinde daha iyi
sonuçlar alınabileceğini düşünüyorum.
Bir
başka konu: Malatya Doğanşehir’e bağlı Dedeyazı köyü var, geçen gün Malatya’nın
ilçelerini dolaşırken o köye de gittim, 200 haneden oluşan bir köydür. Köyün
110 metre mesafesinde bir demir madeni var ve demir madeni işletiliyor. Orada
ruhsat gereği patlama yapılmaması lazım ama onlar dinamit patlatıyorlar,
köylüler itiraz ettikleri zaman “Biz buradan gitmeyiz, gidersek de bu dağı
sizin tepenize yıkarız.” diye tehdit ederek patlatmalarını yapmaya devam
ediyorlar. Köyün 2 tane su kaynağı var, bu su kaynakları da o maden ocağının,
demir madeni ocağının hemen dibinde. Bunlar devam ederse eğer, yakın bir
zamanda o köy susuz kalacak; 200 haneden oluşan, meyvecilikle yaşamını sürdürmeye
çalışan bu köy oradan göç etmek zorunda kalacak. 
Devlet
Su İşlerine gidiyorlar, Çevre ve Şehircilik İl Müdürlüğüne havale ediliyor;
oraya gidiyorlar, DSİ’ye havale ediliyor ve bu köyün sorunu çözülemiyor. Bunlar
muzdaripler. Benden ısrarla bunu dile getirmemi istedikleri için burada dile
getiriyorum. Umarım, kısa bir sürede buna önlem alınır. En azından patlama
yapılmaması, dinamit patlatılmaması için bir çare bulunur. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Peköz. 
KEMAL
PEKÖZ (Devamla) - Teşekkür ediyorum, iyi akşamlar diliyorum. (HDP sıralarından
alkışlar)
BAŞKAN
- Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 32’nci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu Hüseyin
Örs
 İzmir Adana Trabzon
 Orhan
Çakırlar İsmail Ok Yasin
Öztürk
 Edirne Balıkesir Denizli
  İmam
Hüseyin Filiz
  Gaziantep


BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz isteyen Sayın İsmail Ok. 
İsmail
Bey, buyurun. 
İSMAİL
OK (Balıkesir) – Sayın Başkan, değerli milletvekilleri; 161 sıra sayılı Kanun
Teklifi’nin 32’nci maddesiyle ilgili İYİ PARTİ Grubu adına söz almış
bulunmaktayım. Bu vesileyle bu Gazi Meclis çatısı altında yüce Türk milletini
temsil eden bütün vekillerimizi canıgönülden, muhabbetle selamlıyorum. 
Esas
konumuza geçmeden, biraz önce yaşanan olaya kişisel tepkimi vermek istiyorum.
Burası dört duvarı ve bir kubbesi olan sıradan bir yer değil, burası millî
iradenin temsilgâhıdır. Bu Meclis, kutsaldır. Bu Meclis, Kurtuluş Savaşı’nı
yönetmiş ve Türkiye Cumhuriyeti devletini kurmuş bir meclistir. Dolayısıyla bu yüce
Meclis çatısı altında kimse “silahlı Kürt muhalefeti” adı altında PKK
seviciliği yapamaz. PKK; emperyalistlerin taşeron, hain, silahlı, cani terör
örgütüdür. (İYİ PARTİ ve AK PARTİ sıralarından alkışlar) IŞİD ne ise PKK, PYD,
FETÖ de odur; emperyalistlerin taşeronudur, silahlı taşeronudur. Bunun altını
özellikle çiziyorum. Bu kutsal çatı altında herkes ağzından çıkana dikkat etmek
zorundadır. Burası rengini şehitlerimizin kanından alan ay yıldızlı
bayrağımızın altında yaşamaktan şeref duyan yüce Türk milletinin temsil
edildiği millî mabedimizdir. Dolayısıyla bu sözde vekili şiddetle ve nefretle
kınıyorum. İnşallah, bunlar bundan sonra bir daha yaşanmaz. 
Şimdi
esas konuma geçerken, bu, kanun teklifiyle ilgili son konuşmam. Bu vesileyle,
Komisyon Başkanının şahsında, bütün üyelerine ve emeği geçenlere bu kanun
teklifinin hazırlanmasındaki katkılarından dolayı öncelikle teşekkür etmeyi
borç biliyorum. Daha önce de ifade etmiştim, bu kanun teklifinde
katıldıklarımız var, katılmadıklarımız var. Komisyonda ve genel görüşmelerde de
bu konulardaki görüşlerimiz grubumuz adına, partimiz adına ifade edilmiştir. 
Yine,
bu maddede, özellikle bir şeye değinmek istiyorum: Daha önce bir sınav
yapılıyor, lisanslı bürolar açılıyor; şimdi, bu yapılanı bozuyoruz. Kim yaptı
bunu? Siz. Şimdi yine, Ali yazar, Veli bozar; bunu kaldırıyoruz. Gerçekten,
Meclisimizde, bu kutsal çatının altında bir kanun çıkarılmadan önce yeniden
yeniden düşünülmesi ve muhalefetin eleştirilerine de kulak verilmesi
gerektiğini bir kez daha hatırlatıyorum. 
Evvelsi
günkü konuşmamda Meclisin gerçekten bir işlevinin kalmadığını,
etkisizleştirildiğini ifade ettim, Sayın Grup Başkan Vekili büyük bir
alınganlık göstererek hamasetle cevap verdi. Aslında ben hiç kimseye sataşmak
için söylemedim, yaşadığımız ortada. Yani milletvekili sayısını 550’den 600’e
çıkarmakla Meclisin etkinliği artmaz. Maalesef, memleketimiz başta terör ve
hain saldırılar olmak üzere her gün şehit cenazeleriyle yas tutmakta ve daha
birçok problemimiz var ama evvelsi günkü dediğimiz gibi, Meclis asli görevini
yapamıyor. 
Aslında
çok acı olaylar var da bir tanesini şimdi tekrar sizlerle paylaşmak istiyorum.
Balıkesirli hemşehrimiz, astsubay, 1994 yılında Siirt’te hain terör örgütüyle
mücadele ederken mayına basıyor, iki gözünü ve ayağını kaybediyor. Size
soruyorum: Dünyanın hangi makamlarını, mevkilerini, nimetlerini verseniz bunu
geri getirebilirsiniz? Peki, siz ne yaptınız bu gazilerimize? 2013 yılında
çıkardığınız kanunla bugün bunların maaşlarını kesiyorsunuz. Bunları dile
getirmeyelim mi? Gazilerimiz bunları mı hak ediyor? 
(Mikrofon
otomatik cihaz tarafından kapatıldı) 
BAŞKAN
– Sayın Ok, sözlerinizi tamamlayın lütfen.
Buyurun.
İSMAİL
OK (Devamla) – Teşekkür ederim.
Amacımız
yıpratmak değil ama memleketi ve Meclisi getirdiğiniz durum ortada. İki gözünü,
ayağını veren böyle onlarca, yüzlerce gazimizin şu anda maaşları kesilmiş ve
maaştan da öte, onların onurlarını, şereflerini incitmiş durumdasınız. Bu
yanlışı düzeltelim, bu yanlışı düzeltin. İşte Meclisin -sizin sayenizde,
maalesef- bu ve buna benzer yanlışlarla uğraşmak yerine milletin derdine derman
olması gerekir diyorum. 
İnşallah,
Meclisin, tıpkı Kurtuluş Savaşı’nda olduğu gibi, o günlerdeki etkinliğine
kavuşması ve yüce Türk milletinin içinde bulunduğu sorunlara çözüm bulması
dileğiyle hepinizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
32’nci
maddeyi oylarınıza sunuyorum: Kabul edenler… Etmeyenler… Kabul edilmiştir. 
33’üncü
madde üzerinde 3 adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 33’üncü maddesinin teklif metninden
çıkarılmasını arz ve teklif ederiz.
 Ulaş
Karasu Ednan Arslan Orhan
Sümer
 Sivas İzmir Adana
 İlhami
Özcan Aygun Vecdi Gündoğdu Fikret
Şahin
 Tekirdağ Kırklareli Balıkesir
  Gökan
Zeybek
  İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Fikret Şahin’in.
Buyurun
Sayın Şahin. (CHP sıralarından alkışlar)
FİKRET
ŞAHİN (Balıkesir) – Sayın Başkan, değerli milletvekilleri; yüce heyetinizi
saygıyla selamlıyorum.
Değerli
milletvekilleri, son zamanlarda ilaç kullanımına bağlı yaşadığımız olumsuz
olaylar nedeniyle ülkemizde kullanılan ilaçların ne kadar güvenilir olduğu
tartışılır hâle gelmiştir. Daha önce de bu kürsüden konuşulduğu üzere, 7 Ocakta
Isparta Şehir Hastanesinde yaşanan bir olaydan bahsetmek istiyorum. Bir
anestezi ilacı “Dormofol” isimli bir ilaç 1 hastanın ölümüne, 6 hastanın da
yoğun bakıma alınmasına sebep olmuştu. Bu
ilacın geçmişine baktığımız zaman, Sağlık Bakanlığı Türkiye İlaç ve Tıbbi Cihaz
Kurumunun internet sitesinde bu ilacın Mayıs 2019 ile Ocak 2020 tarihleri
arasındaki yedi aylık sürede 5 defa geri çekime uğradığı, yine yedi aylık
sürede de 7 kez ilacın kullanımının durdurulduğunu görüyoruz. Yani yedi aylık
sürede aynı ilaç 5 kez geri çekime uğramış, 7 defa da kullanımı durdurulmuş.
Hemen hemen her ay bu ilaç hakkında bir ihbar olmuş ve parti parti geriye
çekilmiş. Ve yine bu ilacın üreticisi firmanın 3 tane farklı ilacı da yine geri
çekime uğramış. Biraz önce bahsettiğim gibi, Türkiye İlaç ve Tıbbi Cihaz
Kurumunun internet sitesinin bir yıllık taramasını yaptığımız zaman 23 tane
ilaç geri çekimini görüyoruz. Bu 23 ilaç geri çekiminin 8 tanesi bu aynı
firmaya ait, 9 tane ilaç kullanımının durdurulmasının 7 tanesi de yine aynı
firmaya ait.
Şunu
söylemek istiyorum, iş güvenliğinde şöyle bir kural vardır: Küçük iş kazaları
ileride ölümle sonuçlanabilecek ciddi kazalara sebep olabilir ve mutlaka küçük
iş kazalarında gerekli tedbiri almak durumundasınız. Yani size sinyal veriyor
sistem, diyor ki: “Bu ilacın üretiminde birtakım sıkıntılar var, insan sağlığı
için olumsuz yönleri var. Bu ilaç hakkında tedbirinizi alın.” diyor. Fakat
Bakanlık bu ilacı tamamen geriye çekmemiş, parti parti geriye çekmiş ve en
sonunda da işte istemediğimiz ölüm olayıyla karşılaştık. 
Yine
diğer bir olay ise 17-18 Ocak tarihleri arasında Kırıkkale Üniversitesi Tıp
Fakültesinde göz hastalıklarında yaşadığımız bir olay. Aslen kolon kanseri yani
kalın bağırsak kanserinde kullanılan bir ilacın Bakanlık talimatıyla bazı göz
hastalıklarında öncelikle kullanılmasına yönelik bir genelge yayınlanmış ve göz
hekimleri işte bu kalın bağırsak kanserinde kullanılan ilacın gözde
kullanılması için zorlanmışlar ve bir ilaç dayatılması uygulanmıştır. O dönemde
direkt hekimler, direkt hekimlerin üye
oldukları dernek, Sağlık Bakanlığı ve Sosyal Güvenlik Kurumuyla toplantı
yapmışlar. Bu şekilde kullanıldığı takdirde ciddi şekilde görmeyle ilgili
sıkıntılar yaşanabileceğini rapor hâline getirmişler. Maalesef hem Bakanlık hem
de Sosyal Güvenlik Kurumu göz hekimlerinin istediği nitelikte ilacın kullanım
formunu düzenlememiş, mali gerekçelerden dolayı yani maliyetin yüksek
olmasından dolayı bunu yapamayacaklarını söylemişler ve bu şekilde istemediğimiz
olaylarla karşılaşıyoruz. Hatta, ilacın Türkiye’deki formunda Ocak 2019
tarihine kadar “Göz içine kullanılmaz.” ibaresi yazmış olmasına rağmen şubat
ayında bu ibare çıkartılmış ama Avrupa’daki ilaçların prospektüsünde göz için
kullanılmayacağına dair ibare hâlen vardır. 
Dünyada
hiçbir yerde görülmemiştir hekimlerin zoraki bir şekilde “Bu ilacı buraya
kullanacaksınız.” diye uygulamalarına yönelik bir genelge yayınlanması. Tabii,
gerekçede ekonomik sebepler dayatılıyor. Tabii, burada şunu söylemek istiyorum
ki eğer siz buradan bir ekonomi yapmayı düşünüyorsanız, daha doğrusu sağlık
harcamalarından bir ekonomi yapmayı düşünüyorsanız kullanılacak ilaçların
güvenliğinden değil de oluk oluk dövizle para aktardığımız şehir
hastanelerinden ekonomi yapılmasını Bakanlığa tavsiye edeceğim.
Önümüzdeki
yıl, pek çok ilacın patent süresi dolacak ve biyoeşdeğer ilaçlar da piyasaya
girecek. Dolayısıyla da ilaç güvenliğiyle ilgili yeni konularla yine
karşılaşacağız. Buradan ifade etmek istiyorum ki bu ilaç güvenliğini sağlayacak
olan kurum Sağlık Bakanlığıdır. Eğer gerekli tedbirleri almadığı takdirde
yaşadığımız bu olaylarla, işte ölüm olayları, göz kaybı gibi birtakım
sakatlıklara sebep olacak olaylarla yine karşılaşacağız. O nedenle Bakanlığa
buradan gerekli tedbirleri alması yönünde tavsiyede bulunacağım. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
FİKRET
ŞAHİN (Devamla) – İlaçların üretim safhasından etken maddenin kalitesinden
miktarına, steril şartlarda üretilip üretilmediğine, transferinden saklama
koşullarına, kullanıma sunulan formun endikasyona uygun olup olmadığına, yine
ilacın uygulanım şekline kadar tüm güvenlik aşamalarının Sağlık Bakanlığı
tarafından denetlenip gerekli denetimlerin yapılmasını istiyoruz.
Yine,
en akılcı yönetim ve yaklaşımın ucuz ilaç değil, akılcı tedavi olması
gerektiğini belirtiyor, sizleri saygıyla selamlıyorum. (CHP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 33’üncü maddesinde geçen “Bakanlıkça”
ibaresinin “Bakanlığı tarafından” şeklinde değiştirilmesini arz ve teklif
ederiz.
 Necdet
İpekyüz  Kemal Peköz  Habip
Eksik
 Batman
 Adana  Iğdır
 Mahmut
Celadet Gaydalı  Erol Katırcıoğlu  Hüseyin
Kaçmaz
 Bitlis
 İstanbul  Şırnak
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Evet, önerge üzerinde söz talebi Sayın Necdet İpekyüz’ün.
Buyurun
Sayın İpekyüz. (HDP sıralarından alkışlar) 
NECDET
İPEKYÜZ (Batman) – Sayın Başkan, değerli vekiller; hepinizi saygıyla
selamlıyorum.
İskân
Kanunu’nun 8’inci maddesinde yapılmak istenen değişiklik üzerinde söz aldım.
Geçen hafta da konuşuldu, bu hafta da konuşuldu. Daha çok böyle işte imarla
ilgili, depremle ilgili konular vardı. Bu sefer, teklifte, Türk soyundan ve
Türk kültürüne bağlı olan göçmen ailelerin kalıcı olarak iskân edilinceye kadar
beslenme ve barınma gibi temel ihtiyaçlarının karşılanması görevi Çevre ve
Şehircilik Bakanlığından alınıp İçişleri Bakanlığına devri öngörülüyor. 
Aslında
8’inci maddede değişiklik yapılacak kanunla beraber, Türkiye’de son yıllarda
bir sığınmacı, geçici gelen konuklar ve farklı farklı tanımlarla tanımlanan bir
mülteci sorunuyla karşı karşıyayız ve dünya da aslında büyük bir felaketle
karşı karşıya. Niçin karşı karşıya? Genelde kuzeyden güneye, doğudan batıya, ya
yoksulluk nedeniyle ya savaşlar nedeniyle ya çatışmalar nedeniyle insanlar
yerinden, yurdundan olmakta. Kimi zaman da insan haklarına aykırı uygulamalar
nedeniyle, demokratik koşulların ortadan kalkması nedeniyle insanlar ülkelerini
terk etmek zorunda kalıyorlar. Ve Birleşmiş Milletler buna yönelik tedbirler
getirtmeye çalışıyor ve hukuksal bir tanımlama getiriliyor bu insanlar
gittikleri yerde tekrar ihlallerle karşı karşıya kalmasınlar diye. Ve Türkiye
Cumhuriyeti’nin İskân Kanunu’nun 4’üncü maddesinde de şöyle bir düzenleme yapılmış: “Türk soyundan ve Türk
kültürüne bağlı olmayan yabancılar ile Türk soyundan ve Türk kültürüne bağlı
bulunup da sınır dışına edilenler ve güvenlik bakımından Türkiye’ye gelmeleri
uygun görülmeyenler göçmen olarak kabul edilmezler.” Değil mülteci, değil konuk;
göçmen olarak bile kabul edilmiyorlar. Yani maddeye göre, göçmen statüsünü
kazanabilmek için “Türk soyu olma” şartı aranıyor. 
Birleşmiş
Milletler neler söylemiş? Birleşmiş Milletlerin -hiç uzatmayayım- hukuksal uzun
bir tanımı var ama daha çok kapsayıcı olan şu: Zorunlu ve hayati nedenlerle
ülkesinden ayrılıp başka bir ülkeye göç etmek zorunda kalanlara “mülteci”
denir. Şimdi, Türkiye’de ne hikmetse Avrupa’dan gelenlere “mülteci” deniyor,
Avrupa dışından gelenlere farklı tanımlamalar getiriliyor. Ve Suriye’den
gelenlere bir kavram bulunamadığı için -ve burada kalacaklar- ne dediler? Ve
hâlâ bu konu çok… “Geçici koruma statüsüne sahip yurttaşlar, vatandaşlar,
misafirler.” Ve peşinden neler oldu? Biz biliyoruz ki dünyanın birçok yerinde
bu insanlar yerinden yurdundan olurken, makas açılırken, demokrasiden daha iyi
yerlere gitmek için çaba harcarken bir ticarete dönüştü, kimi insanlar da
bunların göç etmesini şantaja dönüştürdüler. 
Bakın,
bir hafta içerisinde Van Çaldıran’da 13 kişi yaşamını donarak kaybetti. Kim
bunlar? Afganlar. İki gün önce ne oldu? İki gün önce İstanbul’un Fatih
ilçesinde bir çalışma yürütüldü, 135 kişi… Yine, İzmir Dikili’de, Urla’da ve
farklı farklı ülkeler… Türkiye neredeyse bir köprüye dönüştürüldü. Bu insanlar
denizlerde, göllerde boğularak yaşamlarını yitirmek zorunda kaldılar. Ve ne
oluyor? Bunlar yakalandığında tekrar ülkelerine gönderiliyorlar veya bir işleme
tabi tutuluyorlar. Demem o ki arkadaşlar, gelenlerle ilgili çifte standart
olmaz, Birleşmiş Milletler kurallarına
göre onlara uygulamaları yaşatmamız lazım ve şüphesiz milyonlarca insana hizmet
verilemez ama sorun küresel olduğu için, küresel, evrensel düzeyde çaba
harcanırken de Türkiye Cumhuriyeti’nde de buraya gelenlere yönelik insan
haklarına uygun bir çaba harcamak lazım. Göçmen de olsa, mülteci de olsa,
sığınmacı da olsa, ne olursa olsun, söz konusu insan olduğunda hepimizin
doğuştan gelen hakları olduğundan, burada soyuna, kültürüne, geliş yerine,
nereden geldiğine bakılmaksızın temel insan hakları çerçevesinde yaklaşmak
lazım ve bu konuda da ne gerekiyorsa yerine getirmek lazım.
Bir
diğer konu ne? Normalde savaş varsa, insanlar yerinden çıkıyorsa, savaşı
önlemek için de, barış için de çaba harcamak lazım. Tam tersine, bir ülkede
eğer, çatışmalar, savaşlar, ölümler artıyorsa bir an önce oradaki yaşamın daha
iyiye dönüşmesi için çaba harcamak lazım.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın İpekyüz.
NECDET
İPEKYÜZ (Devamla) – Böylece çaresiz insanları dağlarda, denizlerde boğulmaya
değil, şiddete karşı baş başa bırakmaya değil, önlerini açmak için çaba
harcamak lazım ve bu konuda yapılması gerekenleri birçok kez biz dile
getiriyoruz ve Türkiye’nin komşuluk açısından da bir geçişe dönmesi için de her
türlü çabayı harcamamız lazım ve bu çabayı harcamak için de normalde çevremizde
bütün insanların temel hak ve özgürlükleri için yapılması gerekeni, çaba
harcayıp geleceği daha iyiye kurgulamamız lazım.
Hepinize
saygılar sunuyorum. Teşekkür ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 33’üncü maddesinin ilk fıkrasında yer alan “değiştirilmiştir”
ibaresinin “yeniden düzenlenmiştir” ibaresiyle değiştirilmesini arz ve teklif
ederiz.
 Dursun
Müsavat Dervişoğlu Hüseyin Örs İmam
Hüseyin Filiz
 İzmir Trabzon Gaziantep
 Orhan
Çakırlar Ümit Özdağ Mehmet
Metanet Çulhaoğlu
 Edirne İstanbul Adana
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Ümit Özdağ’ın.
Buyurun
Sayın Özdağ. (İYİ PARTİ sıralarından alkışlar) 
ÜMİT
ÖZDAĞ (İstanbul) – Sayın Başkan, değerli milletvekilleri; İdlib’de çok gergin,
ağır çatışmaların gerçekleştiği bir süreç yaşanıyor. Maalesef, bugün de kötü
haberler gelmeye devam etti. Bu sürecin çözümünün alacağı şekil de sadece
İdlib’le sınırlı kalmayacak, Türkiye’nin dış politikasını köklü şekilde
etkileyeceğe benziyor.
İdlib’de
yaşanan gerginliğin Türkiye’nin dış politikasının geneliyle ilgili olduğunu
Amerikan ve Rus Dışişleri Bakanlıklarının Türk kamuoyuna yönelik başlattıkları
psikolojik operasyonlardan anlıyoruz. Amerika Birleşik Devletleri’nin Suriye
Özel Temsilcisi, Türkçe yaptığı açıklamada “şehitlerimiz” diyerek Suriye’de
şehit olan askerlerimize sahip çıkıyor. Rusya’nın Ankara Büyükelçiliği ise
“tweet” atıp Amerikan Kongresinin PKK/YPG için tahsis ettiği mali yardımı
gündeme taşıyor, silah yardımına dikkat çekiyor. Türkiye’yi ABD ile Rusya
arasına sıkıştıran bir dış politika, ülkemizi bu noktaya getirdi.
Değerli
milletvekilleri, Türk ordusunun İdlib’de yapmış olduğu yığınak ve gösterdiği
kararlı tavrın, Türkiye sınırına yönelik başlayan ve şimdiden 1 milyon gibi bir
rakama ulaşan göçü sınırın Suriye tarafında tutması anlamında önemli ve değerli
olduğunu söylemek durumundayız. Keza, bir kısım İdliblinin Afrin bölgesine
yönlendirilmiş olması da çok doğru bir adımdır. Eğer bu iki doğru adım
atılmasaydı, şimdi 1 milyon veya daha fazla Suriyeli Hatay’dan Türkiye’ye
girmiş olabilirdi.
Değerli
milletvekilleri, geldiğimiz aşamada, İdlib’de güç yoğunlaşması yapan askerî
birliklerimizin sağladığı güce dayalı istikrardan, Moskova ve Şam’la anlaşmayla
diplomatik istikrar dönemine geçilmesi gerekir. Bu gergin süreci Türkiye’nin
menfaatleri doğrultusunda akılla çözmek yerine hamaset dolu açıklamalar yapmanın
ülkemize hiçbir faydası yoktur.
Değerli
milletvekilleri, Türk ordusu, Suriye ordusunu -Rus ordusu tarafından
desteklense dahi- girdiği her savaşta yener; bu gerçeği tartışmaya dahi gerek
yoktur. Ancak, Türk ordusunun Suriye ordusuna karşı kazandığı zafer bir “Pirus
zaferi” olacaktır. Türkiye, Suriye ordusunu askerî olarak yendiği zaman bile
bundan siyasi anlamda galip çıkacak olan, PKK/YPG terör örgütü olacaktır.
Türkiye’nin Suriye ordusunu yenmesi, Türkiye’nin Suriye projesinin değil ABD ve
İsrail’in Suriye projesinin gerçekleşmesine yardımcı olacaktır. Fırat Kalkanı,
Afrin ve Barış Pınarı Operasyonlarını boşa yapmış olacağız, verdiğimiz
şehitleri boşuna vermiş olacağız. Türkiye, Suriye’yi yenerken bu galibiyetten
Türkiye değil PKK/YPG siyasi anlamda güçlenmiş çıkacak. Suriye’nin kuzeyine
yerleştirilmeye çalışılan PKK’istan Projesi’ne doğru büyük bir adım atılmış
olacaktır.
Öte
yandan, HTŞ ve benzeri terör örgütleri de Suriye ordusuna karşı Türk askerinin
arkasına sığınmış olmanın sevincini yaşarken bir yandan da Suriye ordusunu ve
Rusları tahrik etmek için ellerinden geleni yapıyorlar. Yaptıkları arasında
savaş suçu olan eylemler var. Hiçbir terörist unsurun şanlı Türk ordusunun
arkasına sığınarak kendi alçak gündemini gerçekleştirebilmesine izin verilmemelidir.
Türk askeri ancak Türk milletinin ve devletinin yüksek menfaatlerini savunmak
ve gerçekleştirmek amacıyla savaşmalıdır. 
Değerli
milletvekilleri, bir süre, AK PARTİ iktidarına yakın bir düşünce kuruluşunun
başkanının ABD ve AB’ye İdlib’e müdahale çağrıları yapmasından sonra, 11
Şubatta Savunma Bakanı İdlib’e NATO’yu ciddi ve somut destek vermeye
çağırmıştır. Bu çağrının anlamını anlamak mümkün değildir. Herhâlde Suriye
ordusuna karşı NATO’nun desteğine ihtiyaç duymuyoruz. Kissinger “Dış politikalar
uçak gemisine benzer, ağır, yavaş ve zor manevra yaparlar.” diyor ama bu
manevra, NATO’yu İdlib’e çağırma, sanki bir sürat teknesi süratiyle yapılmış
bir manevraya benziyor.
Rusya’dan
S-400 yüksek hava savunma sistemlerini almadınız mı? Nükleer enerji ve doğal
gaz konusunda Rusya’ya Türkiye’yi aşırı derecede bağımlı hâle getirmediniz mi?
Şimdi, tekrar ABD ekseninde bir Suriye siyasetine mi kayacaksınız? Türkiye’nin
Suriye siyaseti ne Rus ne Amerikan eksenli olmalıdır, Türkiye’nin Suriye
siyaseti ve bütün siyasetleri Türk merkezli olmak zorundadır.
Genel
Kurulu saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
33’üncü
maddeyi oylarınıza sunuyorum: Kabul edenler… Etmeyenler… Kabul edilmiştir. 
34’üncü
madde üzerinde 3 adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 161 sıra Sayılı Coğrafi Bilgi Sistemleri ile Bazı Kanunlarda Değişiklik Yapılması
Hakkında Kanun Teklifi’nin 34’üncü maddesindeki “Anasız ve babasız” ibaresinin
“Annesiz ve babasız” şeklinde değiştirilmesini arz ve teklif ederiz. 
 Ulaş
Karasu Orhan Sümer İlhami
Özcan Aygun
 Sivas Adana Tekirdağ
 Gökan
Zeybek Serkan Topal Ednan
Arslan
 İstanbul Hatay İzmir
  Vecdi
Gündoğdu
  Kırklareli

BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım. 
BAŞKAN
– Önerge üzerinde söz talebi Sayın Serkan Topal’ın.
Buyurun
Sayın Topal. (CHP sıralarından alkışlar) 
Bir
sataşmaya, tartışmaya mahal vermeden lütfen buyurun. 
SERKAN
TOPAL (Hatay) – Teşekkür ediyorum Sayın Başkan.
Değerli
milletvekili arkadaşlarım, hepinize saygılarımı sunuyorum.
Tabii,
değerli arkadaşlar, ülkenin, içinde bulunduğu ekonomik sorunlar, içinde
bulunduğu siyasal durum beraberinde çok ciddi sorunları da getirmektedir.
Değerli arkadaşlar, aslında en büyük sorun yönetim zafiyeti. Hepimiz çok iyi
biliyoruz ki iktidar bu ülkeyi yönetemiyor. Tabii, biz bunu söylediğimizde bazı
arkadaşlarımız bunu sataşma olarak kabul ediyorlar. Arkadaşlar, nasıl
yönetemediğinizi ben örneklerle ifade edeceğim. 
Bakın,
değerli arkadaşlar, deprem bağıra bağıra geliyorum diyor, depremli ilgili ne
yapılıyor? Deprem öncesinde vergi toplanıyor yani para toplanıyor, depremden
sonra da para toplanıyor. Yani aslında bu konuda ustalaştı AK PARTİ Hükûmeti,
para toplama konusunda ustalaştı. Depremden önce toplanan vergilerle, depremden
sonra toplanan paralarla ne depremin yaraları sarılabiliyor ne de depremden
önce önlem alınabiliyor.
Şimdi,
bakın, değerli arkadaşlar, dış politikaya biraz girmek istiyorum. “Neden?”
diyeceksiniz. Ben bu kürsüde defalarca Suriye savaşının etkilerini, Hatay’a
olan etkilerini ve gerçekten Hatay’ın sorunlarını dile getirdim. Hatta bombalar
nerede patlıyordu? Hatay’da patlıyordu. Füzeler nereye atılıyordu? Hatay’a
atılıyordu, şehitler veriliyordu. Ve ben bu kürsüde komisyon kurulmasını talep
ettim, Reyhanlı’yla ilgili komisyon kurulmasını talep ettim ama reddeden yine
AK PARTİ’ydi. 
Bakın,
en son valiliğin önünde bir vatandaşımız kendini yaktı. Bunu kimse istemez,
doğru. Ancak, tabii, yine Sayın Özkan’ın az önce eline bir kâğıt vermişler.
Çankaya kapısında yine bir vatandaşımız eylem yapmaya kalkıştı, yine Hataylı.
Hatay’a girmek zorundayım çünkü ben bu kürsüde defalarca Suriye savaşının
etkilerini anlatmama rağmen maalesef önlem alınamadı. Şimdi, tabii, okumaya
başladı, diyor ki: “İşte, bu kadar sabıkası var, bu kadar sorunu var, bu
kadar…” Ya, arkadaşlar, o adamın ne sorunu olursa olsun, o adamın sorumlu
olduğu bir aile var mı? Elektrik ödemek zorunda mı? Ailesine aş, ekmek götürmek
zorunda mı? Bu duruma eğer geliyorsa bunun müsebbibi, bunun sorumluları kimler?
Elbette AK PARTİ Hükûmeti. 
Şimdi,
değerli arkadaşlar, tabii, ülkede enflasyon açıklanıyor, 13,7 ama bir
bakıyorsunuz, vergiye yüzde 26 zam, trafik cezalarına yüzde 26 zam, sonra
diyorlar ki: “Efendim, işsizlik de yüzde 12, yüzde 13.” Ya, değerli arkadaşlar,
Hatay’da her 3 kişiden 1’i işsiz ve Türkiye’de yaşanan son iki olayda
Hataylıların olmasının nedeni budur zaten. 400 bin Suriyeli var. Bakın, AK
PARTİ’li milletvekili arkadaşlarımız burada, MHP milletvekillerimiz de burada;
çıksınlar, gerçekten, burada “Sen yalan söylüyorsun.” desinler, ben halkımdan
özür dileyeceğim. Ben doğruları söylüyorum. Ben yine söylüyorum: 400 bin
Suriyeli var Hatay’da ve şu anda kaçak çalışıyorlar, vergi ödemiyorlar ama
bizim vatandaşlarımız işsiz kalıyor, sonra intihara kalkışıyor, intihar
ettikten sonra da “Vallahi bu adamların psikolojik sorunları var.” diyorlar.
Arkadaşlar, insanların psikolojik sorunları olabilir ama psikolojik sorunlara
neden olan psikolojik şeyler nelerdir? O psikolojik nedenlere sebebiyet veren
zihniyettekiler kimlerdir? Onun araştırılması gerekiyor. Hatay’la ilgili
gerçekten bu kürsüde muhtemelen en çok konuşanlardan biri benim ama bir türlü
Hatay’ın sorunlarını çözülmesi noktasında komisyon kurduramadım, kurduramadık
arkadaşlar. En son bugün sabah Çankaya kapısında bir Hataylı vatandaşımız
“Kendimi yakacağım.” dedi. Ya ne olursa olsun. 
Değerli
arkadaşlar, şimdi tabii, ben bir kez daha söylüyorum, Hatay’a özel bir ödenek
ayrılması gerekiyor. Bakın, yine İdlib’den Hatay’ımıza teröristler akmaya
başladı, bunun önlenmesi gerekiyor. Gerçekten bu konuda sizden de destek
bekliyorum Sayın Vekilim. 
LÜTFİ
KAŞIKÇI (Hatay) – Mustafa Akıncı’ya cevap ver Mustafa Akıncı’ya.
SERKAN
TOPAL (Devamla) - Oraya da geleceğim ben, oraya da geleceğim. 
Değerli
arkadaşlar, tabii şimdi yanlış bir dış politikadan dolayı, üzerinde
titrediğimiz, yavru vatan olarak manevi vatanımız, ikinci vatan olarak
gördüğümüz Kuzey Kıbrıs Türk Cumhuriyeti’ne bile söz geçiremiyoruz artık.
Geçirebiliyor muyuz arkadaşlar?
(Mikrofon
otomatik cihaz tarafından kapatıldı)
BAŞKAN
- Sözlerinizi tamamlayın.
SERKAN
TOPAL (Devamla) - Teşekkür ediyorum Sayın Başkan. 
Bakın,
Sayın Akıncı “İkinci bir Tayfun Sökmen olmayacağım.” diyor. Zaten olamazsınız.
Ben buradan oraya da birkaç şey söylemek istiyorum. Tabii ki olamazsınız Sayın
Akıncı. Çünkü, Tayfur Sökmen olmak demek özgürlükçü olmak demektir. Tayfur
Sökmen olmak demek antiemperyalist demektir. Tayfur Sökmen olmak demek Mustafa
Kemal Atatürk’ün ilkelerini içselleştirmek demektir. Bu yüzden buradan Sayın
Kuzey Kıbrıs Türk Cumhuriyeti Cumhurbaşkanından, Türk halkı, Hatay halkı ve
rahmetli Tayfur Sökmen’in maneviyatı için özür bekliyoruz ve günü geldiğinde de
ben inanıyorum ki Kuzey Kıbrıs Türk halkı mutlaka hesabını soracaktır. 
Değerli
arkadaşlar son olarak, tabii sürem azaldığı için… 
BAŞKAN
- Son kalmadı artık, son bir saniye. 
SERKAN
TOPAL (Devamla) – Bir dakika daha muhtemelen verirsiniz.
BAŞKAN
– Yok.
SERKAN
TOPAL (Devamla) - Teşekkür ediyorum, saygılarımı sunuyorum.
BAŞKAN
– Teşekkür ederim Sayın Topal.
Önergeyi
oylarınıza sunuyorum. Kabul edenler… Etmeyenler… Kabul edilmemiştir. 
Sayın
Erim buyurun, bir şey mi söyleyeceksiniz? 
Buyurun
Sayın Erim.
VI.- AÇIKLAMALAR (Devam)
65.- Aydın Milletvekili Bekir Kuvvet Erim’in, Aydın Milletvekili Hüseyin
Yıldız’ın 161 sıra sayılı Kanun Teklifi’nin 32’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması 
BEKİR
KUVVET ERİM (Aydın) - Teşekkür ederim Sayın Başkan söz verdiğiniz için.
Sayın
Aydın Milletvekili Hatip…
BAŞKAN
– Bakın, sataşmaya yol açmayın.
BEKİR
KUVVET ERİM (Aydın) – Yok, açmayacağım. 
Şimdi,
su ürünleri organize ihtisas bölgesinin kurulmasına karşı çıkıyor. Burada 8
profesör, Ege Üniversitesinden, Dokuz Eylül Üniversitesinden konusunda uzman
profesörler bu konuda aylarca fizibilite yaptılar. Bu bölgenin turizm
bölgesiyle alakası yok. Zaten orada şu anda açık denizde balıkçılık yapılıyor.
Bu balıkçılık burada, Büyük Menderes deltasının civarında yapılacak. Bunun
turizmin t’siyle uzaktan yakından alakası yok. Ayrıca örnek olması, kurumsal
olması, kontrollü ve sürdürülebilir olması için yapılıyor.
HÜSEYİN
YILDIZ (Aydın) – Sayın Başkan…
BAŞKAN
– Sayın Yıldız, söz vermeyeceğim hiç girmeyin.
HÜSEYİN
YILDIZ (Aydın) – Cevap vereceğim, sataşma var. 
BEKİR
KUVVET ERİM (Aydın) – 20 milyon dolar su ürünleri ihracatımız var, 100 milyon
dolara çıkması lazım ve balıkla beslenmemiz lazım. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 34’üncü maddesinde geçen “ya da”
ibaresinin “veya” şeklinde değiştirilmesini arz ve teklif ederiz.
 Kemal
Peköz  Habip Eksik Mahmut
Celadet Gaydalı
 Adana Iğdır Bitlis
 Erol
Katırcıoğlu Ali Kenanoğlu  Hüseyin
Kaçmaz
 İstanbul İstanbul
 Şırnak
  Mensur
Işık 
  Muş
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım. 
BAŞKAN
– Önerge üzerinde Sayın Ali Kenanoğlu’nun söz talebi var. 
Buyurun.

ALİ
KENANOĞLU (İstanbul) – Sayın Başkan, değerli milletvekilleri; Genel Kurulu
saygıyla selamlıyorum. 
34’üncü
madde, 2006 yılında çıkarılan 5543 sayılı İskan Kanunu’nun 17’nci maddesiyle
ilgili. Bu maddede iskânda aile kabul edilecekler tanımlanıyor ve bu
düzenlemeyle bekâr kardeşi olmayan ya da tek kalan çocukların da iskânda yani
meskende aile olarak kabul edilmesi sağlanıyor. 
Aslında
bunun bugüne kadar böyle sayılmaması tuhaf bir durum. 2 bekâr kardeş “aile”
olarak kabul ediliyor bir meskende ama kardeşi yoksa yani tek olduğu zaman -tek
kardeş yani tek kişi bu anlamıyla- kabul edilmiyormuş ve bundan kaynaklı olarak
da ailelerin iskân yardımı meselesinden de faydalanamıyor. Neyse ki şimdi bu
kanunla birlikte bu durum düzeltilecek. 
Değerli
arkadaşlar, bugün DİSK’in yani Türkiye Devrimci İşçi Sendikaları
Konfederasyonunun 53’üncü kuruluş yıl dönümü. DİSK, işçilerin doğrudan
iradesiyle TÜRK-İŞ’ten ayrılan 4 sendika tarafından 13 Şubat 1967 tarihinde
kurulmuştur. Sınıf ve kitle sendikacılığının Türkiye'deki ilk ve tek temsilcisi
olan DİSK devletten ve sermayeden bağımsızlığı ve sendika içi demokrasiyi temel
ilkeleri olarak belirlemiştir. 1970’lerde örgütlenen, 15-16 Haziran direnişi, 1
Mayıslar, DGM direnişi, 16 Mart faşizme ihtar eylemi ve demokrasi mitingleri
nedeniyle her zaman hedefte olan bir sendikadır. 1 Mayıs 1977’de Taksim mitingi
kontrgerillanın saldırısına uğramış, Kurucu Genel Başkanı Kemal Türkler bir
suikastla öldürülmüştür. 12 Eylül askerî darbesi sonrası yöneticileri hapse
atılmış, öldürülmüş, faaliyetleri yasaklanmış ve mal varlıklarına el
konulmuştur. DİSK, 1991’de mahkeme kararının bozulmasının ve beraat kararı
verilmesinin ardından 1992’de faaliyetlerine yeniden başlamıştır. O tarihten
bugüne emek ve demokrasi mücadelesi yürüten DİSK’i kuruluş yıl dönümünde
kutluyor, emek ve demokrasi mücadelesinde birlikte yürüyeceğimizi buradan bir
kez daha ifade ediyorum.
Değerli
arkadaşlar, burada Gezi tartışmaları yaşandı. Evet, Gezi’deydik, ben de
oradaydım. Ağaçlar, nehirler, dağlar kardeşim olduğu için ben de Gezi’deydim.
Düşüncemi özgürce söyleyebileyim diye ben de oradaydım. Birlikte eylemenin,
dayanışmanın güzelliğini yaşamak için ben de Gezi’deydim. Kimse kız kardeşimin
ne giyindiğine, kaç çocuk doğuracağına, gülüp gülmeyeceğine karışmasın diye ben
de oradaydım. Yaşadığım şehir beton ormanına dönmesin diye ben de Gezi’deydim.
Barış içinde yaşamak istediğim için hepimiz oradaydık. Gezi direnişçilerinin 7
maddelik talebi toplumun özlemleri ve talepleridir. Bu meşru demokratik
talepler yargılanamaz. Bu talepleri savunmak için 18 Şubatta hepimiz Silivri’de
olacağız. 
Sevgili
arkadaşlar, Gezi direnişi burada da konuşuldu, tartışıldı, bir yönüyle Alevi
direnişi olarak nitelendirildi, Alevi ayaklanması olarak nitelendirildi. Böyle
niteleyenler de o dönemki kimi Emniyet mensuplarıydı, bunları rapor olarak da
kimi devlet kademelerine sundular ve bu, basında da yer almıştı. Oysa biz şunu
söyledik: Gezi direnişi bir Alevi direnişi değildi, orada toplumun tüm farklı
kesimlerinden insanlar vardı; hatta, Gezi’de çok sayıda İslami grup, platform
yer almıştı. Ramazanda orada yeryüzü iftar sofraları düzenleyen gruplar da
vardı ve orada, Gezi’de, Gezi eylemleri esnasında cuma namazları da kılındı,
bunları da hatırlatmak isteriz. Ancak şu vardı tabii ki: Gezi’de öldürülen,
katledilen gençlerin tamamı Aleviydi. Bunun sebepleri -vakit yok- ayrıca
tartışılabilir ancak Gezi direnişine Alevilerin büyük oranda destek verdiğini
söyleyebiliriz. Bunun sebebi de yaşamlarından ve geleceklerinden kaygı duymuş
olmalarından kaynaklıdır. Yani yaşanılan baskı süreci ve ülkenin getirdiği
süreçten kaynaklı olarak Alevi toplumu geleceğinden kaygı duyuyor ve bundan
kaynaklı olarak bu direnişe destek vermiştir.
Bu
vesileyle, Gezi direnişinde yaşamını yitiren bütün canları saygıyla anıyorum.
Teşekkür
ederim. (HDP sıralarından alkışlar)
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, oylamadan önce yoklama istiyoruz.
BAŞKAN
– Evet, yoklama talebi var.
Sayın
Özel, Sayın Emecan, Sayın Akar, Sayın Sümer, Sayın Şahin, Sayın Bulut, Sayın
Kaya, Sayın Hakverdi, Sayın Hancıoğlu, Sayın Ceylan, Sayın Ünsal, Sayın Arı,
Sayın Yıldız, Sayın Kılınç, Sayın Gaytancıoğlu, Sayın Baltacı, Sayın Aygun,
Sayın Özdemir, Sayın Topal, Sayın Yavuzyılmaz.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
- Toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
- Önergeyi oylarınıza sunuyorum. Kabul edenler… Etmeyenler... Kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 34'üncü maddesinin ilk fıkrasında yer alan
"değiştirilmiştir” ibaresinin "yeniden düzenlenmiştir” ibaresiyle
değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu  Hüseyin
Örs
 İzmir Adana
 Trabzon
 Orhan
Çakırlar İsmail Ok  Fahrettin
Yokuş
 Edirne Balıkesir
 Konya
  İmam
Hüseyin Filiz
  Gaziantep
BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Başkanım.
BAŞKAN
- Önerge üzerinde söz talebi Sayın Fahrettin Yokuş' un 
Buyurun
Sayın Yokuş. (İYİ PARTİ sıralarından alkışlar)
FAHRETTİN
YOKUŞ (Konya) - Sayın Başkan, değerli milletvekilleri; İYİ PARTİ Grubu adına
hepinizi saygıyla selamlıyorum.
Gecenin
bu saatinde doğal gazdan bahsederek, elektrikten, soygun düzeninden bahsederek
biraz uykularınızı açmak istiyorum.
Şimdi,
efendim, malum, doğal gaz anlaşmamız, biliyorsunuz, alım garantili yani
tüketsek de tüketmesek de parasını ödüyoruz. Basında yer alan haberlere göre,
2019 yılında devlet bütçemizden 15,6 milyar Türk lirası fazladan doğal gaz
parası ödemişiz. Tabii, milletin sırtında yük sadece bu olsa, bu anlaşma olsa
diyelim ki hadi sineye çekelim.
Şimdi,
ben Ankara’da doğal gaz tüketen sizin gibi bir vatandaşım. Peşin doğal gaz
alıyorum, kartım var ama sonradan bana doğal gaz fiyat farkı geliyor. “Dünyanın
neresinde böyle bir soygun düzeni var?” diye sorulsa, a, b, c, d şıkları konsa
birinde “Türkiye” olsa herhâlde KPSS’ye giren herkes “Türkiye” diye işaretler.
Bu sizin maşallah güzel bir uygulamanız, ne kadar gurur duysanız vallahi
hakkınız. Çünkü soygun düzenini böyle kurdunuz ki Enerji Piyasası Düzenleme
Kurumu da bunu destekliyor. Belki diyeceksiniz ki: “Ya, o kurullar bağımsız,
Hükûmet olarak bizim suçumuz yok.” Tabii, milleti aldatabilirseniz bunu
söylersiniz. Bu soygun olduğu sürece, Allah aşkına, doğal gaz tüketenlerin
yüzüne nasıl bakıyorsunuz? Ha, diyeceksiniz ki: “Efendim, Başkent Doğalgazı
peşkeş çektik Torunlar Holdinge, oradan aktardık vakıflarımıza.” Zehir zıkkım
olsun harcadıklarınız, aldıklarınız, kim yiyorsa bunun paralarını. (İYİ PARTİ
sıralarından alkışlar) 
Şimdi,
gelelim kaçak elektrik meselesine. Ya, kardeşim dünyanın neresinde var kaçak
elektriğin faturasını dürüst, namuslu vatandaşa ödetmek? Bu düzeni de siz
getirdiniz. Yahu, siz şeytanın aklına gelmeyen düzenlemeler yapıyorsunuz. Yahu,
yazık değil mi bu millete! Yetmez, yetmez; hızınızı alamadınız, geçmediğimiz
köprünün, kullanmadığımız havaalanının, gitmediğimiz hastanenin parasını,
efendim, üst geçit, alt geçit, tüp geçit, hepsini bu milletin sırtından
alıyorsunuz. Yahu, nasıl bir soygun düzeni kurdunuz da bu milleti böyle soyup
soğana çeviriyorsunuz. Vallahi, rahmetli Deli Dumrul var ya, Duha Koca oğlu Deli
Dumrul var ya kalksa, dirilse gelse derki: “Yahu, benim dönemimden, benden daha
hızlı çıktı bu AK PARTİ’liler.” Deli Dumrul’u da geçtiniz, helal olsun size,
alkışlıyorum sizi! (İYİ PARTİ sıralarından alkışlar, AK PARTİ sıralarından
gürültüler)
ABDULLAH
NEJAT KOÇER (Gaziantep) – Ne bağırıyorsun!
BAŞKAN
– Değerli arkadaşlar, lütfen…
FAHRETTİN
YOKUŞ (Devamla) – Zorunuza mı gitti, zorunuza mı gitti!
BAŞKAN
– Değerli milletvekilleri, lütfen…
FAHRETTİN
YOKUŞ (Devamla) – O, köprülerden geçenlerden 30 akçe, geçmeyenden 40 akçe
alırmış, bir de dövermiş. Siz, vallahi 30 akçe değil, 130 akçe alıyorsunuz.
Vicdanınız Deli Dumrul’dan bile fazla!
Ha,
şimdi size bir şiir de okuyayım da güzelce uykularınız açılsın. Bir memur
yazmış “Az yiyin beyler, az yiyin.” diyor. Diyor ki:
“Günümüz
geçmiyor zam üstüne zam,
Hak
mı, adalet mi, siz deyin beyler.
Yaşasa
ne derdi İmam-ı Azam?
Yoksula
da kalsın, az yiyin beyler! 
Mademki
geçtiniz suyun başına,
Bari
su diyenin sesini duyun,
Hazreti
Ömer’e benzeyin, sünnete uyun,
Yoksula
da kalsın, az yiyin beyler! 
Pahalı
saraylar, hanlar, hamamlar,
Eksik
itibarı nasıl tamamlar?
Şatafata
cevaz veren imamlar, 
Yoksula
da kalsın, az yiyin beyler!
Zaman
gelir ne taht ne taç kalır,
İnsan
bu, insana muhtaç kalır,
Biri
çok yiyince birileri aç kalır,
Yoksula
da kalsın, az yiyin beyler!”
İyi
akşamlar. (İYİ PARTİ sıralarından alkışlar, AK PARTİ sıralarından “Ayıp ayıp!
sesleri, gürültüler)
METİN
GÜNDOĞDU (Ordu) – Ayıp, ayıp!
CAHİT
ÖZKAN (Denizli) – Sayın Başkan…
BAŞKAN
– Sayın Özkan, bir müsaade eder misiniz.
Önergeyi
oylarınıza sunuyorum: Kabul edenler... Etmeyenler... Kabul edilmemiştir. 
34’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
Buyurun
Sayın Özkan. 
CAHİT
ÖZKAN (Denizli) – Sayın Başkan, hatip kürsüden defaatle grubumuza sataştı…
BAŞKAN
– Sataştı, buyurun ama lütfen siz de yeni bir sataşmaya yol açmadan… (AK PARTİ
sıralarından alkışlar)
HAYDAR
AKAR (Kocaeli) – Sataşma yok Başkan, sataşma yok ya!
BAŞKAN
– Ya, Sayın Akar…
HAYDAR
AKAR (Kocaeli) – Yok ama sataşma, şiir okudu ya!
BAŞKAN
– Şiirdi ama Sayın Ünsal’ın şiiri gibi değildi.
HAYDAR
AKAR (Kocaeli) – Biz üzerimize alınmadık ama!
BAŞKAN
– Evet, buyurun. 
IX.- SATAŞMALARA İLİŞKİN KONUŞMALAR (Devam)
11.- Denizli Milletvekili Cahit Özkan’ın, Konya Milletvekili Fahrettin
Yokuş’un 161 sıra sayılı Kanun Teklifi’nin 34’üncü maddesiyle ilgili önerge
üzerinde yaptığı konuşması sırasında AK PARTİ Grubuna sataşması nedeniyle
konuşması
CAHİT
ÖZKAN (Denizli) – Sayın Başkan, değerli milletvekilleri; 14 Şubata girdik. Bugün
güzel şiirler okuyanlar oldu, alkışladık. Elbette, bu milletin kürsüsünden
milletin diliyle yani nezaketle, nezafetle ve vakur bir anlayışla, İç
Tüzük’ümüzde olduğu gibi, İç Tüzük’ümüzde ifade edildiği gibi, keşke kaba ve
yaralayıcı üslup olmaksızın konuşabilseydi. Ancak hitabetinin başından sonuna
baktığımız zaman, uzun yıllar mesleki hayatında -ki bir kamu görevlisi olarak
çalıştı- yapmış olma ihtimali yüksek olan eylemleri, grubumuza, maalesef,
izafeten anlatmaya çalıştı. (AK PARTİ sıralarından alkışlar) Bunun hesabını
vereceksin! Sana bu yaptığın konuşmaları asla bırakmayacağız! 
FAHRETTİN
YOKUŞ (Konya) – Haddini bil! Edebini bil! Ne demekmiş? Ben şerefli bir devlet
memuruydum. (AK PARTİ sıralarından “Otur yerine!” sesleri, gürültüler) Otur!
Haddinizi bilin!
CAHİT
ÖZKAN (Devamla) – Bakınız, bu üslup, maalesef, milletin yapmış olduğu o
kazanımları milletin hizmetine sunan bir anlayışla icraatta bulunan AK PARTİ
Hükûmetine, AK PARTİ Grubuna alenen hakarettir. 
Bakınız,
hükûmet nedir? Siyaset nedir? 
FAHRETTİN
YOKUŞ (Konya) – FETÖ’cülük nedir, onu da anlat! FETÖ’nün kapısında
dolaştıklarını da anlat!
CAHİT
ÖZKAN (Devamla) – Biz, hamdolsun, on yedi yıl boyunca bu milletin ekonomik
kaynaklarını mali bir disiplinle bu milletin hizmetine sunmaya çalıştık ve bugün,
eğer 10 küsur seçimden beri milletimiz bu davaya, Reisimiz, Sayın
Cumhurbaşkanımız Recep Tayyip Erdoğan’a yol vermişse, AK PARTİ Grubuna en
yüksek temsil hakkı vermişse bu milletin kaynaklarını mali bir disiplinle, en
disiplinli bir şekilde kamu kaynaklarının finansmanında kullandığımız içindir. 
FAHRETTİN
YOKUŞ (Konya) – Tabii!
CAHİT
ÖZKAN (Devamla) – Sen, biliyorum, suçluluk psikolojisiyle gelip o kaba,
yaralayıcı üslubu devam ettiriyorsun. 
(Mikrofon
otomatik cihaz tarafından kapatıldı) 
CAHİT
ÖZKAN (Devamla) – Daha evvel de yapmış olduğun bu hitabetinden sonra Meclis
Genel Kurulundan kaçışlarını da hatırlıyoruz.
FAHRETTİN
YOKUŞ (Konya) – Haydi! 
CAHİT
ÖZKAN (Devamla) – Onun için, gel, milletten destek alan, milletin bağrından
çıkmış ve milletimizin vermiş olduğu destekle bütçeler hazırlayan AK PARTİ
Grubuna bu kaba ve yaralayıcı üslubunu bir kenarda bırak. (AK PARTİ
sıralarından alkışlar) 
BAŞKAN
– Teşekkür ediyorum. 
AYHAN
EREL (Aksaray) – Sayın Başkan… 
BAŞKAN
– Sayın Erel, buyurun. 
AYHAN
EREL (Aksaray) – Başkanım, hatip kürsüden grubumuzu ve Fahrettin Bey’i hedef
alarak sataşmada bulunmuştur. Müsaadenizle… (AK PARTİ sıralarından gürültüler) 
BAŞKAN
– Arkadaşlar, lütfen sessiz olalım, rica ediyorum. 
Siz
cevap vereceksiniz herhâlde Sayın Erel, buyurun. 
AYHAN
EREL (Aksaray) – Sayın Başkanım, çok teşekkür ediyorum. 
(AK
PARTİ sıralarından “Ayhan, söyle, akıllı olsun!” ve ”Adam olsun, adam!”
sesleri)
İSMAİL
OK (Balıkesir) – Ayıp, ayıp; terbiyesizlik yapmayın “Adam ol.” diyerek! 
ALİ
ÖZKAYA (Afyonkarahisar) – Ne diyorsun be! Gel, gel! 
(AK
PARTİ ve İYİ PARTİ milletvekillerinin birbirlerinin üzerine yürümeleri,
gürültüler)
LÜTFÜ
TÜRKKAN (Kocaeli) – Ya, bana bak! Ne oluyor, hayırdır ya! 
İSMAİL
OK (Balıkesir) – Ulan “adam olmak” ne demek! Siz adam olun! 
BAŞKAN
– Sayın milletvekilleri, yerlerimize oturalım lütfen. 
FAHRETTİN
YOKUŞ (Konya) – Ali kıran baş kesen mi kesildiniz ha! 
BAŞKAN
– Birleşime beş dakika ara veriyorum. 
Kapanma Saati: 00.57 
DOKUZUNCU OTURUM
Açılma Saati: 01.10
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Dokuzuncu Oturumunu açıyorum. 
161
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
Sayın
Erel, buyurun.
12.- Aksaray Milletvekili Ayhan Erel’in, Denizli Milletvekili Cahit
Özkan’ın sataşma nedeniyle yaptığı konuşması sırasında İYİ PARTİ Grubuna
sataşması nedeniyle konuşması
AYHAN
EREL (Aksaray) – Teşekkürler Sayın Başkanım.
Çok
değerli milletvekilleri, gecenin bu saatinde böyle tatsız bir hadisenin
yaşanmasından dolayı üzgün olduğumuzu ifade etmek istiyorum. Ancak Sayın Grup
Başkan Vekiline bir çift lafım olacak, diğer çok kıymetli arkadaşlarımı bu
sözden sarfınazar ediyorum: Suskunluğumuz asaletimizdendir. (AK PARTİ
sıralarından gürültüler) 
Lütfen…
Lütfen…
LÜTFÜ
TÜRKKAN (Kocaeli) – Ne olacak? Konuşmasın mı yani!
BAŞKAN
– Arkadaşlar, lütfen müsaade edin.
AYHAN
EREL (Devamla) – Her lafa verilecek cevabımız var ama hem lafa bakarız hem de
adama. 
HÜSEYİN
YAYMAN (Hatay) – Aynaya bak, aynaya!
AYHAN
EREL (Devamla) – Şimdi, burada konuşan arkadaşımız beraber yaşadığımız bir
problemi dile getiriyor. 
MUSTAFA
DEMİR (İstanbul) – Hakaret ediyorsun!
AYHAN
EREL (Devamla) – Ben hakaret etmiyorum, hayır… 
MUSTAFA
DEMİR (İstanbul) – Özür dileyeceğine…
AYHAN
EREL (Devamla) – Ya, lütfen… Lütfen… Lütfen…
HÜSEYİN
YAYMAN (Hatay) – Aynaya bak, aynaya!
AYHAN
EREL (Devamla) – Yani otuz dokuz yıl devlete şerefle hizmet etmiş bir devlet
memuruna… (AK PARTİ sıralarından gürültüler)
FUAT
KÖKTAŞ (Samsun) – Nasıl şeref?
AYHAN
EREL (Devamla) – …Sayın Grup Başkan Vekilinin bu şekilde hitap etmesi bir kere
bir insan olarak hiç birimize yakışmıyor. Hem diyoruz ki “14 Şubat Sevgililer
Günü”, böyle bir günde “Ben bunun hesabını sorarım…” Ya, parmak sallamak bu
devirde bitti, yok ki böyle bir şey. Nerede yaşıyoruz, hangi çağda yaşıyoruz?
(AK PARTİ sıralarından gürültüler) 
Lütfen…
Lütfen… Ama bir dinleyin de…
Bakınız,
diyor ki arkadaş: “Yazın peşin parasını verdiğimiz doğal gaz için ‘Bu
tarihlerde, faturada, daha önce aldığınız doğal gazın fiyatı ile bunun arasında
şu kadar fark var, bunu ödeyin.’ deniliyor. Ama bu şirket benim paramı peşin
aldı, altı aydır bu parayı kullanıyor. Yasal faizini bile bunun üzerinden
düşmüyor.” Ya, burada alınacak, gocunacak ne var, anlamıyorum ki. Yani bir
eksiği mi var, bir yanlışı mı var? Eksiği ve yanlışı varsa burası sizin,
hepimizin kürsüsü, buyurun, düzeltin; “Siz yanlış söylüyorsunuz. Doğal gaz
faturalarına ön ödemeden dolayı fark gelmiyor.” deyin, bize faturaları
gösterin, biz de sizden özür dileyelim. Hem diyorsunuz ki: “Biz yasakları
kaldırıyoruz, yolsuzlukları kaldırıyoruz, yoksulluğu kaldırıyoruz.” ama
yoksulluğa… (AK PARTİ sıralarından gürültüler) 
(Mikrofon
otomatik cihaz tarafından kapatıldı) 
YUSUF
BEYAZIT (Tokat) – Okuduğu şiir…
BAŞKAN
– Sayın Erel, teşekkür ediyorum.
MEHMET
NACİ BOSTANCI (Ankara) – Sayın Başkan…
BAŞKAN
– Sayın Bostancı, buyurun.
VI.- AÇIKLAMALAR (Devam)
66.- Ankara Milletvekili Mehmet Naci Bostancı’nın, Denizli Milletvekili
Cahit Özkan’ın sataşma nedeniyle yaptığı konuşmasındaki “Bütün bu gruba karşı
söylemiş olduğunuz ifadeleri siz acaba meslek hayatınızda yapmış olabilir
misiniz?” beyanının hakaret olduğunun göstergesinin Konya Milletvekili
Fahrettin Yokuş’un gösterdiği tepkinin olduğuna ilişkin açıklaması 
MEHMET
NACİ BOSTANCI (Ankara) – Sayın Başkanım, teşekkür ediyorum.
Fahrettin
Bey’in konuşmasını dinledik. Arkasından, Grup Başkan Vekilimiz Cahit Bey söz
aldı; “Bütün bu gruba karşı söylemiş olduğunuz ifadeleri siz acaba meslek
hayatınızda yapmış olabilir misiniz?” diye sadece şüphe beyan etti. Ve yerinden
isyan etti Fahrettin Bey; ayağa kalktı “Bütün gruba izam ettiğiniz suçlamaları
şahsen siz yapmış olabilir misiniz?” sualine, şüphesine isyan etti. Eğer bunlar
hakaret olmasaydı, Fahrettin Bey de yerinde sakin bir şekilde oturur, böyle bir
isyan göstermezdi. Bizatihi bunların hakaret olduğunun göstergesi Fahrettin
Bey’in oturduğu yerden isyanıdır. Başka söze gerek yok.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
LÜTFÜ
TÜRKKAN (Kocaeli) – Sayın Başkan, söz alabilir miyim.
BAŞKAN
– Sayın Türkkan…
67.- Kocaeli Milletvekili Lütfü Türkkan’ın, on yedi senenin hesabını
verecek olanın iktidar partisi olduğuna ilişkin açıklaması
LÜTFÜ
TÜRKKAN (Kocaeli) – Sayın Başkan, konuşmacılarımızın ifadesinde yer alan
iddiaları reddedebilirsiniz, kabul etmeyebilirsiniz, bunları farklı tablolarla
sergileyebilirsiniz ama hiç kimse bu gruba parmak sallayarak “Hesap soracağım!”
diyemez. (AK PARTİ sıralarından gürültüler)
İSMAİL
BİLEN (Manisa) – Sen de hakaret etme!
BAŞKAN
– Arkadaşlar, müsaade edin lütfen.
LÜTFÜ
TÜRKKAN (Kocaeli) – Bizler, görülmemiş hesabı olmayan adamlarız. Arkamızda hiç
hesap bırakmadan bu yaşımıza kadar geldik. Eğer soracak bir hesabı varsa, aha
biz de buradayız; buyurun, hesap sorun sorulacak ne hesap varsa. Bu mudur
ifade? Meclise yakışan bir ifade midir bu? Neyin hesabını soracaksınız siz? (AK
PARTİ sıralarından gürültüler) 
YILMAZ
TUNÇ (Bartın) – Parmak sallama!
LÜTFÜ
TÜRKKAN (Kocaeli) – Hesap sorulması gereken birileri varsa o da sizlersiniz. On
yedi senenin hesabını vererek gideceksiniz bu iktidardan! 
Teşekkür
ediyorum.
CAHİT
ÖZKAN (Denizli) – Sayın Başkan...
BAŞKAN
– Sayın Özkan, buyurun. 
68.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ve milletin emanetinin
zerresine halel gelmesine müsaade etmeyeceklerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Gerçekten
garip bir müzakere tarzı yaşıyoruz bu gece. “Parmak sallayamazsınız!”
denilirken parmak sallanması gerçekten bizi ziyadesiyle üzmüştür. 
LÜTFÜ
TÜRKKAN (Kocaeli) – “Aynıyla mukabele” öyle derler. (AK PARTİ sıralarından
“Hadi oradan!” sesleri)
ABDULLAH
NEJAT KOÇER (Gaziantep) – O mukabeleyi göreceksin sen!
CAHİT
ÖZKAN (Denizli) – Bakınız, bu ülkede kamu kaynaklarının en yüksek fayda
sağlayacak şekilde kamu hizmetine, vatandaşlarımızın menfaatine, kamu
yatırımına dönüştüğü bir süreçten geçiyoruz. 
Bakınız,
bir kez burada hatibin kürsüden ifade ettiği kelimeler... Ki biz onun
cemaziyelevvelini de, seçimler dönemine
takaddüm eden süreçte beyanlarını da çok iyi biliyoruz. Ülkemizin bir şehriyle
ilgili maalesef ileriye sürmüş olduğu böylesi bir iddia, normalde bir
milletvekili olarak insan içine çıkmayı dahi imkânsız hâle getirir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Bir taaccüp, bir mağduriyet, insan içine çıkarken hani
birazcık izan varsa bir kez düşünmesi lazım. Ancak zatın davranış biçiminin bir
yaşam tarzı hâline dönüştüğünü bugün kürsüden yaptığı konuşmada gördük. Biz
bunları kabul etmeyiz, biz milletimizin emanetinin zerresine halel gelmesine
müsaade etmeyiz. Zaten öyle olmuş olsaydı, milletimiz bize asla yetki vermezdi.

Teşekkür
ediyorum. 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– 35’inci madde üzerinde 2 adet önerge vardır.
FAHRETTİN
YOKUŞ (Konya) – Bir dakika Sayın Başkan...
BAŞKAN
- Önergeleri aykırılık sırasına göre işleme alacağım. 
FAHRETTİN
YOKUŞ (Konya) – Ben bir Türk evladı olarak alnım açık geziyorum, ben göğsü açık
geziyorum, kimse benim alnıma leke süremez. FETÖ’cü olmadım, PKK’lı olmadım,
hep hainlerle mücadele ettim. 
BAŞKAN
– Okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 35’inci maddesinin aşağıdaki şekilde
değiştirilmesini arz ve teklif ederiz. 
“MADDE
35 – 5543 sayılı Kanunun 36 ncı maddesinin üçüncü fıkrasında yer alan
“muamelesinden” ibaresi “ve kadastro işlemlerinden” şeklinde, “katkı payı”
ibaresi “hizmet bedeli” şeklinde değiştirilmiştir. 
 Ulaş
Karasu İlhami Özcan Aygun Orhan
Sümer
 Sivas Tekirdağ Adana
 Gökan
Zeybek Vecdi Gündoğdu Ednan
Arslan
 İstanbul Kırklareli İzmir
BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Sayın Başkan.
BAŞKAN
– Önerge üzerinde söz talebi İlhami Özcan Aygun’un. 
Buyurun.
(CHP sıralarından alkışlar, AK PARTİ sıralarından gürültüler)
BAŞKAN
– Arkadaşlar, lütfen biraz sessiz, rica ediyorum. 
İLHAMİ
ÖZCAN AYGUN (Tekirdağ) – Arkadaşlar, ders vereceğim size.
İBRAHİM
YURDUNUSEVEN (Afyonkarahisar) – Sen önce kendi dersini al, kendi dersini!
BAŞKAN
- Efendim, daha konuşmaya bile başlamadı hatip.
İLHAMİ
ÖZCAN AYGUN (Tekirdağ) – Ülkenin geleceğiyle ilgili bir ders bu. 
İBRAHİM
YURDUNUSEVEN (Afyonkarahisar) – Dersini al sen önce bir, kendi dersini al!
İLHAMİ
ÖZCAN AYGUN (Tekirdağ) – Başkanım, bir iki dakika rica edeceğim. 
BAŞKAN
– Yok, süreyi fazla uzatamam artık.
İLHAMİ
ÖZCAN AYGUN (Tekirdağ) – Başkanım, ülkenin geleceğiyle ilgili. 
ORHAN
KIRCALI (Samsun) - Şov yapma ya!
İLHAMİ
ÖZCAN AYGUN (Tekirdağ) – Şov yapmıyorum arkadaşım, hepsi kenevir, kenevir. 
Sayın
Başkan, değerli milletvekilleri; yüce heyetinizi saygıyla selamlıyorum. 
Teklif
10 ayrı yasada değişiklik yapmaktadır, bu anlamda tamamen bir çorba yasadır.
Anayasa’ya aykırı nitelikler taşımakta, sağlıklı ve planlı bir kentleşme
anlayışını ortadan kaldırmaktadır. Teklif, belediyelerin yetkisini daraltan
unsurlar barındırmaktadır. Bu ruhsatsız binaların yıkım maliyetinin
belediyelerden tahsil edilmesi doğru değildir. 
Anayasa
Mahkemesi kararı aşılarak Van Gölü kıyısına Cumhurbaşkanlığı sarayı yapmak
istemektesiniz. Esasında, AK PARTİ planında hem Kamu İhale Kanunu hem de İmar
Yasası defalarca delik deşik edilmiştir. Yerel yönetimlerin yetkileri TOKİ’ye
devredilmektedir. Şehrin altyapısı, silüeti bozulmuştur; dikey yapılaşmayla
şehir yapısı bozulmuştur. Depreme karşı bina güçlendirmeleri yapılmamış,
kaynaklar boşa harcanmıştır, toplanma alanlarıysa imara açılmıştır. Gelinen
aşama vahimdir. Bu yüzdendir ki Cumhurbaşkanımız da “İhanet ettik.” dedi.
Nereye? İstanbul’a. Evet, bu ifadeyi kullanmıştı biliyorsunuz. 
Özetle,
sürekli çıkan imar barışıyla birlikte, aflarla beraber kentsel dönüşümler
havada kalmıştır, imar rantı ise hızlı bir şekilde artmıştır. Kanal İstanbul
Projesi Trakya için de ihanet olarak görülmekte olup İnşaat Mühendisleri Odası
önemli uyarılarda bulunmaktadır. Sulak alanlar, tarım alanları, meralar, orman
alanları ve kıyılar yapılaşmaya açılacağı için Trakya’nın bugünkü varlığını
sürdüremeyeceği belirtilmektedir. Trakya’nın gözden çıkarılmasına izin
vermeyeceğiz. 
Bakın,
Elâzığ depremi en önemli gündemlerimizden biri olmasına rağmen… Bakınız,
İstanbul’da 99’dan bugüne hiçbir şey yapmadık, sadece başımızı kuma gömdük
arkadaşlar. Gelin, depreme hazırlanalım, depreme hazırlıklı binalar yapalım.
Bizim önceliğimizin Kanal İstanbul değil, depreme dayanıklı binalar olması
gerekir. 
Değerli
milletvekilleri, depreme karşı güçlendirilmiş bina inşaatı önemlidir. Bu konuda
sizlere önemli bir çalışmayı aktarmak istiyorum. Kenevirden üretilen tuğlalar
ve malzemeler depreme karşı inanılmaz dayanıklılık gösteriyor. Binaları,
kenevirli bazı sargılarla -işte gördüğünüz gibi- kolonları ketenle sıkıştırarak
dayanıklı yapıyorsunuz, o kolonları tam 3 katı dayanıklı hâle getiriyorsunuz.
“Nereden biliyorsunuz?” derseniz, işte, İstanbul Büyükşehir Belediyesi İSTON’un
akredite laboratuvarındaki raporlardan arkadaşlar. Bu şekilde o hasarlı
kolonları 3 kat güçlendirme imkânımız var. 
Arkadaşlar,
yine, bakınız, sadece, hasarlı kolona, kenevirden oluşmuş olan çuvalı veya bezi
kimyasal epoksiyle o kolonların etrafına sararak o binayı güçlendireceğiz.
Deprem anında içerideki insanların dışarı çıkmasını sağlayacağız. 
Gülüyoruz
ama Amerika bu çalışmayı yapıyor arkadaşlar. Bizden de yapan birileri var,
merak etmeyin. ASAM Vakfı bu konuda çalışmalar yapıyor ama bizde hâlâ… 19 ilde
kenevir ekilmesi için izin çıkardık, yetki verdik, Cumhurbaşkanımız da 9 Ocakta
dedi ki: “Kenevir ekilmesini önemsiyorum.” ama biz o günden bugüne kadar bir
şey yapmadık, uyuyoruz arkadaşlar.
Değerli
arkadaşlar, daha bir tane kayıtlı tohumumuz yok ama Fransa’ya bakarsanız,
Fransa’nın yüzde 80’inde kenevir üretilmekte ve orada tohum da var. Türkiye’de
maalesef tohum yok, sadece Samsun Vezirköprü’de yerel tohumlarla üretim
yapılmaktadır ama bakınız, TİGEM ve Samsun’daki araştırma enstitüsüne yetki
verilmiş, ne TİGEM ne de Samsun’daki araştırma enstitüsü o gün bugündür daha
bir tane yerli tohum üretememiş. 
Bizim,
acil olarak, bir an evvel kenevirin ekilmesini ve tohumunu önemsememiz
gerekiyor ama en önemlisi, Ulu Önder Mustafa Kemal Atatürk 1930’da Atatürk
Orman Çiftliklerinde, Silifke’de, Tarsus’ta, Yalova’da, Ankara’da,
Lüleburgaz’da kenevir ektirmiş arkadaşlar. Evet, yıl 1930, yıl 2020; aradaki
farka bakınız. İşte, ileri görüşlülük bu. Hem keten hem kenevir hem soya,
Atatürk Orman Çiftliğinin kayıtlarında bunlar arkadaşlar. 
ORHAN
KIRCALI (Samsun) – Ne zaman yasaklanmış? Hangi dönemde yasaklanmış?
İLHAMİ
ÖZCAN AYGUN (Devamla) – Ne zaman yasaklandığına bakmaya değil… 
Geliniz,
bakınız, 2017 yılında kenevir üretimiyle ilgili hiçbir çalışma yok. Sadece az
sayıda ilimizde bu çalışma yürütülüyor. Geldiğimiz noktada, kenevir sanayi
dostu, çevreci ama anlayabilene. Sağlıkta kullanıyoruz, enerjide kullanıyoruz,
kozmetikte kullanıyoruz, işte, 700 derece sıcaklığa dayanıklı beton tuğla
yapmada kullanıyoruz.
(Mikrofon
otomatik cihaz tarafından kapatıldı) 
BAŞKAN
– Sayın Aygun, tamamlayın sözlerinizi. 
İLHAMİ
ÖZCAN AYGUN (Devamla) – Ve gelelim, sadece çuvallarda değil, torbalarda değil;
hani, bugünlerde modamız var ya, yapıyoruz, gurur duyacağız, otomobillerin
kaportasını yapmak için de kullanabileceksiniz. Yine, en sağlam, en sert
tahtayı yapmada da bu keneviri kullanıyorsunuz. Yani doğanın her yerinde
kenevir var ama biz hâlâ daha kenevir tohumuyla ilgili hiçbir çalışma
yapmıyoruz, uyuyoruz arkadaşlar. Belki gecenin bu saatinde sizi rahatsız etmiş
olabilirim, kusura kalmayın ama Mustafa Kemal Atatürk’ün 1930’lardaki
partisinde bugün siyaset yapan bir milletvekili olarak sizleri uyarmak benim
görevim. 
ORHAN
KIRCALI (Samsun) – 1940’ta mı yasaklanmış?
İLHAMİ
ÖZCAN AYGUN (Devamla) – Gelin, hep beraber kenevir ekimini özendirelim; gelin,
ülkenin geleceğindeki enerji sorununu ortadan kaldırmak için hep beraber
yapalım. Üretim alanlarımızı yüzde 15 yapsak petrolde dışa bağımlı kalmayız
arkadaşlar diyorum. 
Bu
saatte, diyorum ki: İnşallah, kenevir tohumu üretimi ülkemde artar. İnşallah,
kenevirden oluşmuş olan bu blok tuğlaların ve kolonların yapılması için gerekli
çalışmaları yaparız. İşte, şu kadarcık bir şeyle de bir vatandaşımızın canını
kurtarırsak bizim için en büyük mutluluk bu olacak. Ama en önemlisi de
ekonomiye vereceğimiz katkıdır, vereceğimiz çalışmadır diyorum. 
Saygılar
sunuyorum. 
Teşekkür
ederim Sayın Başkanım. (CHP sıralarından alkışlar) 
ORHAN
KIRCALI (Samsun) – 1940’ta mı yasaklandı? Hangi tarihte yasaklandı? Bir
söyleyemedin onu ya!
ALİ
ÖZKAYA (Afyonkarahisar) – Meşhur İsmet Paşa mı yasakladı?
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Süreyya Sadi Bilgiç’in, 31 Mart
2016 Perşembe günü TBMM Başkanlık Divanı Toplantısı’nda karara bağlanan
mutabakat metninin 9’uncu maddesinde Genel Kurula ürün ve eşya
getirilemeyeceğinin hüküm altına alındığına ilişkin açıklaması
BAŞKAN
– Değerli Grup Başkan Vekilleri, değerli milletvekilleri; bir konuda sizi
uyarmak istiyorum. 
ORHAN
KIRCALI (Samsun) – 1940’ta mı yasaklandı? Hangi döneme denk geliyor?
ALİ
ÖZKAYA (Afyonkarahisar) – Kimdi Cumhurbaşkanı o zaman?
BAŞKAN
– Değerli milletvekilleri, dinler misiniz rica etsem…
Bakın,
2016 yılında alınan bir karar var, bu karara baktığınızda, bu kararın 9’uncu
maddesi Genel Kurula ürün ve eşya getirilemeyeceğini hüküm altına alıyor. Hele
bu saatte, böyle elektrikli ortamlarda böyle tuğlalarla gelmenin milletvekillerinin
sıhhati için pek iyi olmayacağını düşünüyorum ve değerli arkadaşlar, bu tarz
materyalleri de lütfen Genel Kuruldan içeriye sokmayalım bundan sonra.
HAYDAR
AKAR (Kocaeli) – Ama konu güzeldi.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 35’inci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu Ayhan
Erel
 İzmir Adana Aksaray
 Hüseyin
Örs Orhan Çakırlar İmam
Hüseyin Filiz
 Trabzon Edirne Gaziantep
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Ayhan Erel’in.
Buyurun
Sayın Erel. (İYİ PARTİ sıralarından alkışlar)
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 35’inci maddesi üzerine partim İYİ PARTİ adına söz almış
bulunmaktayım. Hepinizi saygıyla selamlıyorum.
Görüşmekte
olduğumuz kanun teklifinin 35’inci maddesi -bu kanun hükümlerine göre- Belediye
Gelirleri Kanunu’na göre alınan bina, inşaat harcı ve imarla ilgili harçların
alınmamasını amaçlamaktadır.
Değerli
milletvekilleri, uzay çağındayız ama Anadolu’nun köylüleri kerpiç evlerde
oturuyorlar bu yüzyılda. Yapılaşmada teknik, bilim, yasalar, resmî kurallar
geçerli değil. Depremin nasıl geleceğini bilemeyiz ama geldiğinde, insanların
başına çöken binaların kirişlerine sinmiş, temellerine uzanmış ahlaksızlığın,
malzemeden çalmanın sonucudur bu felaketler. Cumhuriyet Dönemi’nde 14 kez imar
affı çıkarılmış. Bu aflar, toplumda, kanun dışı uygulamaların bir şekilde
yasallaştırılacağı algısının pekişmesine neden olmuştur. İktidar, yurt
genelinde yapı stokunu iyileştirmek yerine, kaçak binaları imar barışıyla
affetti ve böylece daha büyük facialara kapı aralandı. Türkiye'nin dört bir
yanında milyonlarca yapı, denetim yapılmaksızın, sahiplerinin beyanı
Doğrultusunda Yapı Kayıt Belgesi aldı; bu binaların geleceğinin ne olacağı ise
bilinmemekte. “İmar barışı” adı altında işletilen hukuksuzluk, toplumun can ve
mal güvenliğini riske atan tüm girişimleri aklamaktadır. Mühendislik ve mimarlık hizmetleri güvenli ve sağlıklı
yapılar için bir zorunluluktur. Bilimi ve tekniği sermaye çevrelerinin ve rant
çetelerinin menfaatleri doğrultusunda yok saymak ve bunu yasallaştırmak
milletimize yapılabilecek en büyük yanlıştır.
Felaketler
gelmeden önce, açık ya da kapalı şekilde, geliyorum diye haber veriyor.
Elâzığ-Malatya depremi de öyle oldu. Elâzığ-Malatya arasında bir deprem
olacağını açık ve net şekilde önceden haber verdiler aslında bilim adamları.
“Doğu Anadolu Fay Hattı’nın uzun yıllardır bir hareketi yok. Bu sessizlik iyi
değil, çok enerji birikti. Bu nedenle, Elâzığ-Malatya arasında, hatta
Sivrice’de deprem meydana gelecek.” denildi ve denildiği gibi oldu. Bilim
insanlarının hazırladığı deprem projesi devlet kuruluşları tarafından
reddedildi ve deprem tam o bölgeyi vurdu.
“Deprem
değil, bina öldürür.” Bu gerçek, Elâzığ-Malatya depreminde bir kez daha ortaya
çıktı. On binlerce bina arasında sadece 72 bina yerle bir oldu. Yıkılan
binaların 5-10 metre yakınlarındaki sağlam binaların camları ise çatlamadı
bile. Bir defa daha gördük ki deprem değil, kurallara uyulmadan yapılan
inşaatlar insanlarımızı öldürmektedir.
Elâzığ-Malatya
depremi, iktidarın deprem konusunda hazırlıklı olmadığını bir kez daha ortaya
koydu. Devlet Planlama Teşkilatı, 1999 depreminin ardından hazırladığı kalkınma
planında depreme özel başlık açtı. Onlarca uyarıya Hükûmet kulağını tıkadı;
yetmedi, Devlet Planlama Teşkilatını 2011 yılında feshetti. Devlet Planlama
Teşkilatı 2011 yılında kapatıldı, elli yıllık kurum tek kararnameyle ortadan
kaldırılırken gerekçe olarak bürokratik vesayet oluşturuldu. Böylece, Devlet
Planlama Teşkilatının yerine, başında seçilmiş yöneticinin bulunduğu Kalkınma
Bakanlığı kuruldu. Devlet Planlama Teşkilatı uzmanlarının bir kısmı bu Bakanlıkta
görevlendirildi ancak bir kısmı kızağa çekildi, bu yüzden 2017’de Kalkınma
Bakanlığı da kaldırıldı. Bakanlığın görevlerini
bu süreden sonra Cumhurbaşkanlığına bağlı Strateji ve Bütçe Başkanlığı yapmaya
başlamışsa da bu kurum Devlet Planlama Teşkilatı gibi özerk olmadığı için
istenilen başarıyı elde edemedik. Hâlbuki Devlet Planlama Teşkilatı ülkenin en
nitelikli planlamacılarını istihdam eden özerk bir kamu kurumuydu.
Elâzığ’da
yaşanan elim deprem faciasının ardından planlamanın önemi bir kez daha anlaşıldı.
Sayın milletvekilleri, yirmi yıldır İstanbul, deprem faciası ha geldi ha
gelecek tedirginliğiyle yaşıyor. Son depremlerle beraber tedirginlik yeniden
halkın gündemine geldi. Bu deprem olmadan siyasi iradenin gerekli önlemleri
alması hem insani hem ekonomik açıdan Türkiye için çok önemli gözüküyor.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler… Kabul
edilmemiştir.
35’inci
maddeyi oylarınıza sunuyorum: Kabul edenler… Etmeyenler... Kabul edilmiştir.
36’ncı
madde üzerinde 2 adet önerge vardır. Aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi'nin 36’ncı maddesinin aşağıdaki şekilde değiştirilmesini arz ve
teklif ederiz.
"MADDE
36- (1) Bu Kanunun;
a)
7’nci maddesiyle 3194 sayılı Kanunun 8’inci maddesinin birinci fıkrasının (b)
bendinin sonuna eklenen paragrafın birinci cümlesi hükümleri 1/7/2020
tarihinde,
b)
Diğer hükümleri bu Kanunun yayımı tarihinden on gün sonra yürürlüğe girer.
 Dursun
Müsavat Dervişoğlu Mehmet Metanet Çulhaoğlu  Hasan
Subaşı
 İzmir Adana
 Antalya
 Hüseyin
Örs Feridun Bahşi  Orhan
Çakırlar
 Trabzon Antalya
 Edirne
  İmam
Hüseyin Filiz
  Gaziantep
BAŞKAN
– Komisyon önergeye katılıyor mu?
BAYINDIRLIK, İMAR, ULAŞTIRMA VE TURİZM KOMİSYONU BAŞKANI
TAHİR AKYÜREK (Konya) – Katılamıyoruz Başkanım.
BAŞKAN
– Önerge üzerinde Sayın Feridun Bahşi’nin söz talebi var.
Buyurun.
(İYİ PARTİ sıralarından alkışlar) 
FERİDUN
BAHŞİ (Antalya) – Sayın Başkan, değerli milletvekilleri; 161 sıra sayılı Kanun
Teklifi’nin 36’ncı maddesi üzerine söz aldım. Hepinizi saygıyla selamlıyorum.
Değerli
arkadaşlar, Türkiye’nin gündemiyle Parlamentonun gündeminin örtüşeceği günleri
umutla bekliyoruz. Türkiye'nin gündeminde açlık, yoksulluk, sefalet, terör ve
en son da savaş varken Parlamentonun gündemine bakar mısınız, hangi işlerle
uğraşıyoruz görüyor musunuz? Bırakınız geleceği öngörüp planlamayı, gün
içerisinde bile tutarlı bir çizgi göremiyoruz ne yazık ki. Ülke moralsiz, halk
mutsuzdur. Sağduyu yerine hamaset, uzlaşma yerine intikam ve dayatma, ileri
görüşlü liderlik yerine siyasal yobazlığın dayatıldığı bir ülke ortaya çıktı.
Değerli
milletvekilleri, tek adam sistemine geçtiğimiz bu dönemde bu Meclisten çıkan
bütün yasalar vatandaşın üzerinden birilerinin cebini doldurdu ve vatandaşın
lehine tek bir yasa dahi çıkaramadık. Verdiğimiz toplum yararına tüm yasa
teklifleri komisyonlarda bekletiliyor. Asgari ücretlinin maaşından vergi
kesilmesin dedik, “Hayır.” dediniz. Sağlıkçı, polis ve öğretmen ek göstergesi
yüzde 20 artsın dedik, “Hayır.” dediniz. Çiftçinin tarımsal malzemesi ÖTV ve
KDV’den muaf olsun dedik, “Hayır.” dediniz. Elektrik faturasına tüketim dışında
ücret yansıtılmasın, elektrik, doğal gaz tarifesi gelire göre indirimli
uygulansın, ayrıca engelli vatandaşa elektrik ve doğal gaz indirimli olsun
dedik, yine “Hayır.” dediniz. EYT dedik, 3600 ek gösterge dedik, “Ülke batar.”
dediniz. Vatandaşın lehine olan hiçbir düzenlemeye elinizi kaldırmadınız ama
büyük bir gönül rahatlığıyla Cengiz İnşaatın, Ali Ağaoğlu’nun, TÜVTÜRK’ün,
Albayrak Gayrimenkulün, damada methiyeler düzen Güler Sabancı’nın, Turkcell’in
borçlarını ya sildiniz ya da hatırı sayılır oranda indirdiniz. Yandaş
şirketlerin vergi borçlarının yüzde 98’ini sildiniz. Zar zor geçinen işçiye,
emekliye, öğrenci ve çiftçiye hiç acımadan icra takipleri başlattınız. 
İşsizlik
rekor kırarken damat bey 2,5 milyon kişiye iş bulacaktı. Ne oldu, haber var mı
işten? Sadece İŞKUR, kayıtlı işsiz sayısını 3 milyon 509 bin 603 olarak
açıkladı. Son bir yılda 789 bin vatandaşımız
işinden edildi. Cumhurbaşkanı, öğretmenlere, sağlıkçılara, polislere 3600 ek
gösterge verecekti, sonuç yok. Her zamanki gibi seçim vaadi olarak kaldı.
Süleyman Soylu “Son üç yüz yılın en güçlü dönemindeyiz.” dedi, insanlar intihar
etti. Berat Albayrak “Devletin kasası tarihinde hiç olmadığı kadar güçlü.”
dedi, insanlar intihar etti. Erdoğan “Ekonomide üst üste sevindirici haberler alıyoruz.”
dedi, insanlar intihar etti. Çünkü vatandaşın tenceresi boş, karnı aç, cebinde
parası yok. Süte yüzde 17, şekere yüzde 16, çaya yüzde 32, doğal gaza 54,
elektriğe 50, kırmızı ete 20, köprülere 47, sigaraya altı ayda yüzde 50, yurt
dışı harcına yüzde 300, cep telefonu harcına yüzde bin, vergi harç ve
cezalarına yüzde 22,58 zam yapan iktidar, asgari ücretliye yüzde 10 zam verdi.
Asgari ücret 2.324, yoksulluk sınırı 6.849 lira. “Asgari ücrette Avrupa’dan
daha iyiyiz.” diyen bakana sormak lazım, hangi Avrupa ülkesinde yoksulluk
sınırı asgari ücretin 3 katı? 
On
yedi yıllık AK PARTİ iktidarında yaşadığımız şahlanma işte bu. Dolar, euro,
benzin ve dış borç coştu, vergi zamları arttı, işsizlik tarihî rekorlar kırdı.
Hukuk, adalet ve demokrasi bitti. Tarım içler acısı. Sanayi üretimi düşüşte,
ekonomi vatandaşın sırtında. Eğitim tarikat ve vakıflara teslim edildi. Bu
şahlanmayı tarımda da göremiyoruz. Çiftçimiz gübre, mazot, ilaç, su ve elektrik
borcu hariç, 130 milyar borcu sırtında taşımaktadır. Kanunen verilmesi gereken
177 milyar destek bile gasbedilmiştir. Emeğin ve alın terinin karşılığı
alınmamıştır. İktidarın üretmek yerine ithalatı seçmesi nedeniyle 34 milyon
dönüm tarım arazisi boş bırakılmıştır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız. 
FERİDUN
BAHŞİ (Devamla) – Teşekkür ederim. 
Ülkemiz
kepenk kapatan binlerce esnafın, üretim
yapamayan sanayicinin, 4,5 milyon işsizin, maaşını yetiremeyen asgari ücretli
ile emeklinin olduğu bir ülke hâline gelmiştir. 700 bin atanamayan öğretmen, 1
milyonu aşkın eğitim ordusu, iş bekleyen 3 bin engelli öğretmen varken vakıf ve
derneklerle imzalanan protokolleri “kamu yararı” diyerek açıklamayan zihniyet
bu ülkeyi hâlâ yönetmektedir. Ülkenin durumu bu şekildedir. 
Gazi
Meclisi ve yüce Türk milletini saygıyla ve sevgiyle selamlıyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 36’ncı maddesinin birinci fıkrasının (a)
bendinde geçen "cümlesi” ibaresinin "cümlesinin” biçiminde
değiştirilmesini arz ve teklif ederiz.
 Ulaş
Karasu  Ednan Arslan Orhan
Sümer
 Sivas İzmir Adana
 İlhami
Özcan Aygun Burhanettin Bulut Vecdi
Gündoğdu
 Tekirdağ Adana
 Kırklareli
 Ayhan
Barut  Gökan
Zeybek
 Adana  İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Başkanım.
BAŞKAN
– Önerge üzerinde söz talebi Sayın Burhanettin Bulut’un.
Buyurun.
(CHP sıralarından alkışlar) 
BURHANETTİN
BULUT (Adana) – Sayın Başkan, değerli milletvekilleri; hepinizi saygıyla
selamlıyorum.
27’nci
Dönemde birkaç konu genel özellik hâline geldi. Bir tanesi torba yasa. Herhâlde
torba yasa olmadan hiçbir yasa teklifi Meclisimize gelmedi. Diğeri de, her
bütçe açığı tartışmasından sonra yeni bir vergi geliyor, işte, “rant vergisi”
adı altında burada olduğu gibi. Bir diğeri de, üçüncü önemli husus da merkezî
hükûmeti yani sarayı güçlendirecek yeni maddeler ilave ediliyor. Özellikle 31
Mart seçimleri, İstanbul seçimleri sonrası açık bir şekilde ilan ettiklerinden
çok rahat söylüyoruz: Belediyelerin yetkilerini kısarak bunu merkezî
hükûmetlere aktarmaya başladılar ve bu yasanın içerisinde de bunlar mevcut. 
Aslında,
başkanlık sisteminin en temel prensibi yerel yönetimleri güçlendirmek ama
bakıyorsunuz burada merkezî hükûmet yetkileri aldığı gibi vergileri de kendi
uhdesine almaya çalışıyor. Daha önce, geçen aylarda turizmde işte konaklama
vergisi yine aynı anlayıştan kaynaklıydı. Kapadokya’da alan vergisi
oluşturulması da yine aynı anlayışta. Çünkü yerele, buradan alınan vergilerden
herhangi bir ilave yapılmıyor. Belli ki bu yönteme devam edilecek. Bu geçmiş
iki yıl gibi, gelecek yıllarda da bu tür maddelerin tekrar Meclise geleceği
açık. 
Burada
temel hedef aslında rejimi tutmak değil, aslında ülkenin ekonomisini toparlamak
değil; saray rejiminin devamını sağlamak yani sarayın iktidarının devamını
sağlamak fakat bu yaptıklarınız temel devlet yönetim biçimine, siyaset biçimine
aykırı. Örneğin, halktan alınan vergi; burada, bakıldığında, halktan alınan
vergi demokrasiyle eş değer görülür. Eğer alınan vergi hakkaniyetliyse, eğer
alınan vergi sağlıklı biçimde harcanıyorsa, adil ve şeffaf ise o zaman
demokrasi gelişir, sosyal adalet gelişir. Aksi hâlde tam tersine döner ve işin
kötüsü, imtiyazlı bir heyet oluşur, imtiyazlı bir grup oluşur. Bunun adına biz
“sarayın 5 müteahhidi” deriz, biri “sarayın çevresi” der ama sonuç itibarıyla
bir zümre oluşur ve bu zümre diğer kesimleri sosyal anlamda, siyasal anlamda,
hukuksal anlamda, ekonomik anlamda baskılar, baskı altına alır. Örneğin, biraz
önce yaşananlar da bunun tipik bir örneğidir. Burada, Meclisimizin 5’inci
partisinin konuşmacısının konuşmasını beğenmeyebilirsiniz ama elinizdeki bu
güçle o sıralara kadar gidip oraya baskı uygulamanız yine bu anlayışın
tekerrürüdür. (CHP sıralarından alkışlar) 
MUSTAFA
CANBEY (Balıkesir) – Ne alakası var?
BURHANETTİN
BULUT (Devamla) – Burada, devletin kurumlarını ve yetkilerini devlet, millet
adına değil de AKP’nin menfaati adına alırsanız bu olur, alınan vergileri aidat
olarak alırsınız.
HASAN
ÇİLEZ (Amasya) – Olayı iyi anlayamamışsın. Olayı anlamamışsın, anlayamamışsın.
Olay öyle değil. Bakın, öyle derseniz yanlış olur.
BURHANETTİN
BULUT (Devamla) – Süremden yeme, başka süre verirse onu da söylerim.
O
yüzden de yürütme -özellikle yasamanın elde ettiği- kudretli ve saray rejiminin
partili Cumhurbaşkanı depremle ilgili vergi dahi sorulduğunda aynen şu ifadeyi
veriyor muhalefet partisinin Genel Başkanına: “Harcanacak yerlere harcadık,
sana mı hesap vereceğim?” Şimdi, böyle temel bir konuda eğer siz “Ben bunun hesabını
vermem.” derseniz, denetlemeden kendinizi uzak tutarsanız o zaman demokrasiyi
sandıktan ibaret sayarsınız; her seferinde ifade ettiğiniz gibi, 2 sandık
arasında herhangi bir sorgulamaya, herhangi bir denetlemeye itiraz edersiniz.
Öyle olunca da depremin yaşandığı günde deprem vergisinin nerede olduğunu,
nereye harcandığını söylemezsiniz. İşsizliğin en yüksek olduğu dönemde İşsizlik
Fonu’nun nerede olduğunu, nereye kullanıldığını söylemezsiniz. Örneğin,
şehitler için toplanan paranın izahını yapmazsınız. Varlık Fonunun içine
aldığınız Türk Hava Yolları, Vakıfbank, ÇAYKUR, BOTAŞ gibi kurumların hâl ve
gidişlerini bir sır olarak görürsünüz, bunların hepsini sır olarak
açıklarsınız.
Tabii,
burada, imam-cemaat meselesi gibi bakanlardan herhangi bir sorunun cevabını
alamıyorsunuz. Son olarak, benim, bakanlığa sorduğum bir soruya cevap olarak
internet sayfasından bir link gönderdiler.
Burada
yapılması gereken şey, bugün tartışıldığı gibi Kızılay konusunda yaşananların
bir daha tekerrür etmemesini sağlamak. Eğer bugün biz, Kızılay için bir
araştırma komisyonu kurulmasına onay verseydik belki de o kurumu kurtarmış
olacaktık.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Bulut.
BURHANETTİN
BULUT (Devamla) – Ama maalesef en önemli kurumumuzu bile zarar verecek bir
duruma soktuk. Kızılayı, sarayın Kızılayı yaptık. Devletin tüm bürokrasisini,
tüm kurumlarını bir parti üyesi hâline getirdiğiniz gibi, valiyi sarayın
valisi, TRT’yi sarayın sesi, yargıyı sarayın yargısı, rektörü sarayın rektörü…
İŞKUR’u da AKP’nin il başkanlarının emrine veriyorsunuz. Burada size,
Uluslararası Şeffaflık Örgütünün yolsuzlukla ilgili, emanet edilen gücün özel
çıkarlar için kullanılmasına dair yayınladığı bir bildiriden 2019 yılının
yolsuzlukla ilgili Türkiye notunu söyleyeyim: Türkiye, 183 ülkeden 91’inci ve
2013 ve 2019 yılında en hızlı düşen 3 ülkeden de birisi. Hatırlatayım istedim.
Hepinize
çok teşekkür ediyorum, saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
36’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
Buyurun
Sayın Özkan.
VI.- AÇIKLAMALAR (Devam)
69.- Denizli Milletvekili Cahit Özkan’ın, milletin bütçesinin ve
milletin iradesinin temsilcileri olduklarına ilişkin açıklaması 
CAHİT
ÖZKAN (Denizli) – Teşekkürler Sayın Başkan.
Biz
milletin bütçesinin, milletin iradesinin temsilcileriyiz. Seçimler milletin
emanetinin nasıl harcanacağıyla ilgili, siyasi partilerin tekliflerinin millet
tarafından kabul görmesiyle hayat bulur. 
Biraz
önce yapılan tartışmalar zaten kapandı. Konuştuk, herkes cevabını aldı. Hatta o
konuşmanın faili dahi, daha evvel bir ilimizi ilzam eden, maalesef izan kabul
etmeyen, sınır tanımayan bir mütecaviz tavrı bugün partimizin şahsında âdeta
tüm milletimizi itham ederek yeniledi.
Şimdi,
bir siyasi parti eğer milletin emanetine sahip çıkıyorsa, milletin emanetinin
zerresine halel gelmiyorsa böylesi sınır tanımaz, mütecaviz, saldırgan
ithamlara gereken cevabı verir. Eğer birileri böyle bir ithamı sıradan bir
şekilde…
(Mikrofon
otomatik cihaz tarafından kapatıldı)
BAŞKAN
– Lütfen toparlayın Sayın Özkan.
CAHİT
ÖZKAN (Denizli) – Eğer bu ifadelerin sahibi böylesi bir ifadenin kendilerine
yapılabilmesinden gocunmuyorsa, bunu normal kabul edebiliyorsa demek ki o
eylemin, o beyanların ve ifadelerin sahibi bu işlerin faili olabilme
kabiliyetinin de sahibidir. Biz faili değiliz, kabul etmiyoruz, reddediyoruz,
emanete sahip çıkmaya devam ediyoruz.
Teşekkür
ediyorum.
ÖZGÜR
ÖZEL (Manisa) – Sayın Başkan…
BAŞKAN
– Değerli milletvekilleri, Sayın Grup Başkan Vekilleri, bu işin sonu yok ki ya.
CAHİT
ÖZKAN (Denizli) – Olan oldu Başkanım, zaten saat iki, sıkıntı yok.
CEMAL
ENGİNYURT (Ordu) – Başkanım, sabaha kadar devam, sabaha kadar devam!
ÖZGÜR
ÖZEL (Manisa) – Kime tepki gösteriyorsun?
CEMAL
ENGİNYURT (Ordu) – Sabaha kadar devam Özgür Bey, konuşun.
BAŞKAN
– Sayın Özel, buyurun.
70.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Şimdi, Parlamento burası, konuşulan yer; burada konuşulacak
tabii. 
Kürsüde
hatibimiz çıktı, son derece kibar bir üslupla hem politikalarınızı eleştirdi
hem de biraz önce yaptığınız bir yanlışı eleştirdi. Bu Parlamentoda 20 kişi, 30
kişi, 40 kişi, 50 kişi olduğunuzda gösterdiğiniz tahammülü ya da gündemle
ilgili ilerleme kaygınız olduğunda, bir yere yetişme kaygınız olduğunda
gösterdiğiniz tahammülü, bir grubu 7 kişi, 8 kişi, 10 kişi, kendinizi 250 kişi
bulduğunuzda göstermeyip orada birden saldırganlaşıyorsanız, laflar
söylüyorsanız, bu çoğunluk gücünü darba kadar götürüyorsanız bunu eleştirirler.
(AK PARTİ sıralarından gürültüler)
HASAN
ÇİLEZ (Amasya) – Özgür Bey, yanlış yerdesiniz, kabul etmiyorsunuz. Yanlış
yerden bakıyorsunuz. 
ÖZGÜR
ÖZEL (Manisa) – Ben sizi biliyorum, biz sizi biliyoruz, biz sizi görüyoruz. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Neye ne zaman nasıl tahammül ettiğinizi, neye ne zaman tahammül
sınırını aştığınızı görüyoruz. (AK PARTİ sıralarından gürültüler)
HASAN
ÇİLEZ (Amasya) – Olayın nereden patlak verdiğini anlamıyorsunuz, biraz tarafsız
gözle bakın bari ya. 
ÖZGÜR
ÖZEL (Manisa) – Yaptığınız işte, öyle müzakereler sırasında çil yavrusu gibi
dağılıp, oylamada Çin ordusu gibi gelip kalabayı bulunca insanların, grupların
mahrem alanına kadar -o “mütecaviz, mütecaviz” diyorsunuz- girdiyseniz, bir
milletvekilimiz bunu gördüyse, eleştiriyorsa, üslubu dâhilinde söylüyorsa buna
da duracaksınız. 
HASAN
ÇİLEZ (Amasya) – Eldekini söylüyoruz, daldakini söylüyorsunuz. Olmaz,
görmediğin yer varsa konuşmayacaksın. Görmediğin yer var orada, görmediğin. Biz
bir şey diyoruz, eldekini söylüyoruz, daldakine atlıyorsunuz. Yapma böyle ya. 
ÖZGÜR
ÖZEL (Manisa) – Öyle “Kalabalık olduk, güçlü olduk, bugün kalabalığız,
karıncayı ezeriz.” derseniz karıncayı ezdirmezler, karıncanın kardeşi var,
Cumhuriyet Halk Partisidir. 
Teşekkür
ediyorum. (CHP sıralarından alkışlar)
HASAN
ÇİLEZ (Amasya) – Bir kişi grubun üzerine yürüyerek, hoplayarak geliyor. (AK
PARTİ ve CHP sıralarından gürültüler)
BAŞKAN
– Değerli milletvekilleri, sohbetiniz bittiyse Sayın Türkkan’a söz vereceğim.
Sayın
Türkkan, buyurun.
71.- Kocaeli Milletvekili Lütfü Türkkan’ın, Konya Milletvekili Fahrettin
Yokuş’un 161 sıra sayılı Kanun Teklifi’nin 34’üncü maddesiyle ilgili önerge
üzerinde yaptığı konuşmasında ifade ettiği şiire ve iktidara gerçeklerle
yüzleşmenin acı geldiğine ilişkin açıklaması
LÜTFÜ
TÜRKKAN (Kocaeli) – Sayın Başkan, ben tutanakları istedim, yukarıdan takip
ettiğimin dışında ifadeler var mı diye onlara baktım. Sayın konuşmacı herkesin
de bildiği bir şiiri okumuş. Bu şiiri sizlere izafe etmiş. Bakın, ben size bir
şey söyleyeyim arkadaşlar, son üç satırında bir şey diyor: “Zaman gelir ne taht
ne taç kalır / İnsan bu, insana muhtaç kalır / Biri çok yiyince birileri aç
kalır.” Çok güzel bir şey söylemiş. O aç kalanlar intihar ediyor. Siz bununla
yüzleşmekten imtina ediyorsunuz. Siz imtina ettikçe intihar edenler çoğalıyor
ama gerçekle yüzleşmek maalesef size acı geliyor. Bu tehacümünüz, bu fevri
tavrınızın kaynağı da buradan kaynaklı. Ben bu Mecliste kimin nasıl kavga
ettiğini iyi biliyorum, çok iyi biliyorum. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Ben oraya gelirken, Ali Özkaya’yı gözlüğünü çıkarırken
gördüm “Nereye gidiyorsun Ali?” diye ben geldim oraya, doğru. Ali Özkaya’yı
ikaz etmek üzere geldim, gözlüğünü çıkarmış buraya doğru geliyor. 
HASAN
ÇİLEZ (Amasya) – Bir şey mi yaptı? Karşılayan bendim, bir şey mi yaptı? Aldım
geri götürdüm onu ya. 
LÜTFÜ
TÜRKKAN (Kocaeli) – Ne yapacaksınız? Ne yapacaksınız onu söylüyorum? Dövecek
misiniz? Adam burada, 250 kişisiniz, biz de 7 kişiyiz. Haydi buyurun
arkadaşlar, bu kadar kolay bu iş, buyurun gelin. 
HASAN
ÇİLEZ (Amasya) – Ama buradan gelişiniz öyle değil Sayın Türkkan. Şimdi öyle
konuşmayın, hoplayarak geliyorsunuz adama, hoplatmayız adamı. 
LÜTFÜ
TÜRKKAN (Kocaeli) – Bakın bir şey söyleyeceğim: Sonradan hesabını
veremeyeceğiniz hiçbir eyleme tevessül etmeyiniz, mutlaka hesap sorarlar size.
Her şeyin hesabını sorarlar, bunun da hesabını sorarlar. 
HASAN
ÇİLEZ (Amasya) – Oradan öyle gelemezsiniz, oradan Grup Başkanımıza öyle
gelemezsiniz. 
LÜTFÜ
TÜRKKAN (Kocaeli) – Sakın ha tevessül etmeyiniz, haberiniz olsun, söylemedi de
demeyin.
Teşekkür
ediyorum.
BAŞKAN
– Evet, arkadaşlar müsaade edin. Bakın saat gece 02.00’ye dayandı.
Sayın
Özkan, buyurun size de söz vereyim, buyurun toparlayın. 
(Uğultular)
FİLİZ
KERESTECİOĞLU DEMİR (Ankara) – Nasıl toparlayabilir ki?
ÖZGÜR
ÖZEL (Manisa) – O mu toparlayacak? Darmadağın etti… 
BAŞKAN
– Efendim, söz istedi Sayın Grup Başkan Vekili, ne yapayım?
Buyurun.
72.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; burası milletin
iradesinin tecelligâhı, buraya millet getirir, buradan millet götürür, hesabı
da millet sorar.
LÜTFÜ
TÜRKKAN (Kocaeli) – Peki sen nasıl hesap soracaksın?
CAHİT
ÖZKAN (Denizli) – Diyoruz ki: On yedi yıldan beri bu millet emanetine sahip
çıktığı için bugün millî iradede AK PARTİ’nin, Cumhur İttifakı’nın üzerine
desteğini koymuştur. Mesele budur. 
Bakınız,
Sayın Grup Başkan Vekili, Lütfü Bey, sizin de elbette hatibin konuşmasını
savunmakta zorlandığınızın farkındayız.
LÜTFÜ
TÜRKKAN (Kocaeli) – Hayır.
CAHİT
ÖZKAN (Denizli) – Çünkü, o koskoca konuşmada bula bula sadece bir dize
bulabildiniz. 
LÜTFÜ
TÜRKKAN (Kocaeli) – Gerisini de okuyayım o zaman müsaade ederseniz. 
CAHİT
ÖZKAN (Denizli) – Ancak o hatibin daha evvel takaddüm eden ve maalesef bu
ülkenin çok muhterem bir şehrinin güzel insanlarını ilzam eden o ifadesi…
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) - …o milletvekilinin yüzünde ebediyen anılacaktır, bunu kimse
unutamaz. 
Teşekkür
ediyorum. 
LÜTFÜ
TÜRKKAN (Kocaeli) – Sayın Başkan, müsaade ederseniz üç cümle söyleyeceğim. 
FAHRETTİN
YOKUŞ (Konya) – Saçmalıyor ya, ne dediğini bilmiyor.
BAŞKAN
– Buyurun Sayın Türkkan. 
73.- Kocaeli Milletvekili Lütfü Türkkan’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Diğer kısımlarını okumaktan imtina ettiğimi söyledi, bir
tane daha okuyacağım: “Yoksula da kalsın, az yiyin beyler.” demiş size “Mademki
geçtiniz suyun başına, bari ‘su’ diyenin sesini duyun.” demiş, daha ne desin
size? 
CAHİT
ÖZKAN (Denizli) – 48 beden olan biziz.
LÜTFÜ
TÜRKKAN (Kocaeli) – Daha gerisini de okuyayım mı?
CAHİT
ÖZKAN (Denizli) – Bak, orada olmuş 56 beden. 
LÜTFÜ
TÜRKKAN (Kocaeli) – “’Elhamdülillah’ deyip kalkın bu rızık sofrasından.” demiş
yani “Yeter yediğiniz.” demiş, daha ne diyecek adam? 
CAHİT
ÖZKAN (Denizli) – 56 beden, cekete girmiyor. 
LÜTFÜ
TÜRKKAN (Kocaeli) – “Elhamdülillah” deyip kalkın ya! Millete çökmüşsünüz. 
CAHİT
ÖZKAN (Denizli) – 48 beden olan biziz, 56 beden giyiyor adam. Bak, mahcup oldu,
yere indi.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– 37’nci madde üzerinde aynı mahiyette 2 adet önerge vardır, okutup birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 37’nci maddesinin aşağıdaki şekilde
değiştirilmesini arz ve teklif ederiz. 
“MADDE
37- (1) Bu kanun hükümleri Cumhurbaşkanı tarafından yürütülür.”
 Ulaş
Karasu İlhami Özcan Aygun Gökan
Zeybek
 Sivas Tekirdağ
 İstanbul
 Orhan
Sümer  Ali Fazıl Kasap Vecdi
Gündoğdu
 Adana Kütahya Kırklareli
  Ednan
Arslan
  İzmir
Aynı
mahiyetteki diğer önergenin imza sahipleri:
 Dursun
Müsavat Dervişoğlu  Orhan Çakırlar Hüseyin
Örs
 İzmir Edirne Trabzon
 Behiç
Çelik Feridun Bahşi Mehmet
Metanet Çulhaoğlu
 Mersin Antalya Adana
BAŞKAN
– Komisyon aynı mahiyetteki önergelere katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Aynı
mahiyetteki önergelere katılamıyoruz Sayın Başkan. 
BAŞKAN
– Aynı mahiyetteki önergeler üzerinde ilk söz Sayın Ali Fazıl Kasap’ın. 
Buyurun
Sayın Kasap. (CHP sıralarından alkışlar) 
ALİ
FAZIL KASAP (Kütahya) – Sayın Başkan, değerli milletvekili arkadaşlarım; galiba
final bana nasip oldu. 
ÖZGÜR
ÖZEL (Manisa) – Hayır, 1 konuşmacımız daha var. 
ALİ
FAZIL KASAP (Devamla) – 1 konuşmacı daha var. 
Tünelin
ucunda ışık görünüyor mu sizce, yolun sonu mu görünüyor yoksa? Enflasyonun
yüzde 8,5 olacağına inanıyor musunuz? Eğer siz inanıyorsanız ya hipnoz
altındasınız ya da bir toplumsal halk sağlığı problemi var. 
İşsizlikle
mücadele edemeyen, borcunu ödeyemeyen insan bunalıma girer. EYT’liler var
ülkemizde, mülakatla alınan kamu işçileri var –nasıl alındığını biliyorsunuz-
iflaslar var, adaletsizlik var, kendini yakan insanlarımız var. 
ABDULLAH
GÜLER (İstanbul) – CHP’li belediyelerin işten çıkardığı işçiler var.
ALİ
FAZIL KASAP (Devamla) – Geçim sıkıntısı en önemli intihar sebebidir, size göre
antisosyal kişilik bozukluğu. TÜİK verilerine göre 2018 yılında 3.161 intihar
vakası var. Yalnız bırakılan ve çaresiz bırakılan yurttaşlarımız intihara
sürükleniyor. Türkiye'de 2019 yılında 308 milyon kutu antidepresan ve
psikiyatrik ilaçlar kullanıldı. Depresyon tanısı alan hasta sayısı son beş
yılda 5 kez arttı TÜİK verilerine göre. Antisosyal kişilik bozukluğu vesaire
gibi bozukluklar hastalık öncesi durumlardır. Eğer bir bozukluk sizin günlük
yaşamınızı etkiliyorsa hastalıktır. Güvensizlik insanı depresyona sokar, yarın
kaygısı depresyona sokar, açlık, yoksulluk, bunlar insanları depresyona sokar.
Milleti hasta ediyorsunuz. Her gün “15 Temmuz”, her gün “FETÖ”, her gün
“paralel yapı” sözleri halkı bence bıktırdı, projeksiyon yapıyorsunuz
yansıtıyorsunuz. İntihar eğilimi arttı bu toplumda, uyuşturucu kullanımı arttı.
Gülen insan yüzleri göremiyorsunuz sokakta, çarşıda, pazarda. Gündemimiz bence
bunlar olmamalıydı, kanun maddeleri üzerine konuşmalıydık. “Güç bizde” deyip 3
gruba birden saldırılmamalıydı bu Mecliste. Kızılay faciası bugün aklanmalıydı,
Kızılayı sabıkalı hâle getirdiniz. Kurumlar vergisi, stopaj, istisnalar,
Amerika’daki bir vakfa intikal eden paralar, bunlar Kızılaya bir kara damga
olarak kalacaktır. İnsanlarımız Kızılaya kan verecekler ama bağış yapmayacaklar
sayenizde, emin olun, maddi bağış yapmayacaklar. İsraf var, kibriniz var,
adaletsizliğiniz var; milleti hasta ettiniz. (CHP sıralarından alkışlar) 
Saray
saray üstüne yapıyorsunuz, yapıyorsunuz, yapıyorsunuz; uçan saraylarınız var,
gemileriniz var ama öbür tarafta KYK kredisini ödeyemeyenler var. Çiftçimiz
perişan vaziyette, işini kaybetme kaygısı herkeste var, iş bulamama zaten had
safhada. Her an için FETÖ’cü olabilme kaygısı var insanımızda, bu yafta var. Bu
milletin hasta olmaması sizce mümkün mü arkadaşlar? Nasıl birçok ilaç
bulunamadığı için hastalar daha da hasta oluyorsa siz de çare değilsiniz,
çözümsüzlük oluyorsunuz, reçeteniz zarar veriyor, halkı daha da hasta ediyor
ama siz hastaneden çok hapishane yaptınız, hapishane açtınız. 5,6 milyar
liralık hapishane bütçeniz var 2020 yılına ait; EYT’lilere verseniz, bin liraya
razılar. Genel sağlık sigortası yatıramayan binlerce insanımız, milyonlarca
insanımız var.
İntihar
çok kompleks, karmaşık bir süreç, onu biliyorsunuz; sizin dediğiniz gibi,
sadece antisosyal kişilik bozukluğuyla intihar olmaz. Zaten kişisel verilere de
ulaşma hakkınız yok ama ulaşıyorsunuz, aynı İstanbul seçimlerinde olduğu gibi,
kişisel verilere ulaşıyorsunuz gizli kalması gerekirken. Siz hani o “1 kişiye 9
pul, 9 kişiye 1 pul.” söylemini galiba yanlış veya tersinden anladınız.
“İnandığınızı zannettiğiniz sözlerin hepsini dinleyin, en güzeline tabi olun,
en güzeline uyun.” emrini de dinlemiyorsunuz, sözlerin hepsini dinleyip en
güzeline tabi olmuyorsunuz. Şimdi “Yolsuzluk, yoksulluk…” diyordunuz ya, ben 2
defa değişik zamanlarda İçişleri Bakanına da sordum, hani Fırat’ın kenarındaki
kurt hikâyesi vardı ya… 
LÜTFÜ
TÜRKKAN (Kocaeli) - Koyun o ya.
ALİ
FAZIL KASAP (Devamla) – Bir belediye başkanınız eski bir milletvekilinin kızına
altı ay hiç çalışmadan maaş verdiğinde neden sesinizi çıkarmadınız? Bu gruptan
hiç ses çıkmadı, hiç ses çıkmadı. (CHP sıralarından alkışlar) Çalışmadan, altı
ay Ankara’daki evinde oturup kedi satan kız şu anda sizin bir bakanlığınızda
personel olarak, üst düzey bir uzman olarak çalışıyor. Altı ay ve tespit
edildi, İçişleri Bakanı da itiraf etti.
(Mikrofon
otomatik cihaz tarafından kapatıldı)
BAŞKAN
– Sayın Kasap, sözlerinizi tamamlayın. 
ALİ
FAZIL KASAP (Devamla) – Ne dedi, hatırlıyor musunuz? Dedi ki: “Ailevi bir
durum, müsamaha göstermek zorundayız, özel bir durum.” Bunu altı ay hiç
çalışmayan bir eleman için, bir şahıs için siz kullandınız. Fırat Nehri’nin
kenarındaki aç kurt neydi? Sahi size neyi hatırlatıyor? 
YUSUF
BEYAZIT (Tokat) – Kuzu… Kuzu… 
ALİ
FAZIL KASAP (Devamla) – Kuzu muydu? 
Bakın,
hatırlıyorsunuz ama yanlış hatırlıyorsunuz. 
Teşekkür
ederim. (CHP sıralarından alkışlar) 
BAŞKAN
– Önergeler üzerinde ikinci söz talebi Sayın Feridun Bahşi’nin. 
Sayın
Bahşi, buyurun. (İYİ PARTİ sıralarından alkışlar) 
FERİDUN
BAHŞİ (Antalya) – Sayın Başkan, değerli milletvekilleri; 161 sıra sayılı Kanun
Teklifi’nin 37’nci maddesi üzerine söz aldım. Hepinizi saygıyla selamlıyorum. 
Orta
Doğu bataklığında Rusya’yla el ele vermiş olan Suriye ordusunun İdlib’de
yaptığı saldırılar sonucu, yine, bir defa daha kınalı kuzularımız şehit ve gazi
olmuşlar ve olmaya devam etmektedirler. Bugüne kadar şehit olan tüm kınalı
kuzularımızın ruhları şad olsun. Gazilerimize acil şifalar diliyorum. 
Değerli
milletvekilleri; demokrasi, hesap vermeyen, dediğim dedik, kibirli bir üslupla
değil, ancak halkına hesap veren, bunu bir sorumluluk hâline getirmiş bir
anlayışla güçlenebilir. Biz de bu anlayışla toplumun beklentilerini, bizden
istediklerini veya iktidarın duymak bile istemediği bazı konuları dile getirmek
amacıyla Türkiye Büyük Millet Meclisine çeşitli kanun teklifleri ve önergeler
veriyoruz. Örneğin, Devlet Memurları Kanunu’nda sayılan (a) ve (b) kadro
memurluklarına girişte belirlenen 35 yaş sınırının Avrupa Birliği ve gelişmiş
ülkelerle uyumlu hâle getirilmesini; liyakat sahibi, kamu ve özel sektör iş
tecrübesine sahip kişilerin bu kadrolarda daha fazla istihdamına imkân sağlamak
ve terör örgütlerince oluşturulmuş veya eğitim hakkı ihlalleri sebebiyle oluşan
mağduriyetleri giderebilmek için yaş sınırının kaldırılmasını talep ediyoruz. 
Anayasa’nın
kamu hizmetine girme hakkını düzenleyen 70’inci maddesinin birinci fıkrasında
“Her Türk, kamu hizmetlerine girme hakkına sahiptir.” denilmiş, ikinci
fıkrasında ise “Hizmete alınmada görevin gerektirdiği niteliklerden başka
hiçbir ayrım gözetilemez.” hükmüne yer verilmiştir. Kamu görevlileri hakkında
kanunlarda öngörülen kısıtlamaların, hizmetin etkin ve verimli bir biçimde
yürütülebilmesi amacına uygun olması gerekmektedir. Yani kısıtlama ile
yürütülen hizmet arasında günün koşullarına ve gerçeklerine uyan ve zorunlu bir
neden-sonuç bağının kurulması ve hukuk devleti ilkesinin bir gereği olarak da
adalet ve hakkaniyet ölçüsünün zedelenmemesi gerekmektedir. Bundan dolayı gerek
sosyokültürel ve ekonomik koşullardaki gelişmeler gerek emeklilik yaşının
yükselmesi göz önüne alınarak bu düzenlemenin hayata geçirilmesi gerekmektedir.
Değerli
milletvekilleri, hızlı toplumsal değişmeyle çocuk ve gençlerin uyuşturucu,
şiddete yönelme, evden kaçma, okul başarısızlığı ve okula devamsızlık gibi
problemlerinde artma olmuştur. Çağdaş eğitim sisteminde, özellikle eğitim
kurumlarında psikolojik danışma ve rehberlik hizmetlerine duyulan gereksinim bu
nedenle kaçınılmaz olmuştur. Ancak öğrencinin merkezde olduğu bir rehberlik
anlayışı kurumsal düzeyde konuyla ilgilenen herkesçe benimsenirken uygulamadaki
aksaklık ve sorunların bir türlü üstesinden gelinememektedir. Rehberlik ve
psikolojik danışma uzmanlarının rol ve işlevlerinin de hâlâ tartışılmakta
olduğu görülmektedir. Bundan dolayı, görev yapmakta olan tüm rehber
öğretmenlerin psikolojik danışman kadrolarına aktarılması gerekmektedir. 
Bir
diğer konu ise öğretmen olduğu hâlde veri hazırlama kontrol işletmeni,
bilgisayar işletmeni, şef, zabıt kâtibi, icra memuru, gümrük muhafaza memuru,
ambar memuru, gişe görevlisi, adliye çalışanı, infaz koruma memuru, itfaiyeci,
şoför, kaloriferci, hizmetli gibi mezuniyet dışı unvanlarda çalışmak zorunda
kalan kamu personeli vardır. Bu, devletimiz için maalesef büyük, yetişmiş beyin
gücü israfı, verimsiz insan kaynakları planlamasıdır.
15/7/2016
sonrası olağanüstü hâl döneminde KHK'lerle meslekten ihraçlar sonucu binlerce
öğretmen açığı ortaya çıkmıştır. Millî Eğitim Bakanlığının okullarda ikili
eğitimden vazgeçip tam gün eğitim öğretime geçme planı yeni öğretmen ihtiyacı
da doğurmaktadır. Ayrıca, bütçe olanaklarının kısıtlılığı sebep gösterilerek
atama yapılmadığı gerçeği de ortadadır. Bundan dolayı Millî Eğitim Bakanlığı
ölçütlerine göre öğretmen olup başka unvanlarda memurluk yapanlardan
isteyenlerin kadrolarının Millî Eğitime öğretmen olarak kaydırılması sorunu
büyük ölçüde çözülecektir. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
FERİDUN
BAHŞİ (Devamla) – Değerli milletvekilleri, bu arada, bir de çırak ve stajyer
öğrenci olarak çalışmaya başlayan insanlarımızın sorunlarına değinmek
istiyorum. Çırak ve stajyer öğrenci olarak çalışmaya başlayan insanlarımız, bu
sürelerinin sigortalı sayılmasını ve borçlanma hakkı talep etmekte ve
beklemektedir. Bu talebin yerine getirilmesi için bir kere daha bu kürsüden
konuyu dile getiriyoruz. 
Bu
sorunların en kısa zamanda çözüme kavuşturulmasını diler, Gazi Meclisi ve yüce
Türk milletini saygıyla selamlarım. (İYİ PARTİ sıralarından alkışlar) 
BAŞKAN
- Aynı mahiyetteki önergeleri oylarınıza sunuyorum: Kabul edenler...
Etmeyenler... Kabul edilmemiştir.
37’nci
maddeyi oylarınıza sunuyorum: Kabul edenler... Etmeyenler... Kabul edilmiştir.
İkinci
bölümde yer alan maddelerin oylamaları tamamlanmıştır.
Teklif
üzerinde, lehte Sayın İlyas Şeker… (AK PARTİ sıralarından alkışlar) 
İLYAS
ŞEKER (Kocaeli) – Sayın Başkan, değerli milletvekilleri; üç haftadır devam eden
37 maddelik 161 sıra sayılı Kanun Teklifi’nin görüşmelerini şu an itibarıyla
tamamlamış olduk. Gerçekten, bu kanunun hazırlanmasında mutfak kısmında da
bilfiil çalıştığım için… Çok önemli konuları içeren, arazide karşılaşılan,
uygulamada karşılaşılan yasalardaki boşlukları dolduran ve eksik kısımları
yasayla tamamlayan bir düzenleme. Bu düzenlemede emeği geçen tüm milletvekili
arkadaşlarımıza ve yine, bu teklifin hazırlanmasında destek veren bürokrat
arkadaşlarımıza, tabii ki üç haftadır, Genel Kurulda, en ince detayına kadar
bütün maddeler burada tek tek görüşülürken görüşlerini belirten, kanaatlerini
belirten ve maddelerin oylamasında karar verici olan saygıdeğer
milletvekilleri, sizlere, hepinize çok çok teşekkür ediyorum.
Burada,
en önemli maddelerden bir tanesi imarla ilgili bir maddedir. Arazide en çok
karşılaştığımız sıkıntılardan bir tanesi, parsel bazlı plan tadilatlarıydı.
Gerçekten, bunlar, kamuoyunu da rahatsız eden, kamuoyu vicdanını da ciddi
anlamda rahatsız eden uygulamalardı. Bu düzenlemeyle, artık parsel bazında bir
plan tadilatının yapılması mümkün olmayacak, en az ada bazlı bir plan tadilatı
olacak, ada bazlı plan tadilatı yapılırken de o adadaki bütün hak sahiplerinin,
maliklerinin muvafakatlerinin alınma mecburiyeti var. 
Tabii,
bu plan tadilatlarıyla birlikte orada bir değer artışı oluşmuşsa, bu değer
artışının da tamamının kamuya aktarılması konusunda bir düzenleme. Daha önce,
bu, maalesef, resmî kayıtlarla kamuya geçmiyordu, farklı bir şekilde
kullanılıyordu belki ama şu anda, resmî olarak kamuya geçecek. Kime geçecek?
Belediyelerin bütçesine akacak ve aynı zamanda Bakanlığın bütçesine aktarılmış
olacak. Bu anlamda, gerçekten önemli bir çalışma.
Yine,
plan tadilatları yapıldığı zaman genelde planlar belediyede askıya asılır, plan
mahallinde yaşayan insanların bu plan tadilatları hakkında hiçbir bilgisi
olmazdı. Bu düzenlemeyle, belediyede asılan planlar, aynı zamanda planın
yapıldığı bölgede en az iki ayrı noktada, burada bir planlama yapıldığı,
belediye meclisinde onaylandığı ve şu anda askıda olduğu konusunda
bilgilendirmeler yapılacak. 
Yine,
bununla birlikte muhtarlığa da bu anlamda bilgilendirme yapılacak. “Bu bölgede
planlama çalışması yapılıyor. Askıya çıktı, şu tarihte çıktı, şu tarihte
inecek; bu süre içerisinde inceleyip itirazlarınızı yapabilirsiniz.” şeklinde
bir bilgilendirme olacak. 
Diğer
bir konu 18 uygulamasıyla ilgili. 3194 sayılı İmar Kanunu’nun 18’inci
maddesinin uygulamasından sonra mahkemeye gittiği zaman genelde iptaller oluyor
ve bu iptal işlemi de tescil tarihinden itibaren beş altı yıl sonra olabiliyor
uygulama itibarıyla. Tabii, beş altı yıl sonra o parseller tamamıyla değişmiş
oluyor; eski parseller ölmüş oluyor, yeni parseller meydana gelmiş, yeni
binalar yapılmış, parseller başkalarına satılmış oluyor. Dolayısıyla, onun eski
hâline dönüştürülmesi teknik olarak mümkün değildi. Burada yeni getirilen bu
düzenleme, eğer eskiye dönüşü mümkün olmuyorsa oranın değerinin tespit
edilmesi, mağdur olan kişiye, davayı kazanan kişiye bunun bedelinin ödenmesi veya
bunun karşılığında başka yerden yer verilmesiyle ilgili bir düzenleme.
Gerçekten bu da uygulamada birçok problemi kökünden halledecektir. 
Yine
bu bölgedeki bir diğer uygulama kaçak inşaatlarla ilgili. Örneğin, işte,
Kızılay Meydanı’nda yapılan 100 metrekare kaçak inşaata ödenecek ceza ile
Hakkâri’nin en küçük ilçesinde yapılan 100 metrekarelik kaçak inşaata ödenen
ceza aynı paraydı. Burada 100 lira ödeniyorsa orada da 100 lira ödeniyordu.
Şimdi yapılan düzenlemeyle birlikte, buna ilave olarak, arsanın emlak beyan
değeri de dikkate alınarak üzerine ilave, ek yapılıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Şeker. 
İLYAS
ŞEKER (Devamla) – Yani Kızılay’da -örnek olarak söylüyorum- 100 metrekare için
10 milyon lira ceza ödenecekse Hakkâri’nin en küçük ilçesinde bu belki bin
liraya falan düşecektir. Dolayısıyla, bu anlamda da farklı bir düzenleme
yapıldı, bunun da caydırıcı olacağını düşünüyorum. 
Yine
kaçak inşaatların yapılması hâlinde, bunun tespit edildiği an tapu sicilinin
beyanlar hanesine şerh düşülecek, orayı satın alan insan bu binanın kaçak
olarak yapıldığını görmüş olacak. Bu da gerçekten önemli bir düzenleme.
Diğer
taraftan, özellikle köylerimizde yapılan binalarla ilgili kolaylıklar
getirildi; valiliklere ve büyükşehir belediyelerine, ilçe belediyelerine
bilgilendirmeler yapılacak, burada yapılan binalarla ilgili her türlü harçtan
muaf olacak. Aynı zamanda döner sermaye harçlarından da muafiyetler olacak.
Buna benzer birçok düzenleme var. 
Gecenin
bu saatinde fazla da kafanızı şişirmek istemem.
Saygı
sunuyorum, hayırlı akşamlar diliyorum. (AK PARTİ sıralarından alkışlar) 
BAŞKAN
– Aleyhte Sayın Hasan Baltacı… (CHP sıralarından alkışlar)
HASAN
BALTACI (Kastamonu) – Sayın Başkan, değerli milletvekilleri; Genel Kurulu
saygıyla selamlıyorum.
“Gecenin
bu saatinde kafanızı şişirmek istemem.” dedi İlyas Bey ama gecenin bu saatine
kadar kaldı. Şimdi, ben, aslında bir hakkı teslim ediyorum. Bu sıralara
baktığımda, aslında Sayın Erdoğan’ın siz AK PARTİ milletvekilleriyle ne kadar
gurur duysa az olduğunu düşünüyorum çünkü üç hafta geçmiş, araya deprem girmiş,
çığ felaketi olmuş, uçak düşmüş; üç hafta boyunca bu grup -Sayın Erdoğan’a
sesleniyorum- Ahlat’taki saray için ısrarla Meclise gelmiş, gecenin ikisinde
Ahlat’taki sarayı yani Anayasa Mahkemesinin iptal etmiş olduğu Ahlat’taki o
sarayı “Gecenin ikisinde çıkaracağım.” demiş. (CHP sıralarından alkışlar) 
Bu
grup şunu demiş: Deprem olmuş “Araştırmayalım.” demiş. Çığ düşmüş, çığın
altında 2 canımız kalmış, o 2 canı kurtarmak için 34 can daha feda etmişiz
“Önemli değil.” demiş. Bu grup “O saray yapılacak kardeşim.” demiş. “O saray
Anayasa Mahkemesinin verdiği karara aykırı da olsa, Anayasa’ya aykırı da olsa
bir tarafından dolaşacağız, mutlaka biz o saraya yasal, hukuki bir kılıf
uyduracağız.” demiş.
Değerli
arkadaşlar, bakın, intiharlar Meclisin kapısına kadar dayandı. Dün Hatay’da
intihar edildi. Dün Kastamonu’nun Taşköprü ilçesinde bir intihar oldu. İşte,
dün geldi, Meclisin kapısının önünde bir insan intihar etmeye kalktı. Niye?
Çünkü siyaset toplumun gerisine düşmüş durumda. Her ne kadar ısrarla bu Meclise
geliyor olsanız da aslında bu Meclis toplum nezdinde Türkiye'nin hiçbir
sorununu çözmediğini bir kez daha tescil etmiş durumda.
Değerli
arkadaşlar, Suriye’de haksız bir savaşın içerisindeyiz, biz burada millet
bahçelerini nasıl yaparız, onu düşünüyoruz. Değerli arkadaşlar, işsizlik yüzde
40 seviyelerine gelmiş, biz burada saraya bir kılıf uydurmak durumunda
kalıyoruz. 
Değerli
arkadaşlar, saray yapabilirsiniz.
MUSTAFA
CANBEY (Balıkesir) - Kaç defa “saray” diyeceksin bakalım.
HASAN
BALTACI (Devamla) – Yüzlerce defa da “saray” diyebilirim.
BAŞKAN
– Sayın milletvekilleri, sadece üç dakika kaldı, üç dakika sabır istiyorum,
lütfen…
HASAN
BALTACI (Devamla) – Ben size şunu hatırlatmak istiyorum: Tarihin tekerleği asla
geriye doğru işlemez. Sizden önce de saraylar yapanlar oldu, yapılan saraylar
ya yıkıldı ya müze oldu. Gelecekte müze olacak bir saray için gecenin bu
vaktinde ter dökmeye değmez arkadaşlar, değmez. Bunu bir kez daha ısrarla
söylemek istiyorum. (CHP sıralarından alkışlar) Eğer bu Meclis ter dökecekse
-az önceki konuşmamda söyledim- hepimizin uzlaşmış olduğu ve binlerce kişinin
beklemiş olduğu yasal düzeleme üzerine ter dökebilirdi. Keşke o madde çıkmış
olsaydı da mühendisler istedikleri yasaya kavuşmuş olsalardı ve toplum şunu
görmüş olsaydı keşke: Yani “Bu Meclis uzlaşabilirse toplumsal sorunları da
çözebiliyor.” demiş olsaydı ama maalesef bu gece görüyorum ki bu ısrar bu
sorunun çözülmeyeceğine dair.
Değerli
arkadaşlar, ısrar ediyorsunuz, ısrarınızı anlıyorum ama siz de şunu anlamak
zorundasınız: Ne kadar ısrar ederseniz edin, 31 Mart gibi bir olay yaşandı, o
olaydan ders çıkarmadınız. Tekrar ısrar ettiniz, 23 Haziranda bir seçim oldu,
ondan da ders çıkarmadınız. Ben ısrarınızı takdirle karşılıyorum ama değerli
arkadaşlar, bu toplumun sorunlarını çözmediğimiz sürece, masa üstünde
bıraktığımız sürece ve aynı zamanda sizin sadece ideolojik ve siyasi
programınıza hizmet etsin diye Anayasa’yı delmek için uğraşırsanız, emin olun,
toplum hepimizin önüne geçecek değerli arkadaşlar. Onun için bir kez daha
söylüyorum, çok geç olmadan bu ülkenin gerçek sorunlarına bu Meclis dönmek
zorunda. 
Teşekkür
ediyorum. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, yani ne dedi?
CAHİT
ÖZKAN (Denizli) – Sayın Başkan, hatip grubumuza doğrudan sataştı, onun için söz
istiyorum; buradan da olabilir, oradan da sıkıntı yok. 
BAŞKAN
– Yerinizden bir dakika, buyurun. 
VI.- AÇIKLAMALAR (Devam)
74.- Denizli Milletvekili Cahit Özkan’ın, Hükûmet, AK PARTİ Grubu ve
Cumhur İttifakı olarak ülkeye umut olmaya devam edeceklerine ilişkin açıklaması

CAHİT
ÖZKAN (Denizli) – Sayın Başkan, değerli milletvekilleri; devlet dediğimiz
aygıtın ülkemizin ve milletimizin talep ve beklentilerini bir diğerine feda
etmeksizin her birini hayata geçirme sorumluluğu ve görevi vardır. Biz bir
taraftan deprem mağduru vatandaşlarımızın ihtiyaçlarını, sorunlarını çözerken
diğer taraftan yerli oto, bir taraftan İHA, SİHA üretirken diğer taraftan
denizaltı, bir taraftan Barış Pınarı’yla sınırımızın ötesinde terör örgütü
mensuplarının bir bir bulundukları illerde tepesine binerken diğer taraftan
gençlerimizin eğitimini, istihdamını ve ülkemizin refahını düşünmek zorundayız.
Onun için, bugün bu işleri hakkıyla yerine getiren Hükûmetimiz, parti grubumuz
ve Cumhur İttifakı olarak bizler, Allah’ın izniyle bu ülkeye umut olmaya devam
edeceğiz. 
Teşekkürler.
(AK PARTİ sıralarından alkışlar) 
BAŞKAN
– Teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Değerli milletvekilleri, teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Etmeyenler... Kabul edilmiştir. 
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum.
Pusula
veren arkadaşlarımız lütfen Genel Kuruldan ayrılmasınlar. 
Oylama
işlemini başlatıyorum.
(Elektronik
cihazla oylama yapıldı) 
BAŞKAN – İstanbul Milletvekili Mustafa Demir ile 70
milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi açık oylama sonucu:
“Kullanılan oy sayısı : 279
Kabul : 235
Ret : 44 (x)
 Kâtip Üye  Kâtip
Üye
 Burcu Köksal Mustafa
Açıkgöz
 Afyonkarahisar Nevşehir”
Teklif kabul edilmiş ve kanunlaşmıştır.
Gündemimizde
başka bir iş bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 18 Şubat 2020 Salı
günü saat 15.00’te toplanmak üzere birleşimi kapatıyorum. 
Kapanma Saati: 02.23




(x) 161 S.
Sayılı Basmayazı 29/1/2020 tarihli 49’uncu Birleşim Tutanağı’na eklidir.


(x) Bu ifadeye ilişkin konuşma bu
birleşim Tutanak Dergisi’nin “Tutanaktan Çıkarma İstemleri” başlığı altında
344’üncü sayfasındadır. 


(x) Bu konuşmaya ilişkin ifade bu
birleşim Tutanak Dergisi’nin 332’nci sayfasındadır.


(x) Açık oylama kesin sonuçlarını
gösteren tablo tutanağa eklidir.




