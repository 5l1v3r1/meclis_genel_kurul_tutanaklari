
















DÖNEM: 24 CİLT: 26 YASAMA YILI: 2





TÜRKİYE BÜYÜK MİLLET MECLİSİ
TUTANAK DERGİSİ

130’uncu Birleşim
2 Temmuz 2012 Pazartesi

(TBMM Tutanak Hizmetleri
Başkanlığı tarafından hazırlanan bu Tutanak Dergisi’nde yer alan ve kâtip
üyeler tarafından okunmuş bulunan her tür belge ile konuşmacılar tarafından
ifade edilmiş ve tırnak içinde belirtilmiş alıntı sözler aslına uygun olarak
yazılmıştır.)
İ Ç İ N D E K İ L E R
I.-
GEÇEN TUTANAK ÖZETİ
II.- GELEN KÂĞITLAR
III.-
YOKLAMA
IV.-
GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Niğde Milletvekili Doğan Şafak’ın,
Niğde İnönü İlköğretim Okulunun adının kaldırılmasına ilişkin gündem dışı
konuşması
2.- Konya Milletvekili Mustafa
Kalaycı’nın, şehit yakınları ve gazilerin sorunlarına ilişkin gündem dışı
konuşması

V.-
AÇIKLAMALAR
1.- Adıyaman Milletvekili Salih
Fırat’ın, Sivas katliamının 19’uncu yıl dönümüne ilişkin açıklaması
2.- Burdur Milletvekili Ramazan Kerim
Özkan’ın, Burdur’un Çavdır ve Ağlasun ilçelerinin adliyelerinin kapatılmasına
ilişkin açıklaması
3.- Mersin Milletvekili Aytuğ
Atıcı’nın, Sivas katliamına ve Mersin ili Tarsus ilçesi Yenice beldesinde
cemevine kin dolu yazılar yazılmasına ilişkin açıklaması
4.- İstanbul Milletvekili Süleyman
Çelebi’nin, Sivas katliamının 19’uncu yıl dönümüne ilişkin açıklaması
5.- Manisa Milletvekili Özgür Özel’in,
Sivas katliamına ve Genel Kurulun uzun çalışma saatleri sonrasında basına
yansıyan görüntülere ilişkin açıklaması
6.- Ankara Milletvekili Levent Gök’ün,
Sivas katliamına ve AK PARTİ Grubunun bu konuda sessiz kaldığına ilişkin açıklaması
7.- Tekirdağ Milletvekili Candan
Yüceer’in, Sivas katliamına ve Sivas katliamı davasının zaman aşımına
uğramasına ilişkin açıklaması
8.- Sivas Milletvekili Nursuna
Memecan’ın, Madımak olaylarının bölücü bir olay olarak hatırlanmaması ve
istismar edilmemesi gerektiğine ilişkin açıklaması
9.- İstanbul Milletvekili Osman
Poyraz’ın, Sivas’ta on dokuz yıl önce yaşanan olayların Sivaslılar tarafından tasvip edilmediğine ve bundan rant
sağlanmaması gerektiğine ilişkin açıklaması 
10.- Çorum Milletvekili Tufan Köse’nin,
Alevilerin bu coğrafyada kardeşçe yaşamak istediklerine ilişkin açıklaması
11.- Kahramanmaraş Milletvekili Sıtkı
Güvenç’in, bu coğrafyada yaşayan Alevi - Sünni, Kürt - Türk vatandaşların
birbiriyle problemi olmadığına ve Kahramanmaraş’ta ve Sivas’ta yaşanan
olayların ara dönem özlemi içinde olan derin güçlerin tezgâhı olduğuna ilişkin
açıklaması
12.- Sivas Milletvekili Hilmi
Bilgin’in, Sivas’ta meydana gelen olayları kınadığına ve Sivas’ta meydana gelen
olayların kardeşçe yaşayan insanları birbirine düşürmek isteyen karanlık
güçlerin eylemi olduğuna ilişkin açıklaması
13.- Manisa Milletvekili Özgür Özel’in,
avukatlık mesleğinin kutsallığına ve Genel Kurulda yaşanan gerginliğe ilişkin
açıklaması
14.- İstanbul Milletvekili Aykut
Erdoğdu’nun, Sivas’ta yapılanın bir katliam olduğuna ve bir daha böyle
olayların yaşanmamasına ilişkin açıklaması
15.- Sivas Milletvekili Ali Turan’ın,
Sivas Madımak Oteli’nde öldürülenleri rahmetle andığına, bu olayı kınadığına ve
AK PARTİ Hükûmetinin Alevi - Sünni ayrımı yapmadan Sivas’a hizmet götürdüğüne
ilişkin açıklaması
VI.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Tokat Milletvekili Reşat Doğru ve
22 milletvekilinin, Tokat ilinin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/346)
2.- Denizli Milletvekili Emin Haluk
Ayhan ve 20 milletvekilinin, yaşlıların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/347)
3.- Eskişehir Milletvekili Bedii Süheyl
Batum ve 30 milletvekilinin, TRT yayınlarının tarafsızlığının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/348)

VII.-
ÖNERİLER
A) Siyasi Parti Grubu Önerileri

1.- CHP Grubunun, İzmir Milletvekili
Hülya Güven ve arkadaşları tarafından, 29/3/2012 tarihinde, Türkiye Büyük
Millet Meclisi Başkanlığına "Başbakan Sayın Recep Tayyip Erdoğan'ın Sivas
davasında mahkemenin verdiği zamanaşımı kararından sonra yaptığı ‘hayırlı
olsun’ açıklamasının ülkemizde bazı kesimlerin diğer bazı kesimlere karşı
cesaretlendirildiği izleniminin bazı son olaylarla birlikte incelenmesi"
hakkında vermiş olduğu Meclis Araştırması Önergesinin, Genel Kurulun 2/7/2012
Pazartesi günkü birleşiminde sunuşlarda okunması ve ön görüşmelerinin aynı
tarihli birleşiminde yapılmasına ilişkin önergesi 
2.- AK PARTİ Grubunun, Genel Kurulun
çalışma saatlerinin yeniden düzenlenmesine; 3 Temmuz 2012 Salı ve 4 Temmuz 2012
Çarşamba günkü birleşimlerde sözlü sorular
ve diğer denetim konularının görüşülmeyerek kanun tasarı ve tekliflerinin
görüşülmesine; Türkiye Büyük Millet Meclisinin, gündemin kanun tasarı ve
teklifleri ile komisyonlardan gelen diğer işler kısmında yer alan 10 sıra
sayılı Kanun Tasarısı’na kadar olan işlerin görüşülmesinin tamamlanmasından
itibaren 1 Ekim 2012 Pazartesi günü saat 15.00'te toplanmak üzere tatile
girmesine ilişkin önerisi 

VIII.-
SATAŞMALARA İLİŞKİN KONUŞMALAR
1.- Giresun Milletvekili Nurettin
Canikli’nin, Çorum Milletvekili Tufan Köse’nin, Adalet ve Kalkınma Partisine
sataşması nedeniyle konuşması
2.- İstanbul Milletvekili Mehmet Akif
Hamzaçebi’nin, Bursa Milletvekili Hüseyin Şahin’in, CHP Grubuna sataşması
nedeniyle konuşması
IX.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Manisa Milletvekili Recai Berber ve
Bartın Milletvekili Yılmaz Tunç ile 6 Milletvekilinin; Bazı Kanunlarda
Değişiklik Yapılmasına Dair Kanun Teklifi ile Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin; Milli Eğitim
Bakanlığının Teşkilat ve Görevleri Hakkında Kanunda Değişiklik Yapılmasına Dair
Kanun Teklifi, Balıkesir Milletvekili Namık Havutça'nın; Atanamayan
Öğretmenlerin Boş Bulunan Kadrolara Atanması ve Devlet Memurları Kanunu ile
Milli Eğitim Bakanlığının Teşkilat ve Görevleri Hakkında Kanunlarının Bazı
Maddelerinde Değişiklik Yapılması Hakkında Kanun Teklifi, Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Öğretmen İhtiyacının ve Eğitim
Programlarının Planlanması ve Uygulanması Hakkında Kanun Teklifi, Bartın
Milletvekili Muhammet Rıza Yalçınkaya'nın; Sosyal Yardımlaşma ve Dayanışmayı
Teşvik Kanununda Değişiklik Yapılması Hakkında Kanun Teklifi ile Plan ve Bütçe
Komisyonu Raporu (2/679, 2/47, 2/73, 2/219, 2/566) (S. Sayısı: 302)
3.- Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu raporları (1/484) (S.
Sayısı: 287)
4.- Sağlık Bakanlığı ve Bağlı
Kuruluşlarının Teşkilat ve Görevleri Hakkında Kanun Hükmünde Kararname ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ve Ankara Milletvekili Cevdet Erdöl’ün; Bazı Kanunlarda Değişiklik
Yapılması Hakkında Kanun Teklifi ile Sağlık, Aile, Çalışma ve Sosyal İşler
Komisyonu Raporu (1/637, 2/700) (S. Sayısı: 301)
X.-
YAZILI SORULAR VE CEVAPLARI
1.- Balıkesir Milletvekili Ahmet Duran
Bulut’un, TBMM’de çalışan ve emekli olan personele ilişkin sorusu ve Türkiye
Büyük Millet Meclisi Başkan Vekili Mehmet Sağlam’ın cevabı (7/7915)
2.- Kütahya Milletvekili Alim Işık’ın,
Kuzey Afrika ve Arap ülkelerinde meydana gelen ayaklanmalar nedeniyle Türk
şirketlerinin karşılaştıkları sorunlara ilişkin sorusu ve Ekonomi Bakanı Mehmet
Zafer Çağlayan’ın cevabı (7/8062)
3.- Manisa Milletvekili Erkan Akçay’ın,
SGK Yönetim Kurulunda esnaf ve sanatkârların temsil edilmemesine ilişkin sorusu
ve Gümrük ve Ticaret Bakanı Hayati Yazıcı’nın cevabı (7/8074)

I.- GEÇEN TUTANAK ÖZETİ
TBMM Genel Kurulu saat
14.04’te açılarak on beş oturum yaptı.
Birinci, İkinci, Üçüncü, Dördüncü, Beşinci, Altıncı, Yedinci,
Sekizinci, 
Dokuzuncu ve Onuncu Oturumlar
İstanbul Milletvekili Osman
Aşkın Bak, 2012 Londra Olimpiyatlarına, 
Çankırı Milletvekili
Hüseyin Filiz, alışveriş festivallerinin illerimize getirdiği canlılık ve
Çankırı’nın sorunlarına,
Manisa Milletvekili Hasan
Ören, Manisa’da kapatılan ilçe adliyelerine, 
İlişkin gündem dışı birer
konuşma yaptılar.
Isparta Milletvekili S.
Nevzat Korkmaz, 1 Temmuz Kabotaj Bayramı’na ve Türk denizciliğinin içinde
bulunduğu krize, 
İstanbul Milletvekili Kadir
Gökmen Öğüt, Millî Emlakın İstanbul’un bazı semtlerindeki uygulamalarına,
Manisa Milletvekili
Muzaffer Yurttaş, Manisa Milletvekili Hasan Ören’in gündem dışı konuşmasına,
Adıyaman Milletvekili Salih
Fırat, Adıyaman’da başlayan göç sezonuna ve gerçekleştirilmeyen sulama
projelerine,
Muş Milletvekili Sırrı
Sakık, Muş ilindeki pancar üreticilerinin sorunlarına,
Malatya Milletvekili Veli
Ağbaba, Malatya’da DSİ’nin sulama kanallarında koruma korkuluklarının
bulunmamasına ve bu nedenle her yıl onlarca insan öldüğüne, 
İstanbul Milletvekili
Mahmut Tanal, Şanlıurfa ili GAP projesi ile Atatürk Barajı’na bitişik il ve
ilçelerin arıtma tesisleri olmadığı için pisliklerini bu baraja akıttıklarına, 
İlişkin birer açıklamada
bulundular.
İstanbul Milletvekili
Abdullah Levent Tüzel ve 22 milletvekilinin, Van depremi sonrasında yapılan yardımlardaki
usulsüzlük iddialarının ve Van’ın afet bölgesi ilan edilmesinin koşullarının
oluşup oluşmadığının (10/343),
BDP Grubu adına Grup
Başkanvekili Iğdır Milletvekili Pervin Buldan’ın, kılık-kıyafeti nedeniyle
mağdur edilmiş kişilerin yaşadıkları sorunların (10/344),
Ağrı Milletvekili Halil
Aksoy ve 21 milletvekilinin, basım ve yayım faaliyetlerinin önündeki engellerin
(10/345),
Araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergeleri Genel Kurulun bilgisine sunuldu; önergelerin gündemdeki yerlerini
alacağı ve ön görüşmelerinin sırası geldiğinde yapılacağı açıklandı. 
Danışma Kurulunun; gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında yer alan ve daha önceki birleşimlerde görüşmeleri yarım kalan 302 ve
287 sıra sayılı kanun teklifi ve tasarısının bu kısmın sırasıyla 2 ve 3’üncü
sıralarına alınmasına ve,
Genel Kurulun;
1 Temmuz 2012 Pazar günkü
(bugün) birleşiminde 278 sıra sayılı Kanun Tasarısı’nın görüşmelerinin
tamamlanmasına kadar,
2 Temmuz 2012 Pazartesi
günkü birleşiminde 10 sıra sayılı Kanun Tasarısı’na kadar olan işlerin
görüşmelerinin tamamlanmasına kadar,
Yukarıda belirtilen
birleşimlerde gece 24:00'te günlük programların tamamlanamaması halinde günlük
programların tamamlanmasına kadar,
Çalışmalarını sürdürmesine
ilişkin önerisi, yapılan görüşmelerden sonra kabul edildi.
Gündemin “Kanun Tasarı ve
Teklifleri ile Komisyonlardan Gelen Diğer İşler” kısmının:
1’inci sırasında yer alan
ve görüşmeleri yarım kalan, İç Tüzük’ün 91’inci maddesine göre temel kanun
olarak görüşülmesi kabul edilen, Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu’nun (2/242, 2/80) (S. Sayısı: 156), 
2’nci sırasına alınan ve
görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Manisa Milletvekili Recai Berber ve Bartın
Milletvekili Yılmaz Tunç ile 6 Milletvekilinin; Bazı Kanunlarda Değişiklik
Yapılmasına Dair Kanun Teklifi ile Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin; Milli Eğitim Bakanlığının
Teşkilat ve Görevleri Hakkında Kanunda Değişiklik Yapılmasına Dair Kanun
Teklifi, Balıkesir Milletvekili Namık Havutça'nın; Atanamayan Öğretmenlerin Boş
Bulunan Kadrolara Atanması ve Devlet Memurları Kanunu ile Milli Eğitim
Bakanlığının Teşkilat ve Görevleri Hakkında Kanunlarının Bazı Maddelerinde
Değişiklik Yapılması Hakkında Kanun Teklifi, Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay Vural
ile 2 Milletvekilinin; Öğretmen İhtiyacının ve Eğitim Programlarının
Planlanması ve Uygulanması Hakkında Kanun Teklifi, Bartın Milletvekili Muhammet
Rıza Yalçınkaya'nın; Sosyal Yardımlaşma ve Dayanışmayı Teşvik Kanununda Değişiklik
Yapılması Hakkında Kanun Teklifi ile Plan ve Bütçe Komisyonu Raporu’nun (2/679,
2/47, 2/73, 2/219, 2/566) (S. Sayısı: 302),
3’üncü sırasına alınan ve
görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu raporlarının (1/484) (S. Sayısı: 287),
Görüşmeleri, Komisyon
yetkilileri Genel Kurulda hazır bulunmadığından ertelendi.
4’üncü sırasında yer alan
ve görüşmeleri yarım kalan, İç Tüzük’ün 91’inci maddesine göre temel kanun
olarak görüşülmesi kabul edilen, Yargı Hizmetlerinin Etkinleştirilmesi Amacıyla
Bazı Kanunlarda Değişiklik Yapılması ve Basın Yayın Yoluyla İşlenen Suçlara
İlişkin Dava ve Cezaların Ertelenmesi Hakkında Kanun Tasarısı ile Milliyetçi
Hareket Partisi Grup Başkanvekili Mersin Milletvekili Mehmet Şandır'ın; 2004
Sayılı İcra ve İflas Kanununun Bazı Maddelerinde Değişiklik Yapılması Hakkında
Kanun Teklifi; Barış ve Demokrasi Partisi Grup Başkanvekili Şırnak Milletvekili
Hasip Kaplan'ın; Türk Ceza Kanunun Özel Hayata ve Hayatın Gizli Alanına Karşı
Suçlar Kanununda Yer Alan Maddelerde Değişiklik Yapılmasına Dair Kanun Teklifi;
Mersin Milletvekili Ali Rıza Öztürk ve Cumhuriyet Halk Partisi Grup
Başkanvekilleri Ankara Milletvekili Emine Ülker Tarhan ve Yalova Milletvekili
Muharrem İnce ile 34 Milletvekilinin; 5271 Sayılı Ceza Muhakemesi Kanununda
Değişiklik Yapılmasına Dair Kanun Teklifi; İstanbul Milletvekili Osman Oktay
Ekşi'nin; Türk Ceza Yasasının Bazı Maddelerinin Değiştirilmesi Hakkında Yasa
Teklifi; İstanbul Milletvekili Osman Oktay Ekşi'nin; 3713 Sayılı Terörle
Mücadele Yasasının 6 ve 7'nci Maddelerinin Yürürlükten Kaldırılması Hakkında
Yasa Teklifi; İstanbul Milletvekili Sebahat Tuncel'in; Terörle Mücadele
Kanununda Bazı Maddelerin Değiştirilmesine İlişkin Kanun Teklifi; İzmir
Milletvekili Rıza Türmen ve Cumhuriyet Halk Partisi Grup Başkanvekili Ankara
Milletvekili Emine Ülker Tarhan'ın; Adli Sicil Kanununda Değişiklik Yapılmasına
Dair Kanun Teklifi; Ağrı Milletvekili Halil Aksoy'un; Ceza Muhakemesi Kanununda
Değişiklik Yapılmasına Dair Kanun Teklifi ile Adalet Komisyonu Raporu’nun
(1/565, 2/90, 2/120, 2/223, 2/257, 2/268, 2/292, 2/322, 2/326) (S. Sayısı:
278), 78’inci maddesine kadar kabul edildi.
Tasarının görüşmeleri
sırasında;
İstanbul Milletvekili
Mehmet Akif Hamzaçebi, Barış ve Demokrasi Partisinin söz alan bazı
milletvekillerinin, partisine,
Şırnak Milletvekili Hasip
Kaplan, İstanbul Milletvekili Mehmet Akif Hamzaçebi’nin partisine,
Sataşmaları nedeniyle birer
konuşma yaptılar.
Adalet Bakanı Sadullah Ergin, kürsüye çıkan
hatiplerin tamamının AK PARTİ’nin Türkiye Büyük Millet Meclisini, kamuoyunu ve
ülkeyi yanılttığına dair sözler söylediklerine, 
Muş Milletvekili Sırrı
Sakık, Kayseri Milletvekili Yusuf Halaçoğlu’nun konuşması üzerine, İstiklal
Mahkemeleri, Devlet Güvenlik Mahkemeleri ve Özel Mahkemelerin aynı olduğuna,
İstanbul Milletvekili
Mehmet Akif Hamzaçebi, 74’üncü maddeye ilişkin Adalet ve Kalkınma Partisi
Grubunun önergesinin İç Tüzük uyarınca görüşülemeyeceğine, 
Adıyaman Milletvekili Ahmet
Aydın, önergelerinin görüşülmesinde bir problem olmadığına, 
Şırnak Milletvekili Hasip
Kaplan, 74’üncü maddeye ilişkin Adalet ve Kalkınma Partisine mensup
milletvekilleri tarafından verilen önergenin İç Tüzüğün 87’nci maddesine göre
görüşülemeyeceğine, 
İzmir Milletvekili Oktay
Vural, böylesine önemli bir konunun sadece bir önergeyle düzenlenmesinin uygun
olmadığına, 
İlişkin birer açıklamada
bulundular.
74’üncü madde üzerinde
Adalet ve Kalkınma Partisine mensup milletvekilleri tarafından verilen
önergenin İç Tüzük hükümleri çerçevesinde işleme alınamayacağı hususunda
yapılan itirazlar üzerine usul tartışması açıldı; yapılan görüşmelerden sonra
Oturum Başkanı tutumunda bir değişiklik olmadığını açıkladı.
İstanbul Milletvekili
Mahmut Tanal, görüşülmekte olan tasarının Anayasa’nın ruhuna aykırı olduğuna, 
İstanbul Milletvekili
Mehmet Akif Hamzaçebi; 
Görüşülmekte olan tasarının
İç Tüzük’e aykırı olduğuna ve Komisyonun geri çekmesi gerektiğine, 
Tasarının 74’üncü
maddesinde önergeyle yapılan düzenlemeye gösterilen tepkiye,
İzmir Milletvekili Oktay
Vural, görüşmelerin aceleye getirildiğine ve hukuka riayet etmek gerektiğine,
Batman Milletvekili Ayla
Akat, uzun süreli çalışmanın insan psikolojisi ve fizyolojisi üzerindeki
etkisine ve yaşanan gelişmelerin Adalet ve Kalkınma Partisinin sorumluluğunda
olduğuna,
Giresun Milletvekili
Nurettin Canikli, muhalefetin eleştirilerini ve tepkilerini anlayışla
karşıladıklarına ancak bunun İç Tüzük kurallarıyla sınırlı kalması gerektiğine,

İlişkin birer açıklamada
bulundular.
 Mehmet SAĞLAM
 Başkan
Vekili
 Mine LÖK BEYAZ Tanju
ÖZCAN
 Diyarbakır  Bolu
 Kâtip Üye Kâtip
Üye
On Birinci, On İkinci, On
Üçüncü, On Dördüncü ve On Beşinci Oturumlar
Gündemin “Kanun Tasarı ve
Teklifleri ile Komisyonlardan Gelen Diğer İşler” kısmının:
4’üncü sırasında yer alan
ve görüşmeleri yarım kalan, İç Tüzük’ün 91’inci maddesine göre temel kanun
olarak görüşülmesi kabul edilen, Yargı Hizmetlerinin Etkinleştirilmesi Amacıyla
Bazı Kanunlarda Değişiklik Yapılması ve Basın Yayın Yoluyla İşlenen Suçlara
İlişkin Dava ve Cezaların Ertelenmesi Hakkında Kanun Tasarısı ile Milliyetçi
Hareket Partisi Grup Başkanvekili Mersin Milletvekili Mehmet Şandır'ın; 2004
Sayılı İcra ve İflas Kanununun Bazı Maddelerinde Değişiklik Yapılması Hakkında
Kanun Teklifi; Barış ve Demokrasi Partisi Grup Başkanvekili Şırnak Milletvekili
Hasip Kaplan'ın; Türk Ceza Kanunun Özel Hayata ve Hayatın Gizli Alanına Karşı
Suçlar Kanununda Yer Alan Maddelerde Değişiklik Yapılmasına Dair Kanun Teklifi;
Mersin Milletvekili Ali Rıza Öztürk ve Cumhuriyet Halk Partisi Grup
Başkanvekilleri Ankara Milletvekili Emine Ülker Tarhan ve Yalova Milletvekili
Muharrem İnce ile 34 Milletvekilinin; 5271 Sayılı Ceza Muhakemesi Kanununda
Değişiklik Yapılmasına Dair Kanun Teklifi; İstanbul Milletvekili Osman Oktay
Ekşi'nin; Türk Ceza Yasasının Bazı Maddelerinin Değiştirilmesi Hakkında Yasa
Teklifi; İstanbul Milletvekili Osman Oktay Ekşi'nin; 3713 Sayılı Terörle
Mücadele Yasasının 6 ve 7'nci Maddelerinin Yürürlükten Kaldırılması Hakkında
Yasa Teklifi; İstanbul Milletvekili Sebahat Tuncel'in; Terörle Mücadele
Kanununda Bazı Maddelerin Değiştirilmesine İlişkin Kanun Teklifi; İzmir
Milletvekili Rıza Türmen ve Cumhuriyet Halk Partisi Grup Başkanvekili Ankara
Milletvekili Emine Ülker Tarhan'ın; Adli Sicil Kanununda Değişiklik Yapılmasına
Dair Kanun Teklifi; Ağrı Milletvekili Halil Aksoy'un; Ceza Muhakemesi Kanununda
Değişiklik Yapılmasına Dair Kanun Teklifi ile Adalet Komisyonu Raporu’nun
(1/565, 2/90, 2/120, 2/223, 2/257, 2/268, 2/292, 2/322, 2/326) (S. Sayısı:
278), görüşmeleri tamamlanarak yapılan oylamadan sonra kabul edildi.
Tasarının görüşmeleri
sırasında;
Oturum Başkanı, TBMM Başkan
Vekili Sadık Yakut, Sivas olaylarının da, Başbağlar olaylarının da bir katliam
olduğuna ilişkin bir açıklamada bulundu.
Adalet Bakanı Sadullah
Ergin, Isparta Milletvekili Ali Haydar Öner’in şahsına,
Ankara Milletvekili Emine
Ülker Tarhan, Kırıkkale Milletvekili Ramazan Can’ın grubuna, 
Sataşmaları nedeniyle birer
konuşma yaptılar.
Oturum Başkanı, TBMM Başkan
Vekili Sadık Yakut, 24’üncü Dönem İkinci Yasama Yılının sonuna yaklaşılmış
olması nedeniyle bir teşekkür konuşması yaptı.
Alınan karar gereğince, 2
Temmuz 2012 Pazartesi günü saat 14.00’te toplanmak üzere 13.37’de birleşime son
verildi. 
 Sadık YAKUT
 Başkan
Vekili
 Bayram ÖZÇELİK Tanju
ÖZCAN
 Burdur Bolu
 Kâtip Üye Kâtip
Üye
 No: 181
II.- GELEN KÂĞITLAR
2 Temmuz 2012 Pazartesi
Sözlü
Soru Önergeleri
1.- Tunceli Milletvekili Kamer Genç'in,
Şanlıurfa E Tipi Cezaevinde çıkan yangına ilişkin Adalet Bakanından sözlü soru
önergesi (6/1935) (Başkanlığa geliş tarihi: 18.06.2012)
2.- İstanbul Milletvekili Mahmut
Tanal'ın, Şanlıurfa E Tipi Cezaevindeki yaşam koşulları nedeniyle verilen
dilekçeye ilişkin Adalet Bakanından sözlü soru önergesi (6/1936) (Başkanlığa
geliş tarihi: 18.06.2012)
3.- İstanbul Milletvekili Mahmut
Tanal'ın, 2002 yılından bu yana aldığı ödüllere ilişkin Başbakandan sözlü soru
önergesi (6/1937) (Başkanlığa geliş tarihi: 18.06.2012)
4.- Adana Milletvekili Ali Halaman'ın,
Saimbeyli Adliyesinin kapatılmasına ilişkin Adalet Bakanından sözlü soru
önergesi (6/1938) (Başkanlığa geliş tarihi: 19.06.2012)
5.- Adana Milletvekili Ali Halaman'ın,
Adana'daki okulların ihtiyaçlarına ilişkin Milli Eğitim Bakanından sözlü soru
önergesi (6/1939) (Başkanlığa geliş tarihi: 19.06.2012)
6.- Adana Milletvekili Ali Halaman'ın,
jandarma bölgesindeki okulların güvenliğine ilişkin Milli Eğitim Bakanından
sözlü soru önergesi (6/1940) (Başkanlığa geliş tarihi: 19.06.2012)
7.- Adana Milletvekili Ali Halaman'ın,
zirai kredilere ve küçükbaş hayvan yetiştiricilerine ilişkin Gıda, Tarım ve
Hayvancılık Bakanından sözlü soru önergesi (6/1941) (Başkanlığa geliş tarihi:
19.06.2012)
8.- Adana Milletvekili Ali Halaman'ın,
jandarma bölgesindeki okulların güvenliğine ilişkin İçişleri Bakanından sözlü
soru önergesi (6/1942) (Başkanlığa geliş tarihi: 19.06.2012)
9.- Adana Milletvekili Ali Halaman'ın,
Suriye'den gelen kaçak koyunlara ilişkin İçişleri Bakanından sözlü soru
önergesi (6/1943) (Başkanlığa geliş tarihi: 19.06.2012)
10.- Ardahan Milletvekili Ensar
Öğüt'ün, haksız yollarla ilaç yazan eczaneler hakkında yapılan işlemlere
ilişkin Sağlık Bakanından sözlü soru önergesi (6/1944) (Başkanlığa geliş
tarihi: 19.06.2012)
11.- Ardahan Milletvekili Ensar
Öğüt'ün, Afet ve Acil Durum Yönetim Merkezince yayınlanan bir genelgeye ilişkin
İçişleri Bakanından sözlü soru önergesi (6/1945) (Başkanlığa geliş tarihi:
19.06.2012)
12.- Ardahan Milletvekili Ensar
Öğüt'ün, kamuya ait binaların yapı denetimine ilişkin Çevre ve Şehircilik
Bakanından sözlü soru önergesi (6/1946) (Başkanlığa geliş tarihi: 19.06.2012)
13.- Ardahan Milletvekili Ensar
Öğüt'ün, Erzurum'daki okulların ısınma sistemine ve öğretmenlerin kullandığı
lojmanlara ilişkin Milli Eğitim Bakanından sözlü soru önergesi (6/1947)
(Başkanlığa geliş tarihi: 19.06.2012)
14.- Ardahan Milletvekili Ensar
Öğüt'ün, Erzurum'da Sosyal Yardımlaşma ve Dayanışma Vakfı tarafından yapılan
yardımlara ilişkin İçişleri Bakanından sözlü soru önergesi (6/1948) (Başkanlığa
geliş tarihi: 19.06.2012)
15.- Ardahan Milletvekili Ensar
Öğüt'ün, Ardahan'da Sosyal Yardımlaşma ve Dayanışma Vakfı tarafından yapılan
yardımlara ilişkin İçişleri Bakanından sözlü soru önergesi (6/1949) (Başkanlığa
geliş tarihi: 19.06.2012)
16.- Ardahan Milletvekili Ensar
Öğüt'ün, Erzurum'da okulların spor malzemesi eksikliklerine ve faal sporcu
sayısının arttırılmasına ilişkin Gençlik ve Spor Bakanından sözlü soru önergesi
(6/1950) (Başkanlığa geliş tarihi: 19.06.2012)
17.- Ardahan Milletvekili Ensar
Öğüt'ün, Erzurum ve ilçelerindeki cami ve Kur'an kurslarının tabelalarının
yenilenmesine ilişkin Başbakan Yardımcısından (Bekir Bozdağ) sözlü soru
önergesi (6/1951) (Başkanlığa geliş tarihi: 19.06.2012)
18.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Aile ve Sosyal Politikalar Bakanından sözlü soru önergesi (6/1952)
(Başkanlığa geliş tarihi: 19.06.2012)
19.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Kalkınma Bakanından sözlü soru önergesi (6/1953) (Başkanlığa geliş
tarihi: 19.06.2012)
20.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Gümrük ve Ticaret Bakanından sözlü soru önergesi (6/1954) (Başkanlığa
geliş tarihi: 19.06.2012)
21.- İstanbul Milletvekili Celal
Dinçer'in, Fethiye'de bir lisenin depo temizliği sırasında çöpe atılan
eşyalarla ilgili iddialara ilişkin Milli Eğitim Bakanından sözlü soru önergesi
(6/1955) (Başkanlığa geliş tarihi: 19.06.2012)
22.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Gençlik ve Spor Bakanından sözlü soru önergesi (6/1956) (Başkanlığa
geliş tarihi: 19.06.2012)
23.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Gıda, Tarım ve Hayvancılık Bakanından sözlü soru önergesi (6/1957) (Başkanlığa
geliş tarihi: 19.06.2012)
24.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Ekonomi Bakanından sözlü soru önergesi (6/1958) (Başkanlığa geliş
tarihi: 19.06.2012)
25.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Orman ve Su İşleri Bakanından sözlü soru önergesi (6/1959) (Başkanlığa
geliş tarihi: 19.06.2012)
26.- İstanbul Milletvekili Mahmut
Tanal'ın, HSYK'nın son atama kararnamesine ilişkin Adalet Bakanından sözlü soru
önergesi (6/1960) (Başkanlığa geliş tarihi: 19.06.2012)
27.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Bilim, Sanayi ve Teknoloji Bakanından sözlü soru önergesi (6/1961)
(Başkanlığa geliş tarihi: 19.06.2012)
28.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Avrupa Birliği Bakanından sözlü soru önergesi (6/1962) (Başkanlığa
geliş tarihi: 19.06.2012)
29.- Gaziantep Milletvekili Mehmet
Şeker'in, Bakanlığın kurumsal kimliğinin oluşturulmasına yönelik harcamalara
ilişkin Çevre ve Şehircilik Bakanından
sözlü soru önergesi (6/1963) (Başkanlığa geliş tarihi: 19.06.2012)
30.- Antalya Milletvekili Gürkut
Acar'ın, Gebiz Ovasında Antalya-Serik karayolu nedeniyle yaşanan sel
baskınlarına ilişkin Ulaştırma, Denizcilik ve Haberleşme Bakanından sözlü soru önergesi (6/1964)
(Başkanlığa geliş tarihi: 20.06.2012)
31.- Antalya Milletvekili Gürkut
Acar'ın, Kepez'de ortaöğretim kurumlarının kapasitesine ve fen lisesi
ihtiyacına ilişkin Milli Eğitim Bakanından sözlü soru önergesi (6/1965)
(Başkanlığa geliş tarihi: 20.06.2012)
32.- Antalya Milletvekili Gürkut
Acar'ın, Korkuteli Teknik ve Endüstri Meslek Lisesi'nin ek bina ihtiyacına
ilişkin Milli Eğitim Bakanından sözlü soru önergesi (6/1966) (Başkanlığa geliş
tarihi: 20.06.2012)
33.- İstanbul Milletvekili Celal
Dinçer'in, bedelli askerlik ücretini ödeyemeyenlere süre uzatımı verilmesine
ilişkin Milli Savunma Bakanından sözlü soru önergesi (6/1967) (Başkanlığa geliş
tarihi: 21.06.2012)
34.- İstanbul Milletvekili Erdoğan
Toprak'ın, ülkemizde tıp alanındaki
eksikliklere ve sağlık çalışanlarının sorunlarına ilişkin Sağlık
Bakanından sözlü soru önergesi (6/1968) (Başkanlığa geliş tarihi: 21.06.2012)
35.- Ardahan Milletvekili Ensar
Öğüt'ün, Hanak'ta kapatılan bir belediyenin çalışanlarının ikramiyelerini
alamamasına ilişkin İçişleri Bakanından sözlü soru önergesi (6/1969)
(Başkanlığa geliş tarihi: 21.06.2012)
36.- İstanbul Milletvekili Mahmut
Tanal'ın, emniyet güçleri tarafından kullanılan biber gazı miktarına ilişkin
İçişleri Bakanından sözlü soru önergesi (6/1970) (Başkanlığa geliş tarihi:
21.06.2012)
37.- Giresun Milletvekili Selahattin Karaahmetoğlu'nun,
sözleşmeli personele yönelik çalışmalara ilişkin Çalışma ve Sosyal
Güvenlik Bakanından sözlü soru önergesi
(6/1971) (Başkanlığa geliş tarihi: 21.06.2012)
38.- Giresun Milletvekili Selahattin
Karaahmetoğlu'nun, Köylere Hizmet Götürme Birliklerinde çalışan personele ilişkin İçişleri Bakanından sözlü soru önergesi (6/1972)
(Başkanlığa geliş tarihi: 21.06.2012)
39.- İstanbul Milletvekili Kadir Gökmen
Öğüt'ün, BELDES projesi kapsamında Çankırı'ya ayrılan ödenek miktarına ilişkin İçişleri Bakanından sözlü soru önergesi (6/1973)
(Başkanlığa geliş tarihi: 21.06.2012)
40.- Tunceli Milletvekili Kamer
Genç'in, Suriyeli mültecilere ilişkin Başbakandan sözlü soru önergesi (6/1974)
(Başkanlığa geliş tarihi: 21.06.2012)
Yazılı
Soru Önergeleri
1.- Ankara Milletvekili Özcan
Yeniçeri'nin, 2003 yılından itibaren TBMM'ye alınan personele ilişkin TBMM
Başkanından yazılı soru önergesi (7/8542) (Başkanlığa geliş tarihi: 19.06.2012)
2.- Hatay Milletvekili Refik
Eryılmaz'ın, Yüksekova'ya yapılan havaalanı inşaatıyla ilgili bazı iddialara
ilişkin Başbakandan yazılı soru önergesi (7/8543) (Başkanlığa geliş tarihi:
18.06.2012)
3.- Mersin Milletvekili Ali Rıza
Öztürk'ün, uluslararası ilişkilerle ilgili bazı iddialara ilişkin Başbakandan
yazılı soru önergesi (7/8544) (Başkanlığa geliş tarihi: 18.06.2012)
4.- İstanbul Milletvekili İhsan
Özkes'in, Ankara Bilkent'teki bir camiye 4 yıldır imam-hatip atanmadığı
iddialarına ilişkin Başbakandan yazılı soru önergesi (7/8545) (Başkanlığa geliş
tarihi: 18.06.2012)
5.- Artvin Milletvekili Uğur
Bayraktutan'ın, özelleştirmelerle ilgili bir Bakanlar Kurulu kararına ilişkin
Başbakandan yazılı soru önergesi (7/8546) (Başkanlığa geliş tarihi: 18.06.2012)
6.- Muğla Milletvekili Nurettin
Demir'in, Türk Telekom'un satış sözleşmesine ve bu kapsamda yapılan gayrimenkul
satışlarına ilişkin Başbakandan yazılı soru önergesi (7/8547) (Başkanlığa geliş
tarihi: 18.06.2012)
7.- İstanbul Milletvekili Mehmet Akif
Hamzaçebi'nin, Sevda Tepesi'nin imara açılmasına ilişkin Başbakandan yazılı
soru önergesi (7/8548) (Başkanlığa geliş tarihi: 18.06.2012)
8.- Mersin Milletvekili Ali Rıza
Öztürk'ün, Sayıştay Başkanlığının çeşitli giderleri ile Sayıştay Başkanı
ve diğer personelin özlük haklarına
ilişkin Başbakandan yazılı soru önergesi (7/8549) (Başkanlığa geliş tarihi:
19.06.2012)
9.- Ankara Milletvekili Özcan
Yeniçeri'nin, Niğde-Bor Şeker Fabrikasının özelleştirileceği iddialarına
ilişkin Başbakandan yazılı soru önergesi (7/8550) (Başkanlığa geliş tarihi:
19.06.2012)
10.- Kütahya Milletvekili Alim Işık'ın,
Esendere Sınır Kapısında hayali ihracat yapıldığı iddialarına ilişkin
Başbakandan yazılı soru önergesi (7/8551) (Başkanlığa geliş tarihi: 19.06.2012)
11.- Hatay Milletvekili Adnan Şefik
Çirkin'in, emniyet teşkilatı personelinin çalışma koşullarına ve özlük haklarının
iyileştirilmesine ilişkin Başbakandan yazılı soru önergesi (7/8552) (Başkanlığa
geliş tarihi: 19.06.2012)
12.- İstanbul Milletvekili Umut
Oran'ın, İstanbul'daki trafik sorununa ilişkin Başbakandan yazılı soru önergesi
(7/8553) (Başkanlığa geliş tarihi: 19.06.2012)
13.- İstanbul Milletvekili Umut
Oran'ın, Sevda Tepesi'nin imara açılmasına ilişkin Başbakandan yazılı soru
önergesi (7/8554) (Başkanlığa geliş tarihi: 19.06.2012)
14.- Gaziantep Milletvekili Mehmet
Şeker'in, 2003-2011 yılları arasında çeşitli projeler kapsamında destek verilen
sivil toplum kuruluşlarına ilişkin Başbakandan yazılı soru önergesi (7/8555)
(Başkanlığa geliş tarihi: 19.06.2012)
15.- Çanakkale Milletvekili Mustafa
Serdar Soydan'ın, esnaf ve sanatkarların sorunlarına ilişkin Başbakandan yazılı
soru önergesi (7/8556) (Başkanlığa geliş tarihi: 20.06.2012)
16.- Antalya Milletvekili Gürkut
Acar'ın, MİT Müsteşarı'nın ifadeye çağrılmasına ve özel yetkili mahkemelere
ilişkin Başbakandan yazılı soru önergesi (7/8557) (Başkanlığa geliş tarihi:
20.06.2012)
17.- İstanbul Milletvekili Osman Oktay
Ekşi'nin, KPSS sorularının çalınmasına ve Devlet büyüklerine verilen hediyelere
ilişkin Başbakandan yazılı soru önergesi (7/8558) (Başkanlığa geliş tarihi:
20.06.2012)
18.- İstanbul Milletvekili Osman Oktay
Ekşi'nin, basına verilen resmi ilan ve reklam bedelinden kesinti yapılıp
yapılmadığına ilişkin Başbakandan yazılı soru önergesi (7/8559) (Başkanlığa
geliş tarihi: 20.06.2012)
19.- Mersin Milletvekili Ali Rıza
Öztürk'ün, Suudi Arabistan Kralının ziyareti sırasında verdiği hediyelere
ilişkin Başbakandan yazılı soru önergesi (7/8560) (Başkanlığa geliş tarihi:
20.06.2012)
20.- Diyarbakır Milletvekili Altan
Tan'ın, Gaziantep Büyükşehir Belediyesi ve iştiraklerinin hazine kefaleti ile
kullandıkları dış kredi miktarına ilişkin Başbakan Yardımcısından (Ali Babacan)
yazılı soru önergesi (7/8561) (Başkanlığa geliş tarihi: 18.06.2012)
21.- Diyarbakır Milletvekili Altan
Tan'ın, Antalya Büyükşehir Belediyesi ve iştiraklerinin hazine kefaleti ile
kullandıkları dış kredi miktarına ilişkin Başbakan Yardımcısından (Ali Babacan)
yazılı soru önergesi (7/8562) (Başkanlığa geliş tarihi: 18.06.2012)
22.- Diyarbakır Milletvekili Altan
Tan'ın, Van Belediyesi ve iştiraklerinin hazine kefaleti ile kullandıkları dış
kredi miktarına ilişkin Başbakan Yardımcısından (Ali Babacan) yazılı soru
önergesi (7/8563) (Başkanlığa geliş tarihi: 18.06.2012)
23.- Mersin Milletvekili Mehmet
Şandır'ın, Uluslararası Türkçe Olimpiyatlarının 10'uncu yılına özel olarak
bastırılan hatıra paralara ilişkin Başbakan Yardımcısından (Ali Babacan) yazılı
soru önergesi (7/8564) (Başkanlığa geliş tarihi: 19.06.2012)
24.- İstanbul Milletvekili Umut
Oran'ın, Uluslararası Türkçe Olimpiyatları için hatıra para basılmasına ilişkin
Başbakan Yardımcısından (Ali Babacan) yazılı soru önergesi (7/8565) (Başkanlığa
geliş tarihi: 19.06.2012)
25.- Mersin Milletvekili Ali Rıza
Öztürk'ün, bazı illerde elektrik borcu nedeniyle camilerin elektriğinin
kesildiği idddialarına ilişkin Başbakan Yardımcısından (Bekir Bozdağ) yazılı
soru önergesi (7/8566) (Başkanlığa geliş tarihi: 18.06.2012)
26.- Mersin Milletvekili Ali Rıza
Öztürk'ün, 2003 yılından itibaren açılan ve bakım-onarımı yapılan camilere
ilişkin Başbakan Yardımcısından (Bekir Bozdağ) yazılı soru önergesi (7/8567)
(Başkanlığa geliş tarihi: 18.06.2012)
27.- Niğde Milletvekili Doğan Şafak'ın,
Çamardı ve Altunhisar'daki adliye binalarının kapatılmasına ilişkin Adalet
Bakanından yazılı soru önergesi (7/8568) (Başkanlığa geliş tarihi: 18.06.2012)
28.- İstanbul Milletvekili Mahmut
Tanal'ın, Şanlıurfa E Tipi Cezaevi İzleme Kurulu raporlarına ilişkin Adalet
Bakanından yazılı soru önergesi (7/8569) (Başkanlığa geliş tarihi: 18.06.2012)
29.- Ordu Milletvekili İdris Yıldız'ın,
Ordu ilinde kapatılan adliyelere ilişkin Adalet Bakanından yazılı soru önergesi
(7/8570) (Başkanlığa geliş tarihi: 18.06.2012)
30.- İstanbul Milletvekili Mustafa
Sezgin Tanrıkulu'nun, Şanlıurfa'da bir cezaevinde yaşanan olaylara ve
ülkemizdeki cezaevlerinin kapasitelerine ilişkin Adalet Bakanından yazılı soru
önergesi (7/8571) (Başkanlığa geliş tarihi: 18.06.2012)
31.- Diyarbakır Milletvekili Nursel
Aydoğan'nın, Şanlıurfa E Tipi Kapalı Cezaevinde meydana gelen yangına ve bazı
iddialara ilişkin Adalet Bakanından yazılı soru önergesi (7/8572) (Başkanlığa
geliş tarihi: 19.06.2012)
32.- Van Milletvekili Nazmi Gür'ün,
BDP'li belediye başkanları ve yöneticilerin tutuklanmasıyla ilgili bazı
iddialara ilişkin Adalet Bakanından yazılı soru önergesi (7/8573) (Başkanlığa
geliş tarihi: 19.06.2012)
33.- Şanlıurfa Milletvekili İbrahim
Binici'nin, Şanlıurfa E Tipi Kapalı Cezaevinde meydana gelen yangına ve
cezaevinin fiziki koşullarına ilişkin Adalet Bakanından yazılı soru önergesi
(7/8574) (Başkanlığa geliş tarihi: 19.06.2012)
34.- Mersin Milletvekili Ali Rıza
Öztürk'ün, Bülent Arınç'a suikast girişimi iddiası üzerine başlatılan
soruşturmanın akıbetine ilişkin Adalet Bakanından yazılı soru önergesi (7/8575)
(Başkanlığa geliş tarihi: 19.06.2012)
35.- Mersin Milletvekili Ali Rıza
Öztürk'ün, İzmir'de polis karakolunda bir kadına şiddet uygulanmasına ve
soruşturma ile ilgili bazı iddialara ilişkin Adalet Bakanından yazılı soru
önergesi (7/8576) (Başkanlığa geliş tarihi: 19.06.2012)
36.- Mersin Milletvekili Ali Rıza
Öztürk'ün, HSYK Başkanlığının çeşitli giderleri ile HSYK Başkanı ve diğer
personelin özlük haklarına ilişkin Adalet Bakanından yazılı soru önergesi
(7/8577) (Başkanlığa geliş tarihi: 19.06.2012)
37.- Mersin Milletvekili Ali Rıza
Öztürk'ün, YSK Başkanlığının çeşitli giderleri ile YSK Başkanı ve diğer
personelin özlük haklarına ilişkin Adalet Bakanından yazılı soru önergesi
(7/8578) (Başkanlığa geliş tarihi: 19.06.2012)
38.- Mersin Milletvekili Ali Rıza Öztürk'ün,
Danıştay Başkanlığının çeşitli giderleri ile Danıştay Başkanı ve diğer
personelin özlük haklarına ilişkin Adalet Bakanından yazılı soru önergesi
(7/8579) (Başkanlığa geliş tarihi: 19.06.2012)
39.- Mersin Milletvekili Ali Rıza
Öztürk'ün, Yargıtay Başkanlığının çeşitli giderleri ile Yargıtay Başkanı ve
diğer personelin özlük haklarına ilişkin Adalet Bakanından yazılı soru önergesi
(7/8580) (Başkanlığa geliş tarihi: 19.06.2012)
40.- İstanbul Milletvekili Aydın
Ayaydın'ın, Ceza ve Tevkifevleri Genel Müdürlüğü yönetim kadrosuna ve
cezaevlerinin soğutma sorunlarına ilişkin Adalet Bakanından yazılı soru
önergesi (7/8581) (Başkanlığa geliş tarihi: 19.06.2012)
41.- Tekirdağ Milletvekili Bülent
Belen'in, bir yıldan az ceza almış hükümlülerin tahliye edilmelerine ilişkin
Adalet Bakanından yazılı soru önergesi (7/8582) (Başkanlığa geliş tarihi:
19.06.2012)
42.- Elazığ Milletvekili Enver
Erdem'in, kanunlardaki boşluklar nedeniyle
alacaklıların şirketlerden alacaklarını tahsil edememesine ilişkin
Adalet Bakanından yazılı soru önergesi (7/8583) (Başkanlığa geliş tarihi:
19.06.2012)
43.- Elazığ Milletvekili Enver
Erdem'in, dava açmak için ödenecek yargılama harçlarına ilişkin Adalet
Bakanından yazılı soru önergesi (7/8584) (Başkanlığa geliş tarihi: 19.06.2012)
44.- İstanbul Milletvekili Osman Oktay
Ekşi'nin, Kasım 2002'den itibaren Başbakan tarafından medya organları ve
mensupları aleyhine açılan davalara ilişkin Adalet Bakanından yazılı soru
önergesi (7/8585) (Başkanlığa geliş tarihi: 19.06.2012)
45.- Çanakkale Milletvekili Ali
Sarıbaş'ın, Çanakkale'nin bazı
ilçelerindeki adliyelerin kapatılacağı iddialarına ilişkin Adalet Bakanından
yazılı soru önergesi (7/8586) (Başkanlığa geliş tarihi: 19.06.2012)
46.- Kütahya Milletvekili Alim Işık'ın,
Türkiye genelinde çok sayıda adliyenin kapatılacağı iddialarına ilişkin Adalet
Bakanından yazılı soru önergesi (7/8587) (Başkanlığa geliş tarihi: 19.06.2012)
47.- Kocaeli Milletvekili Hurşit
Güneş'in, Sıkıyönetim Askeri Mahkemesinde yargılanan bir hükümlünün durumuna
ilişkin Adalet Bakanından yazılı soru önergesi (7/8588) (Başkanlığa geliş
tarihi: 19.06.2012)
48.- Manisa Milletvekili Erkan
Akçay'ın, kapatılacağı iddia edilen adliyelere ilişkin Adalet Bakanından yazılı
soru önergesi (7/8589) (Başkanlığa geliş tarihi: 19.06.2012)
49.- Samsun Milletvekili Ahmet İhsan
Kalkavan'ın, Şanlıurfa E Tipi Kapalı Cezaevinde meydana gelen yangına ve
kapasitesinin üstünde mahkum barındırılmasına ilişkin Adalet Bakanından yazılı
soru önergesi (7/8590) (Başkanlığa geliş tarihi: 19.06.2012)
50.- İstanbul Milletvekili Umut
Oran'ın, 2002-2011 yılları arasındaki hükümlü sayısı ve ceza infaz kurumlarındaki doluluk oranlarına ilişkin
Adalet Bakanından yazılı soru önergesi (7/8591) (Başkanlığa geliş tarihi:
19.06.2012)
51.- Kars Milletvekili Mülkiye
Birtane'nin, Kars'ın bazı ilçelerinde adliyelerin kapatılacağı iddialarına
ilişkin Adalet Bakanından yazılı soru önergesi (7/8592) (Başkanlığa geliş
tarihi: 20.06.2012)
52.- Tunceli Milletvekili Hüseyin
Aygün'ün, Uludere olayına ilişkin Adalet Bakanından yazılı soru önergesi
(7/8593) (Başkanlığa geliş tarihi: 20.06.2012)
53.- Samsun Milletvekili Haluk Koç'un,
kapatılan adliyelere ilişkin Adalet Bakanından yazılı soru önergesi (7/8594)
(Başkanlığa geliş tarihi: 20.06.2012)
54.- Uşak Milletvekili Dilek Akagün
Yılmaz'ın, kapatılan adliyelere ilişkin Adalet Bakanından yazılı soru önergesi
(7/8595) (Başkanlığa geliş tarihi: 20.06.2012)
55.- İstanbul Milletvekili Umut
Oran'ın, Mersin'de PKK'nın gösterisine katıldığı gerekçesiyle tutuklanan
engelli vatandaşın durumuna ilişkin Avrupa Birliği Bakanından yazılı soru
önergesi (7/8596) (Başkanlığa geliş tarihi: 19.06.2012)
56.- Gaziantep Milletvekili Mehmet
Şeker'in, 2002-2012 yılları arasında AB'ye katılımı hızlandırma programı
kapsamında destek verilen sivil toplum kuruluşlarına ilişkin Avrupa Birliği
Bakanından yazılı soru önergesi (7/8597) (Başkanlığa geliş tarihi: 19.06.2012)
57.- İstanbul Milletvekili Umut
Oran'ın, göz yaşartıcı bombaların üretimine ve etkilerine ilişkin Bilim, Sanayi
ve Teknoloji Bakanından yazılı soru önergesi (7/8598) (Başkanlığa geliş tarihi:
19.06.2012)
58.- İstanbul Milletvekili Sedef
Küçük'ün, LPG ve CNG tankı bulunan araç sayısına ve bu tankların yenilenmesine
ilişkin Bilim, Sanayi ve Teknoloji Bakanından yazılı soru önergesi (7/8599)
(Başkanlığa geliş tarihi: 20.06.2012)
59.- İstanbul Milletvekili Mustafa
Sezgin Tanrıkulu'nun, Şırnak'ta tarım ve
hayvancılık ile ilgili yapı ruhsatı başvurularına ilişkin Çevre ve
Şehircilik Bakanından yazılı soru önergesi (7/8600) (Başkanlığa geliş tarihi:
19.06.2012)
60.- Sakarya Milletvekili Engin
Özkoç'un, Sakarya ve Düzce'de depremzedelerin prefabrik evlerinden atıldığı
iddialarına ilişkin Çevre ve Şehircilik Bakanından yazılı soru önergesi
(7/8601) (Başkanlığa geliş tarihi: 20.06.2012)
61.- İstanbul Milletvekili Mustafa
Sezgin Tanrıkulu'nun, Siirt'te tarım ve
hayvancılık ile ilgili yapı ruhsatı başvurularına ilişkin Çevre ve
Şehircilik Bakanından yazılı soru önergesi (7/8602) (Başkanlığa geliş tarihi:
18.06.2012)
62.- İzmir Milletvekili Rahmi Aşkın
Türeli'nin, Bulgaristan ve Yunanistan'da bulunan Türk vakıflarına ait
taşınmazların iade edilmemesine ilişkin Dışişleri Bakanından yazılı soru
önergesi (7/8603) (Başkanlığa geliş tarihi: 19.06.2012)
63.- Mersin Milletvekili Ali Rıza
Öztürk'ün, Kürecik'teki füze kalkanına ilişkin Dışişleri Bakanından yazılı soru
önergesi (7/8604) (Başkanlığa geliş tarihi: 20.06.2012)
64.- Konya Milletvekili Atilla Kart'ın,
çipli pasaportlara ilişkin Dışişleri Bakanından yazılı soru önergesi (7/8605)
(Başkanlığa geliş tarihi: 20.06.2012)
65.- Diyarbakır Milletvekili Altan
Tan'ın, HES'lerden elde edilen enerji miktarına ve yıllık elektrik ihtiyacına
ilişkin Enerji ve Tabii Kaynaklar Bakanından yazılı soru önergesi (7/8606)
(Başkanlığa geliş tarihi: 18.06.2012)
66.- Diyarbakır Milletvekili Altan
Tan'ın, Türkiye'de termik santrallerden üretilen yıllık elektrik enerjisi
miktarına ilişkin Enerji ve Tabii Kaynaklar Bakanından yazılı soru önergesi
(7/8607) (Başkanlığa geliş tarihi: 18.06.2012)
67.- Diyarbakır Milletvekili Altan
Tan'ın, nükleer santral kurma çalışmalarına ilişkin Enerji ve Tabii Kaynaklar
Bakanından yazılı soru önergesi (7/8608) (Başkanlığa geliş tarihi: 18.06.2012)
68.- Kütahya Milletvekili Alim Işık'ın,
Kütahya-Seyitömer Linyit İşletmesine ait lojmanların boşaltılmasına yönelik
çalışmalara ilişkin Enerji ve Tabii Kaynaklar Bakanından yazılı soru önergesi
(7/8609) (Başkanlığa geliş tarihi: 19.06.2012)
69.- Artvin Milletvekili Uğur
Bayraktutan'ın, Artvin'de bir düzlüğe trafo merkezi kurulmasına ilişkin Enerji
ve Tabii Kaynaklar Bakanından yazılı soru önergesi (7/8610) (Başkanlığa geliş
tarihi: 19.06.2012)
70.- Kütahya Milletvekili Alim Işık'ın,
Kütahya ili merkez ve ilçelerine yapılan spor yatırımlarına ilişkin Gençlik ve
Spor Bakanından yazılı soru önergesi (7/8611) (Başkanlığa geliş tarihi:
19.06.2012)
71.- Ankara Milletvekili Aylin
Nazlıaka'nın, Ankara'ya yapılacak spor yatırımlarına ilişkin Gençlik ve Spor
Bakanından yazılı soru önergesi (7/8612) (Başkanlığa geliş tarihi: 19.06.2012)
72.- Tunceli Milletvekili Hüseyin
Aygün'ün, öğrenim kredisi alan öğrenci sayısına ve bu kredilerin geri
ödenmesine ilişkin Gençlik ve Spor Bakanından yazılı soru önergesi (7/8613)
(Başkanlığa geliş tarihi: 20.06.2012)
73.- İstanbul Milletvekili Mustafa
Sezgin Tanrıkulu'nun, GAP Eylem Planı Kapsamında Siirt'te gerçekleştirilen
projelere ilişkin Gıda, Tarım ve Hayvancılık Bakanından yazılı soru önergesi
(7/8614) (Başkanlığa geliş tarihi: 18.06.2012)
74.- İzmir Milletvekili Birgül Ayman
Güler'in, patates üreticilerinin sorunlarına ilişkin Gıda, Tarım ve Hayvancılık
Bakanından yazılı soru önergesi (7/8615) (Başkanlığa geliş tarihi: 19.06.2012)
75.- İstanbul Milletvekili Mustafa
Sezgin Tanrıkulu'nun, 2008-2011 yılları arasında GAP Eylem Planı kapsamında
Batman iline yönelik projelere ilişkin Gıda, Tarım ve Hayvancılık Bakanından
yazılı soru önergesi (7/8616) (Başkanlığa geliş tarihi: 19.06.2012)
76.- Ankara Milletvekili Özcan
Yeniçeri'nin, Denizli'de okullarda dağıtılan sütten zehirlenen öğrencilere
ilişkin Gıda, Tarım ve Hayvancılık Bakanından yazılı soru önergesi (7/8617)
(Başkanlığa geliş tarihi: 19.06.2012)
77.- İstanbul Milletvekili İhsan
Özkes'in, domuz ürünleri içeren yiyecek ve çeşitli eşyalara ilişkin Gıda, Tarım
ve Hayvancılık Bakanından yazılı soru önergesi (7/8618) (Başkanlığa geliş
tarihi: 19.06.2012)
78.- İzmir Milletvekili Rahmi Aşkın
Türeli'nin, Ödemiş'teki patates üreticilerinin mağduriyetine ilişkin Gıda,
Tarım ve Hayvancılık Bakanından yazılı soru önergesi (7/8619) (Başkanlığa geliş
tarihi: 19.06.2012)
79.- Kars Milletvekili Mülkiye
Birtane'nin, Digor Tarım Kredi Kooperatifinin kapatılmasına ilişkin Gıda, Tarım
ve Hayvancılık Bakanından yazılı soru önergesi (7/8620) (Başkanlığa geliş
tarihi: 20.06.2012)
80.- Tekirdağ Milletvekili Emre
Köprülü'nün, Trakya çiftçisinin desteklenmesi konusunda yapılan çalışmalara
ilişkin Gıda, Tarım ve Hayvancılık Bakanından yazılı soru önergesi (7/8621)
(Başkanlığa geliş tarihi: 20.06.2012)
81.- Kütahya Milletvekili Alim Işık'ın,
Esendere Sınır Kapısında hayali ihracaat yapıldığı iddialarına ilişkin Gümrük
ve Ticaret Bakanından yazılı soru önergesi (7/8622) (Başkanlığa geliş tarihi:
19.06.2012)
82.- İstanbul Milletvekili Umut
Oran'ın, göz yaşartıcı bombaların ithalatına ilişkin Gümrük ve Ticaret
Bakanından yazılı soru önergesi (7/8623) (Başkanlığa geliş tarihi: 19.06.2012)
83.- Tokat Milletvekili Orhan
Düzgün'ün, polis memurlarının özlük haklarına ilişkin İçişleri Bakanından
yazılı soru önergesi (7/8624) (Başkanlığa geliş tarihi: 18.06.2012)
84.- Burdur Milletvekili Ramazan Kerim
Özkan'ın, çarşı ve mahalle bekçilerinin özlük haklarına ilişkin İçişleri
Bakanından yazılı soru önergesi (7/8625) (Başkanlığa geliş tarihi: 18.06.2012)
85.- Ankara Milletvekili Özcan
Yeniçeri'nin, Emniyet Genel Müdürlüğü personeline verilen maaş taltiflerine
ilişkin İçişleri Bakanından yazılı soru önergesi (7/8626) (Başkanlığa geliş
tarihi: 19.06.2012)
86.- Kütahya Milletvekili Alim Işık'ın,
geçici ve gönüllü köy korucularının sorunlarına ilişkin İçişleri Bakanından
yazılı soru önergesi (7/8627) (Başkanlığa geliş tarihi: 19.06.2012)
87.- Kütahya Milletvekili Alim Işık'ın,
belde belediyelerinin kapatılacakları gerekçesiyle yeterli miktarda ödenek alamadıkları
ve borçlarını ödeyemedikleri iddialarına ilişkin İçişleri Bakanından yazılı
soru önergesi (7/8628) (Başkanlığa geliş tarihi: 19.06.2012)
88.- Kütahya Milletvekili Alim Işık'ın,
Esendere Sınır Kapısında hayali ticaret yapıldığı iddialarına ilişkin İçişleri
Bakanından yazılı soru önergesi (7/8629) (Başkanlığa geliş tarihi: 19.06.2012)
89.- Ardahan Milletvekili Ensar
Öğüt'ün, Erzurum'da içme suyu ve kanalizasyon şebekesi ihtiyacı ile yeni sokak
ve caddelerin açılmasına ilişkin İçişleri Bakanından yazılı soru önergesi
(7/8630) (Başkanlığa geliş tarihi: 19.06.2012)
90.- İstanbul Milletvekili Umut
Oran'ın, 17 Haziran 2012'de THY uçağında meydana gelen rötarla ilgili iddialara
ilişkin İçişleri Bakanından yazılı soru önergesi (7/8631) (Başkanlığa geliş
tarihi: 19.06.2012)
91.- Ankara Milletvekili Aylin
Nazlıaka'nın, Ankara'da ulaşım sorununa ve yaya güvenliği ile ilgili bir
mahkeme kararının uygulanmadığı iddialarına ilişkin İçişleri Bakanından yazılı
soru önergesi (7/8632) (Başkanlığa geliş tarihi: 19.06.2012)
92.- İstanbul Milletvekili Umut
Oran'ın, biber gazı bombası ve spreyinin kullanımı ile insan sağlığına
etkilerine ilişkin İçişleri Bakanından yazılı soru önergesi (7/8633)
(Başkanlığa geliş tarihi: 19.06.2012)
93.- İstanbul Milletvekili Umut
Oran'ın, Zeytinburnu'nda ve büyükşehir belediyesi sınırları içindeki diğer süs
havuzlarında yaşanan kazalara ilişkin İçişleri Bakanından yazılı soru önergesi
(7/8634) (Başkanlığa geliş tarihi: 19.06.2012)
94.- Bingöl Milletvekili İdris
Baluken'in, Van Belediye Başkanının görevden uzaklaştırılmasına ve 2002'den
bugüne görevden uzaklaştırılan yerel yöneticilere ilişkin İçişleri Bakanından
yazılı soru önergesi (7/8635) (Başkanlığa geliş tarihi: 20.06.2012)
95.- Şanlıurfa Milletvekili İbrahim
Binici'nin, Fatih'te polislerin bir kişiye şiddet uygulamasına ve işkence ve
kötü muameleyle mücadeleye ilişkin İçişleri Bakanından yazılı soru önergesi
(7/8636) (Başkanlığa geliş tarihi: 20.06.2012)
96.- Ağrı Milletvekili Halil Aksoy'un,
Fatih'te polislerin bir kişiye şiddet uygulamasına ve işkence ve kötü
muameleyle mücadeleye ilişkin İçişleri Bakanından yazılı soru önergesi (7/8637)
(Başkanlığa geliş tarihi: 20.06.2012)
97.- İstanbul Milletvekili Celal
Dinçer'in, Pendik'te özel bir hastanenin park ve bahçe düzenlemesi ile
otoparkının asfaltlanmasında belediyenin malzeme ve makinelerinin kullanıldığı
iddialarına ilişkin İçişleri Bakanından yazılı soru önergesi (7/8638) (Başkanlığa
geliş tarihi: 20.06.2012)
98.- İstanbul Milletvekili Sedef
Küçük'ün, Fatih'te polislerin bir kişiye şiddet uygulamasına ve işkence ve kötü
muameleyle mücadeleye ilişkin İçişleri Bakanından yazılı soru önergesi (7/8639)
(Başkanlığa geliş tarihi: 20.06.2012)
99.- Ankara Milletvekili Özcan
Yeniçeri'nin, 2002-2012 yılları arasındaki özelleştirmelere ilişkin Maliye
Bakanından yazılı soru önergesi (7/8640) (Başkanlığa geliş tarihi: 19.06.2012)
100.- Kütahya Milletvekili Alim
Işık'ın, Esendere Sınır Kapısında hayali ihracaat yapıldığı iddialarına ilişkin
Maliye Bakanından yazılı soru önergesi (7/8641) (Başkanlığa geliş tarihi:
19.06.2012)
101.- İstanbul Milletvekili Melda
Onur'un, Karasu-2 HES baraj gölü ortasında kalan trafo direklerine ilişkin
Maliye Bakanından yazılı soru önergesi (7/8642) (Başkanlığa geliş tarihi:
19.06.2012)
102.- Uşak Milletvekili Dilek Akagün
Yılmaz'ın, memurlardan kesilen gelir vergisinin oranın arttırılmasına ilişkin
Maliye Bakanından yazılı soru önergesi (7/8643) (Başkanlığa geliş tarihi:
20.06.2012)
103.- Mersin Milletvekili Ali Rıza
Öztürk'ün, öğretmen açığına ve atamalarına ilişkin Milli Eğitim Bakanından
yazılı soru önergesi (7/8644) (Başkanlığa geliş tarihi: 18.06.2012)
104.- Mersin Milletvekili Ali Rıza
Öztürk'ün, 2003 yılından itibaren açılan ve bakım onarımı yapılan okullara
ilişkin Milli Eğitim Bakanından yazılı
soru önergesi (7/8645) (Başkanlığa geliş tarihi: 18.06.2012)
105.- Mersin Milletvekili Ali Rıza
Öztürk'ün, öğretmen sayısına ve öğretmenlerin bazı sorunlarına ilişkin Milli Eğitim Bakanından yazılı soru önergesi
(7/8646) (Başkanlığa geliş tarihi: 18.06.2012)
106.- Ankara Milletvekili Özcan
Yeniçeri'nin, Milli Eğitim Bakanlığı önündeki Başöğretmen Atatürk Anıtına
ilişkin Milli Eğitim Bakanından yazılı
soru önergesi (7/8647) (Başkanlığa geliş tarihi: 19.06.2012)
107.- Ankara Milletvekili Özcan
Yeniçeri'nin, okullara verilen kaynak miktarına ve okul aile birliklerinin
gelirlerine ilişkin Milli Eğitim
Bakanından yazılı soru önergesi (7/8648) (Başkanlığa geliş tarihi: 19.06.2012)
108.- Kütahya Milletvekili Alim
Işık'ın, 12 yıllık zorunlu eğitim sisteminde okulların durumuna ve alt yapı
yetersizliklerine ilişkin Milli Eğitim
Bakanından yazılı soru önergesi (7/8649) (Başkanlığa geliş tarihi: 19.06.2012)
109.- Kütahya Milletvekili Alim
Işık'ın, yeni eğitim sisteminde okullarda görev yapacak öğretmen ve diğer
personel açıklarının giderilmesine yönelik çalışmalara ilişkin Milli Eğitim Bakanından yazılı soru önergesi
(7/8650) (Başkanlığa geliş tarihi: 19.06.2012)
110.- Ardahan Milletvekili Ensar
Öğüt'ün, Erzurum'daki okulların kitap ihtiyacına ilişkin Milli Eğitim
Bakanından yazılı soru önergesi (7/8651) (Başkanlığa geliş tarihi: 19.06.2012)
111.- İstanbul Milletvekili Mahmut
Tanal'ın, okullarda dağıtılan süt nedeniyle Ankara İl Gıda ve Tarım
Müdürlüğünün okullara uyarı yazısı gönderdiği iddialarına ilişkin Milli Eğitim Bakanından yazılı soru önergesi
(7/8652) (Başkanlığa geliş tarihi: 19.06.2012)
112.- Kırklareli Milletvekili Turgut
Dibek'in, yeni eğitim sistemi kapsamında Kırklareli'ndeki okulların durumuna
ilişkin Milli Eğitim Bakanından yazılı
soru önergesi (7/8653) (Başkanlığa geliş tarihi: 19.06.2012)
113.- Ardahan Milletvekili Ensar
Öğüt'ün, Erzurum'da taşımalı eğitim uygulamasına ve öğretmen atamalarına
ilişkin Milli Eğitim Bakanından yazılı
soru önergesi (7/8654) (Başkanlığa geliş tarihi: 19.06.2012)
114.- Manisa Milletvekili Sakine Öz'ün,
yeni eğitim sistemine göre dönüştürülecek okullara ilişkin Milli Eğitim Bakanından yazılı soru önergesi
(7/8655) (Başkanlığa geliş tarihi: 20.06.2012)
115.- Hakkari Milletvekili Adil
Kurt'un, uzun menzilli hava ve füze savunma sistemi alınacağı iddiasına ve
silahlanma harcamalarına ilişkin Milli
Savunma Bakanından yazılı soru önergesi (7/8656) (Başkanlığa geliş tarihi:
18.06.2012)
116.- Van Milletvekili Nazmi Gür'ün, 29
yaşını dolduran üniversite öğrencilerinin askere çağırılmasına ilişkin Milli Savunma Bakanından yazılı soru önergesi
(7/8657) (Başkanlığa geliş tarihi: 19.06.2012)
117.- Ardahan Milletvekili Ensar
Öğüt'ün, Tekirdağ'da askerlik yaparken
vefat eden bir kişinin şehit sayılmasına ilişkin Milli Savunma Bakanından
yazılı soru önergesi (7/8658) (Başkanlığa geliş tarihi: 20.06.2012)
118.- Ankara Milletvekili Özcan
Yeniçeri'nin, aile başına düşen çocuk sayısı ile doğum ve bebek ölüm oranlarına
ilişkin Sağlık Bakanından yazılı soru önergesi (7/8659) (Başkanlığa geliş
tarihi: 19.06.2012)
119.- Ardahan Milletvekili Ensar
Öğüt'ün, Erzurum'da sağlık ocağı ve sağlık personeli ihtiyacına ilişkin Sağlık
Bakanından yazılı soru önergesi (7/8660) (Başkanlığa geliş tarihi: 19.06.2012)
120.- İstanbul Milletvekili Umut
Oran'ın, göz yaşartıcı bombaların etkilerine ilişkin Sağlık Bakanından yazılı
soru önergesi (7/8661) (Başkanlığa geliş tarihi: 19.06.2012)
121.- Ankara Milletvekili Gülsün
Bilgehan'ın, Bakanlık tarafından tıbbi tahlil laboratuvarlarına gönderilen bir
genelgeye ilişkin Sağlık Bakanından
yazılı soru önergesi (7/8662) (Başkanlığa geliş tarihi: 19.06.2012)
122.- Ankara Milletvekili Aylin
Nazlıaka'nın, Bakanlık tarafından tıbbi tahlil laboratuvarlarına gönderilen bir
genelgeye ilişkin Sağlık Bakanından yazılı soru önergesi (7/8663) (Başkanlığa
geliş tarihi: 20.06.2012)
123.- Giresun Milletvekili Selahattin
Karaahmetoğlu'nun, sızdırmazlık raporu olan LPG'li araçların yeniden muayeneye
tabi tutulmasına ilişkin Ulaştırma, Denizcilik ve Haberleşme Bakanından yazılı
soru önergesi (7/8664) (Başkanlığa geliş tarihi: 18.06.2012)
124.- Iğdır Milletvekili Pervin
Buldan'ın, ülkemizde yaşanan trafik kazalarına ve alınan önlemlere ilişkin
Ulaştırma, Denizcilik ve Haberleşme Bakanından yazılı soru önergesi (7/8665)
(Başkanlığa geliş tarihi: 19.06.2012)
125.- Çanakkale Milletvekili Mustafa
Serdar Soydan'ın, Çanakkale ve ilçelerindeki bölünmüş yol çalışmalarının
tamamlanmasına ilişkin Ulaştırma, Denizcilik ve Haberleşme Bakanından yazılı
soru önergesi (7/8666) (Başkanlığa geliş tarihi: 19.06.2012)
126.- Balıkesir Milletvekili Ahmet
Duran Bulut'un, Savaştepe-Soma ve Balıkesir arasındaki yolların yapımına
ilişkin Ulaştırma, Denizcilik ve Haberleşme Bakanından yazılı soru önergesi
(7/8667) (Başkanlığa geliş tarihi: 19.06.2012)
127.- İstanbul Milletvekili Haluk
Eyidoğan'ın, İstanbul'daki ulaşım sorununa ve deniz ulaşımının kapasitesinin
arttırılmasına ilişkin Ulaştırma, Denizcilik ve Haberleşme Bakanından yazılı
soru önergesi (7/8668) (Başkanlığa geliş tarihi: 20.06.2012)
128.- İzmir Milletvekili Rahmi Aşkın
Türeli'nin, basın mensuplarının çeşitli sorunlarına ilişkin Başbakan Yardımcısından (Bülent Arınç) yazılı
soru önergesi (7/8669) (Başkanlığa geliş tarihi: 18.06.2012)
129.- Elazığ Milletvekili Enver
Erdem'in, kamuya açık bina ve alanların özürlülerin kullanımına uygun hale
getirilmesine ilişkin Aile ve Sosyal Politikalar Bakanından yazılı soru
önergesi (7/8670) (Başkanlığa geliş tarihi: 19.06.2012)
130.- Manisa Milletvekili Sakine Öz'ün,
Soma Elektrik Üretim A.Ş.'de hizmet veren bir özel güvenlik firmasının işçilere
yönelik bir uygulamasına ilişkin Çalışma ve Sosyal Güvenlik Bakanından yazılı
soru önergesi (7/8671) (Başkanlığa geliş tarihi: 19.06.2012)
131.- Denizli Milletvekili Adnan
Keskin'in, Dalaman Çayı'nın ıslah çalışmalarına ilişkin Orman ve Su İşleri
Bakanından yazılı soru önergesi (7/8672) (Başkanlığa geliş tarihi: 20.06.2012)
132.- İzmir Milletvekili Rahmi Aşkın
Türeli'nin, yazlık konutların turizme kazandırılmasına ilişkin Kültür ve Turizm
Bakanından yazılı soru önergesi (7/8673) (Başkanlığa geliş tarihi: 18.06.2012)
133.- İstanbul
Milletvekili Osman Oktay Ekşi'nin, Genelkurmay Başkanlığının akreditasyon
uygulamasına ilişkin Başbakandan yazılı soru önergesi (7/8674) (Başkanlığa
geliş tarihi: 21.06.2012)
134.- Uşak
Milletvekili Dilek Akagün Yılmaz'ın, Atatürk'ün vasiyetinin açıklanmasına
ilişkin Başbakandan yazılı soru önergesi (7/8675) (Başkanlığa geliş tarihi:
21.06.2012)
135.- İstanbul
Milletvekili Umut Oran'ın, ABD ziyaretleri öncesinde büyük çaplı terör
saldırılarının gerçekleştirilmesine ilişkin Başbakandan yazılı soru önergesi
(7/8676) (Başkanlığa geliş tarihi: 21.06.2012)
136.- İstanbul
Milletvekili İhsan Özkes'in, 2000 yılından günümüze yapılan camilerin ruhsat ve
projelerine ilişkin Başbakandan yazılı soru önergesi (7/8677) (Başkanlığa geliş
tarihi: 21.06.2012)
137.- İstanbul
Milletvekili İhsan Özkes’in, Mersin Tahtalı Camii'nin onarımına ilişkin
Başbakandan yazılı soru önergesi (7/8678) (Başkanlığa geliş tarihi: 21.06.2012)
138.- Burdur
Milletvekili Ramazan Kerim Özkan'ın, Gıda, Tarım ve Hayvancılık Bakanlığı
bürokratlarının çoğunluğunun vekaleten görev yapmasına ilişkin Başbakandan
yazılı soru önergesi (7/8679) (Başkanlığa geliş tarihi: 21.06.2012)
139.- İstanbul
Milletvekili İhsan Özkes'in, 2002-2012 yılları arasında hacca misafir olarak
gidenlere ilişkin Başbakandan yazılı soru önergesi (7/8680) (Başkanlığa geliş
tarihi: 21.06.2012)
140.- İstanbul
Milletvekili Osman Oktay Ekşi'nin, PKK tarafından gerçekleştirilen karakol
baskını olaylarına ilişkin Başbakandan yazılı soru önergesi (7/8681)
(Başkanlığa geliş tarihi: 21.06.2012)
141.- Aydın
Milletvekili Metin Lütfi Baydar'ın, Suriyeli muhaliflere gönderilen silahlarla
ilgili iddialara ilişkin Başbakandan yazılı soru önergesi (7/8682) (Başkanlığa
geliş tarihi: 21.06.2012)
142.- Aydın
Milletvekili Metin Lütfi Baydar'ın, kamu kurumlarında radyasyon yayan bir
granit çeşidinin kullanıldığı iddialarına ilişkin Başbakandan yazılı soru
önergesi (7/8683) (Başkanlığa geliş tarihi: 21.06.2012)
143.- Aydın
Milletvekili Metin Lütfi Baydar'ın, Yüksekova'da yapılan terör saldırısına
ilişkin Başbakandan yazılı soru önergesi (7/8684) (Başkanlığa geliş tarihi:
21.06.2012)
144.- İstanbul
Milletvekli Osman Oktay Ekşi'nin, harp okullarında ve akademilerinde gerilla
tipi savaş eğitimi verilip verilmediğine ilişkin Başbakandan yazılı soru
önergesi (7/8685) (Başkanlığa geliş tarihi: 21.06.2012)
145.- Aydın
Milletvekili Metin Lütfi Baydar'ın, 2002-2012 yılları arasında şehit olan ve
yaralanan asker sayısına ilişkin Başbakandan yazılı soru önergesi (7/8686)
(Başkanlığa geliş tarihi: 21.06.2012)
146.- İstanbul
Milletvekili Mahmut Tanal'ın, Şanlıurfa Adli Tıp Şube Müdürlüğünün
yeterliliğine ilişkin Adalet Bakanından yazılı soru önergesi (7/8687)
(Başkanlığa geliş tarihi: 21.06.2012)
147.- Manisa
Milletvekili Özgür Özel'in, ülkemizdeki F tipi cezaevi sayısına ve bu
cezaevleri ile ilgili bazı iddialara ilişkin Adalet Bakanından yazılı soru
önergesi (7/8688) (Başkanlığa geliş tarihi: 21.06.2012)
148.- Sivas
Milletvekili Malik Ecder Özdemir'in, Van'da deprem sonucu zarar gören bir
cezaevinden kaçan mahkumlara ilişkin Adalet Bakanından yazılı soru önergesi
(7/8689) (Başkanlığa geliş tarihi: 21.06.2012)
149.- Malatya
Milletvekili Veli Ağbaba'nın, Malatya'nın bazı ilçelerinde adliye binalarının
kapatılmasının yol açacağı sorunlara ilişkin Adalet Bakanından yazılı soru
önergesi (7/8690) (Başkanlığa geliş tarihi: 21.06.2012)
150.- Aydın
Milletvekili Metin Lütfi Baydar'ın, cezaevlerinde çıkan isyanlara ve
cezaevlerinin fiziki şartlarına ilişkin Adalet Bakanından yazılı soru önergesi
(7/8691) (Başkanlığa geliş tarihi: 21.06.2012)
151.- Bolu
Milletvekili Tanju Özcan'ın, Bolu'daki iş kazalarına ilişkin Çalışma ve Sosyal
Güvenlik Bakanından yazılı soru önergesi (7/8692) (Başkanlığa geliş tarihi:
21.06.2012)
152.- Bursa
Milletvekili Sena Kaleli'nin, ülkemizde iş sağlığı ve güvenliğine ilişkin
Çalışma ve Sosyal Güvenlik Bakanından yazılı soru önergesi (7/8693) (Başkanlığa
geliş tarihi: 21.06.2012)
153.- Aydın
Milletvekili Metin Lütfi Baydar'ın, 2002-2012 yılları arasında seyahat firması
çalışanlarının fazla çalıştırılma gerekçesiyle yaptığı şikayetlere ilişkin
Çalışma ve Sosyal Güvenlik Bakanından yazılı soru önergesi (7/8694) (Başkanlığa
geliş tarihi: 21.06.2012)
154.- İzmir
Milletvekili Musa Çam'ın, Karaburun'da inşa edilen rüzgar enerjisi
türbinlerinin bölgeye etkilerine ilişkin Çevre ve Şehircilik Bakanından yazılı
soru önergesi (7/8695) (Başkanlığa geliş tarihi: 21.06.2012)
155.- İstanbul
Milletvekili Umut Oran'ın, Esenyurt'un plan notu tadilatı hakkında raporun
kabulüne ve kaçak yapılarla mücadeleye ilişkin Çevre ve Şehircilik Bakanından
yazılı soru önergesi (7/8696) (Başkanlığa geliş tarihi: 21.06.2012)
156.- İstanbul
Milletvekili Mustafa Sezgin Tanrıkulu'nun, Şanlıurfa'da tarım ve hayvancılıkla
ilgili yapı ruhsatı müraacatlarına ilişkin Çevre ve Şehircilik Bakanından
yazılı soru önergesi (7/8697) (Başkanlığa geliş tarihi: 21.06.2012)
157.- Kırklareli
Milletvekili Turgut Dibek'in, pehlivan cinsi buğday üreticisinin mağduriyetine
ilişkin Gıda, Tarım ve Hayvancılık Bakanından yazılı soru önergesi (7/8698)
(Başkanlığa geliş tarihi: 21.06.2012)
158.- Burdur
Milletvekili Ramazan Kerim Özkan'ın, büyükbaş hayvanları küpeleme uygulamasının
kaçakçılığı artıracağı ve yerli üreticiyi mağdur edeceği iddiasına ilişkin
Gıda, Tarım ve Hayvancılık Bakanından yazılı soru önergesi (7/8699) (Başkanlığa
geliş tarihi: 21.06.2012)
159.- İstanbul
Milletvekili Mustafa Sezgin Tanrıkulu'nun, GAP Eylem Planı kapsamında süt
sığırcılığı işletmesi yatırımları için yapılan müracaatlara ilişkin Gıda, Tarım
ve Hayvancılık Bakanından yazılı soru önergesi (7/8700) (Başkanlığa geliş
tarihi: 21.06.2012)
160.- Şırnak
Milletvekili Hasip Kaplan'ın, emniyet görevlilerinin orantısız güç kullanımına
ve Fatih'te meydana gelen bir olaya ilişkin İçişleri Bakanından yazılı soru
önergesi (7/8701) (Başkanlığa geliş tarihi: 21.06.2012)
161.- İstanbul
Milletvekili Ali Özgündüz'ün, çipli pasaport ihalesine ilişkin İçişleri
Bakanından yazılı soru önergesi (7/8702) (Başkanlığa geliş tarihi: 21.06.2012)
162.- İstanbul
Milletvekili Umut Oran'ın, Fatih'te polislerin bir kişiye şiddet uygulamasına
ve işkence ile kötü muameleyle mücadeleye ilişkin İçişleri Bakanından yazılı
soru önergesi (7/8703) (Başkanlığa geliş tarihi: 21.06.2012)
163.- Manisa
Milletvekili Özgür Özel'in, 2000-2012 yılları arasında gözaltına alınan
kişilere ilişkin İçişleri Bakanından
yazılı soru önergesi (7/8704) (Başkanlığa geliş tarihi: 21.06.2012)
164.- İstanbul
Milletvekili Mustafa Sezgin Tanrıkulu'nun, Fatih'te polis tarafından bir
vatandaşa şiddet uygulanmasına ilişkin
İçişleri Bakanından yazılı soru önergesi (7/8705) (Başkanlığa geliş tarihi:
21.06.2012)
165.- İstanbul
Milletvekili Mustafa Sezgin Tanrıkulu'nun, kolluk güçlerinin vatandaşlara
şiddet uygulamasına ilişkin İçişleri Bakanından yazılı soru önergesi (7/8706)
(Başkanlığa geliş tarihi: 21.06.2012)
166.- Aydın
Milletvekili Metin Lütfi Baydar'ın, seyahat firmalarının neden olduğu kazalara
ve denetimine ilişkin İçişleri Bakanından yazılı soru önergesi (7/8707)
(Başkanlığa geliş tarihi: 21.06.2012)
167.- Aydın
Milletvekili Metin Lütfi Baydar'ın, trafik kazalarında ölen veya yaralanan
tarım işçilerine ilişkin İçişleri Bakanından yazılı soru önergesi (7/8708)
(Başkanlığa geliş tarihi: 21.06.2012)
168.- Adana
Milletvekili Ümit Özgümüş'ün, Çukurova Kalkınma Ajansı tarafından destek
verilen projelere ilişkin Kalkınma Bakanından yazılı soru önergesi (7/8709)
(Başkanlığa geliş tarihi: 21.06.2012)
169.- Adana
Milletvekili Ümit Özgümüş'ün, Çukurova Kalkınma Ajansında görevden ayrılan bazı
personele ilişkin Kalkınma Bakanından yazılı soru önergesi (7/8710) (Başkanlığa
geliş tarihi: 21.06.2012)
170.- Adana
Milletvekili Ümit Özgümüş'ün, Çukurova Kalkınma Ajansı tarafından desteklenecek
projeleri değerlendiren kişilere ilişkin Kalkınma Bakanından yazılı soru
önergesi (7/8711) (Başkanlığa geliş tarihi: 21.06.2012)
171.- Edirne
Milletvekili Recep Gürkan'ın, etüt ve beslenme uygulamalı okullara ilişkin
Milli Eğitim Bakanından yazılı soru önergesi (7/8712) (Başkanlığa geliş tarihi:
21.06.2012)
172.- Edirne
Milletvekili Recep Gürkan'ın, Fethiye'de bir lisenin depo temizliği sırasında
çöpe atılan eşyalarla ilgili bazı iddialara ilişkin Milli Eğitim Bakanından
yazılı soru önergesi (7/8713) (Başkanlığa geliş tarihi: 21.06.2012)
173.- Manisa
Milletvekili Özgür Özel'in, eğitim sisteminde yapılan değişikliklerin var olan
öğretmen açığını artıracağı iddialarına ilişkin Milli Eğitim Bakanından yazılı
soru önergesi (7/8714) (Başkanlığa geliş tarihi: 21.06.2012)
174.- Aydın
Milletvekili Metin Lütfi Baydar'ın, bir vakıfla işbirliği yapılarak verilecek
Osmanlı Türkçesi ile Kuran-ı Kerim kurslarına ilişkin Milli Eğitim Bakanından
yazılı soru önergesi (7/8715) (Başkanlığa geliş tarihi: 21.06.2012)
175.- Muğla
Milletvekili Ömer Süha Aldan'ın, Bodrum'da öğretmenlerin geçirdiği çeşitli
soruşturmalara ilişkin Milli Eğitim Bakanından yazılı soru önergesi (7/8716)
(Başkanlığa geliş tarihi: 21.06.2012)
176.- Ordu
Milletvekili İdris Yıldız'ın, sınır karakollarının yenilenmesine ilişkin Milli
Savunma Bakanından yazılı soru önergesi (7/8717) (Başkanlığa geliş tarihi:
21.06.2012)
177.- Aydın
Milletvekili Metin Lütfi Baydar'ın, Bakanlık tarafından gerçekleştirilen
hücumbot ihalesine ilişkin Milli Savunma Bakanından yazılı soru önergesi
(7/8718) (Başkanlığa geliş tarihi: 21.06.2012)
178.- Aydın
Milletvekili Metin Lütfi Baydar'ın, ülkemize kurulması düşünülen uzun menzilli
füze savunma sistemine ilişkin Milli Savunma Bakanından yazılı soru önergesi
(7/8719) (Başkanlığa geliş tarihi: 21.06.2012)
179.- İstanbul
Milletvekili Umut Oran'ın, İstanbul'da denize girilebilecek bölgelere ve deniz
suyu tahlillerine ilişkin Orman ve Su İşleri Bakanından yazılı soru önergesi
(7/8720) (Başkanlığa geliş tarihi: 21.06.2012)
180.- Aydın
Milletvekili Metin Lütfi Baydar'ın, ülkemizdeki yangın söndürme uçaklarıyla
ilgili verilere ilişkin Orman ve Su İşleri Bakanından yazılı soru önergesi
(7/8721) (Başkanlığa geliş tarihi: 21.06.2012)
181.- İstanbul
Milletvekili Umut Oran'ın, Karayolları Genel Müdürünün bir açıklamasına ilişkin
Ulaştırma, Denizcilik ve Haberleşme Bakanından yazılı soru önergesi (7/8722)
(Başkanlığa geliş tarihi: 21.06.2012)
182.- Aydın
Milletvekili Metin Lütfi Baydar'ın, PTT Genel Müdürlüğü tarafından basılan
faaliyet raporuna ilişkin Ulaştırma, Denizcilik ve Haberleşme Bakanından yazılı
soru önergesi (7/8723) (Başkanlığa geliş tarihi: 21.06.2012)
183.- Aydın
Milletvekili Metin Lütfi Baydar'ın, Yüksekova'da yapılan terör saldırısı ile
ilgili açıklamalarına ilişkin Başbakan Yardımcısından (Bülent Arınç) yazılı
soru önergesi (7/8724) (Başkanlığa geliş tarihi: 21.06.2012)
184.- İstanbul
Milletvekili Ali Özgündüz'ün, çipli pasaport ihalesine ilişkin Başbakan Yardımcısından
(Ali Babacan) yazılı soru önergesi (7/8725) (Başkanlığa geliş tarihi:
21.06.2012)
185.- Van
Milletvekili Nazmi Gür'ün, Başkale'de selden zarar gören vatandaşların
mağduriyetlerinin giderilmesine ilişkin Başbakan Yardımcısından (Beşir Atalay)
yazılı soru önergesi (7/8726) (Başkanlığa geliş tarihi: 21.06.2012)
186.- Aydın
Milletvekili Metin Lütfi Baydar'ın, Oda TV davasında TÜBİTAK'tan bilirkişi
raporunun gelmemesine ilişkin Bilim, Sanayi ve Teknoloji Bakanından yazılı soru
önergesi (7/8727) (Başkanlığa geliş tarihi: 21.06.2012)
187.- Kocaeli
Milletvekili Lütfü Türkkan'ın, Türkiye
Öğrenci Meclisinin taleplerine ilgisiz kalındığı iddiasına ilişkin TBMM
Başkanından yazılı soru önergesi (7/8728) (Başkanlığa geliş tarihi: 22.06.2012)

Meclis
Araştırması Önergeleri
1.- Tokat Milletvekili Reşat Doğru ve
22 Milletvekilinin, Tokat ilinin sorunlarının araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergesi (10/346) (Başkanlığa geliş tarihi: 30/11/2011)
2.- Denizli Milletvekili Emin Haluk
Ayhan ve 20 Milletvekilinin, yaşlıların sorunlarının araştırılarak alınması
gereken önlemlerin belirlenmesi amacıyla bir Meclis araştırması açılmasına
ilişkin önergesi (10/347) (Başkanlığa geliş tarihi: (30/11/2011)
3.- Eskişehir Milletvekili Bedii Süheyl
Batum ve 30 Milletvekilinin, TRT yayınlarının tarafsızlığının araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergesi (10/348) (Başkanlığa geliş tarihi: 30/11/2011)

02 Temmuz 2012 Pazartesi
BİRİNCİ
OTURUM
Açılma
Saati: 14.04
BAŞKAN:
Başkan Vekili Şükran Güldal MUMCU
KÂTİP
ÜYELER: Fatih ŞAHİN (Ankara), Mustafa HAMARAT (Ordu)

BAŞKAN – Sayın milletvekilleri, Türkiye
Büyük Millet Meclisinin 130'uncu Birleşimini açıyorum.
Toplantı yeter sayısı vardır,
görüşmelere başlıyoruz. 
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Niğde İnönü İlköğretim
Okulunun adının kaldırılması hakkında söz isteyen Niğde Milletvekili Doğan
Şafak’a aittir. 
Buyurunuz Sayın Şafak. (CHP
sıralarından alkışlar)
IV.-
GÜNDEM DIŞI KONUŞMALAR
A)
Milletvekillerinin Gündem Dışı
Konuşmaları
1.-
Niğde Milletvekili Doğan Şafak’ın, Niğde İnönü İlköğretim Okulunun adının
kaldırılmasına ilişkin gündem dışı konuşması
DOĞAN ŞAFAK (Niğde) – Teşekkür ederim
Sayın Başkan.
Sayın Başkan, değerli milletvekilleri;
Niğde İnönü İlköğretim Okulunun adının kaldırılması nedeniyle, şahsım adına
gündem dışı söz almış bulunmaktayım. 
AKP Hükûmetinin cumhuriyetle, Türkiye
tarihini yazan Atatürk ve İsmet İnönü’yle nasıl uğraştığını örneklerle
anlatacağım.
Millî Eğitim Bakanlığı yetkilileri,
“Atatürk” ve “İnönü” adının okullardan kaldırılması konusunda Bakanlık olarak
resmî bir emirlerinin olmadığını, her ilde hangi okulun imam-hatip okuluna
dönüştürüleceğine o ilin valiliğinin karar verdiğini söylediler. 
Bakanlık yetkililerinin “Bizim ilgimiz
yok.” demelerine rağmen, İl Millî Eğitim Müdürlüğünün yetkilileri ise imam
hatip ortaokullarına dönüştürülecek okullarla ilgili düzenlemenin Bakanlık Özel
Kalem Müdürlüğünün 9 Mayıs 2012 tarihli Genelgesi’ne göre yapıldığını
belirttiler. 
Ülkemizde her il ve ilçede tarihî
özellikleri olan okullar, “Atatürk” ve “İnönü” ismini taşımaktadır. Bakanlık,
Niğde’de “Atatürk” adını taşıyan ilköğretim okulunu imam-hatip ortaokuluna
dönüştürmüştür. Niğde İnönü İlköğretim Okulunu, velilerin ve halkın tepkilerine
rağmen tamamen ortadan kaldırmıştır. 
İnönü, Birinci Dünya Savaşı’nı vermiş,
cumhuriyeti kurmuş, Atatürk’ün yanında yer almış, yeniden inşa etmiş,
emperyalizme meydan okumuş, ardından İkinci Dünya Savaşı’nı ustalıkla
atlatmıştır. 
O dönemde Alman işgali ihtimaline
karşı, 1943 yılında Arkeoloji Müzesindeki hazineleri Niğde Alaaddin Camisinde
saklamış, Tarsus’ta Churchill’le görüşmeye giderken hazineleri yerinde kontrol
etmiş, çalmamış, çırpmamıştır. Tarihin bu gerçeklerine rağmen, devletin,
hazinesini sakladığı bu cami “İnönü tarafından cami ibadete kapatıldı.”
yalanlarına maruz kalmıştır. 
Bugün ismini okullardan silmeye
çalıştığınız büyük devlet adamı İsmet İnönü’nün on binlerce hizmetinden
birkaçını tarihleriyle saymak isterim: 
1938: Gemlik Suni İpek Fabrikası
açıldı. İzmir Telefon Şirketi yabancılardan satın alındı. Divriği demir
madenleri üretime başladı. Bursa Merinos Fabrikası açıldı. Murgul Bakır
İşletmeleri yabancılardan satın alındı. Eskişehir İspirto Fabrikası açıldı.
İstanbul Elektrik Şirketi yabancılardan satın alındı. Sivas-Erzincan Demir Yolu
açıldı. 
1939: Ergani Bakır İşletmesi hizmete
girdi. Karabük Demir-Çelik Boru Fabrikaları hizmete girdi. İlk Türk denizaltısı
Haliç’te denize indirildi.
1940: Ereğli Kömür İşletmesi kuruldu. 
1941: Niğde Gebere Barajı açıldı. 
1944: İzmit’te gazete ve sigara kâğıdı
fabrikası açıldı. Mersin Limanı hizmete açıldı. Gaziantep Havaalanı açıldı. 
1945: İskenderun Limanı hizmete açıldı.

1946: Ankara Üniversitesi kuruldu. 
1947: Rize Çay Fabrikası hizmete girdi.

1949: Porsuk Barajı açıldı. Sümerbank
Ateş Tuğla Fabrikası Kilyos’ta açıldı. 
Bu hizmetleri yapanların ismini silmeye
çalışanların on yılda neler sattıklarını sadece birkaç örnek vererek açıklamak
istiyorum: 
2003: SEKA Balıkesir İşletmesi satıldı. Tekel
Çankırı Kaya Tuzlası satıldı, Sümerbank Nazilli Fabrikası satıldı. Kuşadası
Limanı satıldı. Trabzon-Dikili Limanı satıldı. 
2004: Eti Bakır İşletmeleri satıldı.
Sümer Holding Bakırköy İşletmesi satıldı. Kütahya Şeker Fabrikası satıldı.
Sümerbank Diyarbakır İşletmesi satıldı. TÜGSAŞ’a ait Gemlik Gübre Sanayii
satıldı. 
2005: Sümerbank Manisa Pamuklu Mensucat
satıldı. SEKA İzmit işletmeleri satıldı, Eti Seydişehir Alüminyum satıldı. 
2006: Erdemir satıldı.
2008: Petkim satıldı. 
Bunlar, sadece birkaç tanesi. 
Değerli milletvekilleri, ülkesini
satmadan bunca hizmetleri yapmış tarihî dehaların isminin silinmesi, ismini
taşıyan okulların kapatılması son derece art niyetli, sinsice yapılmış, utanç
verici bir davranıştır. Tarihinize saygınız yok ise size dilimin söyleyeceği
bir söz yoktur. 
(Mikrofon otomatik cihaz tarafından
kapatıldı)
DOĞAN ŞAFAK (Devamla) – Bir gün gelecek
biz, bu isimleri, silinen yerlere altın harflerle tekrar yazacağız. Bu ülkede
satılan devlet mallarının üstünde kimlerin ismini ne şekilde yazacağımızı çok
iyi biliyoruz.
Hepinize saygılar sunuyorum. (CHP sıralarından alkışlar)
BAŞKAN – Teşekkür ederiz Sayın Şafak.
Gündem dışı ikinci söz, şehit yakınları
ve gazilerin haklarıyla ilgili söz isteyen Konya Milletvekili Mustafa
Kalaycı’ya aittir.
Buyurunuz Sayın Kalaycı. 
2.-
Konya Milletvekili Mustafa Kalaycı’nın, şehit yakınları ve gazilerin
sorunlarına ilişkin gündem dışı konuşması
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum. 
Türk milleti, tarihin her döneminde
istiklal ve istikbalinin muhafazası için hiçbir fedakârlıktan kaçınmamış,
bağrından çıkardığı şehit ve gazilerle kutlu varlığını bu zamana kadar devam
ettirebilmiştir. Şehitlerimiz ve gazilerimiz, milletimizin asırlarca dimdik
ayakta durmasının yegâne dayanakları ve ikamesi olmayan güçleridir. Türk
milletinin yaşaması için canını feda eden şehitlerimize Allah’tan rahmet
diliyorum, kahraman gazilerimizi minnet ve şükran hislerimle anıyorum. 
Türk vatanını bölmeye çalışan hainlere
karşı bayrağımızın yere düşmemesi ve melanetin başarıya ulaşmaması için şehadet
şerbetini içen, uzvunu kaybeden, taşın, toprağın ve barutun arasında gençlik
hayallerini hiç pişmanlık emareleri göstermeden bırakan şehit ve gazilerimiz,
Türk milletine emanet edilmiş manevi değerler olarak her zaman var
olacaklardır. 
Dün ile bugün arasında kurulabilecek
kopmaz maddi ve manevi bağın geleceğe vereceği güç, ancak şehit ve
gazilerimizin kıymetinin bilinmesiyle sağlanabilecektir. 
Değerli milletvekilleri, şehit
yakınları ile gazilerimizin yıllardır çözüm bekleyen sorunları bulunmaktadır.
Özlük haklarının iyileştirilmesi, haklarının genişletilmesi ve aralarındaki
adaletsiz ve ayrımcı uygulamaların giderilmesi gerekmektedir. Şehitlerimizin
yakınları ile gazilerimizin geçim sıkıntısı içinde bulunmaları asla kabul
edilemez. Şehitlerimizin bizlere emaneti olan aileleri ve gazilerimiz namerde
muhtaç edilmemelidir. 
Milliyetçi Hareket Partisi olarak şehit
yakını ve gazilerin sorunlarına çözüm getirilmesi için onlarca kanun teklifi ve
önergeler verdik, sürekli çağrılarda bulunduk ancak AKP Hükûmeti sözler de
vermiş olmasına rağmen, bugüne kadar hep duyarsız kalmıştır. Çok gecikmiş ve
yetersiz de olsa AKP Hükûmeti tarafından hazırlanan tasarı, nihayet cuma günü
itibarıyla Türkiye Büyük Millet Meclisine sunulmuştur. Tasarıda uygulamadaki
bazı eksiklikler giderilmekle birlikte beklentileri karşılamamaktadır. Şehit
yakını ve gazilerin aylıklarında hiçbir artış yapılmamakta, 2’nci iş imkânı çok
sınırlı olarak verilmektedir. Şehitlerimizin yüzde 68’ini oluşturan bekâr şehit
ailelerine 2’nci iş hakkı verilmemekte, ayrım yapılmaktadır. 
Bu tasarının komisyonlarda görüşülüp
Genel Kurula gelmesi zaman alacak, görülen o ki tatil sonrasına bırakılacak.
Bizim Milliyetçi Hareket Partisi olarak teklifimiz, daha önce de açıkladığımız
üzere, bugün görüşmelerine devam edeceğimiz torba kanun teklifinde verilecek
ortak önergelerle, hiç olmazsa, öncelikli olarak beklenen konuların kabul
edilerek uygulamaya hemen konulmasıdır. 
Bu kapsamda, şehit yakınları ile
gazilerin aylıklarının iyileştirilmesi, maluliyet zam oranlarının artırılması,
şehit yakınları ile gazilerin tamamına 2’nci iş imkânı ve feragat hakkı
verilmesi, şehitlerin ve vefatı hâlinde gazilerin anne ve babasına ayrı ayrı
olmak üzere en az asgari ücret tutarında aylık bağlanması, Devlet Övünç
Madalyası verilenlere şeref aylığı bağlanması, malul gazilerimizden çalışanlara
üç bin altı yüz gün prim gün sayısını doldurmaları hâlinde yaşlılık aylığı
bağlanması; vazife ve harp malullerinin kullandıkları her türlü ortez, protez,
araç-gereç ile ilaç ve tıbbi malzemenin hiçbir kısıtlama olmaksızın ve katılım
payı alınmaksızın karşılanması; şeref aylığının hiçbir şarta bağlı olmaksızın
eksiksiz ve tam olarak ödenmesi, vazife malullerine de faizsiz konut kredisi
hakkı tanınması gibi belli başlı hususların torba kanuna konulması mümkündür.
Diğer eksiklik ve sorunları da Meclis açıldığında görüşülecek tasarıyla çözüme
kavuşturabiliriz. 
Gelin, oy birliğiyle bu konuları bugün
torba kanuna dâhil edelim, bu onuru hep birlikte yaşayalım. Şehitlerimizin
emanetlerine ve gazilerimize hep beraber sahip çıkalım. Gazisini tanımayan,
şehidini hatırlamayan, tarihini bilmeyen ve millî kimliğini terk eden bir
milletin bağımsız ve şerefli bir hayatı olduğuna “tarih” denen ibretlik süreç
henüz tanıklık etmemiştir.
Teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ediyoruz Sayın
Kalaycı.
Gündeme geçmeden önce, sisteme girmiş
sayın milletvekillerimize İç Tüzük 60’a göre birer dakika söz vereceğim.
Sayın Fırat, buyurunuz.
V.-
AÇIKLAMALAR
1.-
Adıyaman Milletvekili Salih Fırat’ın, Sivas katliamının 19’uncu yıl dönümüne
ilişkin açıklaması
SALİH FIRAT (Adıyaman) – Sayın Başkan,
bugün Sivas katliamının 19’uncu yıl dönümü. Katliamı yapanları lanetle
kınıyorum, aynı zamanda katliamın üstünü kapatanları da lanetle kınıyorum. 
Adıyaman’ın Yenimahalle’sinde 700
öğrencinin okuduğu Tekel İlköğretim Okulu imam-hatip ortaokuluna
dönüştürülmüştür. Adıyaman’ın Yenimahalle’si ağırlıklı olarak Alevi
yurttaşlarımızın oturduğu bir mahalledir. Dolayısıyla, bu kararın tekrar
düzeltilmesini istiyorum.
Saygılar sunuyorum.
BAŞKAN – Teşekkür ederiz Sayın Fırat.
Sayın Özkan…
2.-
Burdur Milletvekili Ramazan Kerim Özkan’ın, Burdur’un Çavdır ve Ağlasun
ilçelerinin adliyelerinin kapatılmasına ilişkin açıklaması
RAMAZAN KERİM ÖZKAN (Burdur) – Teşekkür
ederim Sayın Başkan.
Kapatılan yüz iki ilçe adliyesi
arasında Burdur’un Çavdır ve Ağlasun ilçeleri de vardır. Tasarruf tedbirleri
söyleniyor, hâkim ve savcıların performansı bahane ediliyor. Bakan yardımcıları
atanırken, şaşaalı açılışlar, kapanışlar yapılırken, sıfır makam arabaları
alınırken tasarruf tedbirleri akla gelmiyor. Hani nerede kaldı yerinden
yönetim, nerede kaldı vatandaşa hizmet? Bir ilçe, kaymakamlığı, adliyesi, mal
müdürlüğü, emniyeti, ilçe tarım müdürlüğü, nüfus müdürlüğü ve jandarmasıyla bir
bütündür. Âdeta şu anda yapılan işlemle “Hamamı var kurnası yok, davulu var
zurnası yok.” hâle getirildi ilçeler.Bunu kınıyor, bu karardan bir an önce
vazgeçilmesini talep ediyorum. 
Teşekkür ederim. 
BAŞKAN – Teşekkür ederiz Sayın Özkan.
Sayın Atıcı…
3.-
Mersin Milletvekili Aytuğ Atıcı’nın, Sivas katliamına ve Mersin ili Tarsus
ilçesi Yenice beldesinde cemevine kin dolu yazılar yazılmasına ilişkin
açıklaması
AYTUĞ ATICI (Mersin) – Teşekkür ederim
Sayın Başkan. 
Sayın Başkan, bugün Sivas katliamının
yıl dönümüdür. Biz hâlâ Sivas’ın ateşini hissederken, hâlâ acıyı yüreğimizden
silmemişken, Başbakanın yaratmaya çalıştığı kindar insanlar, Mersin ili Tarsus
ilçesi Yenice beldesinde Alevi yurttaşlarımızın ibadetlerini gerçekleştirdiği
cemevinin üzerine kin dolu yazılar yazmışlardır. İçişleri Bakanlığını derhâl
göreve davet ediyorum, bu olaya el koymasını istiyorum ve Başbakanı da kin ve
nefret dolu söylemlerden uzak durmaya davet ediyorum. 
BAŞKAN – Teşekkür ederiz Sayın Atıcı. 
Sayın Çelebi…
4.-
İstanbul Milletvekili Süleyman Çelebi’nin, Sivas katliamının 19’uncu yıl
dönümüne ilişkin açıklaması
SÜLEYMAN ÇELEBİ (İstanbul) –
Teşekkürler Sayın Başkan. 
Bugün Sivas katliamının 19’uncu yıl
dönümü. Hâlen, on dokuz yıl boyunca bu sorun çözülememiştir ve hukuk
katledilmiştir. Bir insanlık suçu vardır. Orada eğer bir menü varsa Madımak
menüsü, insanlık suçudur, katliamdır, cehalettir, hoşgörüsüzlüktür,
hukuksuzluktur, adaletsizliktir. Dün burada adaletsizlik adına yapılanlar bir
kez daha bu adaletsizliği körükleyecektir. Bunların açığa çıkartılmamasını
protesto ediyoruz. Sivas’ı unutmayacağız ve unutturmayacağız. 
Teşekkürler. 
BAŞKAN – Teşekkür ederiz Sayın Çelebi. 
Sayın Özel…
5.-
Manisa Milletvekili Özgür Özel’in, Sivas katliamına ve Genel Kurulun uzun
çalışma saatleri sonrasında basına yansıyan görüntülere ilişkin açıklaması
ÖZGÜR ÖZEL (Manisa) – Çok teşekkür
ederim Sayın Başkan. 
Ben de sözlerime, on dokuz yıl önce
yaşanan büyük katliamı, orada kaybettiğimiz 35 canı ve 2 görevliyi saygıyla ve
rahmetle anarak başlamak istiyorum. 
Yirmi altı saat, yirmi yedi saattir
Genel Kurul salonundayız biz. Çok zorlu bir yasama sürecinin içinden çıktık.
Sinirler çok gerildi zaman zaman ama dün gördüğümüz ve bugün gazetelere
yansıyan bir tablo beni ziyadesiyle üzdü. Özellikle bir tanesi, çok sevdiğim ve
şu anda da Divan Kâtipliği görevini yürüten bir arkadaşımın inanılmaz fevri
tavırları ve tehdit dilini kullanıyor olması. Bir diğeri, Konya Gençlik
Kollarından gelmiş bir AKP milletvekili arkadaşımın inanılmaz bir kin ve
nefretle bir milletvekiline arkasından yumruk atarkenki görüntüleri, genç bir
milletvekili olarak beni son derece üzmüştür. 
Bunların tekrarlanmaması için gençlerin
biraz daha sorumlu ve biraz daha şiddet dilinden ve şiddetten uzak durmalarını
diliyor, saygılar sunuyorum. 
BAŞKAN – Teşekkür ediyoruz Sayın Özel. 
Sayın Gök…
6.-
Ankara Milletvekili Levent Gök’ün, Sivas katliamına ve AK PARTİ Grubunun bu
konuda sessiz kaldığına ilişkin açıklaması
LEVENT GÖK (Ankara) – Teşekkür ederim
Sayın Başkan. 
Ben de bundan tam on dokuz yıl önce
Sivas’ta “Cumhuriyet burada kuruldu, burada yıkılacak!”,”Kahrolsun laiklik,
yaşasın şeriat!” sloganları ve haykırışları arasında 33 aydınımızı yakan ve
hâlâ yakalanamayan ve pek çok sanığı aranmasına rağmen, zaman aşımından dolayı
yargılanmaktan kurtulan Sivas davasındaki katliam sanıklarını lanetliyorum
ancak böylesine önemli bir günde İktidarın -bir bakan tarafından- sözlü
sorularımıza cevap verecek cesareti bulup da karşımıza oturmamasını da ayrıca
kınıyorum. Yine AKP Grubundan bir tek kişinin bu konuda söz etmemesini de
ayrıca kınadığımı belirtiyor, hepinize saygılar sunuyorum. 
BAŞKAN – Teşekkür ederiz Sayın Gök. 
Sayın Yüceer…
7.-
Tekirdağ Milletvekili Candan Yüceer’in, Sivas katliamına ve Sivas katliamı
davasının zaman aşımına uğramasına ilişkin açıklaması
CANDAN YÜCEER (Tekirdağ) – Ben de
teşekkür ediyorum Başkan. 
Bugün 2 Temmuz. Bugün, tarihimize kara
bir leke olarak geçen, suçu, günahı olmayan, ilerici, aydın 35 insanımızın
köşede sıkıştırılarak, pusuya düşürülerek diri diri yakılışının,
katledilişinin, her ne kadar unutturulmak istense de bizlerin asla
unutmayacağı, unutturmayacağı Sivas katliamının yıl dönümü. 
Evet, Sivas katliamı gerçekten karanlık
bir gündü ama bu Sivas davasının süreci ve sonucu o günlerden daha karanlık
oldu. Bildiğiniz gibi, 13 Mart günü Sivas davası zaman aşımına uğradı. Bu karar
bütün mağdur yakınlarında ve gerçekten bu acıyı yüreklerinde hisseden, adalet
beklentisi duyan tüm yurttaşlarımızda derin üzüntüye sebep olmuştur. 
Ben o gün sekiz saat boyunca diri diri
yakılan yurttaşlarımızı izleyen, müdahale etmeyen hükûmet görevlilerine, bugün,
bu sanıkları yakalayıp yargının önüne getirmeyen, getirilen sanıkları
tutuklamayıp serbest bırakan…
(Mikrofon otomatik cihaz tarafından
kapatıldı) 
CANDAN YÜCEER (Tekirdağ) - …ve maalesef
zaman aşımına uğratanlara “Yazıklar olsun!” diyorum. 
BAŞKAN – Teşekkür ederiz Sayın Yüceer.
Gündeme geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, okutuyorum.
VI.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.-
Tokat Milletvekili Reşat Doğru ve 22 milletvekilinin, Tokat ilinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/346)
Türkiye Büyük Millet Meclisi
Başkanlığına 
Tokat ili ve ilçelerinde göçün artması
ve son verilere göre ilk sırada yer alması, Tokat ilinin her geçen gün
küçülmesine neden olmaktadır. Göçün nedenlerinin araştırılarak, alınması
gereken tedbirler konusunda, Anayasanın 98. Türkiye Büyük Millet Meclisi İç
Tüzüğü’nün 104 ve 105. maddeleri gereğince Meclis Araştırması açılmasını arz ve
teklif ederiz.
1) Reşat Doğru  (Tokat)
2) Oktay Vural  (İzmir)
3) Mesut Dedeoğlu  (Kahramanmaraş)
4) Emin Çınar  (Kastamonu)
5) Mustafa Erdem  (Ankara)
6) Seyfettin Yılmaz  (Adana)
7) Alim Işık  (Kütahya)
8) Ali Uzunırmak  (Aydın)
9) Atila Kaya  (İstanbul)
10) Muharrem Varlı  (Adana)
11) Celal Adan  (İstanbul)
12) Sümer Oral  (Manisa)
13) Ruhsar Demirel  (Eskişehir)
14) Enver Erdem  (Elâzığ)
15) Adnan Şefik Çirkin  (Hatay)
16) Ali Öz (Mersin)
17) Mehmet Erdoğan  (Muğla)
18) Hasan Hüseyin Türkoğlu  (Osmaniye)
19) Bülent Belen  (Tekirdağ)
20) Mustafa Kalaycı  (Konya)
21) Süleyman Nevzat Korkmaz  (Isparta)
22) Mehmet Günal  (Antalya)
23) Özcan Yeniçeri  (Ankara)
Gerekçe:
Tokat ili İç Anadolu bölgesinin en
güzel illerinden biridir. Ancak her yıl Tokat nüfus kaybediyor. Kan kaybediyor.
Son yapılan TÜİK araştırmaları ve raporlarında ülkemizde göç veren illerin
başında maalesef Tokat ili geliyor.
5 yıl öncesinde sekiz yüz binlerde olan
nüfus, altı yüz binlere düşmüş ve 7 milletvekilliğinden beş milletvekilliğine
inmiştir.
Bunun başlıca nedenlerden birisi
işsizlik, yoksulluk ve fakirliktir. Tarımla uğraşan insanlar zarar etmektedir.
Mazot, ilaç, gübre fiyatları katlanılamayacak durumda çok yüksektir. Bunun
yanında ürün fiyatları da masrafı karşılamamakta ve köylü, çiftçi tarımdan
vazgeçmektedir.
Tokat ilinin bütün ilçelerinde
köylerinde hızlı bir göç başlamıştır. İstanbul başta olmak üzere büyük
şehirlere her gün göç olmakta insanlar ata toprağını terk edip yad ellere
gitmektedir.
Ancak Tokat ili AKP iktidarının her üç
döneminde de bu siyasi partiye çok büyük destek vererek, oyunu artırıp ona
güvenmiştir. Bundan dolayı Tokat ili ile ilgili sorunların acil çözülmesini ve
göçün bitirilmesini istemektedir.
Tokat'ta çiftçi, hayvan üreticisi ve
esnaf çok zor durumdadır. Ülke genelinde olduğu gibi mazot, gübre ilaç
fiyatları düşürülmeli çiftçiye reel manada destek olunmalıdır. Hayvan üreticisi
zor şartlarda üretim yapmış olmasına rağmen, üretimi değerlendirilmemiştir.
Hayvan ithalatından vazgeçilmeli, üretici desteklenmelidir.
Tokat'ta küçük esnaf dükkânını,
işyerini kapatır konuma gelmiştir. Süpermarketler kanunu küçük esnafın lehine
acilen TBMM’de yasalaşmalı, bu insanlar da işsizlik ortamından kurtulmalıdır.
Genç işsizler için Niksar ve Erbaa belediyelerinin öncülüğünde yapılan sokak
atölyeleri, bayanlara yönelik üretimi teşvik edici çalışmalar Tokat ilinin her
tarafında yapılmalı desteklenmelidir.
Tokat merkezde ana yollarda yoğun trafik
sorunu vardır. Çevre yolu acilen bitirilmeli, şehir içi ana yolları gidiş ve
geliş diye ikiye ayrılmalıdır. Tokat-Çamlıbel, Niksar-Tokat, Niksar ve
Reşadiye'yi Ordu iline bağlayan yollar, Zile-Sungurlu arası yol Erbaa, Amasya
yolları acilen bitirilmelidir.
Tokat merkezdeki hastanelerin hepsi
kapanmamalı, eski Recep Yazıcıoğlu hastanesi tam teşekküllü hastane olarak
tekrar açılmalı, diş hastanesi acilen bitirilmelidir.
Son ekonomik krizle beraber Tokat'ta
birçok işyeri kapanmıştır. Teşvik uygulama sıralamasında 3. Bölge olan ilimiz
kara, deniz ve havayolu ulaşımı olan illerle aynı gruptadır. Ayrıca yüksek
teşvik ve çok yüksek teşvik uygulama kapsamında bulunmayan ilimize yatırımcılar
gerekli ilgiyi göstermemektedir. Ayrıca Tokat havaalanı da kapanma durumu ile
karşı karşıyadır. İstanbul bağlantısı olmadığından büyük yatırımcılar
gelmemektedir.
Başta Niksar, Turhal, Zile Organize
Sanayileri olmak üzere Reşadiye ve Yeşilyurt Küçük Sanayi sitelerinin alt
yapısı tamamlanıp, yatırımlara açılmalıdır.
Teşvik sistemi ülkemizin birçok yeri
gibi Tokat için de acil değiştirilmelidir. Büyük göç veren ilimiz, herhalde
teşvik sisteminde gerekli yeri alması gerekir.
Tokat Sigara Fabrikası satılmış ve
kapatılmıştır. Turhal Şeker Fabrikası da aynı akıbete uğramamalıdır. Turhal
Şeker Fabrikasını kapatmayalım. Araştırıp yeni bir sistem bularak açık, faal
halde kalmasını sağlayalım.
Turhal Şeker Fabrikası özelleştirme
kapsamından ya çıkarılmalı, ya da Tokatlılara açık kalmak, çalıştırmak kaydıyla
devredilmelidir.
İlimiz kültür, turizm yönünden zengin
bir bölgededir. Tokat merkez, Danişmentlilerin başkenti Niksar, Sulusaray
Sebastapolis, Pazar Ballıca mağarası, Zile kalesi çok iyi değerlendirilmeli,
teşvik sistemine geçirilmelidir.
Tokat GOP Üniversitesine özel ilgi
gösterilmeli ve öğrencilere yeni imkânlar tanımalıyız. Okulunu bitiren,
binlerce işsiz gencimize iş sahibi yapacak, yeni yeni projeler gündeme
gelmelidir.
Tokat’ta HES projelerinde çok sıkıntı
vardır. Irmaklar üstüne kurulan HES’ler çevreyi bozmakta, çiftçiyi mağdur bırakmaktadır.
Bu konu geniş katılımla araştırma yapılması gereken çok önemli konudur.
Tokat ili ayrıca ağır bir deprem
kuşağında bulunmaktadır. Kuzey Anadolu fay hattı buradan geçiyor. Geçmiş
tarihlerde ağır depremler olduğu görüldüğünden başta resmî binalar olmak üzere
bütün yerleşim yerleri incelemeden geçirilmeli, depremle ilgili önlemler acilen
alınmalıdır.
Bina yapımında belediyelerden alınan
ruhsatlarda bürokrasi çok fazladır. Köyleri başta olmak üzere her yerde
ruhsatlı binalar yapılması teşvik edilmeli ruhsatsız yapılara kesinlikle izin
verilmemelidir.
Tokat'a sahip çıkmanın zamanı
geçmektedir. Daha fazla gecikmeden TBMM'nin sahip çıkacağına inanıyoruz. Tüm bu
gerekçelerle araştırma önergemiz hazırlanmıştır.
2.-
Denizli Milletvekili Emin Haluk Ayhan ve 20 milletvekilinin, yaşlıların
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/347)
Türkiye Büyük Millet Meclisi
Başkanlığına
Gelecekte etkili sonuçları olacak bir
demografik değişim içindeyiz. Bu değişim dünya nüfusunun yaş yapısında önemli
değişikliklere neden oluyor. Nüfusun yaşlanması 21. yüzyılda ön plana çıkan en
önemli demografik olgulardan biridir. Türkiye'de de kentleşme ve sanayileşme
özellikle büyük kentlerde, aile yapılarında önemli değişikliklere neden
olmuştur. Çekirdek aile yapısına çok hızlı bir geçişin sürdüğü ülkemizde bu
değişimden en çok etkilenen gruplardan birisi yaşlılardır. Türk kültürü ve
toplum hayatı açısından da yaşlılar büyük önem arz etmektedir. Ülkemizdeki
yaşlı nüfusun mevcut sorunları ile bu sorunların çözüm yollarının incelenmesi
ve ülkemizdeki yaşlı nüfusun gelecekte karşılaşacağı sorunların araştırılması amacıyla
Anayasa'nın 98'inci ve İçtüzüğün 104 ve 105 inci maddeleri gereğince ekte yer
alan gerekçe doğrultusunda Meclis Araştırması açılmasını arz ederiz. 29.11.2011
1) Emin Haluk Ayhan (Denizli)
2) Atila Kaya (İstanbul)
3) Mustafa Kalaycı (Konya)
4) Ruhsar Demirel (Eskişehir)
5) Bahattin Şeker (Bilecik)
6) Sümer Oral (Manisa)
7) Oktay Vural (İzmir)
8) Reşat Doğru (Tokat)
9) Ali Uzunırmak (Aydın)
10) Muharrem Varlı (Adana)
11) Bülent Belen (Tekirdağ)
12) Hasan Hüseyin Türkoğlu (Osmaniye)
13) Enver Erdem (Elâzığ)
14) Özcan Yeniçeri (Ankara)
15) Sadir Durmaz (Yozgat)
16) Ali Öz (Mersin)
17) Emin Çınar (Kastamonu)
18) Kemalettin Yılmaz (Afyonkarahisar)
19) Seyfettin Yılmaz (Adana)
20) Yusuf Halaçoğlu (Kayseri)
21) Celal Adan (İstanbul)
Gerekçe:
Dünya, sonuçları gelecekte bir hayli
etkili olan bir demografik dönüşüm içinde. Nüfusun en önemli özelliklerinden
birisi dünya nüfusunun yaş yapısında ortaya çıkıyor. Nüfusun yaşlanması 21.
yüzyılda ön plana çıkan en önemli demografik olgulardan biri. Bu değişimin
parametreleri, doğum oranlarının azalması, yaşam süreleri ve yaşlı nüfusun
artmasıdır. Nüfusun yaşlanması sağlıktan sosyal güvenliğe, çevreden eğitime, iş
imkânlarına, sosyal kültürel faaliyetlere, aile hayatına kadar toplumun
bütünlüğünü etkileyecek şekilde devam ediyor.
Hızlanan teknolojik gelişmelerle
beraber daha sağlıklı yaşam koşullarının oluşması, antibiyotiklerin keşfiyle
enfeksiyon hastalıklarının etkinliğini yitirmesi, insanların eğitim
düzeylerinin yükselmesi ve sağlık hizmetlerinin gelişmesiyle toplumun sağlık
durumunda olumlu gelişmeler sağlanması sonucunda tüm dünyada yaşlı nüfus
giderek artmaktadır. Ölüm hızlarında meydana gelen azalmayla birlikte insanlar
daha çok yaşamakta, doğumda yaşama beklentisi tüm ülkelerde artmaktadır. Buna ilave
olarak birçok ülkede doğum hızlarında genel bir düşüş olması toplumda yaşlı
kesimin oranını giderek arttırmaktadır. Kadının aile dışında çalışması da doğum
oranını azaltmakta, bu da yaşlı nüfus oranını artırmaktadır. Ortalama yaşam
beklentilerindeki artış aile yapısını etkilemekte, nüfus hareketleri aile
üyelerini ayırmaktadır. Aile içindeki yaşa bağlı aile rolleri ve sorumlulukları
değil aynı zamanda geleneksel roller de değişebilmektedir.
Gelişmekte olan ülkeler için henüz
büyük bir sorun olarak kabul edilmese bile bu ülkelerin çok yakın gelecekte
yaşlılık sorunlarıyla karşılaşması kaçınılmazdır. Çünkü demografik, ekonomik ve
teknolojik gelişmeler konunun gündeme daha yoğun bir şekilde gelmesine neden
olacaktır.
Yaşlılık problemlerini gelişmekte olan ülkelerin
giderek artan oranda daha çok hissetmesi doğaldır. Bu problemle daha önce
karşılaşan gelişmekte olan ülkeler bazı çözüm yolları geliştirmişlerdir. Yaşlı
sorunlarını büyük ölçüde geleneksel aile yapısı içinde çözen gelişmekte olan
ülkelerin daha çok problemle karşılaşması beklenebilir. Ekonomik sorunlar
yaşlıların artışı ile hem ülkeye hem bireye yansımaktadır. Ülkeler, sosyal
güvenlik sisteminin finansman güçlüğü ile karşılaşmakta, yaşlılar da düşük
emekli ücreti ile geçinmek zorunda kalmaktadır.
Türkiye'de kentleşme ve sanayileşme
özellikle büyük kentlerde, aile yapılarında önemli değişikliklere neden
olmuştur. Çekirdek aile yapısına hızlı bir geçişin sürdüğü ülkemizde bu
durumdan en çok etkilenen gruplardan birisi yaşlılardır.
Yaşlının, bakımı, konut, sağlık,
eğitim, dinlenme ihtiyaçlarının karşılanması ve ailenin yaşlı bakımında
desteklenmesi gerekir. Çağdaş toplumlarda yaşlı sorunları gelir, sağlık,
barınma, ulaşım ve beslenme olarak özetlenebilir. Yaşlıların bu temel
sorunlarından başka çalışma, güvenlik, eğitim, serbest zamanı kullanma ve
psikososyal sorunlar vardır. Yaşlılar üzerine yapılan araştırmalar daha çok
yaşam süresini uzatma üzerine odaklanmış; bağımsız ve kaliteli yaşam
sürdürebilmelerine yönelik çalışmaların önemi yeni anlaşılmaya başlamıştır.
Oysa yaşlıların fiziksel ve zihinsel gerilemelerinin kaçınılmaz olmasına
karşılık, onların varolan kapasitelerinin geliştirilmesi, sosyal ve ekonomik
açıdan faal bir sürdürmelerinin sağlanması temel amaç olmalıdır.
Yukarıda belirtilen nedenlerle,
yaşlıların sorunlarına kalıcı bir iyileşme sağlanabilmesi için bu sorunların
araştırılarak alınması gereken tedbirlerin belirlenmesi amacıyla Meclis
araştırması açılmasının gerekli olduğu düşünülmektedir.
3.-
Eskişehir Milletvekili Bedii Süheyl Batum ve 30 milletvekilinin, TRT
yayınlarının tarafsızlığının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/348)
TBMM Başkanlığına
Siyasi iktidarın tüm etkinliklerinin,
hatta siyasi açıdan sadece parti içini ilgilendiren etkinliklerinin dahi,
yazılı ve görsel medya organlarında, özellikle devlet televizyonu olan TRT’de
çok geniş bir şekilde yer almasının, yürürlükteki Anayasa ve yasalar
çerçevesinde, uyulması zorunlu eşitlik ve tarafsızlık ilkelerine aykırı olup
olmadığı hakkında;
Anayasanın 98/3, İçtüzüğün 104. ve 105.
Maddeleri gereğince işlem yapılması ve gerekli inceleme için komisyon kurularak
sonuçlarının kamuoyu ile paylaşılması amacı ile Meclis Araştırması istemimizin
kabulü ile gereğinin yapılmasını arz ederiz.
1) Bedii Süheyl Batum (Eskişehir)
2) Kadir Gökmen Öğüt (İstanbul)
3) Ali Özgündüz (İstanbul)
4) Veli Ağbaba (Malatya)
5) Ali Rıza Öztürk (Mersin)
6) Ali Demirçalı (Adana)
7) Ahmet İhsan Kalkavan (Samsun)
8)
Malik Ecder Özdemir  (Sivas)

9) Mustafa Sezgin Tanrıkulu  (İstanbul)
10) Haluk Ahmet Gümüş (Balıkesir)
11) Durdu Özbolat (Kahramanmaraş)
12) Emre Köprülü (Tekirdağ)
13) Namık Havutça (Balıkesir)
14) Ali Sarıbaş (Çanakkale)
15) Selahattin Karaahmetoğlu (Giresun)
16) Haluk Eyidoğan (İstanbul)
17) Erdal Aksünger (İzmir)
18) Doğan Şafak (Niğde)
19) Ahmet Toptaş (Afyonkarahisar)
20) Faik Tunay (İstanbul)
21) Mahmut Tanal (İstanbul)
22) Bülent Tezcan (Aydın)
23) Ali Haydar Öner (Isparta)
24) Mehmet Şeker (Gaziantep)
25) Muharrem Işık (Erzincan)
26) Mehmet Ali Ediboğlu (Hatay)
27) Mevlüt Dudu (Hatay)
28) Osman Kaptan (Antalya)
29) Yıldıray Sapan (Antalya)
30) Metin Lütfi Baydar (Aydın)
31) Ali Serindağ (Gaziantep)
Gerekçe:
Anayasamızın 2. Maddesinde “Türkiye
Cumhuriyeti'nin, demokratik bir hukuk devleti" olduğunu vurgulamaktadır.
Hiç kuşkusuz demokrasinin en önemli unsurlarından biri çoğulculuk ilkesidir.
Çoğulculuk ilkesi, ülke içinde tüm siyasal görüşlerin ve bu görüşleri yansıtan
siyasal partilerin tam bir eşitlik ve özgürlük içinde görüşlerini ifade
edebilmelerini ve yine eşit bir şekilde yan yana faaliyet gösterebilmelerini
güvence altına alan ilkedir. Bu görüşlerden ya da siyasal partilerden birine
veya birkaçına diğerlerinden çok daha geniş avantajlar sağlama durumu hiç
kuşkusuz çoğulculuk ilkesinin tamamen ihlali anlamına gelir. Bu nedenle
demokratik bir hukuk devletinde çoğulculuk ilkesini pekiştirten güvencelerden
biri de "Halkın serbestçe haber alma hakkı" ve bu hakkın
kullanılmasını gerçekleştiren "Yazılı ve görsel basın araçlarının
özgürlüğüdür."
Uzun bir dönemden beri Türkiye'de,
iktidar partisinin basın yayın araçları üzerinde mutlak bir hakimiyeti olduğu
tartışmasızdır. Buna karşılık Meclis faaliyetlerinin yayınının dahi sınırlanmış
olması, bu mutlak hakimiyeti pekiştiren bir unsur olmuştur.
18.11.2011 tarihinde, Sayın Recep
Tayyip Erdoğan'ın AKP Bitlis İl Gençlik Kolları Kongresi Konuşması, Ulusal ve
Yerel düzeyde yayın yapan, başta Türkiye Cumhuriyeti vatandaşlarını vergileri
ile faaliyetlerini idame ettiren TRT olmak üzere, hemen hemen tüm yayın
organlarında canlı olarak ve naklen yayınlanmıştır. Siyasi İktidarın açık açık
siyasi propagandasını yapmasına rağmen 47 dakika 43 saniye bu yayın
gerçekleştirilmiştir. Uzun süreden beri bu türden ihlal ve eşitsizliklerin
varlığının kamuoyunda derin bir rahatsızlık yarattığı tartışmasızken, son
olarak söz konusu yayının gerçekleştirilmesi, konunun Meclis tarafından
araştırılmasını zorunlu hale getirmiştir. Bu durumun kaynağının, medya
kuruluşlarının kendi tasarrufu mu olduğu yoksa siyasi iktidarın baskısından mı
kaynaklandığının, araştırmanın konusu yapılması gerektiği de ortadadır.
Ana Muhalefet ve diğer muhalefet
partilerinin, kamuoyuna yönelik faaliyetlerine saniyelerle ifade edilecek
süreler layık görülürken, Siyasi İktidarın, özellikle Ana Muhalefet partisine
yönelik, haksız ve hakaretamiz ifadelerini barındıran konuşmaya bu kadar geniş
ve uzun bir zaman ayırması düşündürücü ve aynı
zamanda Türkiye Cumhuriyeti Anayasasının, 133/son, 2954 sayılı Türkiye
Radyo Televizyon Kanununun 5. Maddesinin (m) fıkrasına, 6122 sayılı Radyo ve
Televizyonların Kuruluş ve Yayın Hizmetleri Hakkındaki Kanunun, 8. Maddesinin
(c), (ı), (k), (o) fıkralarına ve 37. Maddesine açık bir aykırılık teşkil
etmektedir.
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır. 
Şimdi, Cumhuriyet Halk Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım. 
VII.-
ÖNERİLER
A) Siyasi Parti Grubu Önerileri
1.-
CHP Grubunun, İzmir Milletvekili Hülya Güven ve arkadaşları tarafından,
29/3/2012 tarihinde, Türkiye Büyük Millet Meclisi Başkanlığına "Başbakan
Sayın Recep Tayyip Erdoğan'ın Sivas davasında mahkemenin verdiği zamanaşımı
kararından sonra yaptığı ‘hayırlı olsun’ açıklamasının ülkemizde bazı
kesimlerin diğer bazı kesimlere karşı cesaretlendirildiği izleniminin bazı son
olaylarla birlikte incelenmesi" hakkında vermiş olduğu Meclis Araştırması
Önergesinin, Genel Kurulun 2/7/2012 Pazartesi günkü birleşiminde sunuşlarda
okunması ve ön görüşmelerinin aynı tarihli birleşiminde yapılmasına ilişkin
önergesi 
Sayı:294
 02.07.2012
Türkiye Büyük Millet Meclisi
Başkanlığına
Danışma Kurulu; 02.07.2012 Pazartesi
günü (Bugün) toplanamadığından, Grubumuzun aşağıdaki önerisinin, İçtüzüğün 19
uncu maddesi gereğince Genel Kurulun onayına sunulmasını saygılarımla arz
ederim.
 Emine
Ülker Tarhan 
 Ankara

 Grup
Başkan Vekili 
Öneri:
İzmir Milletvekili Hülya Güven ve
arkadaşları tarafından, 29.03.2012 tarihinde, Türkiye Büyük Millet Meclisi
Başkanlığına "Başbakan Sayın Recep Tayyip Erdoğan'ın Sivas davasında
mahkemenin verdiği zamanaşımı kararından sonra yaptığı "hayırlı olsun"
açıklamasının ülkemizde bazı kesimlerin diğer bazı kesimlere karşı
cesaretlendirildiği izleniminin bazı son olaylarla birlikte incelenmesi" hakkında verilmiş
olan Meclis Araştırma Önergesinin, (336 sıra nolu) Genel Kurul'un bilgisine
sunulmak üzere bekleyen diğer önergelerin önüne alınarak, 02.07.2012 Pazartesi
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN – Cumhuriyet Halk Partisi Grubu
önerisinin lehinde İzmir Milletvekili Hülya Güven. 
Buyurunuz Sayın Güven. (CHP
sıralarından alkışlar)
HÜLYA GÜVEN (İzmir) – Teşekkür ediyorum
Sayın Başkan.
Sayın Başkan, sayın milletvekilleri;
zaman zaman ülkemizde, özellikle Alevi
vatandaşlarımızın evlerinin işaretlenmesi sonucunda ortaya çıkan huzursuzluklar
nedeniyle, bu konunun kimler tarafından nasıl yapıldığının araştırılması için
vermiş olduğumuz araştırma komisyonu kurulma isteği için söz almış bulunuyor,
yüce Meclisi saygıyla selamlıyorum.
Aslında, bugün 2 Temmuz 2012. Bundan on
dokuz yıl önce Sivas’ta ülke tarihine kara bir leke olarak geçecek bir katliam
yaşandı. Pir Sultan Abdal şenliklerine katılmak için giden ve Aziz Nesin’in de
içinde bulunduğu yazar, şair ve sanatçıların, “Kahrolsun laiklik!” sloganı ile
Madımak Oteli’ne saldırarak orada 35 kişinin diri diri yanarak
katledilmeleriyle sonuçlanan bir katliama yol açtılar. Bu 35 kişi kimlerdi,
biliyor musunuz? Yaşları on iki ile altmış yedi arasında çocuk, yaşlı ve
gençlerdi; bunlar pırıl pırıl insanlardı. 
Bugün iktidar partisi “Laikiz.” diyor
ama “Kahrolsun laiklik!” diyerek katliam yapanları koruyor, hatta onların
avukatlığını yaparak davalarının da düşmesine yol açıyor. 
Dava, tabii ki sizin iktidarınızda
zaman aşımı nedeniyle düştü ve ceza alması gereken kişiler ceza alamadılar. 13
Mart 2012 tarihinde yapılan duruşmada, davanın zaman aşımı talebi karara
bağlandığı gün, katliamın sorumlularının cezalandırılacaklarını umarak
Ankara’da toplanan binlerce kişiye ise polis müdahale etti. Bu mudur adalet?
Burada, bu davayı yürüten avukatlar ise, katliama yol açan kişilerin avukatları
ise ödüllendirildiler. Aziz Nesin o arada kurtulmaya çalışırken linç
ediliyordu. Zaten, nedense, teknolojide çok ileri olduğunu, her türlü güvenlik
önlemlerinin alındığını iddia eden Hükûmetimiz insan yakma konusunda uzmanlaştı.
Cezaevinde ve cezaevi arabasında mahkûmları yakıyoruz, çocuk yuvalarında
çocukları, çadırda işçileri, depremzedeleri de çadırlarında yakıyoruz.
Gelecekte de nükleer santrallerle şehirde yaşayanları yakacağız herhâlde. Bir
Çernobil örneği, bir Japonya örneği varken, bir deprem ülkesi olan ülkemizde,
yine bir kazayla -adı kaza olacak tabii- orada bulunan, yakında bulunan
kişileri diri diri yakacağız. Bunların, mahkûm olsun, ne olursa olsun, bu yanan
insanların, çukura düşen insanların, işçilerimizin insan olduklarını
unutmayalım. Tüm vatandaşların yaşamları ve sağlıkları devlete teslim
edilmiştir ve devletin sorumluluğundadır. Devlet, dil, din, ırk, mezhep ayrımı
yapmamalıdır. İktidarımız “Biz yapmıyoruz.” derken sonuca bakın. Geride
yüzlerce gözü yaşlı aileler bırakılıyor. Uludere’de de yurttaşlarımızı
yakıyoruz. Çığlık atan bedenlerde yükselen dumanlar ve yanık et kokularını
düşünebiliyor musunuz? Ben sizlerin bir gözünüzün önüne getirmenizi istiyorum.
Bu yanarak öldürülmenin acısını sizler, bizler nasıl anlayabiliriz? Bu
yananlar, Sivas’ta yananlar sizin çocuklarınız olabilir, babalarınız olabilir,
bizim de çocuklarımız ve babalarımız olabilir, annelerimiz, kardeşlerimiz
olabilirdi. Katliamlar aslında insanlık suçudur. Sizler de zamanaşımına
uğratarak aslında bu suça ortak oluyorsunuz. 
Başka bir konu da zaman aşımına
uğradığı zaman mahkemenin verdiği karara “Hayırlı olsun.” açıklaması yapan
Sayın Başbakanımızdan sonra, bazı kesimlerin heveslenerek bazı Alevilerin
evlerinin kapılarına, duvarlarına işaret koymalarıdır. Adıyaman, İzmir,
Gaziantep; bunlar sadece başlangıçta olan üç ilimiz ve çeşitli mahalleleri.
Zaman zaman başka illerimizde de görüldü ve bu illerimizde neden olduğu polise
sorulduğu zaman alınan cevaplar anlamsızdı. Polis bazılarına su ve kanalizasyon
çalışmaları için konulduğu söylemiş ama araştırdıklarında öyle bir çalışma yok,
olmadığı ortaya çıkmış. Bazılarında “Çocuklar yaptı.” demişler, ama öyleyse bu
konunun tabii ki araştırılması lazım. 
Bizim Madımak acısını hiçbir zaman
unutmamız gerekiyor, diğerlerini de unutmamalıyız. Bundan sonraki adımlarımızı
hep bu konuda ve bununla ilgili olarak “İnsanlara nasıl yararlı olabiliriz?”
diye düşünerek atmamız lazım.
Madımak Otelinin altında kebapçı
açılmış. Acaba o insanlar orada, o kebapları yerken ne düşünüyorlardı? Tepki
koyan insanları da anlamamışlar. Sizler yiyebilir misiniz orada kebap? O yanan
insan eti kokuları burnunuza gelmez mi? Çığlık çığlığa bağıran, yanan
insanların çığlıklarını duymaz mısınız?
Bu Madımak Türkiye’nin bir kara lekesi olarak hep kalacaktır. 
Birlikte yaşama kültürünü bozacak
etkenlerden biri olarak görülen bu işaretleme olayının -ki nelere yol açacağını
bilmiyoruz, nerelere gideceğini bilmiyoruz- hedefine ulaşmaması için,
ayrımcılığı ortaya çıkarmaması için, insanların dost olmasını sağlaması için iç
yüzünün ortaya çıkarılması ve bunu yapan gerçekten çocuk mudur erişkin midir,
kasıtlı mıdır değil midir, hangi amaçla yapılmıştır, tüm bu soruların
cevaplarını bulmamız gerekiyor ve bunun için de, bu faillerin ortaya çıkması için
araştırma yapmamız gerekiyor.
Ben bir Madımak menüsü göstermek
istiyorum. Bir insanlık suçu, evet, bir insanlık suçudur her şeyden önce.
Katliam, değil mi? Sadece o değil, diğerleri de öyle, yanan insanlar. Cehalet,
tabii, cehalet var. Hoşgörüsüzlük, hukuksuzluk ve adaletsizlik. Eğer adalet
yerini almış olsaydı yerini bulmuş olsaydı, hiçbir zaman, ondan sonra bu
işaretleme gibi insanların içinde korku yaratacak, insanlara ayrımcılığı
yaşatacak durumlar ortaya çıkmazdı. Adalet her zaman için hepimize lazım ve
hepimiz bunu yaşatmalı, bulmalıyız. 
Bu geçirdiğimiz yirmi iki saat… Biraz
önce medyadan soranlar oldu, “Yirmi iki saat nasıl dayandınız?” dediler. Evet,
bizler, Cumhuriyet Halk Partisi olarak dayandık çünkü biz yaptığımız işin doğru
olduğunu, adaleti savunduğumuzu ve bunun için de her türlü çabayı
göstereceğimizi söyleyerek, biz aslında yorulmadık, uyuyan bizler değildik. 
Ben tekrar bu konunun araştırılarak,
barışı getirmesini sağlamanızı diliyor, yüce Meclise saygılarımı sunuyorum. 
Teşekkür ederim. (CHP sıralarından
alkışlar)
BAŞKAN – Teşekkür ederiz Sayın Güven.
Aleyhte, İzmir Milletvekili Ali Aşlık. 
Buyurunuz Sayın Aşlık.
ALİ AŞLIK (İzmir) – Sayın Başkan,
değerli arkadaşlar; Cumhuriyet Halk Partisi grup önerisi üzerinde söz almış
bulunmaktayım. 
HALUK EYİDOĞAN (İstanbul) – Lehte mi
aleyhte mi? 
ALİ AŞLIK (Devamla) – Önergede
belirtilen hususlar hakkında kısaca bilgi vermek istiyorum.
İzmir’de yaşanan olaylarla alakalı…
LEVENT GÖK (Ankara) – Ali Bey, siz
avukatlık yaptınız mı Sivas davasındaki sanıkların lehinde?
BAŞKAN – Devam edin Sayın Aşlık,
buyurun. 
ALİ AŞLIK (Devamla) – Ben gerekli
cevapları veririm arkadaşlar, siz merak etmeyin. Bizim gizli saklı hiçbir
şeyimiz olmaz, merak etmeyin, gerekli cevapları da veririm. 
LEVENT GÖK (Ankara) – Yaptınız mı?
HAYDAR AKAR (Kocaeli) – Lehte mi
konuşuyorsunuz, aleyhte mi konuşuyorsunuz?
BAŞKAN – Karşılıklı konuşmayınız
lütfen. 
LEVENT GÖK (Ankara) – Yani çıkartacak
başka kişi bulamadınız mı şuraya ya?
HALUK EYİDOĞAN (İstanbul) – İnadına
yapıyorsunuz. 
ALİ AŞLIK (Devamla) – Şimdi, değerli
arkadaşlar, Çiğli’de yaşanan olayda, bir apartmanda bildiri dağıtılmış ve bu
apartmanda yaşayan kişilere, Sünni’sine de, Alevi’sine de aynı broşür
dağıtılmış. 
LEVENT GÖK (Ankara) – Senin hiç
konuşmaya hakkın yok!
ALİ AŞLIK (Devamla) – Ben burada tek
tek isim olarak sayabilirim ama burada kayıtlara girmesinin vatandaşlarımız
açısından bir faydası olmadığını düşünüyorum. 
HAYDAR AKAR (Kocaeli) – Yahu, “Hayırlı
olsun” diyen bir Başbakan var, ne anlatacaksın sen şimdi?
ALİ AŞLIK (Devamla) – Dolayısıyla
arkadaşlar, onun dışında Menemen’de olan hadiseyle alakalı da, orada da aynı
şekilde apartmanda işaret yapılanlar içinde, o apartmanda Alevi de var, Sünni
de var. 
Diğer, Karabağlar’da yaşanan konuda da,
aynı aile içinde yaşanan sorunlardan kaynaklanan bir şey, orada ailenin ismini
söylemiyorum. Dolayısıyla, değerli arkadaşlar, bu konular abartılacak konular
değildir. 
TUFAN KÖSE (Çorum) – Yazıklar olsun
sana!
CANDAN YÜCEER (Tekirdağ) – Nasıl
abartmayacağız?
HAYDAR AKAR (Kocaeli) – Nasıl yani?
Yakın, yıkın, yok edin…
ALİ AŞLIK (Devamla) – Değerli
arkadaşlar, bakınız, Hoca Ahmet Yesevi’nin talebeleri Anadolu’ya geldiğinde
Türkler daha Anadolu’da devlet kurmamışlardı. 
LEVENT GÖK (Ankara) – İnsan utanır
oraya çıkmaktan, utanır, utanır!
ALİ AŞLIK (Devamla) – Anadolu’yu yurt
yapan anlayış sufi anlayıştır.
HAYDAR AKAR (Kocaeli) – O sizin
anlayışınız değil, Hacı Bektaşilik anlayışıdır. O size tamamen uzak, ne alakası
var sizinle? Sizinki Bedevi anlayışı, Bedevi!
ALİ AŞLIK (Devamla) – Anadolu erenleri
Anadolu’da yaşayan Sünnilerin de, Alevilerin de dedeleridir. 
LEVENT GÖK (Ankara) – Konuşmaya hakkın
yok orada, hakkın yok! 
ALİ AŞLIK (Devamla) – Dolayısıyla,
bizim Türkiye’ye dayatılan gündemlerin peşinde koşmamız yanlıştır. 
LEVENT GÖK (Ankara) – Utanmaz, otur
yerine! Otur yerine, otur!
ALİ AŞLIK (Devamla) – Sivas olayları da
Türkiye'ye dayatılan gündemdir, Türkiye'nin gündemi değildir. 
TUFAN KÖSE (Çorum) – Utanmayı da
bıraktın, utanmayı! 
ALİ AŞLIK (Devamla) – Değerli
arkadaşlar, ben orada yapılan yanlışlığı en az sizin kadar kınıyorum ama şunu
bilesiniz ki orada yargılananların büyük bir kısmı, orada yananlar kadar
masumdur. 
LEVENT GÖK (Ankara) – Yazık sana! 
HAYDAR AKAR (Kocaeli) – Yuh be! Ayıp,
ayıp! 
ALİ AŞLIK (Devamla) – Dolayısıyla, biz
gerçekten adaletin tesisini istiyorsak, orada toplanan deliller çerçevesinde
yeniden yargılanma istememiz lazım. 
HAYDAR AKAR (Kocaeli) – Allah senin
başına da versin! 
ALİ AŞLIK (Devamla) – Bakınız, ben size
ifade edeyim, ben o gün için yeni bir avukatım, yeni bir avukat. Gittim,
dosyanın bir fotokopisini aldım. 
LEVENT GÖK (Ankara) – Sen nasıl
adamsın? Hiç olmazsa bugün çıkma buraya! 
ALİ AŞLIK (Devamla) – Dosyayı okuduktan
sonra adaletin tesis edilemeyeceğini gördüğüm için, dayatılan birtakım
senaryoları gördüğüm için ikinci duruşmadan sonra duruşmaya gitmedim. 
CANDAN YÜCEER (Tekirdağ) – Kim dayattı?

CELAL DİNÇER (İstanbul) – O insanlar
kendi kendilerini mi yaktılar?
ALİ AŞLIK (Devamla) – Oraya giden
arkadaşlarımız belki adaletin tesisine katkı sağlamak için gittiler ama benim
anlayışıma göre -ben onları da saygıyla anıyorum- bir nevi figüranlık yapmış
oldular, dayatılan, oynanan oyunlara bir nevi figüranlık yapmış oldular. Ben o
figüranlığa Ali Aşlık olarak yapmadım.
HAYDAR AKAR (Kocaeli) – Kabul edersiniz
araştırma önergesini. Hadi bakalım, kabul ediyor musunuz? 
ALİ AŞLIK (Devamla) – Dolayısıyla,
arkadaşlar, Türkiye'de olup biten her şeyi yeniden ele almamız lazım. 
HAYDAR AKAR (Kocaeli) – Araştıralım;
darbeleri araştırıyorsunuz, her şeyi araştırıyorsunuz, bunu da araştıralım. 
ALİ AŞLIK (Devamla) – Keşke rahmetli
Mumcu aramızda olsaydı da vicdanlı bir gazeteci olarak, Sivas olaylarını bir de
o gazeteci gözüyle inceleyebilmiş olsaydı. Biz ne söylersek söyleyelim siz
şartlı bakacaksınız, taraflı bakacaksınız. Keşke sosyal demokrat vicdanlı
gazeteci arkadaşlarımız gerçekten dosyayı karşılarına alsalar da, acaba bu
yargılananlar gerçekten bu cürmü işlediler mi işlemediler mi, bir de onların
gözünden bunu dinleyebilsek. 
LEVENT GÖK (Ankara) –Senin yatacak yerin
yok! 
ALİ AŞLIK (Devamla) – Onun için,
değerli arkadaşlar, Türkiye'ye birçok şeyler dayatılıyor. 
HAYDAR AKAR (Kocaeli) – Sizden başka
kim, ne dayatıyor? Konuşuyorsun bir de orada ya!
ALİ AŞLIK (Devamla) – Biz dayatılan
gündemin değil, Türkiye'nin gerçek gündemlerinin peşinde koşmalıyız. Türkiye'de
Kürt meselesi dayatılan meseledir, Türkiye'de Alevi-Sünni meselesi dayatılan
meseledir. 
Biz önerge hakkında aleyhte oy
kullanacağız. 
Hepinize saygılar sunuyorum. (AK PARTİ
sıralarından alkışlar)
BAŞKAN – Teşekkür ediyoruz Sayın Aşlık.

HAYDAR AKAR (Kocaeli) – Yuh be sana!
Yuh be! Utanmadan çıkmış konuşuyorsun oraya! Utan ya, utan, utan! 35 kişi
yanmış… 
BAŞKAN – Önerinin lehinde Çorum
Milletvekili Tufan Köse. 
Buyurunuz Sayın Köse. 
HAYDAR AKAR (Kocaeli) – Haydi bakalım,
araştıralım haydi. Sen de o komisyonda ol haydi, gel araştıralım. (AK PARTİ ve
CHP sıraları arasında karşılıklı laf atmalar, gürültüler)
BAŞKAN – Sakin olun sayın
milletvekilleri, lütfen… 
HAYDAR AKAR (Kocaeli) – Haydi bakalım
araştıralım, haydi. Haydi araştıralım, haydi.
LEVENT GÖK (Ankara) – Sayın Canikli,
başka insanınız yok muydu siz çıkardınız bunu? Yok muydu başka insanınız?
İnsanları yakanların avukatlığını yapanları konuşturuyorsunuz burada.
BAŞKAN - Sayın Gök, lütfen…
HAYDAR AKAR (Kocaeli) – Lehte oy
kullanın, araştıralım. (CHP ve AK PARTİ sıraları arasında karşılıklı laf
atmalar, gürültüler)
İSMAİL AYDIN (Bursa) – Siz vardınız.
İktidarda kim vardı? Erdal İnönü ne iş yapıyordu o zaman?
ÖZGÜR ÖZEL (Manisa) – Niye
kabalaşıyorsunuz ya, niye kabalaşıyorsunuz? Niye susmuyorsunuz?
HAMZA DAĞ (İzmir) – Niye susalım? Sen
susmuyorsun, sabahtan beri “Otur yerine!” diyorsun.
HAYDAR AKAR (Kocaeli) – Haydi
araştıralım. 
BAŞKAN - Sayın milletvekilleri, lütfen
sakin olunuz. Konuşmacı kürsüye geldi, lütfen…
Sayın Köse, buyurunuz efendim. 
TUFAN KÖSE (Çorum) - Arkadaşlar, gericilik, yobazlık, nefret, kin
Adalet ve Kalkınma Partisi ve ondan öncekilerin DNA’larına, genlerine işlemiş. 
HAMZA DAĞ (İzmir) – Ayıp! Ayıp!
TUFAN KÖSE (Devamla) – Bugün, buraya çıkardığınız….
BÜLENT TURAN (İstanbul) – Aynaya bakın.

TUFAN KÖSE (Devamla) – Aynaya bakarsanız, siz kendinizi görürsünüz.
Siz kendinizi iyi görürsünüz. Genlerine işlemiş. (CHP sıralarından alkışlar, AK
PARTİ sıralarından gürültüler)
HAYDAR AKAR (Kocaeli) – Aynen öyle!
NURETTİN CANİKLİ (Giresun) – Sayın
Başkan, böyle konuşma olmaz. O lafı kendisine aynen, misliyle iade ediyoruz. Kendisine aittir o
genetik yapı. Lafını geriye alsın, güzel konuşsun Sayın Başkan. 
BAŞKAN – Sayın milletvekilleri, lütfen
sakin dinleyiniz.
TUFAN KÖSE (Devamla) – Bugün buraya
çıkardığı, kürsüye çıkardığı Hatip Sivas davasının katliamcılarının avukatı. Ne
güzel, ödülünü de almış, milletvekili de olmuş, milletvekili de olmuş.
Olmuşsunuz milletvekili de. Bugün de yakarsınız siz, bugün de yakarsınız. 
BÜLENT TURAN (İstanbul) – Samimi
değilsin.
TUFAN KÖSE (Devamla) – Samimiyim. 
Bugün de yakarsanız. Çorum’da da
yaktınız siz, Çorum’da da. Çocuktum, benim kardeşim de vuruldu Çorum’da, on iki
yaşında, on bir yaşında. 
HAMZA DAĞ (İzmir) – O zaman iktidarda
kim vardı?
TUFAN KÖSE (Devamla) – Siz, bakın,
burada var isimleri; bakın, burada var. On iki yaşında, on beş yaşında. Koray
Kaya, Menekşe Kaya; bu çocukları da yaktınız siz. On beş yaşında çocukları da
yaktınız. Yakarsınız… Yakarsınız… (AK PARTİ sıralarından gürültüler)
HAMZA DAĞ (İzmir) – İktidarda kim
vardı, onun cevabını ver. Başbakan Yardımcısı kimdi?
TUFAN KÖSE (Devamla) – Değerli
arkadaşlarım, zihniyet aynı zihniyet; zihniyet değişmemiş. Dün akşam da burada
yaşadık aynı zihniyeti. Dün akşam da burada yaşadık aynı zihniyeti. Gazetelerde
çıkmış bugün aynı zihniyet. (CHP ve AK PARTİ sıralarından gürültüler)
BAŞKAN – Sayın milletvekilleri, lütfen
sakin dinleyiniz.
TUFAN KÖSE (Devamla) – Bu zihniyetin
Sivas ne ilk yaktığı yer ne de son olacak. 
Değerli arkadaşlarım, önce sözlerime
aslında bir şiirle başlamak istiyordum ama böyle bir Hatip çıkınca Adalet ve
Kalkınma Partisi sıralarından…
“Yiğitlik midir emanet cana kıymak?
Yiğitlik midir bir tutam ışığı kör
bıçakla, 
Güneşten koparıp karanlığa kurban
etmek? 
Söyle, hangi kitapta vardır elleri
kolları bağlıyı yakmak?”
2 Temmuz 1993’te yani bundan tam on
dokuz yıl önce halk ozanımız Pir Sultan
Abdal’ı anmak için ve onun adına düzenlenen şenliğe katılmak için, zalimin
zulmüne ve adaletsizliğine karşı durmak için Sivas’a gelen, Türkiye’nin yüz
akları aydınlar, şairler, sanatçılar, yazarlar, gençler, yaşlılar, kadınlar,
erkekler, semah dönenler, kalmakta oldukları otelde gerici, yobaz bir güruh
tarafından saldırıya uğradı ve orada, kaldıkları otelde yakılarak, dumandan
boğularak, 33’ü giden sanatçılar, 2’si yabancı gazeteci ve 2’si de otel
görevlisi olmak üzere 37 insan yakılarak katledildi. 
Olayın burası çok önemli. Az evvel de
söyledim, bu ne gerici, yobaz güruhun ilk eylemiydi, katliamıydı ne de sonu
olacak ama 93’ten sonra yaşananlar bu insanların yüreğini daha çok dağladı,
daha çok yaktı. Ne oldu biliyor musunuz 93’ten sonra değerli arkadaşlarım?
Belki sizin ilginizi çekmiyor, ben hiçbir AKP hatibinden, hiçbir AKP
temsilcisinden Sivas katliamına dönük bir açıklama duymadım.
MUSTAFA ŞAHİN (Malatya) – Sivas’tan başka bir
şey bilmez misiniz?
TUFAN KÖSE (Devamla) – Ama Başbakandan
duydum; zaman aşımı kararından sonra “Hayırlı olmuş” sözünü duydum Başbakandan.
93’teki Belediye Başkanı, ödüllendiren Temel Karamollaoğlu’ndan da “Gazanız
mübarek olsun.” lafını duydum. Başka bir laf duymadım ben sizden orada ölen
canların anılması üzerine. Nedir bu kininiz ya? Nedir bu kininiz? Ne
istiyorsunuz?
HAMZA DAĞ (İzmir) – Yani sizin kininiz
nedir?
TUFAN KÖSE (Devamla) - Sizin gibi düşünmeyen, size biat etmeyen
aydınlık yüzlü insanlardan ne istiyorsunuz? Öldüremediğinizi cezaevine tıkıyorsunuz;
yüzlerce yıldır böyle. 
Değerli arkadaşlarım, ne olmuş daha
sonra, bakın ne olmuş? Zaman aşımına uğrandığı, kararın açıklandığı davada
kararı izlemeye gelen, kararı izlemeye gelen o yaşlı canlar, yaşlı insanlar,
evlatlarını kaybetmiş insanlar biber gazı yediler polislerden mikrofonu eline
alıp konuşmak istediklerinde; hatırlıyor musunuz bunu? Çok olmadı, 13 Martta.
Bizim Cumhuriyet Halk Partili milletvekilleri de biber gazı yedi. Artık
alışkanlık oldu haksızlığa tepki gösterme ihtiyacı duyan insanların tepkilerini
biber gazıyla bastırmak.
HAMZA DAĞ (İzmir)- 28 Şubatta çok
iyiydi!
TUFAN KÖSE (Devamla) – Peki, başka ne
oldu arkadaşlar, başka ne oldu? Polonya’dan Vahit Kaynar isimli sanık niye
getirilemedi biliyor musunuz? Niye gelmedi, niye iade edilemedi? Adalet
Bakanlığı, bilinçli olarak Polonya’dan iade için göndermesi gereken evrakları
geç gönderdiği için getirilemedi.
Peki
-Bunu bilirsiniz artık çünkü Sivas’ta saklanmamış bu adam, Sivas’ta
saklanmamış; emniyet müdürlüğüne 100 metre mesafede bir evde yaşamış, çalışmış,
sigortalı olmuş- Cafer Çakmak’ı hatırlıyor musunuz, Cafer Çakmak’ı, davanın
önemli sanıklarından Cafer Çakmak’ı? On sekiz yıl saklandı bu adam; saklanmadı,
on sekiz yıl yaşadı. 
YILMAZ TUNÇ (Bartın) – On yıl sen
sakladın, on yıl sen sakladın.
TUFAN KÖSE (Devamla) – On sekiz yıl
saklanmadı bu adam, saklanmadı. Saklanmadı, yaşadı bu adam. 
HAMZA DAĞ (İzmir) – On yıl kim vardı?
Kim vardı on yıl? 
TUFAN KÖSE (Devamla) - Siz bunları
biliyorsunuz. Vallahi siz kamufle etmişsinizdir. Başka kim kamufle edecek? 
HAMZA DAĞ (İzmir) – Delilleri niye
toplamadınız? Valiyi kim atadı?
TUFAN KÖSE (Devamla) - Bakın, değerli
arkadaşlarım, bizler, Sivas’ta yananlar, Çorum’da yakılanlar, Maraş’ta
yakılanlar, Maraş’ta öldürülen çocuklar…
HÜSEYİN BÜRGE (İstanbul) – Erzincan
Başbağlar’daki katliamlar, onu da söyle.
TUFAN KÖSE (Devamla) – Bakın,
Başbağlar’da öldürülenler de, Başbağlar’da öldürülenler de… Çok doğru
söylüyorsun. Var notumda, biraz sonra geleceğim Başbağlar’a da. Başbağlar
Sivas’ın karşılığı değildir, Başbağlar Sivas’la ilgisi olan bir şey değildir.
Bakın, bizler, Sivas’ta yakılanlar,
Maraş’ta öldürülenler, Çorum’da fırınlarda yakılanlar bu ülkenin aydınlık
yüzleri ve bu ülkenin aydınlık yüzü insanlar sizlere benzemek istemiyorlar.
Eğer birisi benzeyecekse, zalimin bu adaletsiz düzenine binlerce yıldır karşı
duran bizlere siz benzeyeceksiniz, birisi benzeyecekse eğer. Biz kin duymuyoruz
ama sizden de duyarlılık bekliyoruz arkadaşlar, duyarlılık bekliyoruz. Bir
günden bir güne bir temsilciniz çıksın da Sivas katliamını, Maraş katliamını… 
İSMAİL AYDIN (Bursa) - Meclise hakaret
ediyorsun.
TUFAN KÖSE (Devamla) – Bugün burada
çıkardığınız Hatip, bu davanın avukatı ya. Bu kadar bir kasıt olur mu, bu kadar
insanların yürekleri yaralanır mı ya? Ayıp ya, günah ya! Hangi kitapta yazıyor
bu? 330 kişiden başka kimse yok muydu? Burada ilahiyat profesörleri var, çok
olgun insanlar var grubunuzun içerisinde. Niye onlardan birisi çıkmıyor? Niye
onlardan birisi çıkmıyor da Sivas davasının avukatı çıkıyor ya? 
HAYDAR AKAR (Kocaeli) – Tarihe geçecek
de ondan.
TUFAN KÖSE (Devamla) - Sivas davasının
avukatları bakan oldular, milletvekili oldular, yönetim kurulu üyesi oldular
KİT’lerde son on yıldır. Yazık ya bu memlekete! 
SÜLEYMAN ÇELEBİ (İstanbul) – Belediye
başkanı da oldular.
TUFAN KÖSE (Devamla) - Bu memlekette
yaşayan 20 milyon Alevi var, hepsini yüreklerini Sivas katliamından daha çok
bugünkü çıkardığınız Hatibin konuşması yaralamıştır, Hatibin kimliği
yaralamıştır. Yazılar olsun! Yazıklar olsun arkadaşlar, yazıklar olsun!
Bakın, bugün de Sivas’ta bir kültür evi
açtınız, Sivas’ta bir kültür evi açtınız. Sivas’ta açtığınız kültür evinin
içerisine asılan fotoğraflarda olaya karışan ve ölen 2 kişinin de fotoğrafları
var ya. Bu, bizim insanlarımızın yüreklerini dağlıyor biliyor musunuz,
yüreklerini dağlıyor. Sivas’ta biz kültür evi istemiyoruz; Sivas’ta biz utanç
müzesi istiyoruz, Sivas’ta utanç müzesi istiyoruz, katliam müzesi istiyoruz.
Bunu da böyle bilin. Diliyorum, Cumhuriyet Halk Partisi iktidarında Sivas’taki o
“kültür evi” adı altında açtığınız mezbeleliği biz intikam evi, utanç müzesi…
(AK PARTİ sıralarından gürültüler) 
HAMZA DAĞ (İzmir) – Tek parti
fotoğraflarını koyarsınız, utanç müzesi olur.
TUFAN KÖSE (Devamla) – Utanç müzesi
yapacağız. 
Değerli arkadaşlarım, bu zihniyet
değişmeli. 
Şimdi, bakın, biraz önce çıkan
Hatip’ten dolayı yüreğimiz dağlandı ama şunu kabul etmeniz lazım… (AK PARTİ
sıralarından gürültüler) Bakın, şunu kabul etmeniz lazım: Mezhep ayrımcılığıyla
bu ülkede kardeşliği yaşatamazsınız, kardeşliği getiremezsiniz. Bu ülke
mezhep…(AK PARTİ sıralarından gürültüler) 
Biz hayatımızda mezhep ayrımcılığı
yapmadık. Bakın, mezhep ayrımcılığını gidin Alevi köylerinin yollarında bulun;
eğer bir köyün yolu asfalt değilse, asfalt kesiliyorsa bir yerinde o köy Alevi
köyüdür. Mezhep ayrımcılığını siz kendinizde bulun. 
SAĞLIK BAKANI RECEP AKDAĞ (Erzurum) –
Yalan, yalan!
İSMAİL AYDIN (Bursa) – Hiç almadığı
hizmeti aldı.
TUFAN KÖSE (Devamla) - Bakın,
arkadaşlar, sözlerimi şöyle bağlamak istiyorum: Sivas’ta karanlık katiller
insanlığı ateşe verdi, canlar bir gün yandı, katiller sonsuza kadar yanacak. 
BÜLENT TURAN (İstanbul) – Hepimizin
canı yandı.
TUFAN KÖSE (Devamla) – Hepinizin canı
yandıysa “Hayırlı olsun, hayırlı oldu.” demeyin, “Gazanız mübarek oldu.” demeyin.

BÜLENT TURAN (İstanbul) – Babanın malı
mı Sivas? Ajitasyon yapıyorsun.
TUFAN KÖSE (Devamla) – Değerli
arkadaşlarım, sözlerimde Sivas’taki kültür evini utanç müzesine çevireceğimizi
söyledim ama…
BÜLENT TURAN (İstanbul) – On yıl daha
sen onu çeviremezsin.
TUFAN KÖSE (Devamla) – Çevireceğiz onu,
çevireceğiz. Utanç evine çevireceğimizi söyledim. (AK PARTİ sıralarından
gürültüler)
HAYDAR AKAR (Kocaeli) – Onlar utançları
ortaya çıkmasın diye konuşuyorlar. 
TUFAN KÖSE (Devamla) – Beni saygıyla
dinlemediğiniz için sizlere teşekkür etmiyorum. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederiz Sayın Köse. 
NURETTİN CANİKLİ (Giresun) – Sayın
Başkanım…
BAŞKAN – Buyurunuz Sayın Canikli. 
NURETTİN CANİKLİ (Giresun) – Sataşmadan
söz istiyorum efendim. 
BAŞKAN – Buyurunuz efendim. (AK PARTİ
sıralarından alkışlar)
VIII.-
SATAŞMALARA İLİŞKİN KONUŞMALAR
1.-
Giresun Milletvekili Nurettin Canikli’nin, Çorum Milletvekili Tufan Köse’nin,
Adalet ve Kalkınma Partisine sataşması nedeniyle konuşması
NURETTİN CANİKLİ (Giresun) – Sayın
Başkan, değerli milletvekili arkadaşlarım; hepinizi saygıyla selamlıyorum. 
“İnsaf" kelimesi gerçekten son
derece önemli bir kelime ve insan her zaman arıyor bunu. İnsaf... İnsaflı olmak
gerekir konuşurken, değerlendirirken insaflı olmak gerekir. 
HAYDAR AKAR (Kocaeli) – Doğru
söylüyorsun. 
NURETTİN CANİKLİ (Devamla) – Önce şunu
söyleyeyim: Yetkili arkadaşlarımız defalarca bunun bir katliam olduğunu,
Başbağlar’ın bir katliam olduğunu, Maraş’ın, Çorum’un, hepsinin bir katliam
olduğunu defalarca ifade ettiler, söylediler. 
HAYDAR AKAR (Kocaeli) – Başbakan
yetkili değil galiba.
NURETTİN CANİKLİ (Devamla) – Bakın, AK
PARTİ 2001 yılında kurulmuş olan bir partidir.
HALUK EYİDOĞAN (İstanbul) – Adalet
istiyoruz. 
NURETTİN CANİKLİ (Devamla) – İzin
verin…
Bahsettiğimiz olay, Sivas, 2 Temmuz
1993 tarihinde gerçekleşmiştir. Bir şekilde, doğrudan ya da dolaylı olarak AK
PARTİ’ye en ufak bir suçlama yöneltilmesi, ihmal ya da buna benzer, insafla
bağdaşır mı değerli arkadaşlar? O yüzden “insaf” kelimesi son derece önemli. 
HAYDAR AKAR (Kocaeli) – On yıldır her
şeyi yönetiyor devlet. 
HÜLYA GÜVEN (İzmir) – Davalar niye
sürdü?
NURETTİN CANİKLİ (Devamla) - Bakın,
bunların katliam olduğuna biz inanıyoruz. 
HALUK EYİDOĞAN (İstanbul) – Ama bir şey
yapmıyorsunuz. 
NURETTİN CANİKLİ (Devamla) – Biz şuna
da inanıyoruz… Yaptığımızı biraz sonra söyleyeceğim. Biz boşa çalışmıyoruz.
Sadece zevahiri kurtarmak için, birilerine mesaj göndermek için, çalışıyor
gözükmek için iş yapmıyoruz; gerçek anlamda faillerinin bulunması için
çalışıyoruz. [AK PARTİ sıralarından alkışlar, CHP sıralarından “Bravo” sesleri,
alkışlar (!)] 
HAYDAR AKAR (Kocaeli) – Bravo! On
yıldır…
NURETTİN CANİKLİ (Devamla) - Gerçek
anlamda, evet… Bunların hepsi derin mahfiller tarafından gerçekleştirilmiştir. 
HAYDAR AKAR (Kocaeli) – Bırakın da biz
bulalım. Bırak, bırak!
NURETTİN CANİKLİ (Devamla) - Bunu artık
bugün hepimiz biliyoruz. 
HAYDAR AKAR (Kocaeli) – Allah aşkına
ya, milletin gözünün içine baka baka yalan söylemeyin!
NURETTİN CANİKLİ (Devamla) - Derin
yapılar tarafından bu katliamlar işlenmiştir, bu zemin hazırlanmıştır. Bunu
bugün çok net biliyoruz. 
HAYDAR AKAR (Kocaeli) – Ya yapma,
gözünü seveyim ya!
NURETTİN CANİKLİ (Devamla) - Bakın,
darbelerin araştırılması için komisyon kuruldu ve bu çalışmalarla çok yakın
bağlantılı, ilişkili olduğu görülecektir. Biz samimi olarak çalışıyoruz. 
HAYDAR AKAR (Kocaeli) – Tamam,
araştırma önergesini kabul edin. 
NURETTİN CANİKLİ (Devamla) - Gerçek
anlamda samimiyseniz, bu çalışmalara katkı sağlarsınız. 
HAYDAR AKAR (Kocaeli) – Samimiyseniz
kabul edin. 
NURETTİN CANİKLİ (Devamla) - Bunların
nasıl kesiştiğini önümüzdeki dönemde hep birlikte göreceksiniz. 
HAYDAR AKAR (Kocaeli) – Samimiyseniz
kabul edin. 
NURETTİN CANİKLİ (Devamla) - Biz
gerçeği yakalamaya çalışıyoruz, perde arkasını kavramaya çalışıyoruz, onu
ortaya çıkarmaya çalışıyoruz; yaptığımız budur.
(Mikrofon otomatik cihaz tarafından
kapatıldı)
HAYDAR AKAR (Kocaeli) – Kalk, milletin
gözünün içine baka baka söyle. Samimiysen kabul edersin. 
NURETTİN CANİKLİ (Devamla) – Aradaki
fark şu: Biz samimiyiz. Samimi olarak bu katliamı yapanları ortaya çıkarmaya
çalışıyoruz, çıkaracağız ve söylediklerinizi size aynen iade edeceğiz. 
Hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ederiz Sayın Canikli.

HAYDAR AKAR (Kocaeli) – Tamam, haydi,
kabul edelim araştırma önergesini. 
VII.-
ÖNERİLER (Devam)
A)
Siyasi Parti Grubu Önerileri
(Devam)
1.-
CHP Grubunun, İzmir Milletvekili Hülya Güven ve arkadaşları tarafından,
29/3/2012 tarihinde, Türkiye Büyük Millet Meclisi Başkanlığına "Başbakan
Sayın Recep Tayyip Erdoğan'ın Sivas davasında mahkemenin verdiği zamanaşımı
kararından sonra yaptığı ‘hayırlı olsun’ açıklamasının ülkemizde bazı
kesimlerin diğer bazı kesimlere karşı cesaretlendirildiği izleniminin bazı son
olaylarla birlikte incelenmesi" hakkında vermiş olduğu Meclis Araştırması
Önergesinin, Genel Kurulun 2/7/2012 Pazartesi günkü birleşiminde sunuşlarda
okunması ve ön görüşmelerinin aynı tarihli birleşiminde yapılmasına ilişkin
önergesi (Devam)
BAŞKAN – Önerinin aleyhinde Bursa
Milletvekili Hüseyin Şahin. (AK PARTİ sıralarından alkışlar)
Buyurunuz Sayın Şahin. 
HÜSEYİN ŞAHİN (Bursa) - Çok Kıymetli Başkanım, çok değerli
arkadaşlar; Cumhuriyet Halk Partisinin araştırma önergesinin aleyhinde söz
almış bulunmaktayım. 
HAYDAR AKAR (Kocaeli) – “Lehinde” mi
dedin?
HÜSEYİN ŞAHİN (Devamla) - Aleyhinde ama şunu da belirtmeden
geçemeyeceğim: Kürsüye çıkan arkadaşlarımızdan bir tanesi “intikam evi” diye,
hiç de bize yakışmayan…
HAYDAR AKAR (Kocaeli) – Düzeltti onu,
düzeltti. 
HASAN ÖREN (Manisa) – Düzeltti,
düzeltti, kayıtlarda var. Kayıtlara geçti, düzeltti. 
HÜSEYİN ŞAHİN (Devamla) - ….özellikle
bizim inancımıza ve anlayışımıza yakışmayan bir cümle sarf etti. 
HAYDAR AKAR (Kocaeli) – O intikamı
sizinkiler alır ancak.
HÜSEYİN ŞAHİN (Devamla) - Bakınız, biz,
yaratılanı Yaradan’dan ötürü seviyoruz. Yani severken kimseyi de birbirinden
ayırmıyoruz. Asla ve asla, inanç yapımızda da böyle bir anlayış yok. Bin yıldır
bu topraklarda kardeş kardeş yaşıyoruz ve birbirimize öğrettiğimiz ve
birbirimizden bundan sonra da öğreneceğimiz çok şey var. 
Bakınız, Yunus Emre’yi, Pir Sultan
Abdal’ı, Hacı Bektaş Veli’yi, Mevlânâ’yı, hepimiz ortak değer olarak kabul
etmiyor muyuz? “Gelin canlar bir olalım.” diyen Pir Sultan Abdal, “Diri
olalım.” diyen Hacı Bektaş Veli hepimizin ortak değeri değil mi? (CHP
sıralarından gürültüler) 
Bakınız, biz bu manada ve bu yaşam
anlayışıyla yaşarken asla ve asla bin yıldır bu topraklarda Sünni-Alevi,
inanan-inanmayan, Müslim-gayrimüslim anlayışı içerisinde olmadık. 
HAYDAR AKAR (Kocaeli) – Bravo!
HÜSEYİN ŞAHİN (Devamla) - Herkese aynı
mesafede, eşit mesafede durduk ve bu topraklarda insanlar inançlarını
istedikleri gibi yaşadılar, yaşamaya da devam edecekler. Bunun en büyük
garantisi de, işte AK PARTİ kitlesidir, AK PARTİ’lilerdir. (AK PARTİ
sıralarından alkışlar) Çünkü bizim bulunduğumuz hükûmet döneminde, bakınız, siz
bundan iki ay önce “eğitimde reform” adı altında bizim getirdiğimiz 4+4+4
eğitim sistemine çok ciddi muhalefet ettiniz, komisyon salonunda nümayişler
yaptınız ama gelecek yıldan sonra biz, eğitim programına Aleviliğin de devlet
eliyle doğru ve düzgün bir şekilde öğretilmesi için programa konmasını
sağlamadık mı?
Bakınız, eğer birbirimizden
uzaklaşırsak, birbirimizi sevmezsek, birbirimize saygı duymazsak asla ve asla
adım atamayız, birbirimize yakınlaşamayız. Bizim temel felsefemiz birbirimizi
sevmek olmalı. Yani biz, birbirimizi sevmek zorundayız. 
Bakınız, Zülfü Livaneli’nin bir sözüyle
cümlelerimi bitirmek istiyorum: “Dünyayı sevgi kurtaracak, bir insanı sevmekle
başlayacak her şey. Asla ve asla intikam duygularıyla yaşamadık, yaşamayacağız
da.”
Çok değerli milletvekili arkadaşlarım,
gündemimiz çok yoğun. Bugün ve yarın, yarım kalan devlet sırrı kanununu ve
torba kanunu inşallah çıkartacağız ve Sağlık Bakanlığının Teşkilat Kanunu’nu da
çıkarttıktan sonra inşallah yeni döneme daha dingin, ruhen ve bedenen de
dinlenmiş olarak gelmek üzere hepinizi saygı ve sevgiyle selamlıyorum. (AK
PARTİ sıralarından alkışlar)
BAŞKAN – Teşekkür ederiz Sayın Şahin.
Sisteme girmiş…
MEHMET AKİF HAMZAÇEBİ (İstanbul) –
Sayın Başkan, konuşmacılar “zevahiri kurtarıyorsunuz” diyerek Cumhuriyet Halk
Partisi Grubuna sataşmada bulunmuştur. Söz istiyorum efendim.
BAŞKAN – Buyurunuz Sayın Hamzaçebi.
(CHP sıralarından alkışlar)
VIII.-
SATAŞMALARA İLİŞKİN KONUŞMALAR (Devam)
2.-
İstanbul Milletvekili Mehmet Akif Hamzaçebi’nin, Bursa Milletvekili Hüseyin
Şahin’in, CHP Grubuna sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; bugün 2 Temmuz, yani Sivas Madımak
katliamının yıl dönümü. Ben, iktidar partisi sözcülerinin bu konudaki samimiyetlerine
inanmayı tercih ederim, bunu arzu ederim.
Şimdi, Sivas’ta bu katliamın yıl dönümü
olması nedeniyle bulunan Cumhuriyet Halk Partili milletvekili arkadaşlarımı
aradım, “Adalet ve Kalkınma Partisinden herhangi bir bakan veya milletvekili bu
anma gününde orada mıydı?” diye sordum, bana verdikleri cevap: “Herhangi bir
kimse yok.” oldu.
Şimdi bakın, eğer siz gerçekten Sivas
Madımak’ın bir katliam olduğunu ve bunun bizim tarihimize bir acı olay olarak
geçtiğini içselleştirmiş olsaydınız, o acıyı orada vatandaşlarımızla bugün
paylaşırdınız. Bunu ifade etmek istedim.
Bir de Sayın Tufan Köse, burada
konuşmasını yaparken “intikam evi” kelimesini kullandıktan sonra bir el
işaretini de yapmak suretiyle bir dil sürçmesi olduğunu ifade ederek onun bir
utanç müzesi olduğunu söyledi. Konuşmasının bitiminde de bunun böyle olduğunu
ifade etti. Bu “Utanç müzesine dönüştüreceğiz.” cümlesini, bir dil sürçmesini
oturup başka taraflara çekmeye, böyle bir acı olayın yıl dönümünde hiç gerek
yok.
Teşekkür ediyorum. (CHP sıralarından
alkışlar)
BAŞKAN – Teşekkür ediyoruz Sayın
Hamzaçebi.
Sisteme girmiş sayın milletvekillerimiz
var. Çok kısa söz hakkı tanıyacağım.
Buyurunuz Sayın Memecan.
V.-
AÇIKLAMALAR (Devam)
8.-
Sivas Milletvekili Nursuna Memecan’ın, Madımak olaylarının bölücü bir olay
olarak hatırlanmaması ve istismar edilmemesi gerektiğine ilişkin açıklaması
NURSUNA MEMECAN (Sivas) – Teşekkür
ederim Sayın Başkan.
Sivas Milletvekili ve bir Sivaslı
olarak öncelikle Madımak’la ilgili duyduğumuz -bütün Sivaslılar adına
söylüyorum- acıyı anlatmak istiyorum. Ama Sivas, bu olayın Sivas’taki Sünni ve
Alevileri bölücü bir olay olarak hatırlanmasını da hiç istemiyor, ne Alevi
vatandaşlarımız istiyor ne Sünni vatandaşlarımız istiyor. Bunun buralarda
istismar edilmemesini istiyorum. Bunlar istismar edildikçe Sivas’taki hem Alevi
insanlar hem Sünni insanlar çok üzülüyorlar. Sivas’ta Alevi ve Sünni
topluluklar kardeşçe, komşu olarak gayet iyi ilişkiler içerisindeler ve bu acıyla
değil bu kardeşlikle ve farklı renkleriyle tanınmak istiyorlar, bilinmek
istiyorlar. Bizim bu acıyı paylaştığımızı söylüyorum ama buradan bunun üstüne
inşa edip iyilikler, güzellikler…
(Mikrofon otomatik cihaz tarafından
kapatıldı) 
BAŞKAN – Teşekkür ediyoruz Sayın
Memecan.
Sayın Boyraz…
9.-
İstanbul Milletvekili Osman Poyraz’ın, Sivas’ta on dokuz yıl önce yaşanan
olayların Sivaslılar tarafından tasvip
edilmediğine ve bundan rant sağlanmaması gerektiğine ilişkin açıklaması 
OSMAN BOYRAZ (İstanbul) – Teşekkür
ediyorum Sayın Başkan.
Tabii, Sivas denildiği zaman, sözünde
kelam, elinde kalem olan bir coğrafyadır. Bin yıldır birlikte yaşamanın en
güzel örneklerinin yaşandığı, cumhuriyetin temellerinin atıldığı güzide bir
şehrimizde, maalesef, bundan on dokuz yıl önce istenmeyen, acı hadiseler
yaşanmıştır. Tabii, hiçbir Sivaslının da tasvip etmediği bir hadisedir ve
bundan da kimsenin rant sağlamaması gerekiyor. Şöyle bir dörtlükle ifade etmek
istiyorum: 
“Alevi, Sünni kardeş; kardeşliği
biliriz. 
Vatan için yaşarız, vatan için ölürüz. 
Provoke etmeyin, bir araya geliriz. 
Ali benim imamım, Osman’a da bağlıyım. 
Bozkırın ortasında medeniyet beşiği, 
Buradan arşa çıkar evliyanın ışığı.
Saymakla tükenir mi ozanları, aşığı?
Veysel’le aşka geldim, Ruhsati’yle
doluyum.”
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ederiz Sayın Boyraz.
Sayın Köse…
10.-
Çorum Milletvekili Tufan Köse’nin, Alevilerin bu coğrafyada kardeşçe yaşamak
istediklerine ilişkin açıklaması
TUFAN KÖSE (Çorum) – Teşekkür ediyorum
Sayın Başkanım.
Tabii, bugün Sivas katliamının 19’uncu
yılı dolayısıyla konuşuyoruz.
Değerli arkadaşlar, Aleviler de
kardeşçe yaşamak istiyor, kardeş olmak istiyor ve bin yıldır ellerini
uzatıyorlar ama uzatılan eller hep geri çevriliyor, hep geri çevriliyor. Bakın,
hepiniz biliyorsunuz bunu, hepiniz biliyorsunuz; bunları biliyorsunuz ama ben
bir kez daha hatırlatmak istiyorum. 
Dün bir avukat arkadaşımla sohbet
ediyoruz, kahvaltı yapıyoruz beraberce, eşi başı bağlı, ikisi de benim avukat
arkadaşım, Ankara’da. Dedi ki: “Tufan, maalesef, Hristiyanlıktan Müslümanlığa
geçmek var ama Alevilikten Müslümanlığa geçmek yok, Sünni mezhebine geçmek
yok.” İnanır mısınız? Şimdi, siz buna itiraz edeceksinizdir eminim, itiraz
edeceksinizdir, tabii, itiraz edeceksiniz. Kendi içinizde ne konuştuğunuzu ben
söylüyorum, bunları bilmiyor zannetmeyin. Bizim elimiz yine size uzanıyor, biz
bu coğrafyada kardeşçe yaşamak istiyoruz, korkuyla yaşamak istemiyoruz.
Teşekkür ederim.
BAŞKAN – Teşekkür ederiz Sayın Köse.
Sayın Güvenç…
11.-
Kahramanmaraş Milletvekili Sıtkı Güvenç’in, bu coğrafyada yaşayan Alevi -
Sünni, Kürt - Türk vatandaşların birbiriyle problemi olmadığına ve
Kahramanmaraş’ta ve Sivas’ta yaşanan olayların ara dönem özlemi içinde olan
derin güçlerin tezgâhı olduğuna ilişkin açıklaması
SITKI GÜVENÇ (Kahramanmaraş) – Evet,
Sayın Başkan, değerli milletvekilleri; bir Kahramanmaraş Milletvekili olarak,
Kahramanmaraş’ın adı geçince ben de açıklama yapma ihtiyacı duydum.
Bu coğrafyada, gerek Sivas’ta gerek
Kahramanmaraş’ta gerekse Çorum’da yüzyıllardır birlikte yaşayan Alevi, Sünni,
Kürt, Türk vatandaşların asla birbiriyle problemi yoktur, birlikte barış içinde
yaşamaya devam etmektedirler. Bu tip şeyleri gündeme getirerek Sünnileri
Alevilerin katledicisi gibi göstermek son derece yanlıştır. Asla, ne Sünniler
Alevileri katleder ne de Aleviler Sünnileri katleder. Böyle bir yaklaşım son
derece tehlikeli ve yanlıştır. Maraş’ta ve Sivas’ta olan olaylar, ara dönem
özlemi içerisinde olan derin güçlerin tezgâhlarıdır, bunu böyle görmek lazım.
Asla… Sünnileri Alevilerin katliamcısı görmek son derece yanlıştır. (AK PARTİ
sıralarından alkışlar) 
BAŞKAN – Teşekkür ediyoruz Sayın
Güvenç.
Sayın Bilgin, buyurun.
12.-
Sivas Milletvekili Hilmi Bilgin’in, Sivas’ta meydana gelen olayları kınadığına
ve Sivas’ta meydana gelen olayların kardeşçe yaşayan insanları birbirine
düşürmek isteyen karanlık güçlerin eylemi olduğuna ilişkin açıklaması
HİLMİ BİLGİN (Sivas) – Teşekkür
ediyorum Sayın Başkanım.
Öncelikle Sivaslı ve Sivas Milletvekili
olarak Sivas’ta meydana gelen olayları kınıyoruz ancak bunu söylerken şunu da
açıkça söylüyoruz: Sivas’ta meydana gelen olaylar hiçbir zaman Sivas’ta bir
Alevi ve Sünni çatışmasından kaynaklanan olaylar değildir. Sivas’ta meydana
gelen olaylar, kardeşçe yaşayan insanları birbirine düşürmek isteyen ve bugün
de bu çabalarını devam ettirmek isteyen karanlık güçlerin bir eylemidir. Bunu,
Sivas’ta yaşayan tüm Alevi ve Sünni kardeşlerimiz bilmektedir. Bugün maalesef
burada, Sivas’ın yolunu bilmeyen, Sivas’ı 2 Temmuzda sadece siyaset malzemesi
yapmak için Sivas’taki Alevi’yi, Sünni’yi bilmeyen ve bu insanların
kardeşliğini, maalesef farklı nedenlerle kardeşçe yaşadıklarını bilmeyen
insanlar sadece 2 Temmuzda Sivas üzerinden siyaset yapmaktadır. Sivas’ta
yaşayan Aleviler ve…
(Mikrofon otomatik cihaz tarafından
kapatıldı)
BAŞKAN – Teşekkür ederiz Sayın Bilgin.
(AK PARTİ sıralarından alkışlar)
Sayın Özel…
13.-
Manisa Milletvekili Özgür Özel’in, avukatlık mesleğinin kutsallığına ve Genel
Kurulda yaşanan gerginliğe ilişkin açıklaması
ÖZGÜR ÖZEL (Manisa) – Çok teşekkür
ederim Sayın Başkan.
Avukatlık çok kutsal bir meslek.
Herkesin en kutsal hakkı olan savunma hakkının kullanılması gibi çok onurlu bir
görevi yapıyorlar. Bir avukat bir hırsızı savundu diye asla hırsız olmaz ama
belli davalarda, siyasi davalarda ve özellikle soykırım, katliam gibi davalarda
avukatlık bir yöndeşlik tarif eder. 
Srebrenica katliamının bir avukatına
veya diğer tarafın avukatına nasıl baktığınızı düşünerek bir empati yapın. 
Ben, kesinlikle arkadaşımı o anlamda
suçlamak istemem ama bugün yapılan iş, AKP Grubunun bu önergeye karşı çıkardığı
simgesel bir isim, tamamen bir grup yönetim zafiyetinden kaynaklanan ve hiç
istemediğimiz bir tartışma noktasına getirdi hepimizi.
Keşke, buradaki birkaç tane sağduyulu
sesten herhangi bir tanesi çıksaydı o konuşmalardan bir tanesini yapsaydı da,
keşke bu yıl dönümünde böylesine bir gerginliği yaşamasaydık. Gerçekten, bu
konuda ciddi rahatsızlık duydum.
BAŞKAN – Teşekkür ederiz Sayın Özel.
Sayın milletvekilleri, 2 sayın
milletvekilimize daha söz vereceğim ve bu konuyu kapatacağım.
Sayın Erdoğdu…
14.-
İstanbul Milletvekili Aykut Erdoğdu’nun, Sivas’ta yapılanın bir katliam
olduğuna ve bir daha böyle olayların yaşanmamasına ilişkin açıklaması
AYKUT ERDOĞDU (İstanbul) – Sayın
Başkan, değerli üyeler; biz isteriz ki iktidar partisi bu konularında samimi
olsun. Bugün bu katliamın yıl dönümünde onların söylediklerine inanmayı çok
isteriz ama biz biliriz ki iktidar partisinin başı seçim meydanında etnik
kimlikler üzerinden etnik kimlikleri yuhalatmıştır. Biz biliriz ki iktidar
partisi, Suriye’deki mazlum halkların üzerine Amerika ve İsrail’in kinini
kusmak için etnik kimlikleri kullanmıştır ve biz biliriz ki, eğer bu topraklarda Alevi
kardeşlerimiz olmasaydı, bugün bu şiirlerimizin,
bugün bu türkülerimizin, bu kardeşliğimizin birçoğu olmayacaktı.
Sivas’ta yapılan bir katliamdır ve
umuyorum ki hep birlikte daha anlayışlı siyaset ötesi düşünürüz ve ne Alevilere
ne Sünnilere ne Kürtlere ne Türklere bir daha
böyle bir şey olmaz ve bu toprak hak ettiği barışa kavuşur diyorum.
Çok teşekkür ediyorum.
BAŞKAN – Teşekkür ediyoruz Sayın Erdoğdu.
Son olarak, Sayın Turan… 
15.-
Sivas Milletvekili Ali Turan’ın, Sivas Madımak Oteli’nde öldürülenleri rahmetle
andığına, bu olayı kınadığına ve AK PARTİ Hükûmetinin Alevi - Sünni ayrımı
yapmadan Sivas’a hizmet götürdüğüne ilişkin açıklaması
ALİ TURAN (Sivas) – Teşekkür ediyorum
Sayın Başkan.
Ben Sivas Milletvekiliyim. Bugün Sivas
gündemde. Bu 93’te Sivas Madımak Otelinde yakılarak öldürülen kardeşlerimizi
biz de rahmetle anıyoruz. Bu olayı biz de kınıyoruz. 
Arkadaşımız dedi ki: “Sivas
milletvekilleri orada yoktur.” veya “AK PARTİ’li milletvekilleri yoktur.” dedi.
Bugün burada çalıştığımızı siz de biliyorsunuz ama biz her gittiğimizde o
kardeşlerimizle özellikle bayramlarda, normal günlerde Alevi kardeşlerimizi
ziyaret ediyoruz ve hiçbir sorunumuz da yoktur. 
Diğer taraftan “Eğer asfaltı olmayan
köy yolu görüyorsanız, mutlaka gidin o köy Alevi köyüdür.” dedi. Asla bunu
kabul etmiyoruz. Sivas’ın bir ucundan bir ucu 483 kilometre, 2.200 tane köyü
var, 16 tane ilçesi var, 49 tane beldesi var. AK PARTİ iktidara geldiğinde
asfaltlama oranı yüzde 3’tü, şu anda asfaltlama oranı Sivas’ta yüzde 40. Bu
yapılan asfaltlamada da, suda da, altyapıda da herhangi bir konuda çalışma
yapılıyorsa bunlarda Alevi, Sünni ayırımı yapmadan, hangi ilçenin ihtiyacı,
hangi köyün ihtiyacı, hangi beldenin ihtiyacı varsa ayrım yapmadan yüzde 40’a
getirdi. (AK PARTİ sıralarından alkışlar) 
BAŞKAN – Teşekkür ediyoruz Sayın Turan.
Cumhuriyet Halk Partisi Grup önerisini
oylarınıza sunacağım... 
III.-
YOKLAMA
(CHP sıralarından bir grup milletvekili
ayağa kalktı) 
MEHMET AKİF HAMZAÇEBİ (İstanbul) –
Yoklama istiyoruz Sayın Başkan. 
BAŞKAN - Yoklama talebi vardır, yerine
getiriyorum. 
Sayın Hamzaçebi, Sayın Aslanoğlu, Sayın
Özel, Sayın Ören, Sayın Çelebi, Sayın Akar, Sayın Güven, Sayın Çıray, Sayın
Fırat, Sayın Serter, Sayın Kurt, Sayın Eyidoğan, Sayın Dinçer, Sayın Gök, Sayın
Çam, Sayın Erdoğdu, Sayın Türeli, Sayın Keskin, Sayın Ayata, Sayın Atıcı, Sayın
Moroğlu. 
İki dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
VII.-
ÖNERİLER (Devam)
A)
Siyasi Parti Grubu Önerileri
(Devam)
1.-
CHP Grubunun, İzmir Milletvekili Hülya Güven ve arkadaşları tarafından,
29/3/2012 tarihinde, Türkiye Büyük Millet Meclisi Başkanlığına "Başbakan
Sayın Recep Tayyip Erdoğan'ın Sivas davasında mahkemenin verdiği zamanaşımı
kararından sonra yaptığı ‘hayırlı olsun’ açıklamasının ülkemizde bazı
kesimlerin diğer bazı kesimlere karşı cesaretlendirildiği izleniminin bazı son
olaylarla birlikte incelenmesi" hakkında vermiş olduğu Meclis Araştırması
Önergesinin, Genel Kurulun 2/7/2012 Pazartesi günkü birleşiminde sunuşlarda
okunması ve ön görüşmelerinin aynı tarihli birleşiminde yapılmasına ilişkin
önergesi (Devam)
BAŞKAN - Öneriyi oylarınıza
sunuyorum: Kabul edenler... Kabul
etmeyenler... Öneri kabul edilmemiştir. [CHP sıralarından “Bravo(!)” sesleri,
alkışlar(!)]
Adalet ve Kalkınma Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve daha sonra oylarınıza sunacağım. 
2.-
AK PARTİ Grubunun, Genel Kurulun çalışma saatlerinin yeniden düzenlenmesine; 3
Temmuz 2012 Salı ve 4 Temmuz 2012 Çarşamba günkü birleşimlerde sözlü sorular ve diğer denetim konularının
görüşülmeyerek kanun tasarı ve tekliflerinin görüşülmesine; Türkiye Büyük
Millet Meclisinin, gündemin kanun tasarı ve teklifleri ile komisyonlardan gelen
diğer işler kısmında yer alan 10 sıra sayılı Kanun Tasarısı’na kadar olan
işlerin görüşülmesinin tamamlanmasından itibaren 1 Ekim 2012 Pazartesi günü
saat 15.00'te toplanmak üzere tatile girmesine ilişkin önerisi 
Sayı: 451 2/7/2012
Türkiye Büyük Millet Meclisi
Başkanlığı’na
Danışma Kurulu 2.7.2012 Pazartesi günü
(bugün) toplanamadığından, İçtüzüğün 19 uncu maddesi gereğince, Grubumuzun
aşağıdaki önerisinin Genel Kurulun onayına sunulmasını arz ederim. 
 Nurettin
Canikli 
 (Giresun)

 AK
PARTİ Grup Başkan Vekili
Öneri:
Genel Kurulun;
3 Temmuz 2012 Salı günü saat 13:00'te
toplanarak bu birleşimde sözlü sorular ve diğer denetim konularının
görüşülmeyerek gündemin "Kanun tasarı ve teklifleri ile komisyonlardan
gelen diğer işler" kısmında yer alan işlerin görüşülmesi ve 10 sıra sayılı
kanun tasarısına kadar olan işlerin görüşmelerinin tamamlanmasına kadar;
3 Temmuz 2012 Salı günkü birleşiminde
10 sıra sayılı kanun tasarısına kadar olan işlerin görüşmelerinin
tamamlanamaması halinde 4 Temmuz 2012 Çarşamba günü saat 14:00'te toplanarak bu
birleşimde sözlü soruların görüşülmeyerek 10 sıra sayılı kanun tasarısına kadar
olan işlerin görüşmelerinin tamamlanmasına kadar;
Yukarıda belirtilen birleşimlerde gece
24:00'de günlük programların tamamlanamaması halinde günlük programların
tamamlanmasına kadar;
çalışmalarını sürdürmesi,
Türkiye Büyük Millet Meclisinin,
gündemin kanun tasarı ve teklifleri ile komisyonlardan gelen diğer işler
kısmında yer alan 10 sıra sayılı kanun tasarısına kadar olan işlerin
görüşülmesinin tamamlanmasından itibaren başlamak ve 1 Ekim 2012 Pazartesi günü
saat 15.00'te toplanmak üzere tatile girmesi,
önerilmiştir.
BAŞKAN – Sayın milletvekilleri, on
dakika ara veriyorum. 

Kapanma
Saati: 15.25

İKİNCİ OTURUM
Açılma
Saati: 15.36
BAŞKAN:
Başkan Vekili Şükran Güldal MUMCU
KÂTİP
ÜYELER: Fatih ŞAHİN (Ankara), Mustafa HAMARAT (Ordu)

BAŞKAN – Sayın milletvekilleri, Türkiye
Büyük Millet Meclisinin 130'uncu Birleşiminin İkinci Oturumunu açıyorum.
Adalet ve Kalkınma Partisi Grubu
önerisi üzerinde lehte İstanbul Milletvekili Mehmet Doğan Kubat. (AK PARTİ
sıralarından alkışlar)
Buyurun Sayın Kubat.
MEHMET DOĞAN KUBAT (İstanbul) – Sayın
Başkanım, çok değerli milletvekilleri; grubumuzun vermiş olduğu öneri hakkında
söz almış bulunuyoruz. Bu vesileyle yüce heyetinizi saygılarımla selamlarım.
Değerli arkadaşlar, hepinizin malumu,
dünden beri yoğun bir çalışma tempomuz var, fiziken de ruhen de çok
yorulduğumuzu hissediyorum. 
Getirilen öneriyle yarınki çalışma
programımız düzenlenmekte. Buna göre yarın saat birde çalışmalara başlanması,
denetim ve sözlü soruların atlanarak yarım kalan 302 sıra sayılı torba kanun
dediğimiz –altmış iki maddeydi biliyorsunuz, onun yarısını görüşmüştük- o
kanunla birlikte 301 sıra sayılı, oldukça önemli düzenlemeler getiren ve bir an
önce yürürlüğe girmesinde büyük faydalar olan Sağlık Bakanlığı ve Bağlı
Kuruluşlarının Teşkilat ve Görevleri Hakkında Kanun’un -bu da bir temel kanun,
yirmi altı madde, iki bölüm hâlinde görüşülecek- yarın saat 13.00’ten itibaren,
bunun, bu iki kanunun tamamlanmasına kadar görüşmelerinin sürdürülmesi,
tamamlanamaması hâlinde çarşamba günü saat 14.00’te tekrar görüşmelere devam
edilmesi -ama yarın inşallah geç saatlerde de olsa biteceğini ümit ediyoruz- ve
ondan sonra da 1 Ekim 2012 tarihine kadar Türkiye Büyük Millet Meclisinin
tatile girmesi öngörülmektedir.
Ben öneriye desteklerinizi bekler,
hepinizi saygıyla selamlarım. (AK PARTİ sıralarından alkışlar)
BAŞKAN – Teşekkür ediyoruz Sayın Kubat.
Önerinin aleyhine, İzmir Milletvekili
Mustafa Moroğlu. (CHP sıralarından alkışlar)
MUSTAFA MOROĞLU (İzmir) – Sayın Başkan,
değerli arkadaşlarım; hepinizi saygıyla selamlıyorum.
Herhâlde hepimiz hafızalarımızda, bir
saattir yaşadığımız hiç de AKP grubu milletvekillerine ve Meclise yakışmayan
tartışmaları, bugünün yorgunluğuna verir, unuturuz.
FAHRETTİN POYRAZ (Bilecik) – Ve de
CHP’ye… CHP’yi unutma.
MUSTAFA MOROĞLU (Devamla) – Ve bir
dahaki yıl, umarım hep beraber, 2 Temmuzun insanlık için, sadece Sivas için,
sadece Türkiye için değil, insanlık için hepimizin lanetlemesi gereken bir olay
olduğunu anımsar ve ona göre davranırız.
Şimdi çalışma saatlerini konuşuyoruz.
Daha önceki günlerde de, dün de ısrarlarımıza rağmen… “Arkadaşlar, gelin bu
yasayı yarın görüşmeye devam edelim, öbür gün çalışalım, ondan sonraki gün de
çalışalım. Bunca hem kendi bedenlerinize hem de bizim bedenlerimize ıstırap
vermeyin, doğru yapmıyoruz.” dedik, bu kabul edilmedi. Şimdi, bugün böyle bir
önergeyle geliniyor. 
Yani, aslında bütün yaşadığımız
olayların temelinde yatan şeyin, bu çoğunluk içgüdüsüyle davranma biçiminin
olduğunu bir kez daha hatırlatmak istiyorum. Yani sizden başka sanki Mecliste
bir grup yok, başka milletvekilleri yok, her istediğinizi çoğunluk
anlayışınızla kabul ediyorsunuz, bize de ettirmeye çalışıyorsunuz ve bize de,
bizim de tasvip etmediğimiz bazı davranışları yapmaktan başka bir çare
bırakmıyorsunuz. Bu sadece çalışma saatleri biçimine yansımıyor değerli
arkadaşlarım. Bakın, biraz önce AKP Grubu adına arkadaşımız çıktı, dedi ki:
“İşte, yarım bıraktığımız bir torba yasadan sonra bir yasa tasarısını daha
görüşeceğiz.” Niye yarım bıraktık? Niye bitirmedik? İstediğiniz zaman yarım
bırakıyorsunuz, istediğiniz zaman saatleri uzatıyorsunuz, istediğiniz kadar
çalıştırıyorsunuz. Böyle bir anlayış demokrasiye ve demokrat olanlara
yakışmıyor değerleri arkadaşlarım sadece buradaki milletvekili gruplarına
değil. 
Örneğin 2 Temmuzla ilgili inanın ilk
başta tavır alması gereken, devleti temsil eden, Hükûmet olan bir grup bu işe
öncülük etseydi. Dün Kocaeli’de yine Sivas katliamını protesto eden ve o
ölenlerin anılarını yaşatmak ve hafızalarda onu unutturmamak -bunun nedeni de
şu- bir daha böyle katliamlar olmasın inancıyla hafızalarımızı, belleklerimizi
tazelemek için yapılan gösterilere yine biber gazıyla, yine copla, yine
barikatlarla engel olunmaya çalışılmasaydı bu tür istemediğimiz davranış
biçimleriyle ve tartışmalarla karşılaşmazdık. Bunu sadece milletvekili grubu
olarak bize yapmıyorsunuz çünkü öyle bir psikoloji içerisine girmişiz ki güçlü
olmanın içgüdüsünü hep zayıf olana karşı kullanmak gibi bir davranış içine
giriyoruz. 
2 Temmuza ilişkin yapılan gösterilere
karşı gösterdiğiniz davranışlar da bundan ötürü, bu olayı toplumsal belleğimize
unutturmamak için bizim çabalarımıza karşı takındığınız davranışlar da bundan
ötürü. Sadece bize mi? Hayır, biraz önce Grup Başkan Vekilimiz Sayın Nurettin
Canikli, “İnsaf kelimesi gerçekten doğru bir kelime.” dedi. Gerçekten insaf!
Daha, sanırım üç gün ya da dört gün önce -bu kadar çalışma saati içinde zamanı
da hatırlamıyorum- torba yasa görüşülürken engellilerin kamu kurum ve
kuruluşlarına erişebilirliğini sağlamak için, engellilerle kamu kurum ve
kuruluşlarının görevlerini sağlamasına ilişkin verilen süreyi önergelerinizle
bir yıl ertelemediniz mi? İnsaf denilecekse bunlara denilecek! Hak arayan
herkese ve az olan herkese karşısınız çünkü çoğunluksunuz. Gençlere karşısınız,
engellilerin taleplerine karşı duruyorsunuz, bugüne kadar kadınlara, kadınların
hak arayışına, kadınların kendi haklarını kullanmalarına karşısınız. Bir yıl
bir yasama görevi yaptık burada, bir yıldır hiç…
Ben hep bekledim, acaba ben mi
yanılıyorum dedim. MHP Grubunun getirdiği herhangi bir araştırma önergesine,
BDP Grubunun getirdiği herhangi bir araştırma önergesine, Cumhuriyet Halk
Partisinin getirdiği herhangi bir araştırma önergesine ya da önerisine acaba
hakikaten bu da doğru bir şey deyip çoğunluk olarak AKP Grubu onay verecek mi?
Hiçbirine vermediniz. Çok olanın haklarını korumakla yükümlü değildir demokrat
olanların görevi, demokrasi de böyle bir şeydir. Zaten çoğunluk, iktidarı
temsil ediyordur, haklarının korunması önünde herhangi bir engel yoktur, asıl engel
az olanların, azınlık olanların, haklarını korumaktır ama bununla ilgili en
ufak bir çaba göstermedik. Umarım bu Meclis yasama yılı bunun için son bir
milat olur ve bizim önümüze istediğiniz önergeleri istediğiniz zaman getiren,
istediğiniz zaman yarıda kesen, istediğiniz zaman yirmi dört saat çalıştıran
bir davranış içinde olmaktan vazgeçeriz çünkü ancak o zaman, sizin de bu
kürsüden defalarca belirttiğiniz gibi, Türkiye'nin ağır sorunlarını çözmek için
bir irade gösterebiliriz. Gösteremediğimiz zaman bu ne size yarar ne bize yarar
ne de Türkiye’ye yarar ve bugüne kadar yapılan uygulamalar göstermiştir ki bir
yıl içinde biz Türkiye'nin temel sorunlarıyla ilgili en ufak bir çözüm atan bir
Meclis kararı alamadık değerli arkadaşlarım. Bu size çok yadırgayıcı gelebilir.
Varsa yoksa yargı. Varsa yoksa yargı. Varsa yoksa yargı. Yargının sizin
istekleriniz doğrultusunda hareket etmesini engelleyecek en ufak bir girişime
dahi müsaade etmeyecek bütün kırıntıları temizlemek için bütün bunlarla
uğraştık. Ne Ödemiş’teki patates üreticilerinin sorunlarıyla uğraştık ne 6 bin
liraya aldığı ineği 2 bin liraya satmak zorunda kalan köylülerin sorunlarıyla
uğraştık ne gençlerin kredi ve yurt taleplerine cevap bulduk ne de yüzde 1.400
artan kadın cinayetlerinin önüne geçebildik. 
Bakın, iş cinayetleriyle ilgili on
yılda 13 bin insan kaybetmişiz. Burada, bizim Genel Başkanımızın önderliğinde
yürütülen, bir acı sorunu yani terör meselesini çözmek için -en temel
meselelerimizden biri- artık insanlar ölmesin diye çabaladığımız konu ama iş
cinayetlerinde de 13 bin kişiyi kaybediyoruz. Bununla ilgili, bunu azaltan bir
çözüm bulabildik mi? Hayır. İşsizliği azaltan bir çözüm bulabildik mi? Hayır. 
Değerli arkadaşlarım, o nedenle, eğer
bu tür davranışlardan vazgeçer de, orada bir de muhalefet var, ana muhalefet
var, bir orta muhalefet var, bir küçük muhalefet var, bunlar da sizin aldığınız
yüzde 50’nin karşısındaki yüzde 50 oyu temsil ediyorlar. Bunların da
söylediklerine, bunların da seçmenlerinin bunlara ilettiği taleplere kulak verelim,
beraberce bir çözüm bulalım anlayışına gelmenin yolu ilk önce Meclisin çalışma
düzenini, çalışma saatlerini beraberce oluşturmaktan geçiyor. Bunu başarmak
için, herhâlde bütün arkadaşların -dün gece konuşmamda da söyledim- sadece
bunun için bile bir karşı duruşu sergilemeye başlarsanız, inanın bizi mutlu
eder. Mutlu olmak bizim isteklerimizin yerine gelmesi anlamında değil,
demokrasimizin işleyişini doğru bir yola koymaya çalışırız. O nedenle, bu
getirilen öneriye karşı olduğumuzu ve çalışmaya devam etmek istediğimizi
belirtmek istiyoruz. Çünkü bizim ne zaman nasıl çalışacağımızı beraberce
belirleyelim, sizlerin oylarıyla değil. 
Size 2 Temmuzla ilgili bir şey daha
söylemek istiyorum değerli arkadaşlarım: Hani az olandan yana olmak devletin
görevidir düşüncesinden kalkarak söylüyorum. Ben Denizli’nin Güney ilçesinde
doğan bir arkadaşınızım. Herhangi bir Alevi mezhebiyle falan da ilişkim yok,
Alevi inancıyla ilişkim yok ama bugüne kadar hiçbir Alevi’nin hiçbir Sünni’ye
dokunduğunu görmedim, insana dokunduğunu görmedim.
(Mikrofon otomatik cihaz tarafından
kapatıldı)
SITKI GÜVENÇ (Kahramanmaraş) – Sünni de
dokunmaz! 
BAŞKAN – Teşekkür ederiz Sayın Moroğlu.

MUSTAFA MOROĞLU (Devamla) – Sayın
Başkan, bitirmek istiyorum. 
BAŞKAN – Lütfen sözlerinizi tamamlayınız,
düzeltin. 
SITKI GÜVENÇ (Kahramanmaraş) – Bu tip
konuşmalar bu oyunları oynayanların işine yarar.
MUSTAFA MOROĞLU (Devamla) – Cümlemin
sonunu beklerseniz ne demek istediğimi anlarsınız; zamanım yetmedi. 
Burada iki inanca sahip insanların
birbirine kırdırılması ve birbirine düşman oldurulması için bazı oyunların
oynandığını siz de biliyorsunuz, biz de biliyoruz ama bu oyunların engellenmesi
iktidarın ve çoğunluğum diyen inancın görevidir. Bu görevi hep beraber yapmaya
davet ediyorum. 
SITKI GÜVENÇ (Kahramanmaraş) – Bu
oyunları oynayanlara karşı mücadeleyi hep beraber yapalım. 
MUSTAFA MOROĞLU (Devamla) – Teşekkür
ediyorum Sayın Başkanım. (CHP sıralarından alkışlar)
BAŞKAN – Teşekkür ediyoruz Sayın
Moroğlu. 
Öneri lehine Isparta Milletvekili Recep
Özel.
Buyurunuz Sayın Özel. (AK PARTİ
sıralarından alkışlar)
RECEP ÖZEL (Isparta) – Sayın Başkan,
muhterem milletvekilleri; AK PARTİ Grubumuzun grup önerisi lehinde söz almış
bulunuyorum. Hepinizi saygı ve sevgiyle selamlıyorum.
Dün gece 55 kez, karar yeter sayısı
hariç, yoklama istendi ve bütün arkadaşlarımız yirmi saniye gibi bir sürede
sisteme girerek bir rekor kırdık, bize bu mahareti kazandırdıkları için CHP
Grubuna teşekkür ediyoruz [CHP sıralarından alkışlar(!)] 
AYTUĞ ATICI (Mersin) – Daha
öğreneceğiniz çok şey var.
RECEP ÖZEL (Devamla) – Yarınki çalışma
takvimimizde iki yasayı bitirip, inşallah öbür güne kalmadan bir an önce tatile
girip verimli güzel bir dönemi bitireceğiz. Bugün iyi bir dinlenir, yarın zinde
bir şekilde Meclise gelirsek, bütün verimliliğimizle de katkıda bulunursak, CHP
de iyi bir muhalefet yaparsa bütün vatan, millet bizden şükran duyar diyorum.
Hepinize saygılar sunuyorum efendim.
(AK PARTİ sıralarından alkışlar) 
BAŞKAN – Teşekkür ederiz Sayın Özel.
Aleyhte İstanbul Milletvekili Süleyman
Çelebi. (CHP sıralarından alkışlar) 
SÜLEYMAN ÇELEBİ (İstanbul) – Sayın
Başkan, değerli arkadaşlarım; tabii, dün akşam… 
HAMZA DAĞ (İzmir) – Dünkü gibi olsaydı.
SÜLEYMAN ÇELEBİ (Devamla) – Dün akşamki
gibi olamaz. Dün akşamki gibi olabilmesi için… Dün sustum iyi bir şeyler
yaparsınız diye, iyi bir şeyler yapılmadığını görünce, AKP’nin yaptığı iyi bir
şey de olmadığı için bugün susmak değil, konuşmak istiyorum. 
Değerli arkadaşlarım, yirmi altı
saattir çalışılıyor ve bu yirmi altı saatlik çalışma içinde burada en sakin
olan, bu konuda belki hiç tepki koymayan arkadaşlarımız bir tahammülsüzlük
içinde, bir stres içinde burada, Meclisin usulüne uymayacak birçok
uygulamalara, yöntemlere başvurma durumunda oluyorlar. Burası yasama yeri.
Yasama, yasaları çıkarırken sakin, sağlıklı, birbirimizi anlayan, dinleyen ve
anlattıklarımızı anlayan bir düzeyde Meclis çalışmalarının yürütülmesi
gerekiyor. Oysa şurada görüyoruz ki Meclis çalışmalarının bütününde,
kalabalığın büyük bir bölümü, Mecliste oturanların büyük bir bölümü tamamen,
oylamaya, neye oy verilip verilmediği bilinmeden, bir bilinç yapısıyla değil,
bir işaretle iradeler konulduğunu artık herkes biliyor. Oysa yasama sürecinde
bu konuları sağlıklı tartışarak, birbirimizi anlayarak bu sorunları aşabiliriz.

Değerli arkadaşlar, biz isterdik ki
bugün burada olan arkadaşlar, burada kalmak zorunda olan Cumhuriyet Halk
Partili milletvekilleri, biz de Sivas katliamının yıl dönümünde hep beraber
orada olmak isterdik. Oradaki arkadaşlarımızı bir kez daha selamlıyorum, oradaki
katliamı bir kez daha bu kürsüden protesto ediyorum ama gönül isterdi ki biz de
bütün arkadaşlarımızla o katliamın yıl dönümünde orada olabilseydik, onların
acılarını paylaşma imkânını keşke bize verebilseydiniz; bundan mahrum
bırakıldık. 
Değerli arkadaşlar, geçenlerde bu
kürsüden yine konuştum. O zaman Sayın Canikli “Böyle bir şey yok.” dedi;
buradaki stenograflar için söylemiştim, “Aralıksız çalışıyorlar.” demiştim;
“Yok, dinleniyorlar; onlar vardiyalı çalışıyorlar, dinleniyorlar.” dedi. Oysa
yirmi altı saattir bu arkadaşlar hata yapsalar suçlu olacaklar, eksik yapsalar
suçlu olacaklar. Oysa yirmi altı saat, yirmi yedi saat, insan onuruna
yakışmayacak bir koşulda Meclisteki insanları, kavasları, Kanun ve Kararlarda
çalışan arkadaşları burada tutuyoruz. 
Ayrıca, bu arkadaşlarımıza Genel
Sekreterlik bir uygulama daha yapmış. Yemekhane bir başka yerde… Buradaki
Meclis lokantasında yemek yemeleri bile engelleniyor. Buraya gidip gelme,
koşuşturma içerisinde niye bu ayrımcılık yapılıyor? En azından burada bizim
bütün sırlarımızı, bütün sürecimizi bilen arkadaşların Meclisin lokantasında
bizimle yemek yemesinin ne engeli var? 
Dolayısıyla, değerli arkadaşlar, şimdi
soruyorum: Bu kadar aceleye getirilen birçok önemli yasayı, saatlerce
konuştuğumuz ama saatler sonucunda yine doğru çözüm üretemediğimiz bu tip yasal
düzenlemeleri, sağlıklı bir şekilde, çok da uzatmadan, diğer günleri de doğru
dürüst sıralandırarak sağlıklı bir tartışma yapsak bize daha yakışan olmaz mı?
Biz de insanız sonuçta. Biz de hatalar yapmamamız açısından sağlıklı, verimli
bir çalışmayı Meclisin gündemine oturtmak durumundayız. 
Bu bir yılın bütün süreci böylesi bir
tempoda geçti. Umuyorum ve diliyorum, bundan sonraki dönemde, özellikle belirli
saatler dışında, gerekiyorsa hafta sonu da çalışma koşuluyla diğer yasaları
sağlıklı bir şekilde, bir oldubittiye getirmeden tartışabilmeliyiz. Çünkü dünkü
tartışmalardan da biliyoruz ki burada birbirimizi dinlemeden, anlamadan, yalnız
“grup önerisi” diye, grupta birkaç kişinin imza atması sonucunda burada o
kararlara uyma noktasının ötesine gitmeyen… Esas yapmamız gereken, gerçekten
örnek teşkil edecek yasama görevimizi yerine getirmede diğer komisyonlardaki
çalışmalarımızı sağlıklı yapabilmemiz için… Komisyonlarda birçok görevimiz var.
Bir tarafta Darbeler Komisyonu, bir tarafta ihtisas komisyonları, Anayasa
Komisyonu… Buralara zaman ayırıyoruz. Oradan koşturmaca… Yoklamalar yapılıyor,
buralara koşuyoruz. Bunun yerine bunların da düzene sokulduğu bir Meclis
çalışmasını hepimizin hak ettiğine inanıyorum. 
Onun için, gelin, bu süreleri insan
onuruna yakışan bir şekilde, sağlıklı bir atmosferde ve vizyonla,
milletvekilliğinin vizyonuna yakışan bir noktada bu tartışmaları yürütelim ve
bize yakışan yasama yıllarını böyle yürütelim diye düşünüyorum.
Değerli arkadaşlarım, yine burada
birçok kanun çıkarılıyor. Önemli olan, buradan yasama olarak çıkarılan
yasaların uygulanması ama uygulamada, yürütme, yasamanın birçok kararının tam
tersi uygulamalarla ve mahkeme kararlarını -tam tersi uygulamalarla- reddeden
noktadadır. Onun için, yalnız kanun yapmak değil, onun gereğini yerine getirmek
hepimizin görevi olmalı diye düşünüyorum. 
Bu nedenle önergenin aleyhinde oy
kullanacağımızı ifade ediyor, hepinizi saygıyla, sevgiyle selamlıyorum. 
BAŞKAN – Teşekkür ederiz Sayın Çelebi.
Öneriyi oylarınıza sunuyorum: Kabul
edenler… Kabul etmeyenler… Öneri kabul edilmiştir.
Şimdi, alınan karar gereğince gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci sırada yer alan, 156 sıra sayılı
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ve Anayasa Komisyonu Raporu’nun görüşmelerine kaldığımız yerden devam
edeceğiz.
IX.-
KANUN TASARI VE TEKLİFLERİ İLE KOMİSYONLARDAN
GELEN
DİĞER İŞLER
A)
Kanun Tasarı ve Teklifleri
1.-
Adalet ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok. 
Ertelenmiştir. 
2’nci sırada yer alan, 302 sıra sayılı
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
2.-
Manisa Milletvekili Recai Berber ve Bartın Milletvekili Yılmaz Tunç ile 6
Milletvekilinin; Bazı Kanunlarda Değişiklik Yapılmasına Dair Kanun Teklifi ile
Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi'nin; Milli Eğitim Bakanlığının Teşkilat ve Görevleri Hakkında Kanunda
Değişiklik Yapılmasına Dair Kanun Teklifi, Balıkesir Milletvekili Namık
Havutça'nın; Atanamayan Öğretmenlerin Boş Bulunan Kadrolara Atanması ve Devlet
Memurları Kanunu ile Milli Eğitim Bakanlığının Teşkilat ve Görevleri Hakkında
Kanunlarının Bazı Maddelerinde Değişiklik Yapılması Hakkında Kanun Teklifi,
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Öğretmen
İhtiyacının ve Eğitim Programlarının Planlanması ve Uygulanması Hakkında Kanun
Teklifi, Bartın Milletvekili Muhammet Rıza Yalçınkaya'nın; Sosyal Yardımlaşma
ve Dayanışmayı Teşvik Kanununda Değişiklik Yapılması Hakkında Kanun Teklifi ile
Plan ve Bütçe Komisyonu Raporu (2/679, 2/47, 2/73, 2/219, 2/566) (S. Sayısı:
302)
BAŞKAN – Komisyon? Yok.
Ertelenmiştir. 
3’üncü sırada yer alan, 287 sıra sayılı
Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu raporlarının görüşmelerine kaldığımız yerden devam edeceğiz. 
3.-
Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu raporları (1/484) (S. Sayısı: 287)
BAŞKAN – Komisyon? Yok. 
Ertelenmiştir. 
4’üncü sırada yer alan, 301 sıra sayılı
Sağlık Bakanlığı ve Bağlı Kuruluşlarının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Sağlık, Aile, Çalışma ve Sosyal İşler
Komisyonu Raporu’nun görüşmelerine başlıyoruz. 
4.-
Sağlık Bakanlığı ve Bağlı Kuruluşlarının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve Ankara Milletvekili Cevdet Erdöl’ün; Bazı
Kanunlarda Değişiklik Yapılması Hakkında Kanun Teklifi ile Sağlık, Aile,
Çalışma ve Sosyal İşler Komisyonu Raporu (1/637, 2/700) (S. Sayısı: 301)
BAŞKAN – Komisyon? Yok. 
Ertelenmiştir. 
Böylece, çalışamayacağımız
anlaşıldığından, alınan karar gereğince kanun tasarı ve teklifleri ile komisyonlardan
gelen diğer işleri sırasıyla görüşmek için, 3 Temmuz 2012 Salı günü saat
13.00’te toplanmak üzere, birleşimi kapatıyorum.

Kapanma Saati: 16.00




