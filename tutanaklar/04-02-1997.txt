


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 20          YASAMA YILI : 2



T. B. M. M.

TUTANAK DERGİSİ

54 üncü Birleşim

4 . 2 . 1997  Salı



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Kastamonu Milletvekili M. Hadi Dilekçi'nin,
dövizzedelerin dertlerine ve alınması gereken
tedbirlere ilişkin gündemdışı konuşması

2. - Hatay Milletvekili Levent Mıstıkoğlu'nun,
Hatay İlinde meydana gelen deprem felaketine ilişkin
gündemdışı konuşması ve
Bayındırlık ve İskân Bakanı
Cevat Ayhan'ın cevabı

3. - Ankara Milletvekili Nejat Arseven'in, Sincan
Belediye Başkanının düzenlediği gecede
yapılan konuşmalara ve sonrası olaylara ilişkin
gündemdışı konuşması ve
Adalet Bakanı Şevket Kazan'ın cevabı

B)  TEZKERELER VE ÖNERGELER

1. - Almanya'ya gidecek olan Devlet Bakanı
Gürcan Dağdaş'a, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/665)

2. - Kenya'ya gidecek olan Çevre Bakanı
M. Ziyattin Tokar'a, dönüşüne kadar, Tarım
ve Köyişleri Bakanı Musa Demirci'nin vekâlet
etmesinin uygun görüldüğüne ilişkin
Cumhurbaşkanlığı tezkeresi (3/666)

3. - (10/86) esas numaralı Meclis Araştırması
Komisyonu Geçici Başkanlığının,
Komisyonun başkan, başkanvekili, sözcü ve
kâtip üye seçimini yaptığına
ilişkin tezkeresi (3/667)

4. - Anayasa Komisyonu Başkanlığının,
Sağlık, Aile, Çalışma ve Sosyal
İşler Komisyonuna havale edilmiş olan “Sendikalar
Kanununda Değişiklik Yapılması Hakkında
(2/405) ve (2/448) esas numaralı kanun tekliflerinin”
Anayasa Komisyonuna havale edilmesine ilişkin tezkeresi
(3/668)

5. - Anayasa Komisyonu Başkanlığının,
Plan ve Bütçe Komisyonuna havale edilmiş olan
“Devlet Memurları Kanununda Değişiklik Yapılmasına
Dair (2/408) ve (2/451) esas numaralı kanun tekliflerinin”
Anayasa Komisyonuna havale edilmesine ilişkin tezkeresi
(3/669)

6. - Balıkesir Milletvekili Hüsnü
Sıvalıoğlu'nun, Sarıköy ve Edincik
Adıyla İki İlçe ve Bandırma
Adıyla bir İl Kurulması Hakkında Kanun
Teklifinin (2/471) doğrudan gündeme alınmasına
ilişkin önergesi (4/136)

7. - Ankara Milletvekili İrfan Köksalan'ın,
Ankara İline Bağlı Olarak Batıkent Adıyla
Bir İlçe Kurulması Hakkında Kanun
Teklifinin (2/153) doğrudan gündeme alınmasına
ilişkin önergesi (4/137)

8. - (10/5) esas numaralı Meclis Araştırması
Komisyonu raporunun sonuç kısmında belirtilen
nedenlerle, İçtüzüğün 105 inci
maddesinin ikinci fıkrası da göz önünde
bulundurularak, yeni bir Meclis araştırması
komisyonu kurulmasına ilişkin, Bartın Milletvekili
Zeki Çakan ve 19 arkadaşının önergesi

C)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İstanbul Milletvekili Halit Dumankaya
ve 77 arkadaşının, eski Başbakan Tansu
Çiller hakkında Meclis soruşturması
önergesinin oylanması sırasında sahte
oy kullanıldığı iddialarının
araştırılması amacıyla Meclis
araştırması açılmasına
ilişkin önergesi (10/155)

2. - İstanbul Milletvekili Mehmet Sevigen
ve 22 arkadaşının, yetkililerin uyuşturucuyla
mücadelede yetersiz kaldığı iddialarının
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/156)

IV. - ÖNERİLER

A)  DANIŞMA KURULU ÖNERİLERİ

1. - 12.2.1997 Çarşamba ve 13.2.1997
Perşembe günlerinde TBMM Genel Kurul çalışmalarına
ara verilmesine ilişkin Danışma Kurulu Önerisi

B)  SİYASÎ PARTİ GRUBU ÖNERİLERİ

1. - Gündemdeki sıralamanın yeniden
yapılmasına ilişkin RP ve DYP Gruplarının
müşterek önerileri

V. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A)  GÖRÜŞMELER

1. - Konya Milletvekili Mustafa Ünaldı
ve 18 arkadaşı, Kahramanmaraş Milletvekili
Hasan Dikici ve 9 arkadaşı ile İstanbul Milletvekili
Algan Hacaloğlu ve 10 arkadaşının, Yükseköğretimin
sorunlarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergeleri
ve (10/8, 16, 20) Esas Numaralı Meclis Araştırması
Komisyonu Raporu (S. Sayısı : 153)

2. - İstanbul Milletvekili Halit Dumankaya
ve 16 arkadaşının, Petrol Ofisi Genel Müdürlüğünde
meydana gelen yolsuzluk ve usulsüzlük iddialarını
araştırmak ve alınması gereken tedbirleri
belirlemek amacıyla Meclis araştırması
açılmasına ilişkin önergesi ve
(10/5) Esas Numaralı Meclis Araştırması
Komisyonu Raporu (S. Sayısı : 167)

VI. - SATAŞMALARA İLİŞKİN
KONUŞMALAR

1. - İstanbul Milletvekili Halit Dumankaya'nın,
Sıvas Milletvekili Tahsin Irmak'ın şahsına
sataşması nedeniyle konuşması

2. - Kastamonu Milletvekili Murat Başesgioğlu'nun,
Sıvas Milletvekili Tahsin Irmak'ın, Partisine sataşması
nedeniyle konuşması

3. - Bartın Milletvekili Zeki Çakan'ın,
Sıvas Milletvekili Tahsin Irmak'ın şahsına
sataşması nedeniyle konuşması

VII. - SEÇİMLER

A)  KOMİSYONLARA ÜYE SEÇİMİ

1. - (10/58) esas numaralı Meclis Araştırması
Komisyonuna üye seçimi

VIII. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanuna Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Ceza Muhakameleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)

3. - 9.7.1945 Tarih ve 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
komisyonları raporları (1/528) (S. Sayısı
: 163)

IX. - SORULAR VE CEVAPLAR

A) YAZILI SORULAR VE CEVAPLARI

1. - İstanbul Milletvekili Bülent Akarcalı'nın,
Bosna-Hersek Hükümetine yardım yapılıp
yapılmayacağına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1621)

2. -Muğla Milletvekili Zeki Çakıroğlu'nun,
Ören ve Derince ovalarının sulama suyu sorununa
ilişkin sorusu ve Enerji ve Tabiî Kaynaklar Bakanı
M. Recai Kutan'ın yazılı cevabı (7/1807)

3. - Bursa Milletvekili Ali Rahmi Beyreli'nin, Orhaneli
Termik Santralinin mahkeme kararına rağmen faaliyetlerine
devam ettiği iddiasına ilişkin Başbakandan
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1813)

4. - Kastamonu Milletvekili Fethi Acar'ın,
Cumhurbaşkanlığı personeline ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1817)

5. - İstanbul Milletvekili Cevdet Selvi'nin,
SSK sınavına ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1818)

6. - Kocaeli Milletvekili Bekir Yurdagül'ün
SSK sınavında usulsüzlük yapıldığı
iddiasına ilişkin Başbakandan sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1819)

7. - Konya Milletvekili Nezir Büyükcengiz'in,
şeker pancarı fiyatlarına ve bedellerine ilişkin
sorusu ve Sanayi ve Ticaret Bakanı Yalım Erez'in
yazılı cevabı (7/1824)

8. - Balıkesir Milletvekili Mustafa Güven
Karahan'ın, Türkiye Şeker Fabrikaları
A.Ş.'deki personel atamalarına ilişkin sorusu
ve Sanayi ve Ticaret Bakanı Yalım Erez'in yazılı
cevabı (7/1836)

9. - Aydın Milletvekili Yüksel Yalova'nın,
Adalet Bakanının bir toplantıda yaptığı
açıklamaya ilişkin sorusu ve İçişleri
Bakanı Meral Akşener'in yazılı cevabı
(7/1843)

10. - Şanlıurfa Milletvekili Zülfikar
İzol'un, Şanlıurfa'da TEDAŞ'ın
bazı hizmetlerindeki yetersizliğe ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1857)

11. - Artvin Milletvekili Süleyman Hatinoğlu'nun,
Artvin-Hopa-Kemalpaşa Lisesi ve Şavşat Yatılı
İlköğretim Okulu inşaatı ihalelerine
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1859)

12. - Konya Milletvekili Nezir Büyükcengiz'in,
Tümosan Motor Fabrikasının özelleştirme
kapsamında bulunup bulunmadığına ilişkin
sorusu ve Sanayi ve Ticaret Bakanı Yalım Erez'in
yazılı cevabı (7/1862)

13. - Kühatya Milletvekili Emin Karaa'nın,
Kütahya'da Kültür ve Tabiat Varlıklarını
Koruma Müdürlüğü kurulup kurulmayacağına
ilişkin sorusu ve Kültür Bakanı İsmail
Kahraman'ın yazılı cevabı (7/1929)

14. - Hatay Milletvekili Atila Sav'ın, Kayseri'de
SİT alanı ilan edilen bir bölgede yıkım
yapıldığı iddiasına ilişkin
sorusu ve Kültür Bakanı İsmail Kahraman'ın
yazılı cevabı (7/1934)

15. - Manisa Milletvekili Hasan Gülay'ın,
tütün üreticilerine olan borçlarını
ödemeyen tüccarlara karşı alınacak
tedbirlere ilişkin sorusu ve Devlet Bakanı Nafiz
Kurt'un yazılı cevabı (7/1970)

16. - Rize Milletvekili Ahmet Kabil'in, vatan hainliği
ve bölücülük suçlarından hüküm
giyen eski milletvekillerinin üyelere tanınan bazı
haklardan yararlanıp yararlanmadıklarına
ilişkin sorusu ve Türkiye Büyük Millet Meclisi
Başkanı Mustafa Kalemli'nin yazılı
cevabı (7/2032)




I. - GEÇEN TUTANAK ÖZETİ



TBMM Genel Kurulu saat 13.30'da açılarak
dört oturum yaptı.

Genel Kurulun 28.1.1997 Salı günkü
birleşiminde (9/10) esas numaralı Meclis soruşturması
açılmasına ilişkin önergenin açık
oylaması sonuçlarına yapılan itirazların
Başkanlık Divanında görüşüldüğüne;
öncelikle inceleme yapılması için bir
heyet oluşturulduğuna; bu incelemelerin 4.2.1997 gününe
kadar tamamlanmasının kararlaştırdığına;
Başkanlık Divanının bu inceleme sonucuna
göre kararlaştıracağı önerisini
Genel Kurulun onayına sunacağına ilişkin
Başkanlık tezkeresi Genel Kurulun bilgisine sunuldu.

Aydın Milletvekili Ali Rıza Gönül'ün,
açık oylamadaki ihtilaf ve yanlışlığın
o birleşim içerisinde anlaşıldığında;
konunun, aynı birleşimde grup başkanvekilleri
tarafından Başkanlığa arz edildiğine;
İçtüzüğün 13 üncü maddesi
gereğince bu konuda o gün bir usul tartışması
açılması gerektiğine; yanlışlık,
birleşimden sonra anlaşılsaydı, Başkanlık
Divanının ancak o zaman bu konuda karar vermeye
ve konuyu irdelemeye yetkili olabileceğine; o nedenle, bu
konuda bir usul tartışması açılmasına
ilişkin talebi üzerine yapılan usul tartışmasından
sonra; Başkanlıkça konunun, Başkanlık
Divanında görüşülmesinin doğru
olduğu ifade edildi.

Ankara Milletvekili Yılmaz Ateş ve 23
arkadaşının, EGO Genel Müdürlüğünce
yapılan doğalgaz sayacı ihalesinde usulsüzlük
yapıldığı iddialarını araştırmak,

Burdur Milletvekili Yusuf Ekinci ve 24 arkadaşının,
Burdur ve İç Batı Anadolu'da hayvancılığın
sorunlarının araştırılarak alınması
gerekli tedbirlerin belirlenmesi, 

Yalova Milletvekili Yaşar Okuyan ve 24 arkadaşının,
Devletin uyuşturucuyla mücadele konusunda yetersiz
kaldığı iddialarının araştırılarak
alınması gereken tedbirlerin belirlenmesi,

Amacıyla birer Meclis araştırması
açılmasına ilişkin önergeleri
(10/152, 10/153, 10/154) Genel Kurulun bilgisine sunuldu; önergelerin,
gündemdeki yerlerini alacağı ve öngörüşmelerinin,
sırasında yapılacağı açıklandı.

30.1.1997 tarihli gelen kâğıtlarda
yayımlanan ve aynı tarihte dağıtılan
(10/8, 16, 20) esas numaralı Meclis Araştırması
Komisyonunun 153 sıra sayılı yükseköğretimin
sorunları konusundaki raporunun, gündemin “Özel
Gündemde Yer Alacak İşler” kısmında
yer alması ve görüşmelerinin, Genel Kurulun
4.2.1997 Salı günkü birleşiminde yapılmasına;
30.1.1997 tarihli gelen kâğıtlarda yayımlanan
ve aynı tarihte dağıtılan (10/5) esas
numaralı Meclis Araştırma Komisyonunun 167
sıra sayılı Petrol Ofisi Genel Müdürlüğünde
meydana gelen yolsuzluk ve usulsüzlükler konusundaki
raporunun, gündemin “Özel Gündemde Yer Alacak
İşler” kısmının 2 nci sırasında
yer alması ve görüşmelerinin, Genel Kurulun
4.2.1997 Salı günkü birleşiminde yapılması
ve görüşmelerin tamamlanmasına kadar çalışma
süresinin uzatılmasına ilişkin Danışma
Kurulu önerisi kabul edildi.

RP ve DYP Gruplarının müşterek
önerilerinden;

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
67 nci sırasında yer alan 183 sıra sayılı
kanun teklifinin, bu kısmın 7 nci sırasına;
76 ncı sırasında yer alan 209 sıra
sayılı kanun tasarısının, bu
kısmın 8 inci sırasına; 65 inci sırasında
yer alan 181 sıra sayılı kanun teklifinin,
9 uncu sırasına; 11 inci sırasında
yer alan 146 sıra sayılı kanun tasarasının,
10 uncu sırasına alınmasına ilişkin
önerisi kabul edilmedi;

Genel Kurulun, 30 Ocak 1997 Perşembe, 4 Şubat
1997 Salı, 5 Şubat 1997 Çarşamba, 6
Şubat 1997 Perşembe günleri çalışmalarının
13.30 - 16.00 ve 19.00 - 24.00 saatleri arasında sürdürmesi,
4 Şubat 1997 Salı, 5 Şubat 1997 Çarşamba
günlerinde sözlü soruların görüşülmemesi,
Genel Kurulun 4 Şubat 1997 Salı günkü birleşiminde
153 sıra sayılı yökseköğretimin
sorunları konusundaki Meclis araştırması
komisyonu raporu ile 167 sıra sayılı Petrol
Ofisi Genel Müdürlüğünde meydana gelen
yolsuzluk ve usulsüzlükler konusundaki Meclis araştırması
komisyonu raporunun görüşmelerinin tamamlanmasından
sonra, kanun tasarı ve tekliflerinin görüşülmesine
ilişkin RP ve DYP Grubunun müşterek önerisi
ise kabul edildi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının;

1 inci sırasında bulunan 23,

2 nci sırada bulunan 132,

3 üncü sırasında bulunan
164,

4 üncü sırasında bulunan
168,

5 inci sırasında bulunan 175,

Sıra sayılı kanun tasarılarının
müzakereleri, komisyon yetkilileri Genel Kurulda hazır
bulunmadıklarından, ertelendi.

6 ncı sırada bulunan 9.7.1945 Tarih
ve 4792 Sayılı Sosyal Sigortalar Kurumu Kanununun
Bir Maddesinin Değiştirilmesi ve Bu Kanuna Bir Geçici
Madde Eklenmesi Hakkında Kanun Tasarısının
(1/528) (S. Sayısı : 163) 2 nci maddesi üzerinde
bir süre görüşme yapıldı.

İçel Milletvekili Oya Araslı,
Çalışma ve Sosyal Güvenlik Bakanı
Necati Çelik'in, konuşmasında, Grubuna sataştığı
iddiasıyla bir konuşma yaptı.

Alınan karar gereğince, yükseköğretimin
sorunları konusundaki 153 sıra sayılı
ve Petrol Ofisi Genel Müdürlüğünde meydana
gelen yolsuzluklar ve usulsüzlükler konusundaki 167
sayılı Meclis araştırma komisyonu raporlarını
ve kanun tasarı ve tekliflerini görüşmek
için 4 Şubat 1997 Salı günü saat
13.30'da toplanmak üzere birleşime 23.59'da son verildi.

Yasin Hatiboğlu

Başkanvekili

 Kâzım Üstüner Ali Günaydın

 Burdur Konya

 Kâtip Üye Kâtip Üye


II. - GELEN KÂĞITLAR

3 . 2 . 1997  PAZARTESİ


Tasarılar

1. - 17.7 1964 Tarih ve 506 Sayılı
Kanun, 24.5.1983 Tarih ve 2829 Sayılı Kanun ile
17.10.1983 Tarih ve 2925 Sayılı Kanunda Değişiklik
Yapılması Hakkında Kanun Tasarısı
(1/572) (Plan ve Bütçe ve Sağlık, Aile,
Çalışma ve Sosyal İşler komisyonlarına)
(Başkanlığa geliş tarihi : 28.1.1997)

2. - 17.7.1964 Tarihli 506 Sayılı Sosyal
Sigortalar Kanunu ve 2.9.1971 Tarihli 1479 Sayılı
Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumu Kanunu
ile 17.10.1983 Tarihli 2926 Sayılı Tarımda
Kendi Adına ve Hesabına Çalışanlar
Sosyal Sigortalar Kanununa Göre Tahakkuk eden Prim ve Diğer
Alacakların Tahsilatının Hızlandırılması
Hakkında Kanun Tasarısı (1/573) (Plan ve
Bütçe ve Sağlık, Aile, Çalışma
ve Sosyal İşler komisyonlarına) (Başkanlığa
geliş tarihi : 29.1.1997)

Teklifler

1. - İzmir Milletvekili Metin Öney'in;
29.6.1956 Tarih ve 6762 Sayılı Türk Ticaret
Kanununda Değişiklik Yapılmasına Dair
Kanun Teklifi (2/680) (Adalet Komisyonuna) (Başkanlığa
geliş tarihi : 28.1.1997)

2. - İçel Milletvekili Oya Araslı
ve İzmir Milletvekili Birgen Keleş'in; 765 Sayılı
Türk Ceza Kanununun 237 nci Maddesinin Değiştirilmesi
Hakkında Kanun Teklifi (2/681) (Adalet Komisyonuna) (Başkanlığa
geliş tarihi : 28.1.1997)

Tezkere

1. - Mehmet Arı ile Ekrem Gökçe
Haklarındaki Ölüm Cezalarının Yerine
Getirilmesine Dair Başbakanlık Tezkeresi (3/664)
(Adalet Komisyonuna) (Başkanlığa geliş
tarihi : 29.1.1997)

Raporlar

1. - Türkiye Cumhuriyeti ile Litvanya Cumhuriyeti
Arasında Hukukî ve Ticarî Konularda Hukukî
ve Adlî İşbirliği Anlaşmasının
Uygun Bulunduğuna Dair Kanun Tasarısı ve Adalet
ve Dışişleri komisyonları raporları
(1/382) (S. Sayısı : 198) (Dağıtma tarihi
: 31.1.1997) (GÜNDEME)

2. - Türkiye Cumhuriyeti ile Avustralya Arasında
Suçluların Geri Verilmesi Andlaşması
ile Bu Andlaşmada Değişiklik Yapılmasına
İlişkin Anlaşmanın Onaylanmasının
Uygun Bulunduğu Hakkında Kanun Tasarısı
ve Adalet ve Dışişleri komisyonları
raporları (1/372) (S. Sayısı : 203) (Dağıtma
tarihi : 31.1.1997) (GÜNDEME)

3. - Türkiye Cumhuriyeti Hükümeti
ve Arnavutluk Cumhuriyeti Hükümeti Arasında Askerî
malzeme, Silah Teçhizat ve Melbusatın Hibe Edilmesine
Dair Anlaşmanın Onaylanmasının Uygun
Bulunduğu Hakkında Kanun Tasarısı ve
Millî Savunma ve Dışişleri komisyonları
raporları (1/447) (S. Sayısı : 206) (Dağıtma
tarihi : 31.1.1997)(GÜNDEME)

Yazılı Soru Önergeleri

1. - Konya Milletvekili Nezir Büyükcengiz'in,
uyuşturucuyla mücadelede yetkililerin yetersiz kaldığı
 iddialarına ilişkin İçişleri
 Bakanından yazılı soru önergesi (7/2021)
 (Başkanlığa geliş tarihi : 29.1.1997)

2. - İstanbul Milletvekili Erdoğan Toprak'ın,
İstanbul - Taksim'de yapılması düşünülen
cami ile ilgili beyanatına ilişkin Başbakandan
yazılı soru önergesi (7/2022) (Başkanlığa
geliş tarihi : 29.1.1997)

3. - Gaziantep Milletvekili Mustafa R. Taşar'ın,
GAP Bölgesine yapılacak yatırımların
teşvikine  ilişkin Başbakandan yazılı
soru önergesi (7/2023) (Başkanlığa geliş
tarihi : 30.1.1997)

4. - Gaziantep Milletvekili Mustafa R. Taşar'ın,
Gaziantep Havaalanına ilişkin Başbakandan yazılı
soru önergesi (7/2024) (Başkanlığa geliş
tarihi : 30.1.1997)

5. - Gaziantep Milletvekili Mustafa R. Taşar'ın,
Gaziantep'e serbest bölge kurulmasıyla ilgili bir
çalışma olup olmadığına
ilişkin Başbakandan yazılı soru önergesi
(7/2025) (Başkanlığa geliş tarihi : 30.1.1997)

6. - Gaziantep Milletvekili Mustafa R. Taşar'ın,
Gaziantep Organize Sanayii Bölgesine ilişkin Başbakandan
yazılı soru önergesi (7/2026) (Başkanlığa
geliş tarihi : 30.1.1997)

7. - Gaziantep Milletvekili Mustafa R. Taşar'ın,
ekmek fiyatına ilişkin Başbakandan yazılı
soru önergesi (7/2027) (Başkanlığa geliş
tarihi : 30.1.1997)

8. - Gaziantep Milletvekili Mustafa R. Taşar'ın,
memurlara ek zam verilip verilmeyeceğine ilişkin Başbakandan
yazılı soru önergesi (7/2028) (Başkanlığa
geliş tarihi : 30.1.1997)

9. - Gaziantep Milletvekili Mustafa R. Taşar'ın,
bürokraside partizan atamalar yapıldığı
iddiasına ilişkin Başbakandan yazılı
soru önergesi (7/2029) (Başkanlığa geliş
tarihi : 30.1.1997)

10. - Kars Milletvekili Selahattin Beyribey'in, Köy
korucularının elinde bulunan silahlarla ilgili Bakanlar
Kurulu Kararına ilişkin İçişleri
Bakanından yazılı soru önergesi (7/2030)
(Başkanlığa geliş tarihi : 30.1.1997)

11. - Niğde Milletvekili Akın Gönen'in,
bazı vali ve emniyet müdürlerinin maaşlarına
ilişkin İçişleri Bakanından yazılı
soru önergesi (7/2031) (Başkanlığa geliş
tarihi : 30.1.1997)

12. - Rize Milletvekili Ahmet Kabil'in, vatan hainliği
ve bölücülük suçlarından hüküm
giyen eski milletvekillerinin, üyelere tanınan bazı
haklarından yararlanıp yararlanmadıklarına
ilişkin Türkiye Büyük Millet Meclisi Başkanından
yazılı soru önergesi (7/2032) (Başkanlığa
geliş tarihi : 9.1.1997)

13. - Artvin Milletvekili Süleyman Hatinoğlu'nun,
gönüllü korumalarına ilişkin Başbakandan
yazılı soru önergesi (7/2033) (Başkanlığa
geliş tarihi : 30.1.1997)

14. - Manisa Milletvekili, Tevfik Diker'in, M.S.B.'da
çalışan sivil mumurlara ek özel hizmet
tazminatının ödenip ödenmediğine ilişkin
Millî Savunma Bakanından yazılı soru
önergesi (7/2034) (Başkanlığa geliş
tarihi : 30.1.1997)

15. - Niğde Milletvekili Akın Gönen'in,
özel korumalara ilişkin İçişleri
Bakanından yazılı soru önergesi (7/2035)
(Başkanlığa geliş tarihi : 30.1.1997)

16. - İstanbul Milletvekili Bülent Akarcalı'nın,
otoban gişeleri ücretlerine ilişkin Bayındırlık
ve İskân Bakanından yazılı soru
önergesi (7/2036) (Başkanlığa geliş
tarihi : 30.1.1997)

17. - İstanbul Milletvekili Bülent Akarcalı'nın,
canlı hayvan ihracatına ilişkin Dışişleri
Bakanı ve Başbakan Yardımcısından
yazılı soru önergesi (7/2037) (Başkanlığa
geliş tarihi : 30.1.1997)

18. - Ankara Milletvekili Nejat Arseven'in, özel
giysili korumalara ilişkin İçişleri
Bakanından yazılı soru önergesi (7/2038)
(Başkanlığa geliş tarihi : 30.1.1997)

4 . 2 . 1997 SALI

Raporlar

1. - Cebri veya Mecburî Çalıştırma
Hakkında 29 Sayılı Sözleşmenin
Onaylanmasının Uygun Bulunduğuna Dair Kanun
Tasarısı ve Sağlık, Aile, Çalışma
ve Sosyal İşler ve Dışişleri komisyonları
raporları (1/515) (S. Sayısı : 210) (Dağıtma
tarihi : 4.2.1997) (GÜNDEME)

2. - İstihdama Kabulde Asgarî Yaşa
İlişkin 138 Sayılı Sözleşmenin
Onaylanmasının Uygun Bulunduğu Hakkında
Kanun Tasarısı ve Sağlık, Aile, Çalışma
ve Sosyal İşler ve Dışişleri komisyonları
raporları (1/516) (S. Sayısı : 211) (Dağıtma
tarihi : 4.2.1997) (GÜNDEME)

3. - İzmir Milletvekili Hasan Denizkurdu ve
5 Arkadaşının; Ticaret ve Sanayi Odaları,
Ticaret Odaları, Sanayi Odaları, Deniz Ticaret Odaları,
Ticaret Borsaları ve Türkiye Ticaret, Sanayi, Deniz
Ticaret Odaları ve Ticaret Borsaları Birliği
Kanununa Bir Ek Madde Eklenmesine Dair Kanun Teklifi ve Sanayi,
Ticaret, Enerji, Tabiî Kaynaklar, Bilgi ve Teknoloji Komisyonu
Raporu (2/542) (S. Sayısı : 215) (Dağıtma
tarihi : 4.2.1997) (GÜNDEME)

4. - Maden Kanununun Bir Maddesinde Değişiklik
Yapılması Hakkında Kanun Tasarısı
ve Sanayi, Ticaret, Enerji, Tabiî Kaynaklar, Bilgi ve Teknoloji
ve Plan ve Bütçe komisyonları raporları
(1/388) (S. Sayısı : 216) (Dağıtma tarihi
: 4.2.1997) (GÜNDEME)

5. - Türkiye Cumhuriyeti ile Moğolistan
Arasında Dostane İlişkiler ve İşbirliği
Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/505) (S. Sayısı : 218) (Dağıtma
tarihi : 4.2.1997) (GÜNDEME)

6. - Türkiye Cumhuriyeti ile Belarus Cumhuriyeti
Arasında Dostluk ve İşbirliği Antlaşmasının
Onaylanmasının Uygun Bulunduğuna Dair Kanun
Tasarısı ve Dışişleri Komisyonu
Raporu (1/536) (S. Sayısı : 219) (Dağıtma
tarihi : 4.2.1997) (GÜNDEME)

7. - Türkiye Cumhuriyeti ile Özbekistan
Cumhuriyeti Arasında İmzalanan Ebedi Dostluk ve
İşbirliği Antlaşmasının Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/514) (S. Sayısı : 220) (Dağıtma
tarihi : 4.2.1997) (GÜNDEME)

8. - Muhafazasına Lüzum Kalmayan Evrak
ve Malzemenin Yok Edilmesi Hakkında Kanun Hükmünde
Kararnamenin Değiştirilerek Kabulü Hakkında
Kanunun Bir Maddesinde Değişiklik Yapılmasına
İlişkin Kanun Tasarısı ve Dışişleri
Komisyonu Raporu (1/455) (S. Sayısı : 221) (Dağıtma
tarihi : 4.2.1997) (GÜNDEME)

9. - Türkiye Cumhuriyeti ve Türkmenistan
Arasında Konsolosluk Sözleşmesinin Onaylanmasının
Uygun  Bulunduğuna  Dair Kanun Tasarısı ve Dışişleri
 Komisyonu Raporu (1/322) (S. Sayısı : 222) (Dağıtma
tarihi : 4.2.1997) (GÜNDEME)

10. - Refah Partisi Grup Başkanvekili Kayseri
Milletvekili Salih Kapusuz ve Doğru Yol Partisi Grup Başkanvekili
Aydın Milletvekili Ali Rıza Gönül'ün;
2547 Sayılı Yükseköğretim Kanununun
Bazı Maddelerinin Değiştirilmesi ve İki
Geçici Madde Eklenmesi Hakkında Kanun Teklifi ve
Plan ve Bütçe ve Millî Eğitim, Kültür,
Gençlik ve Spor komisyonları raporları (1/616)
(S. Sayısı : 226) (Dağıtma tarihi : 4.2.1997)
(GÜNDEME)

Sözlü Soru Önergesi

1. - Rize Milletvekili Ahmet Kabil'in, ASİLSAN
tarafından üretilen bir silaha ilişkin Sanayi
ve Ticaret Bakanından sözlü soru önergesi
(6/421) (Başkanlığa geliş tarihi : 31.1.1997)

Yazılı Soru Önergeleri

1. - Aydın Milletvekili Fatih Atay'ın,
Aydın - Dilek Millî Parkının satışa
çıkarıldığı iddiasına
ilişkin Başbakandan yazılı soru önergesi
(7/2039) (Başkanlığa geliş tarihi : 30.1.1997)

2. - İstanbul Milletvekili Ercan Karakaş'ın,
Almanya'nın, 16 yaşından küçükler
için vize ve oturma izni uygulamasına ilişkin
Dışişleri Bakanı ve Başbakan Yardımcısından
yazılı soru önergesi (7/2040) (Başkanlığa
geliş tarihi : 30.1.1997)

3. - Giresun Milletvekili Rasim Zaimoğlu'nun,
Tirebolu - Torul karayolunun yapım çalışmalarına
ilişkin Bayındırlık ve İskân
Bakanından yazılı soru önergesi (7/2041)
(Başkanlığa geliş tarihi : 30.1.1997)

4. - Tekirdağ Milletvekili Enis Sülün'ün,
buğdaya zarar veren böcek ile mücadele konusunda
alınacak tedbirlere ilişkin Tarım ve Köyişleri
Bakanından yazılı soru önergesi (7/2042)
(Başkanlığa geliş tarihi : 30.1.1997)

5. - Kocaeli Milletvekili Bekir Yurdagül'ün,
özel korumalarına ilişkin Başbakandan
yazılı soru önergesi (7/2043) (Başkanlığa
geliş tarihi : 31.1.1997)

6. - Sinop Milletvekili Metin Bostancıoğlu'nun,
Sinop - Merkez - Bostancılı Köyünün
afet konutu sorununa ilişkin Bayındırlık
ve İskân Bakanından yazılı soru
önergesi (7/2044) (Başkanlığa geliş
tarihi : 31.1.1997)

7. - Rize Milletvekili Ahmet Kabil'in, ASİLSAN'ın
üretim kapasitesine ilişkin Sanayi ve Ticaret Bakanından
yazılı soru önergesi (7/2045) (Başkanlığa
geliş tarihi : 31.1.1997)

8. - İstanbul Milletvekili Bülent Akarcalı'nın,
personel atamalarına ilişkin Tarım ve Köyişleri
Bakanından yazılı soru önergesi (7/2046)
(Başkanlığa geliş tarihi : 31.1.1997)

9. - Ankara Milletvekili Nejat Arseven'in, Sincan
Belediye Başkanı tarafından tertiplenen Kudüs
gecesine ilişkin İçişleri Bakanından
yazılı soru önergesi (7/2047) (Başkanlığa
geliş tarihi : 3.2.1997)

10. - Ankara Milletvekili Nejat Arseven'in, Sincan
Belediye Başkanı tarafından tertiplenen gecede
İran Büyükelçisi tarafından yapılan
konuşmaya ilişkin Dışişleri Bakanı
ve Başbakan Yardımcısından yazılı
soru önergesi (7/2048) (Başkanlığa geliş
tarihi : 3.2.1997)

11. - İzmir Milletvekili Ali Rıza Bodur'un,
siyanürle ayrıştırma yöntemiyle
altın çıkarılmasına ilişkin
Çevre Bakanından yazılı soru önergesi
(7/2049) (Başkanlığa geliş tarihi : 30.1.1997)

Meclis Araştırması
Önergeleri

1. - İstanbul Milletvekili Halit Dumankaya
ve 77 arkadaşının, Eski Başbakan Tansu
Çiller hakkındaki Meclis Soruşturması
Önergesinin oylanması sırasında sahte
oy kullanıldığı iddialarının
araştırılması amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/155)
(Başkanlığa geliş tarihi : 31.1.1997)

2. - İstanbul Milletvekili Mehmet Sevigen
ve 22 arkadaşının, yetkililerin uyuşturucuyla
mücadelede yetersiz kaldığı iddialarının
araştırılarak alınması gereken
tedbirlerin belirlenmesi amacıyla Anayasanın 98
inci, İçtüzüğün 104 ve 105 inci
maddeleri uyarınca bir Meclis araştırması
açılmasına ilişkin önergesi (10/156)
(Başkanlığa geliş tarihi : 31.1.1997)

BİRİNCİ OTURUM

Açılma Saati : 13.30

4 Şubat 1997 Salı

BAŞKAN : Başkanvekili Uluç
GÜRKAN

KÂTİP ÜYELER : Zeki
ERGEZEN (Bitlis), Kadir BOZKURT (Sinop)




BAŞKAN - Türkiye Büyük Millet
Meclisinin 54 üncü Birleşimini açıyorum.

Toplantı yetersayısı vardır;
görüşmelere başlıyoruz.

Gündeme geçmeden önce, üç
arkadaşıma gündemdışı söz
vereceğim.

Gündemdışı birinci söz,
Hatay Milletvekili Sayın Levent Mıstıkoğlu'nun.

Sayın Mıstıkoğlu?.. Yok.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Kastamonu Milletvekili M. Hadi Dilekçi'nin,
dövizzedelerin dertlerine ve alınması gereken
tedbirlere ilişkin gündemdışı konuşması

BAŞKAN - Gündemdışı
birinci söz -Sayın Mıstıkoğlu'nu
beklerken- Kastamonu Milletvekili Sayın Hadi Dilekçi'nin.
Sayın Dilekçi, dövizzedeler hakkında
konuşacak.

Buyurun Sayın Dilekçi. (DSP sıralarından
alkışlar)

Süreniz 5 dakikadır. 

M. HADİ DİLEKÇİ (Kastamonu)
- Sayın Başkan, değerli milletvekilleri; 19 uncu
Dönem Meclisimizde, çeşitli zaman dilimleri
içerisinde, bu kürsüde ve medyada dile getirilmiş
sosyal bir yaraya, hatta, kangren olmuş, kamu ve özel
bankalardan dövize endeksli konut kredisi alan, toplumun
dövizzedeler olarak adlandırdığı
insanların dertlerine çare bulmak için Meclisin
tekrar dikkatini çekmek ve bu dönemde, Yüce Meclisin,
ortadirek dediğimiz dargelirli insanlarımızın
sıkıntılarına çare üretmesi
amacıyla gündemdışı söz almış
bulunmaktayım.

1992 yılında, Bakanlar Kurulu kararıyla,
kamu ve özel bankalarca dövize endeksli kredi verilmesi
uygulamasına olanak sağlanmıştır;
ancak, bankalar, bu arkadaşlara, kredileri Türk Lirası
olarak ödemişler; bunun yanında, sözleşmeleri
döviz verilmiş gibi yapmışlar, geri ödemeler
de döviz cinsinden talep edilmiştir. Yüzde 95'i
memur, işçi, emekli, dargelirli insanlar olup, bankalarca
maaş bordroları esas alınmak suretiyle geri
ödemeleri sağlanmıştır. Taksitlerini
ödemeye çalışan bu insanlar, satabilecek
neleri varsa satmış, çoğu, parmağındaki
alyansına kadar satmak durumunda kalmıştır;
bu insanlar, bir şeyi satmamışlar; o da, onurları
ve namusları... Bu durumu hazmedemeyen, çeşitli
depresyonlar ve hastalıklar sonucu vefat etmiş 22
insan, başını sokacağı bir yuva
uğruna hayatını kaybetmiştir. Boşanan
ailelerin, hastalanan yüzlerce insanın eş ve
çocuklarının yaşadıklarını
tasavvur etmek bile mümkün değildir. Meclis, daha
fazla, ocakların sönmesine, ailelerin dağılmasına
seyirci kalmamalıdır. 

19 uncu Dönemde bununla ilgili bir tasarı
hazırlanmıştı. Şimdi, Hükümet
ve siyasî parti yetkililerinin, çeşitli tarihlerde,
oy almak için verdikleri sözleri, hep beraber yeniden
hatırlayalım; bazı çevrelere de yeniden
hatırlatmış olalım. Bakınız,
Sayın Mehmet Gölhan Eylül, 1996'da ne diyor:
“Sizler haklısınız, Parti olarak biz
de bitmesini istiyoruz.” Ben, şimdi Sayın Gölhan'a
sesleniyorum: Hükümet değil miydiniz; neden, bitirilmesini
arzu ediyordunuz da, bu zamana kadar bu yarayı tedavi etmediniz,
bu yaranın çaresini bulmadınız?!.

Necmettin Cevheri, Nisan 1995'te bakınız
ne diyor: “Sizlere namus ve şeref sözü veriyorum.”
Arkadaşlar, ağızdan çıkan laf namustur,
şereftir. (DSP sıralarından alkışlar)
Hükümet değil miydiniz de, bu sorunu bu zamana kadar
çözmediniz, bu dargelirli insanlarımızı
perişan duruma soktunuz?!.

Başbakan Yardımcımız Sayın
Tansu Hanım, o zamanın Başbakanı, bakınız
ne diyor: “Arkadaşlarıma talimat verdim; bu
olay ya bitecek ya bitecek.” O meşhur lafı “ya
bitecek ya bitecek...” (DSP sıralarından alkışlar)
Ben, Tansu Hanıma buradan sesleniyorum: Neden bitirmediniz?
Söylediğiniz, verdiğiniz sözün tarihi Ekim
1996. İki anahtar vereceğim vaadiyle iktidara kendinizi
taşıdınız; ama, bırakın
vatandaşa iki anahtar vermeyi, resmen, elindeki anahtarı
geri aldınız, geri çektiniz.

ANAP Genel Başkanı Sayın Mesut
Yılmaz, Aralık 1995'te bakınız ne
demiş: “Söz vermiyorum, taahhüt ediyorum;
dövizzedeler olayı bitecek...” Hükümet
değil miydiniz, neden bitirmediniz?!. Bunun hesabını
mutlak vermeniz gerekecektir.

Bugünkü Hükümetin büyük
ortağı Refah Partisine mensup Sayın Şevket
Kazan, Haziran 1995'te Tansu Hanıma seslenerek, şöyle
demiş: “Birazcık analık duygunuz varsa,
bu olayı çözersiniz.” Şimdi, ben,
Sayın Kazan'a sesleniyorum: Tansu Hanım analık
ruhunu taşıyamamış; lütfen, şimdi,
siz babalık ruhunu taşıyınız
ki, bu insanları hep beraber sıkıntıdan
kurtaralım.

(Mikrofon otomatik cihaz tarafından kapatıldı)

BAŞKAN - Sayın Dilekçi, 1 dakika
içerisinde, lütfen toparlayınız.

M. HADİ DİLEKÇİ (Devamla)
- Değerli arkadaşlarım, Sayın Başbakanımız
da, bu kürsüde, iki kez dövizzedeler konusunu gündeme
getirmiştir; hatta, gündeme getirdiği zaman da,
Tansu Hanımı eleştirerek -kendilerine iki
anahtar vaat ettikleri şekliyle eleştirerek- bu konunun
üzerine gitmişler; ama, şimdi, kendileri Hükümet,
kendileri Başbakan. Lütfen, bu konunun çözümüyle
ilgili, bu dargelirli insanlarımıza yardımcı
olmalarını istiyoruz. Biz de, Demokratik Sol Parti
olarak, kendilerine destek vereceğimizi buradan vaat ediyor,
hepinize saygılar sunuyorum. (DSP sıralarından
alkışlar)

BAŞKAN - Teşekkür ediyorum Sayın
Dilekçi.

NECMETTİN CEVHERİ (Şanlıurfa)
- Sayın Başkan...

BAŞKAN - Buyurun Sayın Cevheri.

NECMETTİN CEVHERİ (Şanlıurfa)
- Sayın Başkan, Sayın Milletvekilinin konuşması
arasında benimle ilgili beyanı oldu. Hakkımı
oradan kullanmak istemiyorum; ama, müsaadenizle, buradan
sözlerimi zabıtlara geçirmek istiyorum. 

Burada namus ve şereften bahsedilmiştir.
Namus ve şereften bahsedilerek, hizmetin, namus ve şeref
sözleriyle teyit edilmesine gerek yok.

Ben, bu dövizzedelerle iki seneden beri uğraşıyorum.
Hatta, daha evvelki gün, 6'sı bana gelmişlerdi,
onların da durumlarını, ayrıca Emlak
Bankasına bildirmek suretiyle, bir ödeme planı
içerisinde yardımcı olmalarını
rica ettim. 

Bunların, ölüm oruçlarını,
Yüksel Caddesindeki... (“Duyamıyoruz” sesleri)

BAŞKAN - Sayın Cevheri, bu yerinizden
yaptığınız açıklamayı
yeterli görüyor musunuz, yoksa, kürsüden yanıt
vermek istiyor musunuz? 

NECMETTİN CEVHERİ (Şanlıurfa)
- Hayır; kürsüden cevap vermek istemiyorum.

BAŞKAN - Açıklamanız tutanaklara
geçti.

Gündemdışı konuşmayla
ilgili olarak, Hükümet adına söz talebi
var mı efendim? Yok.

2. - Hatay Milletvekili Levent Mıstıkoğlu'nun,
Hatay İlinde meydana gelen deprem felaketine ilişkin
gündemdışı konuşması ve
Bayındırlık ve İskân Bakanı
Cevat Ayhan'ın cevabı

BAŞKAN - Gündemdışı
ikinci konuşma, Hatay Milletvekili Sayın Levent Mıstıkoğlu'nun.


Sayın Mıstıkoğlu, Hatay
İlinde meydana gelen deprem felaketi üzerine konuşacak.

Sayın milletvekilleri, bu konuda, bir başka
Hatay Milletvekilimiz Sayın Mehmet Sılay da gündemdışı
söz talebinde bulundu, duyarlılıklarını
gösterdiler; ancak, aynı konuda yalnızca bir
kişiye -eşit dağıtabilmek için-
söz verebiliyorum; ama, inanıyorum ki, Sayın
Mıstıkoğlu, burada, parti ayırımı
gözetmeksizin bütün Hatay milletvekillerinin duyarlılıklarını
dile getirecektir. Bu vesileyle, Başkanlık olarak
biz de, Hatay'da, deprem felaketinde zarar gören yurttaşlarımıza,
geçmiş olsun dileklerimizi iletmek istiyoruz.

Buyurun Sayın Mıstıkoğlu.


LEVENT MISTIKOĞLU (Hatay) - Teşekkür
ederim Sayın Başkan. 

Sayın Başkan, değerli milletvekilleri,
merkez üssü Antakya olan Hatay İlindeki depremle
ilgili bilgi arz etmek üzere söz almış
bulunuyorum; bu vesileyle, Yüce Heyetinizi saygıyla
selamlıyorum. 

22 Ocak 1997 Çarşamba günü,
saat 19.57 civarında, Hatay İlini, Rihter ölçeğine
göre 5,5 şiddetinde sarsan şok depremle başlayan
sarsıntılar, yaklaşık bir hafta boyunca,
üçyüzü aşkın artçı
depremleriyle devam etmiştir. 

Sizleri, 15 gün sonra bilgilendirmekten dolayı,
son derece üzgünüm. Ancak, geçtiğimiz
hafta, bu konuyla ilgili olarak talep etmiş olduğum
gündemdışı söz isteğime, İçtüzüğün
59 uncu maddesindeki “olağanüstü  acele haller”
amir hükmüne rağmen, Sayın Başkan,
adil düzen anlayışı içerisinde,
söz vermemiştir; kendisini kınıyorum!..
Depremden önemli olağanüstü halin, adil düzen
içerisindeki tasvirinin de ne olduğunu çok merak
ediyorum. Bu konuda söz veren Değerli Başkan Sayın
Uluç Gürkan'a da, huzurlarınızda teşekkürü
bir borç biliyorum. (DSP sıralarından alkışlar)


BAŞKAN - Sayın Mıstıkoğlu,
Başkanlığın, gündemdışı
sözler tasarrufu hakkında, geçen hafta birleşimleri
yöneten Başkanvekilimiz Sayın Hatipoğlu
ile ilgili bu sözlerinizde, lütfen, maksadını
aşacak bir şekilde üzerinde durmayın;
yani, Başkanlığın takdiridir gündemdışı
söz vermeler. Böyle bir değerlendirme çok
doğru olmadı kanımca; bunu belirtmek istiyorum.


Buyurun, devam edin. 

LEVENT MISTIKOĞLU (Devamla) - Teşekkür
ediyorum Sayın Başkanım. 

Sayın Başkan, değerli milletvekilleri;
Hatay İlimizde yaşanan bu felaketin, bütün
milletimizi üzdüğü tartışmasızdır.
Ancak, Hataylıları derinden yaralayan, Hükümetin
ilgisizliği ve Hataylılarla alay etmesi olmuştur.
Depremden birbuçuk saat sonra; yani, saat 21.30'da Bayındırlık
ve İskân Bakanımız Sayın Cevat
Ayhan'a ulaştık. Ne kadar üzücüdür
ki, Hatay, Adana, İçel, Adıyaman, Kahramanmaraş
ve Gaziantep İllerini sarsan bu deprem felaketinden, ilgili
Sayın Bakanımızın bilgisi yoktu. Yalnız,
şunu da sizlere arz etmeden geçemeyeceğim: Sayın
Bakanımızı bulduktan sonra, göstermiş
olduğu sıcak ilgi ve alakaya, huzurlarınızda
teşekkürü yine bir borç biliyorum. 

Bu deprem olayından sonra yaşananlar,
Hatay ve Hataylılar için çok daha acı
olmuştur. Depremden sonra, Hataylılar, dört
gün boyunca, gecenin sıfır derece soğuğunda
sokaklarda yatarak sabahlamaya çalışmışlardır.
Yapılan tespitlerde toplam 1 052 binanın hasar gördüğü,
bunlardan 116 adedinin ağır hasarlı, 408'inin
ise orta hasarlı olduğu devletin ilgili birimleri tarafından
tespit edilmiştir; ancak, bu geçen zaman içerisinde,
yine de çok değerli Hükümetimizden tık
yoktur. Ne zamana kadar; Sayın Orman Bakanımız
Halit Dağlı Bey Hatay'ı teşrif edene kadar.
Sayın Dağlı, 27 Ocak günü Hatay'ı
teşrif etmişlerdir. Depremin üzerinden yaklaşık
yedi sekiz günlük bir zaman geçmiş olmasına
rağmen, Sayın Dağlı, o gün, Hatay Valiliğine,
Hükümet tarafından acil yardım olarak
15 milyar lira çıkarıldığını
söylemiştir, bu beyanları da gazete kupürlerinde
yer almıştır; ama, bir tek kuruş o gün
Hatay'a çıkarılmamıştır.


Daha sonra, yine, iktidar partilerinden birine mensup
bir milletvekili arkadaşımız, 30 Ocak günü
gazetelere verdiği beyanatla aynen şunu söylemiştir:
“Depremzedelere 50 milyar...” Bu 50 milyar parayı
da bu milletvekili arkadaşımız, 31 Ocak günü
Hatay'a beraberinde götüreceğini belirtmiştir.
Hatay'a, 31 Ocak günü de böyle bir para gelmemiş;
ancak, 11 milyar lira intikal ettirilmiş, bu para da harcanamamıştır.


ABBAS İNCEAYAN (Bolu) - Demir para verdikleri
için harcanamamıştır. 

LEVENT MISTIKOĞLU (Devamla) - Zannediyorum ki,
bu arkadaşımız, ortağına çabuk
alışmıştır. Bizde “Körle
yatan şaşı kalkar” derler; sanıyorum,
bu parayı, örtülü ödeneği taşıdıkları
balonla Hatay'a götüreceklerdi; onu bulamamıştır.
Bugünlerde, biz, artık, deprem sonrası için
yeniden gönderilecek acil yardım paralarının,
bu Hükümet döneminde, milletvekili eliyle de göndereldiğini
öğrenmeye başladık. Nihayet, 3 Şubat
1997 günü, yani dün, Devlet Bakanı Sayın
Sacit Günbey, Hatay'ı teşrif etmişler
11 milyar liranın gönderildiğini söylemişlerdir.


(Mikrofon otomatik cihaz tarafından kapatıldı)

BAŞKAN - Sayın Mıstıkoğlu,
lütfen, sözünüzü toparlayınız.

LEVENT MISTIKOĞLU (Devamla) - Toparlıyorum
efendim. 

Ancak, vilayetin tespitlerine göre, depremden
zarar gören vatandaşlarımızın
yaralarının sarılması için,
acilen 45 milyar liraya ihtiyaç olduğu anlaşılmıştır.


Sayın Başkan, değerli milletvekilleri;
Hatay İlinde evi yıkılan insanlar, 15 gündür
sokaklarda yatmakta ve hiçbir yardım alamamaktadırlar;
perişan vaziyettedirler; ev bulabilenler komşularında
veya yakınlarında konaklamakta, bulamayanlar, geceninin
soğuğunda, sokakta vakit geçirmek ve iaşelerini
temin etmek durumunda kalmaktadırlar. 

Hükümetin bu konuya acilen eğilip,
bu konuyla ilgili Hatay'a acil yardım göndermesini
bekliyor, hepinize saygılar sunuyorum. (ANAP sıralarından
alkışlar)

BAŞKAN - Teşekkür ediyorum Sayın
Mıstıkoğlu.

Hatay'daki depremle ilgili gündemdışı
konuşmaya cevap vermek üzere, Bayındırlık
ve İskân Bakanı Sayın Cevat Ayhan.


Buyurun Sayın Bakan. (RP sıralarından
alkışlar)

BAYINDIRLIK VE İSKÂN BAKANI CEVAT AYHAN
(Sakarya) - Muhterem Başkan, muhterem üyeler; Hatay
Milletvekili Levent Mıstıkoğlu Beyefendinin
gündemdışı konuşmasına cevap
vermek üzere huzurunuza gelmiş bulunuyorum. Hatay'daki
depremi gündeme getirip, cevap vermemize imkân sağladığı
için kendilerine teşekkür ederim. 

Kendileri, konuşmalarında da ifade ettiler;
depremin olduğu gün ve saatte ben, Bakanlıkta
çalışmaktaydım. Depremin hemen akabinde
iki milletvekili arkadaş geldi, diğer milletvekili arkadaşlarımız
da Bakanlıktaydılar; Valiyle görüştüm,
bilgi aldım ve depremin gelişmesini de Bakanlık
olarak çok yakından takip ettik. Bakanlığımızın
Afet İşleri Genel Müdürlüğü
vardır, depremle ilgili gelişmeleri günün
her saatinde takip ederler, gerekli tedbirlerin alınması
için ilgililerle görüşürler ve Bakan
olarak da bendenize bilgi verirler. Yani, biz meselenin uzağında
değiliz. Kendileri de teşekkürlerinde yakın
ilgimizi ifade ettiler; tabiî, ilgi bizim vazifemizdir bakan
olarak, memleketin her tarafındaki afete karşı.
Serzenişinin manasını anlayabilmiş değilim;
çünkü, kendileri, teşekkür ederim,
defaatle de teşekkür ettiler yakın ilgimiz sebebiyle.

Deprem sonrası, valiyle devamlı görüştük
ve her türlü ihtiyacın Adana'da Kızılay
depolarında mevcut olduğunu, ihtiyaç halinde
her türlü çadır, battaniye vesairenin
ulaştırılmak üzere sevke hazır
beklediğini ve merkezden herhangi bir yardıma ihtiyaç
olmadığını Vali Bey ifade ettiler. Hemen,
depremin akabinde de -gece oldu- ertesi gün, 23'ünde
Afet İşleri Genel Müdürlüğümüz,
acil yardımdan 1 milyar gönderdiler ve Sosyal Yardımlaşma
ve Dayanışmayı Teşvik Fonundan da, bilahara,
11 milyar gönderildi ve 9 milyar da bu anda gönderilmek
üzeredir; yani, toplarsak, 21 milyar liraya ulaşmış
bulunmaktadır.

Depremden sonra, Afet İşleri Genel Müdürlüğümüz,
hasar tespit komisyonlarını derhal harekete geçirdi.
Ankara'dan bölgeye intikal eden 12 kişilik hasar tespit
komisyonumuz, deprem olan yerleri, evleri ziyaret ederek hasar
tespitini yapmaktadır. Ön hasar tespitine göre
113 ağır hasarlı bina, 385 orta hasarlı
ve 526 da hafif hasarlı bina olduğu görülmektedir.
Tabiî, aralıklarla deprem devam ettiği için,
bu sayılar zaman içerisinde değişebilir;
kesin hasar tespitinde de kesin rakamlar ortaya çıkar.
Buna göre de, Bakanlık olarak, yapılacak olan
evlerin inşaına ve onarılacak evlerin de onarım
çalışmalarına gireriz; yani, meseleyi
yakinen takip ediyoruz. Meselenin hiçbir zaman uzağında
da olmadık; bunu ifade etmek istiyorum.

Bakanlığım, memleketimizin muhtelif
yerlerinde meydana gelen deprem, yangın, su baskını,
feyezan (taşkın) ve benzeri bütün afetlere
süratle el koymakta ve her türlü yardımı
da anında ulaştırmaktadır. Gelişmeleri
yakinen takip ediyoruz; mesele budur. Bilgilerinize arz ederim.

Teşekkür ederim. (RP, DYP ve ANAP sıralarından
alkışlar)

BAŞKAN - Teşekkür ediyorum Sayın
Bakan.

3. - Ankara Milletvekili Nejat Arseven'in, Sincan
Belediye Başkanının düzenlediği gecede
yapılan konuşmalara ve sonrası olaylara ilişkin
gündemdışı konuşması ve
Adalet Bakanı Şevket Kazan'ın cevabı

BAŞKAN - Gündemdışı
üçüncü konuşma, Ankara Milletvekili
Sayın Nejat Arseven'in.

Sayın Arseven, Sincan Belediye Başkanının
düzenlediği gecede yapılan konuşmalar ve
sonrası olaylar üzerinde konuşacak.

Bu konuda, Yalova Milletvekili Sayın Yaşar
Okuyan ve İstanbul Milletvekili Sayın Erdoğan
Toprak'ın da gündemdışı söz
talepleri oldu; ancak, ilk müracaat nedeniyle, önceliği
Sayın Arseven'e tanımak zorunda kaldık; diğer
arkadaşlardan özür diliyorum.

Buyurun Sayın Arseven.

NEJAT ARSEVEN (Ankara) - Teşekür ederim
Sayın Başkanım.

Sayın Başkan, sayın milletvekilleri;
ben de, Hatay depreminden sonra, hepinizin mutlaka çok
önemli gördüğü “Sincan depremi”
üzerinde söz almış bulunuyorum ve bu konuda
görüşlerimi size ifade edeceğim.

Çok değerli arkadaşlarım,
benim de seçim bölgem olan Sincan'da, Sincan Belediye
Başkanının Kudüs gecesi adı altında
düzenlemiş olduğu bir gece var. Refah Partisinin
Sincanlı Belediye Başkanı, arkasında
Hamas ve Hizbullah örgütlerinin; yani, bütün
dünyanın terörist olarak nitelendirdiği iki
örgütün liderlerinin resimleri altında,
Türkiye Cumhuriyeti kanunlarına, usullerine aykırı
bir gece düzenliyor ve tabiî, burada, esas önemli
olan, bu geceye konuşmacı olarak katılan İran'ın
Ankara Büyükelçisinin yaptığı
konuşma. Ben, aslında, İran Büyükelçisinin
yaptığı bu konuşmalar karşısında,
kendisine hakaret edilen Sayın Başbakanın
ve Sayın Dışişleri Bakanının
bu konuda daha hassas davranmalarını beklerdim.


Bakın, İran'ın Ankara Büyükelçisi
diyor ki: “Gençler ayakta; İsrail ve Amerika'yla
anlaşma yapanların cezalarını verecektir.”

Değerli arkadaşlarım, burada acaba
-hepinizin malumu olduğu gibi- son günlerde İsrail
ve Amerika'yla -özellikle İsrail'le- anlaşmaları
imzalayan Sayın Başbakan mı kastedilmektedir?
Ben, bu Yüce Parlamentonun içerisinde görev almış
bir milletvekili olarak, bu konudaki hassasiyetimi dile getirdim
ve pazar günü olmasına rağmen, hem Sayın
Dışişleri Bakanımıza hem de İçişleri
Bakanına yazılı olarak cevaplandırmaları
için bir soru önergesi verdim.

Çok değerli arkadaşlarım,
Sincan'da meydana gelen, bütün toplumumuzu çok
ciddî bir şekilde rencide eden bu olayı şiddetle
kınıyorum; ama, bunun yanında, kınadığım
ve hepinizin dikkatini çekmek istediğim bir konu daha
var. 

Değerli arkadaşlarım, dün,
Sincan'da basın görevini yerine getirmek için,
haber alma özgürlüğünü kullanmak
üzere oraya giden değerli bir basın mensubunun,
Işın Gürel arkadaşımızın
uğramış olduğu durum içler acısıdır;
ama, şunu da ifade edeyim ki, bir ülkenin Sayın
Başbakanı, eğer, basından, ülkede
haber alma özgürlüğünü kullanan insanlardan
“geveze basın” diye bahsederse, işte o
partinin mensupları da, oraya haber alma özgürlüğünü
kullanmak için giden insanı saçından
tutar, yere düşürür ve hastanelik eder. (ANAP,
DSP, CHP ve Bağımsızlar sıralarından
alkışlar)

Çok değerli arkadaşlarım,
ülkede son günlerde ciddî bir şeyler oluyor.
Refah Partisinin, artık iktidarda olduğundan, muhalefette
olmadığından, muhalefette iken söylediği
sözleri, artık iktidar sorumluluğuyla söyleyemeyeceğine,
Sayın Başbakanın da, bugün bulunduğu
konum itibariyle, Başbakanlığın gereğini
yaparak ülkede icraat yapması gerektiğine inanıyorum.


Bundan bir süre önce yine ifade ettim,
Cumhuriyet Başsavcılığına müracaatta
bulundum; Refah Partisinin Kayseri'de kurmuş olduğu
üniformalı illegal bir örgütü hepinizin
önüne getirdim. Değerli arkadaşlarım,
Türk Bayrağı ve Refah Partisi amblemi taşıyan
giysiler giydirilmiş insanların, Siyasî Partiler
Kanununu açıkça ihlal ettikleri bir ortamda,
Sayın Başbakanın bu işe duyarsız
kalmasını nasıl değerlendiriyorsunuz?!
Ben bunu değerli Refah Partili arkadaşlarıma
soruyorum. Ama, Allah'a şükürler olsun ki, bu
ülkede bağımsız yargı ve savcılar
var. Cumhuriyet Başsavcılığı, Refah
Partisine, Anayasanın kendisine vermiş olduğu
yetkileri kullanarak, Kayseri İl Teşkilatının
görevden alınması için yazı yazdı.

Çok değerli arkadaşlarım,
Hükümet programı hakkındaki görüşlerimi
siz değerli Yüce Heyetinize arz ederken, bu Hükümet
Programının, aslında, görünen yüzü
olduğunu; ama, asıl Hükümet Programının,
aysberg gibi suyun altında olduğunu ifade etmiştim.


Şimdi, değerli Doğru Yolcu arkadaşlarıma
soruyorum: Bütün bunlara değiyor mu? Bizi, karanlığa
gömme avazeleriyle itham ettiğiniz Refah Partisiyle,
o gün biz -sandıktan çıkmış
Refah Partisinin kendisiyle görüşülebilir,
kendisiyle hükümet kurulabilir bir parti olarak- görüştüğümüz
zaman yaptığınız bu suçlamalardan
sonra, Refah Partisiyle hükümet kurduktan ve laik, demokratik
cumhuriyetin savunucusu olarak kendinizi ifade ettikten sonra,
ülkenin Refah Partisi tarafından getirilmiş
olduğu bu durumu karşısında niye sessiz
kalıyorsunuz? 

Cumhuriyet hükümeti olarak, bu ülkeye
cami tartışmasını getirdiniz. Cami
demek, kelime manası itibariyle, toplanılan, bir
araya gelinen, üzerinde ittifak edilen yer demektir; ama,
Refah Partisi, camiyi, ülkede tartışılır
hale getirdi. (ANAP, DSP, CHP ve Bağımsızlar
sıralarından alkışlar)

(Mikrofon otomatik cihaz tarafından kapatıldı)

BAŞKAN - Sayın Arseven, lütfen,
1 dakika içerisinde toparlayınız.

NEJAT ARSEVEN (Devamla) - Biz, Anavatan Partisi olarak,
kendi hükümetimiz döneminde, ülkenin manevî
değerlerini hiç tartışma konusu yapmadık.
Şimdi, ülkede, bunların tartışma
konusu haline getirilmesinden de büyük sıkıntı
duyuyoruz. Hele hele televizyonlarda bu gibi hassas konuların
tartışılıyor olmasından ve toplum
önünde -dün Sincan'da- gerçekleşen
olayların, her gün, birbirini aratmadan tekrarlanır
olmasından büyük üzüntü duyuyorum.
Hükümetin bu konuda çok ciddî tedbirler
alması gerektiğine ve ortağı Doğru Yol
Partisinin de, o Hükümet kurulurken bu kamuoyuna ifade
etmiş olduğu, vermiş olduğu sözlerin
gereğini yerine getireceğine inanıyorum. 

Beni dinlediğiniz için Yüce Heyetinizi
saygıyla ve sevgiyle selamlıyorum. (ANAP, DSP, CHP
ve Bağımsızlar sıralarından alkışlar)

BAŞKAN - Teşekkür ediyorum Sayın
Arseven.

Sayın Kazan, Hükümet adına
cevap vereceksiniz; buyurun. (RP ve DYP sıralarından
alkışlar) 

ADALET BAKANI ŞEVKET KAZAN (Kocaeli) - Sayın
Başkan, değerli milletvekilleri; Anavatan Partisi Ankara
Milletvekili Sayın Nejat Arseven'in biraz önce yapmış
olduğu gündemdışı konuşma üzerine,
değerli Genel Kurula açıklama yapmak için
huzurunuza çıkmış bulunuyorum.

Her şeyden önce şunu ifade etmek
istiyorum: Türkiye'de Anayasayla müesses olan demokratik
rejim üzerinde kimsenin oyun oynamaya hakkı yoktur,
velevki Refah Partili olsun. (RP sıralarından alkışlar;
ANAP, DSP ve CHP sıralarından gürültüler)

AYHAN FIRAT (Malatya) - Çok doğru...

BEKİR KUMBUL (Antalya) - Oyun oynayan sizsiniz.

İBRAHİM GÜRDAL (Antalya) - Adalet
Bakanı mısınız, yoksa, Refah Partisinin
bir ferdi olarak mı konuşuyorsunuz?!.

ADALET BAKANI ŞEVKET KAZAN (Devamla) - Refah
Partisinin 400 belediye başkanından bir tanesinin
katılmış olduğu toplantıda yapmış
olduğu bir konuşma, basın tarafından kamuoyuna
intikal ettirilmiş ve bu haber üzerine, Ankara Devlet
Güvenlik Mahkemesi Başsavcılığı
olayla ilgili tahkikata başlamıştır.
(DSP ve CHP sıralarından gürültüler)

BAŞKAN - Sayın milletvekilleri, lütfen
sessiz dinleyelim.

ADALET BAKANI ŞEVKET KAZAN (Devamla) - Şu
anda, Ankara Devlet Güvenlik Mahkemesi, olayın tahkikatını
yapmaktadır. Eğer, olay suç ise, bunun tahkikatını,
elbette, bir cumhuriyet başsavcısı yapacaktır
ve o yapılmaktadır. 

ALİ DİNÇER (Ankara) - İçişleri
Bakanı nerede?!.

ADALET BAKANI ŞEVKET KAZAN (Devamla) - Ayrıca,
Refah Partisi Meclis Grubu da bu olay karşısında
duyarlılığını ortaya koymuş
ve Refah Partisi, Meclis Grubundan İstanbul Milletvekili
Mehmet Ali Şahin'i, Karabük Milletvekili Hayrettin
Dilekcan'ı ve Trabzon Milletvekili Şeref Malkoç'u
olayın tahkikatıyla görevlendirmiştir.


MUSTAFA GÜVEN KARAHAN (Balıkesir) - Görünen
köy kılavuz istemez...

ADALET BAKANI ŞEVKET KAZAN (Devamla) - Şu
anda, hem Partimiz gereken araştırmaları,
soruşturmaları yapmakta ve hem de Devlet Güvenlik
Mahkemesi Başsavcılığı, basında
çıkan haberleri ihbar kabul ederek gerekli tahkikatı
yapmaktadır. Hukuk bunları gerektirmektedir ve hukukun
gereği yapılmaktadır. 

ALİ DİNÇER (Ankara) - Bozacının
şahidi şıracı...

ADALET BAKANI ŞEVKET KAZAN (Devamla) - Dolayısıyla,
meseleyi olduğundan daha fazla büyütmenin manası
yoktur. (DSP sıralarından “yok yahu” sesleri)
Türkiye'de, eğer bir suç işleniyorsa, o
suç mutlaka takip edilecektir; Türkiye'de bir suçlu
varsa, o suçlu mutlaka cezalandırılacaktır;
bundan kimsenin şüphesi olmamalıdır.

Ben, sadece, Yüksek Heyetinizi, yapılan
çalışmalar hakkında kısaca bilgilendirmek
üzere söz aldım. Maruzatım budur.

Hepinize saygılar sunuyorum. (RP sıralarından
alkışlar)

UĞUR AKSÖZ (Adana) - Sayın Başkan...

BAŞKAN - Buyurun Sayın Aksöz.

UĞUR AKSÖZ (Adana) - Efendim, benim anladığıma
göre, Sayın Bakanın, Hükümet adına
cevap vermesi gerekirken, burada, Refah Partisi adına bir
cevap verdi. Böyle bir usul var mı?

İkincisi; bu bir...

BAŞKAN - Hayır, Sayın Aksöz,
Sayın Bakan, Hükümet adına konuştu.
Onun takdiri bizim. Lütfen...

UĞUR AKSÖZ (Adana) - Ama, Hükümet
adına konuşma...

BAŞKAN - Lütfen... Sayın Aksöz,
rica ediyorum...

Sayın milletvekilleri, terör örgütlerinin
bayrağı altında, maalesef, münasebetsiz
bir olayı, hepimiz bir arada yaşadık; ama,
ben inanıyorum ki, laik cumhuriyete küfretmeyi ibadet
sayan, mevcut Hükümete tehditler savurmayı marifet
sayan anlayışlara, kurucusu Gazi Mustafa Kemal Atatürk
olan bu Yüce Meclis, hiçbir parti ayırımı
göstermeksizin karşı duracaktır, gereğini
yapacaktır.

Hepinize teşekkürler. (Alkışlar)

Sayın milletvekilleri, gündemdışı
konuşmalar bitmiştir.

Gündeme geçiyoruz.

Sayın milletvekilleri, sunuşlar var;
sunuşlar oldukça uzun, Divan Üyesi arkadaşımızın
oturarak okuması hususunu oylarınıza sunuyorum:
Kabul edenler... Kabul etmeyenler... Kabul edilmiştir.

Cumhurbaşkanlığı tezkereleri
vardır; okutuyorum:


B)  TEZKERELER VE ÖNERGELER

1. - Almanya'ya gidecek olan Devlet Bakanı
Gürcan Dağdaş'a, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/665)

31 Ocak 1997

Türkiye Büyük Millet Meclisi
Başkanlığına

Görüşmelerde bulunmak üzere
1 Şubat 1997 tarihinde Almanya'ya gidecek olan Devlet Bakanı
Gürcan Dağdaş'ın dönüşüne
kadar, Devlet Bakanlığına, Devlet Bakanı
Lütfü Esengün'ün vekâlet etmesinin,
Başbakanın teklifi üzerine uygun görülmüş
olduğunu bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum: 

2. - Kenya'ya gidecek olan Çevre Bakanı
M. Ziyattin Tokar'a, dönüşüne kadar, Tarım
ve Köyişleri Bakanı Musa Demirci'nin vekâlet
etmesinin uygun görüldüğüne ilişkin
Cumhurbaşkanlığı tezkeresi (3/666)

31 Ocak 1997


Türkiye Büyük Millet Meclisi
Başkanlığına

Birleşmiş Milletler Çevre Programı
(UNEP) 19 uncu Dönem Yönetim Konseyi Toplantısına
katılmak üzere, 3 Şubat 1997 tarihinde Kenya'ya
gidecek olan Çevre Bakanı M. Ziyattin Tokar'ın
dönüşüne kadar; Çevre Bakanlığına,
Tarım ve Köyişleri Bakanı Musa Demirci'nin
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

  Süleyman Demirel

  Cumhurbaşkanı

BAŞKAN - Bilgilerinize sunulmuştur. 

Sayın milletvekilleri, Uğur Mumcu cinayetinin
açıklığa kavuşturulması
amacıyla kurulan (10/86) esas numaralı Meclis Araştırması
Komisyonu Geçici Başkanlığının,
başkan, başkanvekili, sözcü ve kâtip
seçimine ilişkin bir tezkeresi vardır; okutuyorum:

3. - (10/86) esas numaralı Meclis Araştırması
Komisyonu Geçici Başkanlığının,
Komisyonun başkan, başkanvekili, sözcü ve
kâtip üye secimini yaptığına ilişkin
tezkeresi (3/667)

30.01.1997

Türkiye Büyük Millet Meclisi
Başkanlığına

Komisyonumuz, başkan, başkanvekili, sözcü
ve kâtip üyelerini seçmek üzere, 30.1.1997
Perşembe günü saat 11.00'de 172 nolu araştırma
komisyonu salonunda 9 üyeyle toplanmış ve aşağıda
isimleri yazılı sayın üyeler belirtilen
görevlere seçilmişlerdir. 


  Refik Aras

  İstanbul

  Komisyon Geçici Başkanı


  Aldığı Oy:

Başkan: Ersönmez Yarbay (Ankara)   9

Başkanvekili: Tevfik Diker (Manisa) 9

Sözcü: Eşref Erdem (Ankara) 9

Kâtip: Ahmet Bilgiç (Balıkesir)
9

BAŞKAN - Bilgilerinize sunulmuştur. 

Anayasa Komisyonu Başkanlığının,
Sendikalar ve Devlet Memurları Kanunlarında Değişiklik
Yapılmasına Dair Kanun Teklifleri hakkında
İçtüzüğün 34 üncü maddesi
uyarınca verilmiş tezkereleri vardır; okutuyorum:

4. - Anayasa Komisyonu Başkanlığının,
Sağlık, Aile, Çalışma ve Sosyal
İşler Komisyonuna havale edilmiş olan “Sendikalar
Kanununda Değişiklik Yapılması Hakkında
(2/405) ve (2/448) esas numaralı kanun tekliflerinin”
Anayasa Komisyonuna havale edilmesine ilişkin tezkeresi
(3/668)

30.01.1997

Türkiye Büyük Millet Meclisi
Başkanlığına

1995 yılında gerçekleşen
Anayasa değişikliklerinin kanunlara yansıtılması
veya halen yürürlükte olan kanunların sözü
geçen Anayasa değişikliğine aykırı
hükümlerinin uygun hale getirilmesine ilişkin
teklif ve tasarıların esas komisyonunun Anayasa
Komisyonu olduğu düşünülmektedir. 

Meclis Başkanlığının
girişimiyle bütün partilerden oluşan eşit
temsilli uyum komisyonunda da bu görüş hâkim
olmuştur. 

Esasen sorun, temelde bir Anayasa ve Anayasaya uygunluğu
sağlama sorunudur. (Anasaya Md.11)

Anayasaya uyum sağlanması amacına
yönelik olarak Sendikalar Kanununda Değişiklik
Yapılması Hakkındaki 2/405 ve 2/448 sayılı
kanun tekliflerinin Sağlık, Aile, Çalışma
ve Sosyal İşler Komisyonuna esas; Anayasa Komisyonuna,
tali komisyon olarak havale edildiği görülmektedir.
Belirtilen nedenle, bu tekliflerin diğer uyum kanunlarında
olduğu gibi, İçtüzüğün 34
üncü maddesi uyarınca, esas komisyon olarak Anayasa
Komisyonuna havale edilmesi için gereğini arz ederim.


Saygılarımla

  Ahmet İyimaya

  Amasya

  Anayasa Komisyonu Başkanı

BAŞKAN - İkinci tezkereyi okutuyorum:

5. - Anayasa Komisyonu Başkanlığnın,
Plan ve Bütçe Komisyonuna havale edilmiş olan
“Devlet Memurları Kanununda Değişiklik Yapılmasına
Dair (2/408) ve (2/451) esas numaralı kanun tekliflerinin”
Anayasa Komisyonuna havale edilmesine ilişkin tezkeresi
(3/669)

30.1.1997

Türkiye Büyük Millet Meclisi
Başkanlığına

1995 yılında gerçekleşen
Anayasa değişikliklerinin kanunlara yansıtılması
veya halen yürürlükte olan kanunların sözü
geçen Anayasa değişikliğine aykırı
hükümlerinin uygun hale getirilmesine ilişkin
teklif ve tasarıların esas komisyonunun Anayasa
Komisyonu olduğu düşünülmektedir.

Meclis Başkanlığının
girişimiyle bütün partilerden oluşan eşit
temsilli uyum komisyonunda da bu görüş hâkim
olmuştur.

Esasen sorun, temelde bir Anayasa ve Anayasaya uygunluğu
sağlama sorunudur. (Anayasa Md. 11)

Anayasaya uyum sağlanması amacına
yönelik olarak Devlet Memurları Kanununda Değişiklik
Yapılmasına Dair 2/408 ve 2/451 sayılı
kanun tekliflerinin Plan ve Bütçe Komisyonuna esas;
Anayasa Komisyonuna tali komisyon olarak havale edildiği görülmektedir.
Belirtilen nedenle, bu tekliflerin diğer uyum kanunlarında
olduğu gibi, İçtüzüğün 34
üncü maddesi uyarınca esas komisyon olarak Anayasa
Komisyonuna havale edilmesi için gereğini arz ederim.

Saygılarımla.

  Ahmet İyimaya

  Amasya

  Anayasa Komisyonu Başkanı

BAŞKAN - Sayın milletvekilleri, okunmuş
bulunan tezkerelerdeki Anayasa Komisyonunun talepleri, Sağlık,
Aile, Çalışma ve Sosyal İşler
Komisyonu ile Plan ve Bütçe Komisyonunca da uygun
bulunduğundan, bu istemleri, İçtüzüğün
34 üncü maddesinin dördüncü fıkrası
uyarınca Başkanlığımızca
yerine getirilmiştir. 

Bilgilerinize sunarım.

Meclis araştırması önergeleri
vardır; okutup bilgilerinize sunacağım:

C)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İstanbul Milletvekili Halit Dumankaya
ve 77 arkadaşının, eski Başbakan Tansu
Çiller hakkında Meclis soruşturması
önergesinin oylanması sırasında sahte
oy kullanıldığı iddialarının
araştırılması amacıyla Meclis
araştırması açılmasına
ilişkin önergesi (10/155)

Türkiye Büyük Millet Meclisi
Başkanlığına

Eski Başbakan Sayın Tansu Çiller'in,
hakkında verilen soruşturma önergesinin oylanması
esnasında, Mecliste bulunmayan milltvekilleri adına
sahte oy düzenlenip kullanılmıştır.

Bu sahte oyları kullananların bulunup,
haklarında gerekli işlemlerin yapılması
için Anayasamızın 98, İçtüzüğümüzün
 104 ve 105 inci maddeleri gereği bir Meclis araştırması
açılmasına zaruret vardır.

Gereğini arz ederiz. 30.01.1997 

1. Halit Dumankaya (İstanbul)

2. Seyit Eyyüboğlu  (Şanlıurfa)

3. Korkut Özal  (İstanbul)

4. Erkan Mumcu (Isparta)

5. Aslan Ali Hatipoğlu (Amasya)

6. Yıldırım Aktürk (Uşak)

7. Refik Aras  (İstanbul)

8. Sebgetullah Seydaoğlu (Diyarbakır)

9. İbrahim Çebi (Trabzon)

10. Yaşar Okuyan  (Yalova)

11. Şükrü Yürür (Ordu)

12. Eyüp Aşık (Trabzon)

13. Ahmet Kabil (Rize)

14. İsmail Durak Ünlü (Yozgat)

15. Muzaffer Arslan (Diyarbakır)

16. Yavuz Köymen (Giresun)

17. Ahmet Neidim (Sakarya)

18. Abdulkadir Baş (Nevşehir)

19. Nejat Arseven (Ankara)

20, Y.Selahattin Beyribey (Kars)

21. H.İbrahim Özsoy (Afyon)

22. M.Cavit Kavak (İstanbul)

23. Ali Coşkun (İstanbul)

24. Recep Mızrak (Kırıkkale)

25. Enis Sülün (Tekirdağ)

26. İbrahim Yılmaz (Kayseri)

27. Yılmaz Karakoyunlu (istanbul)

28. Mete Bülgün (Çankırı)

29. Ahmet Alkan (Konya)

30. Agâh Oktay Güner (Ankara)

31. Edip Safder Gaydalı (Bitlis)

32. İbrahim Yaşar Dedelek (Eskişehir)

33. Yücel Seçkiner (Ankara)

34. Süleyman Hatinoğlu (Artvin)

35. İrfan Demiralp (Samsun) 

36. Ünal Yaşar (Gaziantep) 

37. Eyyüp Cenap Gülpınar (Şanlıurfa)

38. Mustafa Rüştü Taşar (Gaziantep)

39. Cemil Çiçek (Ankara)

40. Metin Öney (İzmir)

41. Mehmet Keçeciler (Konya)

42. Ömer Ertaş (Mardin)

43. Halil Cin (İçel)

44. Rüşdü Saracoğlu (İzmir)

45. Ali Talip Özdemir (İstanbul)

46. Işın Çelebi (İzmir)

47. Ersin Taranoğlu (Sakarya)

48. İbrahim Yazıcı (Bursa)

49. A. Ahat Andican (İstanbul)

50. Hüsnü Sıvalıoğlu
(Balıkesir)

51. Mahmut Bozkurt (Adıyaman)

52. Bülent Akarcalı (İstanbul)

53. Şerif Bedirhanoğlu (Van)

54. Tevfik Diker (Manisa)

55. Avni Akyol (Bolu)

56. Mehmet Salih Yıldırım (Şırnak)

57. İrfan Köksalan (Ankara)

58. Mustafa Küpeli (Adana)

59. Uğur Aksöz (Adana)

60. Yusuf Pamuk (İstanbul)

61. Hayrettin Uzun (Kocaeli)

62. Avni Kabaoğlu (Rize)

63. İsmail Safa Giray (Balıkesir)

64. Ali Kemal Başaran (Trabzon)

65. Cengiz Altınkaya (Aydın)

66. Nabi Poyraz (Ordu)

67. Burhan Kara (Giresun)

68. Yaşar Eryılmaz (Ağrı)

69. Ülkü Güney (Bayburt)

70. Mustafa Bahri Kibar (Ordu)

71. Rüştü Kâzım Yücelen
(İçel)

72. İbrahim Gürdal (Antalya)

73. Sami Küçükbaşkan (Antalya)

74. Cemal Özbilen (Kırklareli)

75. Süleyman Çelebi (Mardin)

76. Cemal Alişan (Samsun)

77. İlker Tuncay (Ankara)

78. Yusuf Ekinci (Burdur)

Gerekçe:

Türkiye Büyük Millet Meclisinin en
önemli görevlerinden biri de denetim görevidir.

Mecliste denetim görevi, sözlü ve
yazılı soru sorularak, Genel Kurulda gündemdışı
konuşmalarla, genel görüşme isteyerek, araştırma
önergesi vererek, soruşturma önergesi vererek
ve nihayet gensoru verilerek yerine getirilir.

Sait Halim Paşa Yalısı yangını
ve TURBAN'da yapılan yolsuzluklarla ilgili 10/2 nolu Meclis
Araştırma Komisyonu çalışmalarını
tamamlayarak, yapılan yolsuzlukların bir kısmını
belgeleri ile tespit etmiş, hazırladığı
rapor sonucunda Sayın Tansu Çiller'in Başbakanlığı
döneminde “bu yolsuzluklara göz yumulduğu”
nedeni ile hakkında soruşturma yapılması
için Anavatan Partili milletvekillerince Yüce Meclisimize
önerge verilmişti. 

Bu soruşturma önergesinin oylanması
sırasında, Mecliste bulunmayan milletvekilleri adına
sahte oy düzenlenip kullanılmıştır.


Bu olay nedeni ile, Yüce Meclisimizin itibarı
sarsılmış, milletvekilliğine olan saygınlığa
gölge düşmüştür. Bu çirkin
olaya karışmayan milletvekillerimiz, olaydan, ciddî
üzüntü duymuşlardır. 

Kullanılan oylar matbu oylar olmayıp,
elle yazılıp imzalanan oylardır. Meclisimizin
onurunu korumak, en başta milletvekillerimizin görevidir.
Bu sahte oyları kullananları bulup, bunları
tespit ederek, haklarında ne gibi işlemlerin yapılmasını
ve bu olayların bir daha tekerrür etmemesi için
ne gibi önlemlerin alınması gerektiğini
belirlemek için Anayasamızın 98, İçtüzüğümüzün
104 ve 105 inci maddeleri gereği, bir Meclis araştırması
açılmasında zaruret vardır. 

Gereğini saygılarımızla
arz ederiz. 30.01.1997

BAŞKAN - Bilgilerinize sunulmuştur.

Önerge, gündemde yerini alacak ve Meclis
araştırması açılıp açılmaması
konusunda öngörüşme, sırasında
yapılacaktır.

İkinci Meclis araştırması
önergesini okutuyorum:

2. - İstanbul Milletvekili Mehmet Sevigen
ve 22 arkadaşının, yetkililirin uyuşturucuyla
mücadelede yetersiz kaldığı iddialarının
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/156)

Türkiye Büyük Millet Meclisi
Başkanlığına

Türkiye'nin, uyuşturucu kaçakçılığı
konusunda sürekli gündeme gelmesi ve bazı olaylar
sonrasında, uyuşturucu kaçakçılığına
kimi resmî görevlilerin karıştığı
iddiaları karşısında, Türkiye'nin
onurunun korunması, demokratik hukuk devletinin yaralanmasının
önüne geçilmesi, terörle mücadelede
etkinliğin artırılması, gençlerimizin
zehirlenmesinin önlenmesi, uyuşturucu kaçakçılığıyla
mücadelenin etkinleştirilmesi, ortaya atılan
iddiaların araştırılması, gerçeklerin
ortaya çıkarılması ve gerekli önlemlerin
alınması için Anayasanın 98, İçtüzüğün
104 ve 105 inci maddeleri gereğince bir Meclis araştırması
açılmasını saygılarımızla
arz ederiz. 

1 - Mehmet Sevigen (İstanbul)

2 - Ali Şahin (Kahramanmaraş)

3 - Yahya Şimşek (Bursa)

4 - Orhan Veli Yıldırım (Tunceli)


5- Bekir Kumbul (Antalya)

6- Fatih Atay (Aydın)

7- Ali Rıza Bodur (İzmir)

8- Oya Araslı (İçel)

9- Nezir Büyükcengiz (Konya)

10- Ahmet Güryüz Ketenci (İstanbul)

11- Algan Hacaloğlu (İstanbul)

12- Ayhan Fırat (Malatya)

13- Metin Arifağaoğlu (Artvin)

14- Sabri Ergül (İzmir)

15- Yılmaz Ateş (Ankara)

16- Celal Topkan (Adıyaman)

17- Şahin Ulusoy (Tokat)

18- Mahmut Işık (Sıvas)

19- Erdoğan Yetenç (Manisa)

20- Yusuf Öztop (Antalya)

21- Zeki Çakıroğlu (Muğla)

22- Altan Öymen (İstanbul)

23- İrfan Gürpınar (Kırklareli)

Gerekçe: 

Türkiye'de uyuşturucu kaçakçılığı
önemli tartışma konularından biriyken,
şimdi Türkiye bu konuda tartışılmaya
başlanmıştır.

Uyuşturucu trafiğini gösteren haritalarda
Türkiye önemli bir yer tutmakta, Asya'dan Avrupa'ya
yapılan sevkiyatta köprü ülke olarak değerlendirilmektedir.
Uyuşturucu trafiğinde Afganistan, İran gibi,
şeriat rejiminin egemen olduğu ülkelerin adının
geçmesi de üzerinde düşünülmesi
gereken bir husustur.

Uyuşturucusu kaçakçılığında
öne çıkan, Doğu ve Güneydoğu Anadolu'daki
bazı bölgelerin, yaklaşık 17 yıldır
olağanüstü bir yönetim altında bulunması,
uyuşturucu kaçakçılığının
giderek artmasının ve son yıllarda bu stratejik
bölgede önemli miktarlarda uyuşturucu yakalanmamasının
izahını güçleştirmektedir.

Terör örgütü PKK'nın bölgede
uyuşturucu kaçakçılığı
yaptığı ve bu kaçakçılıkta
bazı çetelerin zaman zaman PKK ile çatışmaya
girdiği, zaman zaman uzlaştığı çeşitli
kereler ifade edilmiştir. Resmî araçların,
görevlilerin, terörle mücadelede görevli timlerin
de bu işe dahil olduğu çeşitli raporlarda
tespit edilmiştir.

Bazı resmî görevlilerin uyuşturucu
kaçakçılığına karıştıkları
ve uyuşturucu kaçakçısı olarak
adı geçen bazı kimselere özel pasaport
ve emniyet mensubu olduklarına dair belgeler verildiği,
gözaltına alınan bazı kişilerin
emniyet üst düzey yetkililerinin talimatıyla
serbest bırakıldıkları iddiaları
yaygınlaşmıştır. Uyuşturucu
ticareti yapan kişilerden komisyon, haraç ve fidye
alındığı, direnenlerin öldürüldüğü
söylenmektedir. Uyuşturucu madde ve silah kaçakçılarıyla
terör odakları arasındaki ilişkiler,
tartışmasız biçimde açıklık
kazanmıştır.

Son günlerde konu, uluslararası bir boyut
almış, ABD, Kanada,Fransa, Hollanda ve Almanya gibi
ülkeler de, uyuşturucu kaçakçılığı
konusunda Türkiye Cumhuriyetiyle ilgili ağır ithamlarda
bulunmuştur.

Türkiye, Bayrağına eroin şırıngası
monte edilerek yabancı televizyonlara haber olmaktadır.
Uluslararası kuruluşlara uyuşturucu konusunda
raporlar hazırlayan Uyuşturucu Jeopolitik Gözlemevi,
Avrupa'ya gelen uyuşturucunun yüzde 70'inin Türkiye'den
geldiğini ifade etmiştir. 

İngiltere İçişleri Bakan
Yardımcısı, Asya'dan Avrupa'ya kaçırılan
uyuşturucunun Türkiye'den geçtiği, Türk
yetkililerinin uyuşkurucu kaçakçılığına
karıştığı yolunda bulguların
varlığından söz etmiştir.

Alman mahkemeleri, sanık ve tanık beyanlarına
dayanarak, Türk makamlarınca uyuşturucu kaçakçılığına
karşı önlem alınmadığı
ve bazı hükümet üyelerinin bu kişilere
destek verdiği iddialarını kararlarına
geçirmiştir. 

Bu iddiaların ortak yönleri, Türkiye'nin,
uyuşturucu trafiğinde çıkış
yolu ve kara paranın aklanma merkezi haline geldiği,
bazı devlet görevlilerinin uyuşturucu kaçakçılığına
dahil oldukları, Interpol tarafından aranan bazı
suçluların Türkiye'den himaye gördüğüdür.

Türkiye'nin onurunun korunması, Anayasamızdaki
demokratik hukuk devleti ilkesinin zedelenmesinin engellenmesi,
terörle mücadelede etkinliğin artırılması
ve gençlerimizin zehirlenmesinin önüne geçilmesi,
uyuşturucu kaçakçılığıyla
mücadelenin etkinleştirilmesi, ortaya atılan
iddiaların araştırılması, gerçeklerin
ortaya çıkarılması ve gerekli önlemlerin
alınması için bir Meclis araştırması
açılması zorunlu olmuştur.

Bu nedenlerle, Anayasanın 98, İçtüzüğün
104 ve 105 inci maddeleri gereğince bir Meclis araştırması
açılmasını saygılarımızla
arz ederiz. 

BAŞKAN - Bilgilerinize sunulmuştur.

Önerge, gündemde yerini alacak ve Meclis
araştırması açılıp açılmaması
konusunda öngörüşme, sırasında
yapılacaktır.

Sayın milletvekilleri, Danışma
Kurulu önerisi vardır; okutup oylarınıza
sunacağım:

IV. - ÖNERİLER

A)  DANIŞMA KURULU ÖNERİLERİ

1. - 12.2.1997 Çarşamba ve 13.2.1997
Perşembe günlerinde TBMM Genel Kurul çalışmalarına
ara verilmesine ilişkin Danışma Kurulu Önerisi

Danışma Kurulu Önerisi

No: 51  Tarih: 4.2.1997

12.2.1997 Çarşamba ve 13.2.1997 Perşembe
günlerinde Türkiye Büyük Millet Meclisinin
çalışmalarına ara verilmesinin Genel
Kurulun onayına sunulması Danışma Kurulunca
uygun görülmüştür.

Mustafa Kalemli

Türkiye Büyük Millet Meclisi


Başkanı

 RP Grubu Başkanvekili ANAP Grubu Başkanvekili

 Salih Kapusuz Murat Başesgioğlu

 DYP Grubu Başkanvekili DSP Grubu Başkanvekili

 Saffet Arıkan Bedük Hikmet Uluğbay

CHP Grubu Başkanvekili

Oya Araslı

BAŞKAN - Sayın milletvekilleri, Danışma
Kurulu önerisini oylarınıza sunuyorum: Kabul
edenler... Kabul etmeyenler... Öneri kabul edilmiştir.

Refah Partisi ve Doğru Yol Partisi Gruplarınca,
İçtüzüğün 19 uncu maddesine göre
verilen müşterek bir önerge vardır; okutup
oylarınıza sunacağım:

B)  SİYASÎ PARTİ GRUBU ÖNERİLERİ

1. - Gündemdeki sıralamanın
yeniden yapılmasına ilişkin RP ve DYP Gruplarının
müşterek Önerileri

Türkiye Büyük Millet Meclisi
Başkanlığına

Danışma Kurulunun 4.2.1997 Salı
günü yapılan toplantısında siyasî
parti grupları arasında oybirliği sağlanamadığından,
gruplarımızın aşağıdaki
müşterek önerilerinin Genel Kurulun onayına
sunulmasını saygılarımızla
arz ederiz.

 Salih Kapusuz Mehmet Gözlükaya

 RP Grup Başkenvekili DYP Grup Başkanvekili

Öneriler:

1. Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
67 nci sırasında yer alan 183 sıra sayılı
kanun teklifinin, bu kısmın 7 nci sırasına;
76 ncı sırasında yer alan 209 sıra
sayılı kanun tasarısının, bu
kısmın 8 inci sırasına; 65 inci sırasında
yer alan 181 sıra sayılı kanun teklifinin,
9 uncu sırasına; 11 inci sırasında
yer alan 146 sıra sayılı kanun tasarısının,
10 uncu sırasına alınması önerilmiştir.


BAŞKAN - Sayın milletvekilleri, öneri
üzerinde söz talebi var mı? Yok.

Öneriyi oylarınıza sunuyorum:
Kabul edenler...

Sayın milletvekilleri, lütfen, oturun...
Boş sıra bırakmayın... Lütfen,
ayakta durmayın...

MURAT BAŞESGİOĞLU (Kastamonu) -
Sayın Bakanlar da yerine geçsin Sayın Başkan.

BAŞKAN - Sayın milletvekilleri, ayakta
bulunan arkadaşları sayamayacağız; lütfen,
yerinize oturun.

ZEKİ ÇAKAN (Bartın) - Sayın
Başkan, lütfen, sayın bakanlar da yerine geçsinler.

NİHAT MATKAP (Hatay) -Sayın Başkan,
vekâleti olmayan Sayın Bakanlar ellerini kaldırmasınlar.

BAŞKAN - Merak etmeyin.

...Kabul etmeyenler... Öneri kabul edilmiştir.

İçtüzüğün 37 nci
maddesine göre verilmiş doğrudan gündeme alınma
önergeleri vardır. Bu önergeleri ayrı
ayrı okutup işleme koyacağım ve oylarınıza
sunacağım.

İlk önergeyi okutuyorum:


III. - BAŞKANLIĞIN GENEL KURULA
SUNUŞLARI (Devam)

B)  TEZKERELER VE ÖNERGELER (Devam)

6. - Balıkesir Milletvekili Hüsnü
Sıvalıoğlu'nun, Sarıköy ve Edincik
Adıyla İki İlçe ve Bandırma
Adıyla bir İl Kurulması Hakkında Kanun
Teklifinin (2/471) doğrudan gündeme alınmasına
ilişkin önergesi (4/136)

02.12.1996

Türkiye Büyük Millet Meclisi
Başkanlığına

Plan ve Bütçe Komisyonunda bulunan (2/471)
esas numaralı Sarıköy ve Edincik Adıyla
İki İlçe ve Bandırma Adıyla
Bir İl Kurulması Hakkında Kanun Teklifimizin,
İçtüzüğün 37 nci maddesine göre
doğrudan gündeme alınmasını arz
ederiz. 

Saygılarımla. 

  Hüsnü Sıvalıoğlu

  Balıkesir

BAŞKAN -Sayın milletvekilleri,
önerge üzerinde, istemleri halinde Komisyona, Hükümete,
teklif sahibine ve bir milletvekiline söz verilecektir. 

Komisyonun söz talebi var mı?..  Yok.


Hükümetin söz talebi var mı?..
Yok.

Önerge sahibinin söz talebi var mı?..

HÜSNÜ SIVALIOĞLU (Balıkesir)
- Evet efendim. 

BAŞKAN -Buyurun Sayın Sıvalıoğlu.
(ANAP sıralarından alkışlar)

HÜSNÜ SIVALIOĞLU (Balıkesir)
- Sayın Başkan, değerli milletvekilleri; Sarıköy,
Edincik adlarıyla iki ilçe kurulması ve Bandırma
adıyla bir il kurulmasıyla ilgili verdiğimiz
kanun teklifi hakkında konuşmak üzere, önerge
sahibi olarak söz almış bulunuyorum; hepinizi
saygıyla selamlarım. 

Değerli milletvekilleri, bugün, ülkemizde
kangren olmuş bir yaraya yeni bir neşter vurmak üzere
buradayım. 

Bandırma, Balıkesir'in kuzeyinde, Marmara
Denizinin güneyinde; doğusunda Karacabey, batısında
Erdek, güneyinde Susurluk ve Manyas, güneybatısında
da Gönen İlçesiyle çevrili, Marmara
Bölgesinin hemen hemen ortasında bir yerde kurulu
bir liman şehridir. 

Bu ilçe, M.Ö. 10 uncu Yüzyılda
güvenilir liman, emin liman adıyla “Panormos”
olarak anılırken “Bandırma” ismini
de buradan almıştır. 

Önemli bir liman hüviyetinde olan bu şehir,
Osmanlılar döneminde İstanbul'a bağlı
bir ilçeyken, 1923'te Balıkesir İline bağlanmıştır.
(ANAP sıralarından “duyamıyoruz”
sesleri)

BAŞKAN - Sayın milletvekilleri, bir
değerli arkadaşımız, bir yasa teklifininin,
doğrudan, Genel Kurula indirilmesini savunuyor; biraz sonra
oylayacağız. Lütfen... Kendisini, Türkiye
Büyük Millet Meclisine yakışan özenle
dinleyelim... 

Buyurun. 

HÜSNÜ SIVALIOĞLU (Devamla) - Bandırma,
yüzölçümü 599 kilometrekare, 1990 sayımına
göre 102 300 nüfusu olan bir şehrimizdir. Bu şehrin,
77 400 kişisi ilçe merkezinde, 24 856 kişisi
ise köylerde oturmaktadır. Bugünkü tahmini
sonuçlara göre, Bandırma'nın şehir
merkezi nüfusu 120 bin civarındadır. Coğrafî
konumu gereği, kısa zamanda bir ziraat, ticaret ve
sanayi merkezi haline gelen ve çevre il ve ilçelere
yakınlığıyla önemli bir ticaret
merkezi durumunda olan Bandırma, etrafındaki Susurluk,
Gönen, Erdek, Manyas ve Marmara ilçelerine çok
kısa mesafelerdedir. 

Bugün, bağlı olduğu Balıkesir
İline 95 kilometre mesafede olan Bandırma'nın,
etrafındaki illere olan yakınlıkları
aşağı yukarı şöyledir: Bandırma
- Erdek 22 kilometre, Bandırma - Gönen 44 kilometre,
Bandırma - Manyas 46 kilometre, Bandırma Susurluk
55 kilometre, Bandırma Marmara İlçesi 22
kilometre artı deniz mesafesidir. Yine, büyük
merkezlerden, Ankara'ya 490 kilometre, Bursa'ya 105 kilometre,
İzmir'e 260 kilometre ve İstanbul'a 350 kilometre
olan bu şehir, hammadde kaynakları, tarım
gelirleriyle çok hızlı bir şekilde
gelişen ve tarıma dayalı sanayiin güzel
örneklerini sunan, gelişmiş bir şehrimizdir;
ancak, bu gelişmişliğini, mevcut ilçe pozisyonundaki
güçlükler nedeniyle yenememektedir. 

Bugün, 1970'li yıllarda Etibank fabrikaları,
BAGFAŞ gübre fabrikalarıyla kimya sanayiine
adım atan, fabrikalaşan ve sanayileşen Bandırma,
1983 yılından sonra, özellikle gıda
kesimine sağlanan desteklerle, gıda fabrikalarına,
gıda sanayiine yönelik bir sanayi şehri haline
gelmiştir. 

Şu anda, ulaşım sorunu olmayan...


(Mikrofon otomatik cihaz tarafından kapatıldı)

BAŞKAN - Lütfen, sözünüzü
toparlar mısınız.

HÜSNÜ SIVALIOĞLU (Devamla) - Değerli
milletvekilleri, Bandırma adıyla bir il kurulduğu
takdirde, bu ilin Gönen, Manyas, Erdek, Susurluk, Marmara
-kabul edildiğinde- Edincik ve Sarıköy adlarıyla
ilçeleri olacaktır; toplam nüfusu, bugünkü
rakamlara göre -yani, merkez ve şehirlerde yaşayan
nüfusu- 400 bin civarında olan bir il kurulmuş
olacaktır. Coğrafî konumu, ekonomik durumu, güvenlik
sorunu, en yakın illere olan ulaşımı
nedeniyle, bir an evvel il olması gereken bir yerdir Bandırma.

Bandırma, bugün -son aldığım
rakamlara göre- 1996 yılı sonu itibariyle,
4 trilyona yakın vergi tahakkuk eden bir ilçemizdir.

Hepinize saygılar sunuyorum. (ANAP sıralarından
alkışlar)

BAŞKAN - Teşekkür ederim.

Önergeyi oylarınıza sunuyorum:
Kabul edenler... Kabul etmeyenler... Önege kabul edilmemiştir.


BAŞKAN - İkinci önergeyi okutuyorum:


7. - Ankara Milletvekili İrfan Köksalan'ın,
Ankara İline Bağlı Olarak Batıkent Adıyla
Bir İlçe Kurulması Hakkında Kanun
Teklifinin (2/153) doğrudan gündeme alınmasına
ilişkin önergesi (4/137)

Türkiye Büyük Millet Meclisi
Başkanlığına

Plan ve Bütçe Komisyonunda bulunan (2/153)
Esas Numaralı Ankara İline Bağlı Olarak
Batıkent Adıyla Bir İlçe Kurulması
Hakkında Kanun Teklifimin, İçtüzüğün
37 nci maddesine göre doğrudan gündeme alınmasını
arz ederim.

Saygılarımla.

  İrfan Köksalan

  Ankara

BAŞKAN - Komisyonun söz talebi var mı?
Yok.

Hükümetin söz talebi var mı?
Yok.

Önerge sahibi olarak, Sayın İrfan
Köksalan; buyurun. (ANAP sıralarından alkışlar)

İRFAN KÖKSALAN (Ankara) - Sayın
Başkan, değerli milletvekilleri; Yüce Meclisi sevgi
ve saygılarımla selamlıyorum. Bu vesileyle,
siz değerli milletvekillerinin ve televizyonları başında
bizleri izleyen bütün vatandaşlarımın
mübarek kandilini de buradan tebrik ediyorum... (Gürültüler)

Sayın Başkan, burada bir gürültü
var; buna müdahale eder misiniz; lütfen... Meclisin
şanına yakışır tarzda konuşalım.
(ANAP sıralarından alkışlar)

BAŞKAN - Sayın milletvekilleri, gerçekten,
sayın hatibin müdahale istemekte hakkı var.
Hiç hoş olmayan bir görüntü sergiliyoruz.
Lütfen... Dikkatli olalım... 

Sayın milletvekilleri, lütfen... Sohbet
düzeni yerine, Genel Kurula yakışan bir düzene
geçelim...

İRFAN KÖKSALAN (Devamla) - Değerli
milletvekilleri, bir atasözümüz vardır;
mum dibine ışık vermez diye; galiba, bu, Başkent
Ankara için söylenmiş bir söz. Ankara denince,
Ankara'yı hiç tanımayanların aklına
Kızılay, Ulus Meydanı veya Çankaya
gelir. Oysa, Ankara'da takriben 1 100 adet köy vardır;
yani, bana göre, büyükçe bir köy. Bu
köyler, maalesef ve maalesef, geri kalmışlığın
bir örneğidir. İşte, bu, geri kalmışlık
örneği veren köylerden, zaman içerisinde,
Ankara'ya vaki göçler ve Anadolumuzun muhtelif yerlerinden
Ankara'ya vaki göçler nedeniyle, bu merkezin etrafında
metropol ilçeler teşekkül etti. İşte,
bunlardan bir tanesi de Yenimahalle İlçemiz. 

Yenimahalle İlçesinin, takriben 700
bin nüfusu var ve bu Yenimahalle İlçesinin
içerisinde “Batıkent” adında bir
semt vardır. Semt midir, mahalle midir o da belli değil;
ama, Yenimahalle İlçesine bağlı bir semt
ve bu Batıkent'in nüfusu, bugün 250 bin; dikkatinize
sunuyorum, Batıkent'in nüfusu 250 bin!.. Burada, karakol
yok, polis yok, bekçi yok!.. İnanınız,
Batıkent'te oturanlar, geceleri sokağa çıkamıyor.
Başkent Ankara'da, 250 bin nüfusun yaşadığı
bu bölgede, vatandaşlarımıza, insanımıza
böyle yaşamı reva görmek hak mıdır;
böyle bir mahrumiyeti reva görmek hak mıdır?
O nedenle, 19 uncu Dönemde getirdiğimiz, maalesef, seçim
nedeniyle kadük olan bu teklifimizi, 20 nci Dönemde
de getirdik. 

Bu bölgede, bugün, Türkiye Büyük
Millet Meclisinde grubu bulunan bütün partilerin milletvekili
vardır; Refah Partisinin 4 milletvekili var, Doğru
Yol Partisinin 2 milletvekili var; Anavatan Partisi, Demokratik
Sol Parti ve Cumhuriyet Halk Partisinin de var... Doğru Yol
Partisi Grup Başkanvekili Sayın Bedük'ün
de bu konuda vermiş olduğu bir yasa teklifi vardır.
Öyle zannediyorum ki, Grup Başkanvekili olarak da yöresine
sahip çıkacaktır; sahip çıkması
ricasını burada bir kere daha tekrarlamak istiyorum.


Değerli milletvekilleri, ülkemizde 40 bin,
50 bin nüfusu olan ilçelerin vilayet yapıldığı
göz önüne alınırsa, 250 bin nüfusu
bulunan böyle bir semtin de, herhalde, ilçe olmasına
engel olunmayacağı kanaatindeyim. O nedenle, Refah
Partisinden bu bölge milletvekillerinin, Doğru Yol Partisinden
bu bölge milletvekillerinin, DSP ve Cumhuriyet Halk Partisinin
bu bölge milletvekillerinin bana iştirak edeceği
kanaatindeyim. Şu anda Divanı yöneten Sayın
Uluç Gürkan da herhalde beni destekleyecektir; zira,
bu bölgenin milletvekilidir. 

Şimdi, bu işin zamanı ve günü
kalmamıştır; bir an evvel, bir gün evvel,
bir saat evvel neticeye ulaşmasında hakikaten ...
Daha sonra telafisi kabil olmayan birtakım sıkıntılar
çıkabilir. 

Şu anda Batıkentliler de beni dinliyor
ve bizleri görüyor; o nedenle bütün grupların
ve bu bölge milletvekillerinin bu teklifimizi destekleyeceği
kanaatiyle, hepinize sevgi ve saygılarımı
sunuyorum. (ANAP ve CHP sıralarından alkışlar)

BAŞKAN - Teşekkür ediyorum Sayın
Köksalan.

Haklısınız; sizi gönülden
destekliyorum; ama, maalesef, konumum itibariyle, oyumla katkıda
bulunamıyorum.

M. ERDOĞAN YETENÇ (Manisa) - Sayarak,
sayarak Sayın Başkan!..

M. NECATİ ÇETİNKAYA (Konya)
- Sayın Başkan, Sayın Köksalan'ın
belirttiği, Batıkent'in ilçe olmasıyla
ilgili yasa teklifi, teklifler birleştirilerek komisyonumuzca
alt komisyona havale edilmiştir; önümüzdeki
günlerde alt komisyonda tamamlanarak komisyona gelecek ve
inşallah Genel Kurula intikal ettirilecektir.

BAŞKAN - İçişleri Komisyonu
Başkanı olayın komisyondaki seyri hakkında
bilgi verdi.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.


Sayın milletvekilleri, gündemin “Özel
Gündemde Yer Alacak İşler” kısmına
geçiyoruz. 

Genel Kurulun 30 Ocak 1997 tarihli 53 üncü
Birleşiminde alınan karar gereğince, bu kısımda
yer alan yükseköğretimin sorunları konusundaki
153 sıra sayılı ve Petrol Ofisi Genel Müdürlüğünde
meydana gelen yolsuzluk ve usulsüzlük iddiaları
konusundaki 167 sıra sayılı Meclis araştırması
komisyonları raporlarını görüşeceğiz.


V. - GENSORU, GENEL GÖRÜŞME,
MECLİS SORUŞTURMASI

VE MECLİS ARAŞTIRMASI

A)  GÖRÜŞMELER

1. - Konya Milletvekili Mustafa Ünaldı
ve 18 arkadaşı, Kahramanmaraş Milletvekili
Hasan Dikici ve 9 arkadaşı ile İstanbul Milletvekili
Algan Hacaloğlu ve 10 arkadaşının, Yükseköğretimin
sorunlarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergeleri
ve (10/8, 16, 20) Esas Numaralı Meclis Araştırması
Komisyonu Raporu (S. Sayısı : 153) (1)

BAŞKAN - Şimdi, birinci sırada
yer alan, Konya Milletvekili Mustafa Ünaldı ve 18
arkadaşının, Kahramanmaraş Milletvekili
Hasan Dikici ve 9 arkadaşının ve İstanbul
Milletvekili Algan Hacaloğlu ve 10 arkadaşının,
yükseköğretimin sorunlarının araştırılarak,
alınması gereken tedbirlerin tespit edilmesi amacıyla
Anayasanın 98 inci, İçtüzüğün
104 ve 105 inci maddeleri uyarınca birer Meclis araştırması
açılmasına ilişkin önergeleri
üzerine kurulan (10/8, 16, 20) esas numaralı Meclis
Araştırma Komisyonu raporu üzerindeki genel
görüşmeye başlıyoruz. 

Komisyon ve Hükümet yerlerini aldılar.


Sayın milletvekilleri, İçtüzüğümüze
göre Meclis araştırma komisyonu raporu üzerindeki
genel görüşmede ilk söz hakkı, Meclis
araştırması önergesi sahiplerine aittir.
Daha sonra, İçtüzüğümüzün
72 nci maddesine göre, siyasî parti grupları
adına birer üyeye, şahısları adına
da iki üyeye söz verilecektir. Ayrıca, istemleri
halinde, Komisyon ve Hükümete de söz verilecek.
Bu suretle, Meclis araştırma komisyonu raporu üzerindeki
genel görüşme tamamlanmış olacaktır.

Konuşma süreleri, Komisyon, Hükümet
ve siyasî parti grupları için 20'şer
dakika, önerge sahipleri ve şahıslar için
10'ar dakikadır. 

Komisyon raporu, 153 üncü sıra sayısıyla
bastırılıp, dağıtılmıştır.

Rapor üzerinde söz alan sayın milletvekillerinin
isimlerini okuyorum: Gruplar adına: Cumhuriyet Halk Partisi
Grubu adına, İstanbul Milletvekili Sayın
Algan Hacaloğlu; Demokratik Sol Parti Grubu adına,
Kırklareli Milletvekili Sayın Necdet Tekin; Refah
Partisi Grubu adına, Konya Milletvekili Sayın Remzi
Çetin. Şahıslar adına, Trabzon Milletvekili
Sayın Hikmet Sami Türk.

ZEKİ ÇAKAN (Bartın) - Anavatan
Partisi Grubu adına, Sayın Salih Yıldırım...

BAŞKAN - Tamam efendim...

SAFFET ARIKAN BEDÜK (Ankara) - Doğru Yol
Partisi Grubu adına, Tayyar Altıkulaç...

ALGAN HACALOĞLU (İstanbul) - Sayın
Başkan, önerge sahibi olarak söz istiyorum.

BAŞKAN - Efendim, önerge sahipleri adına
Sayın Hacaloğlu söz istedi. Başka söz
isteyen var mı?.. Yok.

Sayın Hacaloğlu, buyurun. (CHP sıralarından
alkışlar)

Sayın Hacaloğlu, gruplar adına
ilk söz de sizin olduğu için, sürenizi birleştiriyorum.

Süreniz, önerge sahibi adına ve
grup adına birleşmiş olarak, 30 dakikadır.


CHP GRUBU ADINA ALGAN HACALOĞLU (İstanbul)
- Sayın Başkan, değerli milletvekilleri; 153
sıra sayılı, yükseköğretimin
sorunlarının araştırılarak,
alınması gereken tedbirlerin tespit edilmesi amacıyla
oluşturulmuş olan Türkiye Büyük Millet
Meclisi araştırma komisyonunun raporu üzerinde
önerge sahibi ve Cumhuriyet Halk Partisi Grubu adına
söz almış bulunuyorum; hepinizi, bu vesileyle,
saygıyla selamlıyorum. 

Türkiye'nin çok yönlü sorunlarla
kuşatıldığı bir ortamda, ülkemizin
temel sektörlerinden birinde; eğitim alanında,
yükseköğretiminde mevcut sorunları tartışmaktayız.
Üç yıl sonra gireceğimiz 21 inci Yüzyıl,
bilgi ve insan hakları çağı olarak tanımlanmaktadır.
21 inci Yüzyılın üç temel alanda
insanlığı ve toplumları derinine etkileyeceği
şimdiden açıkça görülmektedir.
Eşiğinde bulunduğumuz bu yeni yüzyılda,
çoğulcu kültür ve toplum yapılanması
yeni boyutlara ulaşacaktır...

BAŞKAN -Sayın milletvekilleri;
lütfen... Sayın bakanların önünde
Genel Kurul çalışmalarını engelleyecek
kuyruklar oluşturmayalım.

Buyurun Sayın Hacaloğlu.

ALGAN HACALOĞLU (Devamla) - Keza, bireyin temel
hak ve özgürlüklerini eksiksiz olarak kullanabilmesi;
yani, bireylerin özgürleştirilmesi, ulusların
öncelikli ilgi alanları haline gelecektir. Bireyin
özgürleşmesi eşliğinde, bilginin ve
teknolojinin dönüşümü ve global dolaşımı,
yeni hız ve derinlik kazanacaktır; yani, değerli
arkadaşlarım, önümüzdeki yüzyılda,
eğitimde atılım ve çok yönlü
demokratikleşme, ülkelerin gelişme yarışında
belirleyici faktör olacaktır. Çoğulcu ve
özgürlükçü demokrasi çıtasını
yükselten; bilgi üretim, erişim ve paylaşımında
öne çıkan ülkeler, bu yarışta,
toplum ve bireyler olarak da öne çıkacaklardır.

Dünya ülkeleri, hızla, demokrasilerine
yeni derinlikler kazandırarak, eğitimi, ülkelerinin
en öncelikli sektörü haline dönüştürerek,
bilgi ve insan haklarına geçişi şimdiden
göğüslerken, biz, ne yazık ki, ülke
ve toplum olarak gericiliğin, çıkarcılığın,
sekterliğin ve oportünizmin sığ sularında
çırpınmaktayız.

Yetmişdört yıl evvel, çağdaş
ülkeler konumuna ulaşmak hedefiyle kurduğumuz,
özellikle, Atatürk Devrimleri ve eğitimde atılımlarla
kısa sürede önemli mesafeler kazandığımız
laik, demokratik cumhuriyetimiz, çağı paylaşma
sürecinde, ne yazık ki, son 10-15 yıldır,
gerekli olan ivmesini yitirdi. 

Refahyol Hükümetiyle, bu alandaki duraklama
âdeta bir gerilemeye dönüştü. Demokratikleşme
ve bilgi çağını yakalama değil, 21
inci Yüzyılı olumlu yönleriyle kucaklama
değil, geriye dönüş, taassuba dönüş,
çöküntüye dönüş hız
kazandı.

Değerli arkadaşlarım, eğitim
hakkı, en temel evrensel insan haklarındandır.
Diğer temel insan hakları gibi, eğitim hakkı
da ertelenemez, geriletilemez; bu haktan, hiçbir koşul
altında vazgeçilemez. Ne yazık ki, yaşam
hakkı gibi, düşünceyi ifade hakkı
gibi, eğitim hakkı da uzunca zamandır saldırı
altında. Temel hak ve özgürlüklerde 12 Eylülle
başlayan kısıtlama ve engellemeler, ne yazık
ki, Refahyol Hükümetiyle daha da hız kazanmıştır.
Oysa, eğitim hakkının kullanılmasının
önünde var olan engelleri kaldırmak, ülkemizin
her kesiminden gençlerimize yeteneklerini sonuna değin
değerlendirebilecekleri eğitim olanakları yaratmak,
tüm gençlerimize eğitimde fırsat eşitliği
sağlamak, sosyal devletin en öncelikli görevidir.


Anayasamızın 42 nci maddesi, kimsenin
eğitim ve öğrenim hakkından yoksun bırakılmamasını;
devletin, maddî imkânlardan yoksun, ancak, başarılı
öğrencilerin öğrenimlerini sürdürebilmeleri
amacıyla burslar ve başka yollarla gerekli yardımları
yapmasını; yani, fırsat eşitliğinin
eğitim sektöründe sağlanmasını
öngörmektedir. Keza, Anayasanın eşitlik
ve sosyal devlet ilkelerini kapsayan maddeleri de, fırsat
eşitliğini temel alan ilkeleri kapsamaktadır.


Peki, biz ne yapıyoruz? Gençlerimize
çağdaş eğitim olanaklarını
yeterince yaratıyor muyuz; eğitimde fırsat eşitliğini
sağlıyor muyuz; öğrencilerimize, öğretmenlerimize,
öğretim görevlilerimize sahip çıkıyor
muyuz; üniversitelerimizi, demokrasinin beşiğini
oluşturacak, ülkeyi bilgi çağına
taşıyacak çağdaş eğitim yuvaları
olarak yapılandırıyor muyuz? Bu soruların
tümünün cevabı, maalesef, kocaman bir hayırdır.
Kim, bu kürsüye çıkıp da, bu söylediklerimin
aksini ortaya koyarsa, biliniz ki, bu konuyu çarpıtmaktadır,
doğruyu saklamaktadır. 

Yılların sağcı, tutucu,
radikal sağcı siyaset uygulamaları sonucu, Türkiyemiz,
demokrasisi, ekonomisi ve eğitimiyle, dünya liginin çok
gerilerine düştü. 

Türkiye, 12 Eylülün yasakçı
hukukunu aşarak, demokrasimizi prangalarından kurtararak,
yaralarını onararak, hızla, baskıcı,
kapalı toplumdan, şeffaf, açık, örgütlü
topluma geçmek zorundadır. 

Türkiye, günümüzün, emeği
ezen, rantçı, tekelci ekonomik yapısından,
yozlaşmış, kirli sömürü düzeninden,
hızla, emeğe saygıya, erdem ve dürüstlüğe,
eğitimde fırsat eşitliğine, sosyal hukuk
devletine geçmek zorundadır. 

Türkiye, günümüzün, ırkçı,
şeriatçı, karanlık güçlerce
kuşatılan devlet yapısından, hızla,
her inanç ve kökenden yurttaşlarımızın
güvencesini oluşturacak laik, demokratik devlet düzenine
geçmek zorundadır. 

Kısacası, ülkemiz, hızla,
basiretini bağlayan, sağduyusunu körleten koşulları
aşarak, bağnazlıktan çağdaşlığa,
şiddet ortamından hoşgörüye, karanlıktan
aydınlıklara geçmek zorundadır. 

Değerli arkadaşlarım, bu koşullarda,
bu kritik ortamda, ülkemizin bilgi ve insan hakları
çağına taşınmasında, yaşamsal
önemde olan bu konularda ülkemizin önündeki
tüm engellerin aşılmasında, herkese,
hepimize önemli görevler düşmektedir; başta
bize, yani Parlamentomuza görev düşmektedir; Atatürk
cumhuriyetinin laik, demokratik kurumlarına görev
düşmektedir; bilinçli ve duyarlı tüm
yurttaşlarımıza, tüm aydınlarımıza,
gerçek aydınlarımıza görev düşmektedir;
ancak, hepsinden öte, çağdaşlığın,
hoşgörünün, aydınlığın
bayraktarlığını yapması gereken,
bilimin ve bilginin kaynağını oluşturması
gereken üniversitelerimize görev düşmektedir.


Değerli arkadaşlarım, oysa, çok
iyi bilindiği gibi, gelişmiş ülkeler bilgi
çağını kucaklamak için, eğitim
sektörünü, bilim üretimini ve araştırmayı,
toplumlarının en öncelikli yatırım
ve gelişme alanı olarak belirlerken, 12 Eylül
askerî müdahalesinden günümüze, sağ
iktidarların yönetiminde, eğitim sistemimiz için
için çökertildi. Eğitim kurumlarımızın,
üniversitelerimizin, çağdaş normlar çerçevesinde
gelişmeleri, âdeta kösteklendi. 12 Eylül
döneminin, katılımcılığı
ve bilim özgürlüğünü kısıtlayan,
baskıcı, tepeden inmeci anlayışını
üniversite sistemimize yansıtan YÖK düzeni,
o günden günümüze, 12 Eylülle özdeşleşen
kafalar ve siyasetler tarafından benimsendi ve YÖK'ün
kaldırılması için, bugüne değin,
Anayasa düzeyinde yaptığımız girişimler,
Parlamentonun sağcı çoğunluğu tarafından
engellendi. Bu anlayış ve yapılanma sürecinin
doğal uzantısı olarak, üniversitelerimiz,
yüksekokullaşma, hatta liseleştirme sürecine
sokuldu. Bu arada, eğitim dünyamızda, başka,
çok temel yanlışlıklar, eksiklikler,
hatalar da yapıldı. Bu hatalar, yanlışlıklar
ve eksiklikler, doğal olarak, eğitim sürecinin kendi
bütünselliği içerisinde, üniversitelerimize
de gerekli tahribatı taşıdı. 

Doğru Yol Partisi, ANAP ve Refah Partisi arasındaki
sessiz, âdeta mahcup ittifakla, sekiz yıllık
temel eğitim ve eğitim birliği ilkesi rafa kaldırıldı.
İhtiyacın çok ötesinde yaygınlaştırılan
imam-hatip okulları ve tarikat kolejleriyle, ilk ve ortaeğitim
geleceği kuşatma altına alındı.
Çoğunluğuyla tarikatların ve şeriatın
sesini yansıtan özel Kur'an kursları ile Diyanet
İşleri Başkanlığının,
yeterince eğitici bulamadığı için
-nitelikleri ve kime hizmet ettikleri belirli olmayan- özel
eğiticiler tarafından yürütülen resmî
Kur'an kursları, ülkemizin çoğu bölgelerinde,
ilkeğitim, ilkokul sistemini ikame etti. 

Yıllardır, sağ kadrolar tarafından
yönetilen, yetmişüç yılda 62 bakan
değiştiren Millî Eğitim Bakanlığı,
giderek dinci kadrolaşmanın geniş eylem alanına
dönüştü, eskidi, giderek çağın
gerisinde kaldı. Atatürk ilkeleri ekseninde, Necati
Beylerin, Hasan Ali Yücellerin ve nice diğer aydınlık
eğitimcilerin öncülüğünde sağlanan
birikimler ve kazanımlar, giderek hoyratça tüketildi.

Neoliberalizmin, sosyal devleti çökerten,
enflasyonu devlet politikasına dönüştüren
rantçı  iktisat politikaları uygulamaları
altında, eğitim sektörü, öncelikli sektör
olma niteliğini yitirdi; kamu kaynakları, ilkokullardan
üniversitelere değin tüm eğitim kurumlarından
esirgendi; eğitim, ikincil bir sektör konumuna itildi.


Yaygınlaştırılan paralı
eğitim uygulamalarıyla, eğitimde fırsat
eşitsizliği toplumsal bir yaraya dönüştürüldü.


Ortaeğitim, üniversiteye hazırlık
kurslarına tutsak kılındı. Anadolumuzun
yetenekli, ancak yoksul gençleri için meslek ve
üniversite eğitimi, ulaşılması zor
bir özleme dönüştürüldü. 

Değerli arkadaşlarım, bu nedenlerle,
artık, gençlerimiz, aydınlarımız,
bilinçli, duyarlı tüm yurttaşlarımız,
eğitim dünyamızın, radikal sağ kuşatmadan
kurtarılmasını, bu konudaki yeni senaryoların
engellenmesini istemektedir; YÖK'ün kaldırılmasını,
üniversitelerimizin, tepeden tırnağa çağdaş
ilkeler ve değerler çerçevesinde yeniden yapılanmasını
istemektedir.

Toplumumuz, toplumsal kültür mozaiğimizin
zenginliklerini, insanlığın evrensel çağdaş
değerlerini, Atatürk devrimlerini özümlemiş,
yüreği barış ve sevgi dolu, demokrat ve
laik karakterli, ulusal bağımsızlığa
tutkun, başı dik, özgüvenli yurtsever gençler
yetiştiren, ırkçılığa, gericiliğe,
şeriata, şovenizme ödün vermeyen bir eğitim
sistemi istemektedir; gençlerimiz ve bilinçli eğitim
kadrolarımız, böyle bir eğitim sistemiyle,
Türkiye'nin bilgi toplumuna öncülük etmesini
istemektedir; böyle bir üniversite yapısı
istemektedir; yani, demokratik, özgür ve özerk
üniversite istemektedir; devlet otoritesi ve akademik oligarşi
arasında tıkanmayan, idarî, akademik ve malî
özerkliği olan üniversite istemektedir; düşünce
özgürlüğünün simgesi olan üniversite,
özgür düşüncenin, çoğulcu
demokrasinin, laik, çağdaş toplumun kaleleri
olan üniversite istemektedir.

Değerli arkadaşlarım, bir süredir
rant ekonomisini korumayı, rantiyeleri kollamayı
temel hedef olarak benimseyen Refahyol Hükümeti, halktan
kopuk, ilkesiz ve vurguncu politikalarıyla sosyal devleti,
her sosyal devletin temel önceliğini oluşturan
eğitim, sağlık ve sosyal güvenlik kurumlarını
çökertmektedir. Ülkenin stratejik tesislerini
haraç mezat satmaya, eğitim ve sağlık gibi
temel kamusal görev alanlarını dahi özelleştirmeye
yönelen Refahyol Hükümeti, bu uygulamalarıyla,
gençlerimizin ve ülkemizin geleceğini karartmaktadır.


Değerli arkadaşlarım, eğitim,
gelişmiş ülkeler için dahi kamusal bir
hizmet alanıdır, bir sorumluluk alanıdır.
Eğitimde fırsat eşitliğini sağlamak,
ilke olarak eğitim hizmetini gençlerimize bedelsiz
olarak sunmak, sosyal devlet olmanın, gençlerimize
ve ülkemize gereğince duyarlı olmanın gereğidir.
Oysa, üniversitelerde zorunlu eğitim katkı payı
uygulamasıyla, ilköğretimde haraç benzeri
ödenti zorlamalarıyla, eğitim sistemi, fiilen
paralı hale getirilmekte, eğitimde fırsat eşitliği
giderek -bilinçli olarak- daha çok bozulmaktadır.


Sosyal devlete ideolojik alerjisi olan Sayın
Çiller, dün, Muğla'da “tüm devlet hastanelerini
derhal özelleştireceğiz” dedi. Kendileri de
eski bir öğretim üyesi oldukları halde, ne
Sayın Erbakan'ın ne de Sayın Çiller'in,
eğitim sektörümüz için, üniversitelerimiz
için iyi şeyler düşünmedikleri, gençlerimiz
ve eğitim ordumuz için hayırlı projeler
üretmedikleri, halkımızca, yurttaşlarımızca
bilinmektedir. Ancak, buradan, kendilerini ve partilerini uyarmak
istiyorum; devlet hastanelerini ve üniversiteleri ezip geçmenize
müsaade etmeyeceğiz. Bu hizmet ve bilim yuvalarını,
özelleştirerek, bazılarına peşkeş
çekerek, tarikat kadrolaşmalarına yönelerek
çökertmenize, Cumhuriyet Halk Partisi olarak kesinlikle
geçit vermeyeceğiz. Üniversitelerimizi, üniversite
hocalarımızı, öğretmenlerimizi ve
her yaştaki öğrencilerimizi, Sayın Çiller'in
ve Sayın Erbakan'ın, sağ siyasetin ve gericiliğin
hışmından ve tasallutundan kurtarmaya, Cumhuriyet
Halk Partisi olarak kararlıyız değerli arkadaşlarım.


Değerli arkadaşlarım, toplumun dikkatini,
devlet, servet ve şiddet arasındaki karanlık
ilişkilere yönelten, polis, mafya, aşiret arasındaki
işbirliğini su yüzüne çıkaran
Susurluk kazasıyla, insanlarımız şaşkın;
ancak, toplumsal şaşkınlığımız,
sadece, Susurluk'tan kaynaklanmıyor; şaşkınlığımız,
sadece, Hükümetin, İçişleri Bakanlığının,
emniyet güçlerinin ve Adalet Bakanlığının
Susurluk kazasındaki iflasından kaynaklanmıyor.
Bu oluşumları içine sindiremeyen insanlarımız,
son günlerin toplum vicdanını derinden rahatsız
eden bazı gelişmeler nedeniyle de son derece şaşkın.
Refahyol yönetiminde hızla bunalıma taşınmakta
olan Türkiye demokrasisi, şeriatçlığın
ve ırkçılığın girdabında,
her yeni gün, yeni bir şok olayla, yeni kan kaybetmekte.


Tarikatlarda, tekkelerde, yurttaşların
dinî inançlarını sömüren
çirkinlikler, her geçen gün yeni boyutlara
ulaşıyor. “Taksim'de İstanbul'u yeniden
fethedeceğiz” diyebilen çarpık anlayış
ortaya çıkabiliyor. Sincan'da Refahlı bir
gafil belediye başkanı, laik, demokratik, aydın
insanlarımızı, laik, demokratik cumhuriyetin
çocuklarını, Atatürk devrimlerine gönül
koymuş gençlerimizi, yere yatırarak, gericiliğin,
şeriatın şırıngasını
zorla uygulayacağını söyleme cüretini
gösterebiliyor. Şeriatın ve PKK ile ittifak
içinde olan Hizbullah'ın, Hizbullah terörünün
temsilcisi olan bir büyükelçi de, küstahça,
bu Refahlı belediye başkanına arka çıkabiliyor.
Nihayet, dün, Sincan'daki olayları izlemek için
görev yapan bir değerli, çağdaş bayan
medya görevlisi, Refah Partisinin, son zamanlarda yükseltmekte
olduğu partinin gerçek kimliğini oluşturduğu
anlaşılan şeriatçı, din istismarcısı
tavrından güç alan bir Refahlının
çirkin, insanlıkdışı saldırısına
uğrayabiliyor. 

Değerli arkadaşlarım, tüm bu
olumsuzluklar, doğal olarak, bir temel demokrasi sorunudur,
çok önemli siyaset sorunudur; hatta, rejim sorunudur.
Ancak, bunlardan öte, aynı zamanda, bu, bir eğitim
sorunudur. 

Ülkemizde yaşamakta olduğumuz bu sorunlar,
aynı zamanda, eğitim sistemindeki çöküntünün
çok açık bir göstergesidir. Bu sorunlar,
aynı zamanda, eğitim sistemimizin, yıllardır
sağ siyasete, son on aylık Erbakan döneminde ise
şeriatçı sağ radikal siyasete teslim olmasının
sonucudur. 

Bu nedenlerle, toplumumuz, kaliteli ve çağdaş
eğitim sağlayan, bilim üreten, paylaşan ve
yayan, bilgi toplumuna geçişe köprü olan
üniversite istemektedir. Araştırma yapan, teknolojide
gelişmeye öncülük eden, sanayileşme
sürecine katkıda bulunan üniversite istemektedir.
Çevreye, çevresine duyarlı olan, çevresindeki
toplumsal dokuyla bütünleşen, yöresinin sosyoekonomik
kalkınmasında sorumluluk üstlenen üniversite
istemektedir. Bu nedenlerle, toplumumuz, bağnaz, ırkçı,
şeriatçı gençler yetiştiren,
baskıcı ve şiddetle yoğrulmuş çağdışı
üniversite istemiyor; hoşgörülü, demokrat
ve laik karakterli, yarınların gerçek aydınlarını
yetiştiren özgür ve aydınlık üniversite
istiyor. Yeni Çatlı benzerlerini değil, yeni
Uğur Mumcular yetiştirecek çağdaş eğitim
sistemi, çağdaş üniversite istiyor.

Değerli arkadaşlarım, hukukun üstünlüğü
zedelenmiş, yargı bağımsızlığı
gölgelenmiş olan ülkemizde, sistem, duvarlara
yazı yazan liseli gençleri çete oluşturdukları
gerekçesiyle onsekiz yıla kadar mahkûm edebiliyor;
ancak, aynı sistem, bu gençlere işkence yaparak,
baskı altında ifadelerini aldığı
belirtilen polisleri yargılayamıyor; o yargılamayı
sonuçlandırmadan, cumhuriyetimizin geleceği
olan o körpe yavruları mahzenlere tıkabiliyor.

Gözü dönmüş sağcı
provokatörler, İstanbul Marmara Üniversitesi
veya diğer üniversitelerde, âdeta polisten destek
alarak, şiddete yönelebiliyor; tekbir getirerek, ellerinde
satırlarla öğrencilerin üzerlerine saldırabiliyor
ve tüm bu oluşumlara Refahyol Hükümeti suskun
kalabiliyor; suskunluğuyla, âdeta bu saldırılara
göz yumuyor; saldıranları âdeta koruyor.
Bu tavrıyla, Hükümet, gençliğimize
ve üniversitelerimize büyük kötülük
yapıyor. 

KAHRAMAN EMMİOĞLU (Gaziantep) - Gerekeni
yapıyor...

ALGAN HACALOĞLU (Devamla) - Hükümet,
bu tavrıyla, gençlerimizi sakınmıyor
ne yazık ki. Hükümet, bu tavrıyla, gençlerimizin
Atatürkçü, laik, çağdaş değerleri
özümseyen demokrat bireyler olarak yetişmelerini
sağlayacak özgür eğitim ortamının
yaratılmasını değil; üniversitelerimizin,
karanlık güçlerin çıkarları
için, yeniden terör ve çatışma
ortamına dönüşmesine, yarınların
yeni karanlık senaryoları için, yeni Çatlı'lar,
yeni Ağca'ların yetişmesine katkıda bulunmaktadır,
belki isteyerek, belki istemeyerek.

Değerli arkadaşlarım, Birleşmiş
Milletler, UNESCO, bildiğiniz gibi, 1997 yılını,
tüm dünyada, Hasan Ali Yücel yılı
olarak ilan etti. 

Tonguç ile beraber, köy enstitülerinin
öncüsü olan Hasan Ali Yücel'in onbir yıllık
Millî Eğitim Bakanlığı dönemi,
eğitim dünyamız için, planlı, çağdaş,
devrimci yapılanma dönemiydi, o günden bugüne,
bir daha tam anlamıyla yaşayamadığımız
bir atılım dönemiydi; çıkarılan
Üniversiteler Yasasıyla, üniversitelerde düşünce
ve kürsü özgürlüğünün,
bilim özerkliğinin korunmasının temellerinin
atıldığı bir dönemdi.

Günümüzün Refahyol Hükümeti,
ilkelerini UNESCO'nun simgeleştirdiği Hasan Ali Yücel'i,
ne yazık ki, hatırlamamakta, onun ilkeli anısına
sahip çıkmamaktadır; zira, görülmektedir
ki, Hükümet, Hasan Ali Yücel'in, ülkeyi çağdaşlaştırmak,
eğitim sistemini ve üniversiteleri, Atatürk devrimleri
ve laik, demokratik cumhuriyet ilkeleri çerçevesinde
geliştirmeyi hedef alan yüce davasını
sahiplenmemektedir. Ne yazık ki, o yüce değerleri
paylaşmadığını, her geçen
gün dozu artmakta olan çağdışı
politikalar, gerici ve baskıcı uygulamalarla kanıtlamaktadır.

Değerli arkadaşlarım, bugünlerde,
Hükümet, üniversiteleri kendi emrine sokabilmenin
arayışı içerisindedir. Bu amaçla,
DYP ve Refah Grup Başkanvekilleri aracılığıyla
Türkiye Büyük Millet Meclisine bir kanun teklifi
sundu. Teklif, komisyonlarda görüşüldü.
Bu kanun teklifiyle, Hükümet, mevcut YÖK Başkanının
ve rektörlerin, ülkemizin içinde bulunduğu
yozlaşma ortamına karşın, aydın
sorumluluğu gereği olarak dile getirdikleri, düşünce
özgürlüğü çerçevesinde değerlendirilmesi
gereken bazı beyanlarını hedef almış
görünmektedir; ancak, asıl amacın, asıl
hedefin, YÖK yöneticilerine gözdağı
vermekten öte, YÖK'ü Bakanlar Kuruluna tabi kılmak,
YÖK'ü, emrini yerine getirecek bir yapıya dönüştürmek,
sonra da bu yetkiyle ve etkinlikle, üniversite yönetimlerini
kendi çağdışı anlayışına
uyum sağlayabilecek kadrolarla teslim almak olduğu, gün
gibi aşikârdır. Anayasanın 131 inci
maddesine aykırı olan bu düzenleme, üniversite
özerkliğine doğrudan doğruya bir saldırı
niteliğindedir. Üniversiteleri, sağ radikal siyaset
doğrultusunda yapılandırmak, üniversitelerimizdeki
laik, demokratik değerleri paylaşan Atatürkçü
kadroları tasfiye etmektir. Türkiye Büyük
Millet Meclisi, Refahyol'un, bilim özgürlüğüne
yönelik bu şaibeli saldırısına,
demokrasiye duyarlı her partiden tüm üyelerinin
yürekli direnişiyle “dur” diyecek, Çiller'e
ve Erbakan'a hak ettiği tepkiyi ortaya koyacaktır.


Değerli arkadaşlarım, 1982 Anayasasının
ürünü olan YÖK, çağdışıdır,
üniversitelerimiz için öngörülen katkıyı
sağlayamamıştır. 

BAŞKAN - Sayın Hacaloğlu, son 2
dakikanız.

ALGAN HACALOĞLU (Devamla) - Mevcut YÖK,
anayasa değişikliğiyle lağvedilmelidir. Üniversite
özerkliği kavramı, ülkenin demokratikleşme,
çağı paylaşma, dünya ile bilime ortak
olma ve yeniden yapılandırma amaçları
doğrultusunda yeni ilkelere bağlanmalıdır.
Bu çerçevede yeniden oluşturulacak bir üst
kurul, üniversiteleri yönetmeye yönelmeden, sadece
genel denetim ve genel eşgüdüm işlevlerini
üstlenmelidir. Üniversiteler, idarî özerkliğe,
katılımcı demokratik idarî yapıya
kavuşturulmalı; üniversiteler, kendi kendini
yönetmelidir. 

Öğrenciler, üniversitelerde özgürce
dernekler kurabilmeli, araştırma görevlileri,
öğrenciler ve üniversite çalışanları,
üniversite kurullarında yeterince temsil edilmelidir.


Üniversite yönetim kurullarına torba
kadro ihdas edilerek, idarî yapılanmada esneklik
sağlanmalıdır. 

Üniversiteler, akademik özerklikle, ülkede,
demokratikleşmenin, bilim özgürlüğünün,
düşünce ve ifade özgürlüğünün
öncüsü olmalı, bilim ve sanata karşı
her türlü sansür ve kısıtlamanın
karşısında toplumun vicdanını
yansıtmalıdır. 

Değerli arkadaşlarım, tartışmakta
olduğumuz rapor, benim bu ifade ettiğim ilkeleri ve görüşleri
genel anlamıyla paylaşan bir rapordur. Sadece bir
noktasında, özel üniversitelerden korkulmamasını
belirtmekte. Cumhuriyet Halk Partisi olarak biz, kâr amaçlı
eğitim kurullarına karşıyız. Onun
ötesinde, temelinde, bütün ilkeler, paylaştığımız
ilkeler. 

O nedenle, farklı partilerden milletvekillerinin
ortaklaşa hazırladıkları bu güzel
rapor karşısında, Türkiye Büyük
Millet Meclisi görevinin gereğini yapmalı ve gerekli
yasal düzenlemelerle, YÖK'ü ve üniversitelerimizi...


(Mikrofon otomatik cihaz tarafından kapatıldı)

BAŞKAN - Sayın Hacaloğlu, lütfen,
sözünüzü toparlayınız. 

ALGAN HACALOĞLU (Devamla) - ...çağdaş
bir anlayışla, laik, demokratik cumhuriyetimizin
ilkeleri ve Atatürk devrimleri doğrultusunda yeniden
yapılandırılacak bir ileri reform tasarısını
gündeme getirmeli ve geleceğimizin güvencesi olan
gençlerimize fırsat eşitliği sağlayacak
çağdaş bir üniversite yapılanmasını
gerçekleştirmelidir.

Bu duygularla, hepinize saygılarımı
sunuyorum. (CHP sıralarından alkışlar)

BAŞKAN - Teşekkür ediyorum Sayın
Hacaloğlu.

İkinci söz, Demokratik Sol Parti Grubu
adına, Kırklareli Milletvekili Sayın Necdet
Tekin'in.

Buyurun Sayın Tekin. 

Sayın Tekin, süreniz 20 dakikadır.

DSP GRUBU ADINA NECDET TEKİN (Kırklareli)
- Sayın Başkan, değerli milletvekilleri; Yükseköğretim
Kurumlarının Sorunlarını İnceleme
Komisyonu Demokratik Sol Parti üyesi olarak söz almış
bulunuyorum. Yüce Meclisi en derin saygılarımla
selamlarım. 

Sözlerime, Anayasanın 42 nci maddesini
okuyarak başlamak istiyorum: 

“Kimse, eğitim ve öğretim hakkından
mahrum bırakılamaz.

Öğrenim hakkının kapsamı
kanunla tespit edilir ve düzenlenir.

Eğitim ve öğretim, Atatürk ilkeleri
ve inkılapları doğrultusunda, çağdaş
bilim ve çağdaş eğitim esaslarına
göre, Devletin gözetim ve denetimi altında yapılır.”

Yükseköğretim Kurumlarının
Sorunlarını İnceleme Komisyonu, raporunu,
Anayasanın bu amir hükmü olan 42 nci maddesi
ışığında hazırlamıştır.
Yükseköğretimin sorunlarını ülkenin
temel sorunlarından en önemlisi sayan komisyonumuz,
üniversitelerimizin sorunlarını incelerken,
raporumuzda da görüleceği gibi, bu sorunları
şu sekiz başlık altında toplamıştır:

Birincisi, üniversitelerin altyapı ve
tesislerine ilişkin sorunları.

İkincisi, üniversitelerde yönetim
sorunları. 

Üçüncüsü, üniversitelerin
malî yapıları ve kaynak sorunları.

Dördüncüsü, akademik personelin
yetiştirilme ve akademik kalite ve diğer özlük
sorunları.

Beşincisi, Ar-Ge ve bilim üretimi sorunları.

Altıncısı, vakıf üniversiteleri.

Yedincisi, açıköğretimin kendine
özgü yapısına ilişkin sorunları.

Sekizincisi, Türk yükseköğretim
gençliğinin sorunları.

Bu sekiz temel başlık altında
inceleme yapılmış; anketler, yüz yüze
görüşmeler ve yerinde araştırmalar
yapılarak, komisyonun değerlendirmeleri komisyon raporunda
tespit edilmiş, Yüce Meclisin takdirlerine sunulmuştur.

Sayın milletvekilleri, 2000'li yılların
Türkiyesi, bilim cumhuriyeti olmak zorundadır. Dahası,
Mustafa Kemal Atatürk, bilimsel bilgi olgusunu en iyi algılamış
ve Türkiye Cumhuriyeti Devletini bir bilim cumhuriyeti olarak
kurmuştur. Bu perspektiften bakılınca, 1996
yılı verilerine göre, bilim cumhuriyetinin
temelini oluşturacak olan üniversitelerimizi, kısaca
Türk yükseköğretimini hiç de iç
açıçı noktada bulmamış
durumdayız. 

O halde, bu eksiklikleri belirlemek ve çözümler
üretmek, bu Meclisin ve hepimizin en önemli görevidir.

Sayın milletvekilleri, yukarıda başlıklar
halinde değindiğimiz konuları kısaca açarak
incelemeye çalışmak istiyorum. 

Bugün, üniversitelerimizde, derslik, sosyal
alan ve idare binaları olarak öğrenci başına
13 metrekarelik bir alana ulaşılmış
durumdadır. Bu oran, 25 metrekarelik uluslararası
standartların çok altında bir orandır.


Kurulumuz, yerinde yaptığı araştırmalarda,
yükseköğretimin, altyapı ve tesis sorunlarını,
başlıklar halinde, aşağıda sıralayacağım
şekilde saptamıştır:

1. Yatırıma alınan kampusler,
ödenek ayrılarak veya gönüllü kişi
ve kuruluşlar özendirilerek tamamlanmalıdır.

2. Ellerinde kullanımı mümkün
olmayan kamu arazileri var olan üniversitelere, 1996 Malî
Yılı Bütçe Kanunu Tasarısının
15 inci maddesine göre satılacak gayrimenkullerden
ayrılacak pay, bugün için, yüzde 50'dir.
Bunun, bu Meclisçe, mutlaka, yüzde 90'lara çıkarılması
gerekmektedir.

3. Altyapı ve tesislere, üniversite vakıfları
ve döner sermayelerinden pay ayrılmalı ve bu
paylar, zaman geçirilmeden artırılmalıdır.


4. Üniversitelerin inşaat ödenekleri
mutlaka artırılmalı ve serbest bırakılmalıdır.

5. Zarar eden KİT'lerin veya bazı kamu
tesislerinin, kültür değerleri taşıyan
bina ve arsaların, üniversite bulunan şehirlerde
üniversiteye devri, hem bu değerlerin talanını
önleyecek hem de üniversitelerimize daha sağlıklı
mekânlar yaratılmış olacaktır.


Sayın Başkan, sayın milletvekilleri;
üniversitelerimizin malî yapı ve kaynak sorunlarına
gelince: Reel bazda bakıldığında, üniversitelerimize,
1987-1996 yılları arasında ayrılan
bütçe, ne yazık ki, belirgin bir artış
göstermemiştir. Yükseköğretim ödeneklerinin
gayri safî millî hâsıla içerisindeki
payları da düşmüştür. Bu ödenek
miktarlarıyla, çağdaş eğitim yapma
olanağı yoktur. 

Elbette, üniversiteleri kaynak açısından
rahatlatmanın yolları vardır. Bu yollar,
süratle ve zaman geçirilmeden, mutlaka ve mutlaka,
üniversitelere kaynak yaratacak şekilde, üniversite-sanayi
işbirliğini koruyacak, kollayacak ve yaşatacak
şekilde geliştirilmelidir. Aksi halde, bu kaynaklarla,
mevcut 68 üniversitemize imkân yaratmak mümkün
olmayacaktır. 

Sayın Başkan, sayın milletvekilleri;
üniversitelerimizin, yönetim sistemi ve yönetim
anlayışıyla ilgili pek çok sorunları
vardır. 2547 sayılı ve 1981 tarihli Yükseköğretim
Kanunu, bütün yükseköğretim kurumlarını
bir çatı altında birleştirerek, üniversiteler
için tek bir sistem geliştirmiştir. Kendi başkanının
seçiminden rektör ve dekan seçimine kadar YÖK
yetkilidir. Rektör ve dekanlar yoluyla bölüm başkanlarının
ve ana bilim dalı başkanlarının seçimleri
de, sistemde esas unsur olan öğretim elemanını,
yani öğretim üyesini tamamen dışlamış
durumdadır.

Şimdi ise, DYP-Refah Partisi Hükümeti,
bu sistemi de aratacak şekilde, 2547 sayılı
Kanunun 6 ncı maddesini değiştirerek, yani Yüksek
Öğretim Kurulunu 15 kişiye düşürerek,
siyasî etkisini üniversitelere dayatmak istemektedir.
Kanun teklifinin diğer maddelerine bakıldığında
ise, seçimin hemen yapılacağı ve 15 gün
içinde mevcut yönetimin değişeceği belirtilmektedir.


Sayın milletvekilleri, bu kanun teklifi ,
Refah Partisinin üniversiteleri ele geçirme planıdır.
Bakın, bu kanun çıkınca, önce
YÖK Yönetim Kuruluna, sonra YÖK Başkanına,
sonra da sırasıyla rektörlere, rektörlerden
dekanlara, dekanlardan bölüm ve ana bilim dalı
başkanlarına sıra gelecektir. Bu kanun teklifi,
Refah Partisinin üniversiteleri ele geçirme ve üniversitelere
dayatma teklifidir. Zaten, demokratik olmayan mevcut seçim
sistemi, bu kanun teklifiyle tamamen ortadan kaldırılmak
istenmekte ve bir emrivaki yapılma durumunda bulunulmaktadır.
Onun için, tüm Meclisin, bu güzide kuruluşumuzun
bu kanununa yeterli ilgiyi göstermelerini dilemekteyim. 

Sayın Başkan, sayın milletvekilleri;
üniversitelerin akademik sorunlarına gelmek istiyorum.
İncelediğimiz Türk yükseköğretiminde
ciddî akademik sorunlar yaşanmaktadır. Yerleşmiş,
kendi akademik kimliğini kanıtlamış üniversitelerimiz
hariç, hemen hemen her üniversitede ve kurulan 8 vakıf
üniversitesinin hepsinde, ne yazık ki, pek çok
kriter gözardı edilerek akademik unvanlar veren enstitüler
açılmıştır. Bunlar, yeterli
kriterlerden maalesef yoksundurlar; bu aksaklıklar süratle
giderilmelidir. Bunun için, 16 Kasım 1983 tarihinde
yürürlüğe giren, bir üniversite adına
bir diğer üniversitede lisansüstü eğitim
veren araştırma görevlileri hakkındaki
yönetmelik mutlaka uygulanmalıdır. Bu yönetmelikle,
gelişmekte olan üniversitelerin öğretim üyesi
ihtiyacının, bu tür üniversitelerin araştırma
görevlilerine gelişmiş üniversitelerde doktora
yaptırmak suretiyle karşılanması yoluna
zaman geçirilmeden gidilmelidir. 

Üniversitelerin, gelişmelerini tamamladıkları,
yeterli öğretim üyesi ve teknik donanıma
sahip oldukları tespit edilinceye kadar, sadece eğitim
yapmaları, yükseklisans ve doktora eğitimi vermemeleri
gerekmektedir. Profesörlüğe atanma, asla ama asla,
Türkiye Büyük Millet Meclisinin tekeline bırakılmamalıdır.


Vakıf üniversitelerine gelince. Vakıf
üniversitelerinde de YÖK'çe tespit edilecek kriterler
sağlanmadıkça, yükseklisans ve doktora
yaptırma hakkı bu üniversitelere tanınmamalıdır.
Bugün, bütün vakıf üniversitelerine
bu hak, öğrenci almakla birlikte, bilim adamı
yetiştirme hakkı kanunla tanınmıştır.
Bu, ileride göreceğiz, son derece büyük sakıncalar
doğuracaktır.

Sayın milletvekilleri, üniversitelerde,
yükseköğretimde ar-ge sorunları da vardır.
1995 yıında Türkiye, araştırma
geliştirme için, gayri safî millî hâsılasından
sadece binde 44 pay ayırmıştır; halbuki,
Güney Kore, aynı yıl, gayri safî millî
hâsılasından yüzde 2,38, İtalya
yüzde 1,21 pay ayırmıştır. Üniversitelerimizde
öğretim üyesi başına düşen
öğrenci sayısı yaklaşık 40'tır
ve bu, uluslararası rakamların hemen hemen en büyüklerinden
biridir. Sosyal bilimlerdeki yükseklisans öğrenci
sayısı 15 537'dir; ancak, temel bilimlerde, fen
bilimlerinde bu sayı sadece 2 812'dir. Üniversitelerimizde,
yayın ve dokümantasyon merkezi, kütüphane
ve laboratuvar olanakları gelişmiş üniversiteler
hariç, yok denecek seviyededir. Bu nedenle, mutlaka, bu
eksiklikleri giderici tavırların ve kararların
Yüksek Öğretim Kurulu tarafından alınması
gerekmektedir. Kurulumuz, üniversitelerde tartışmayı,
bilimsel gelişmeyi ve ar-ge çalışmalarını
teşvik eden bir değerlendirme sisteminin, maalesef,
YÖK içerisinde yasal bir çizgiye oturtulmadığını
tespit etmiştir.

Kurulumuz, yeni kurulan pek çok üniversitede
ar-ge birimlerinin kurulmadığını gözlemlemiştir.
Üniversitelerimizin pek çoğunda ar-ge'nin temel
aracı olan bilgisayar, enformasyon ve uluslararası
bilgi ağının kurulmadığı,
kurulanlarda ise, eleman eksikliğinden, optimum yararlanmanın
mümkün olmadığı, video ve bilgisayar
destekli eğitime başlanmadığı, multimedya
sistemleri ile akıllı sistemlerin geliştirilmediği,
çağdaş bilim sunan bilimsel kaynakların
incelenemediği ve ne yazık ki, bu kaynaklardan yararlanamadığı
gözlenmiştir.

Sayın milletvekilleri, öğretim üyelerinin
özlük ve personel sorunlarına da araştırma
komisyonumuz enine boyuna değinmiştir. Türk devlet
yükseköğretiminde görev yapan öğretim
üyelerinden, bugün, üç yıllık
bir profesör 84 milyon, doçent 66 milyon, yardımcı
doçent 59 milyon, araştırma görevlisi
43 milyon maaş ve ücret almaktadır. Bu ücretler,
üniversitelerimizde verimliliği, morali giderek bozmuştur.
Üniversiteden mezun olmuş üç yıllık
bir Sayıştay denetçisi ve bir assubay dahi,
bir üniversite profesöründen daha çok maaş
almaktadır; onların hakkıdır şüphesiz;
ama, 20 nci Yüzyılın sonlarında, Türk
üniversitelerinde çalışan bilim adamlarının
bu ücretler hakkı değildir ve diyorum ki, bu dengesizlik
zaman geçirilmeden mutlaka düzeltilmelidir. Üniversite
öğretim üyesi bilim üretir; yayın ödeneği
yoktur -bunların altını çizerek söylüyorum-
kitap satın alma olanağı tanınmamıştır;
bütün devlet kuruluşlarının yurtdışı
olanakları varken, bütün bakanlıkların
yurtdışı olanakları varken, bu olanaklar
üniversite öğretim üyesinde yoktur; YÖK'ten
önce bir miktar vardı; şimdi, tamamen yok oldu.
Bütün bu politikaların sonucunda, ne yazık
ki, arkadaşlar, üniversite öğretim üyesinin
sosyal statüsü kamuoyunda tartışılır
hale gelmiştir. Bu durum süratle düzeltilmelidir
ve bu Meclis, bu işe mutlaka çare bulmak zorundadır.

Değerli milletvekilleri, vakıf üniversitelerinin
sorunlarına da değinmek istiyorum; en azından
sorunları demeyeyim, vakıf üniversitelerine
de değinmek istiyorum: Yükseköğretim Kurumları
Teşkilatı Hakkında 41 sayılı
Kanun Hükmünde Kararnameyle -biliyorsunuz- vakıf
üniversiteleri kuruyoruz. Şu anda bunlar 8 adet vakıf
üniversitesidir. Bu 8 vakıf üniversitesinin şu
an için öğrenci sayısı çok
da fazla değildir, Türk yükseköğretiminin
aşağı yukarı yüzde 1'i civarındadır;
ancak, vakıf üniversitelerine araştırma
komisyonumuz eğildiği zaman, bunlara ilişkin bazı
tespitlere varmıştır. Bu tespitlere ana hatlarıyla
burada değinmek istiyorum; çünkü, detaylı
bir şekilde raporumuzda yazdık. Vakıf üniversiteleri,
öğretim ücretleri ve Türk üniversite yapısında,
maalesef, haksız bir rekabet yaratmış, üniversitelerimizin
içini boşaltma yönünde, üniversitelerimizi
zora sokmuştur. Vakıf üniversitelerine devlet
yardımı şarttır; ancak, mevcut kanun,
vakıf üniversitelerine devlet bütçesinden
yüzde 50 oranında finansman desteği sağlarken,
devlet bu taahhüde girerken, herhangi bir sınırlama
getirmemiştir, bu yanlıştır. Diğer
kurullarda bunları söyledik ve  “alınacak
ve yetiştirilecek öğrencilerin anabilim dallarına
bir planlama ve yönlendirme yapmadan -vakıf üniversiteleri
için söylüyorum- sadece öğrenci başına
bu ödeneği vereceğini taahhüt etmesi yanlıştır
ve bu, üniversitelerimizi sosyal bilimlere doğru itmektedir,
temel ve fen bilimlerinden uzaklaştırma yönünde
işlev görmüştür ve özendirici
olmamıştır” dedik.

Değerli milletvekilleri, yükseköğretimde
öğrenci sorunlarına gelince. Kurulumuz, öğrenci
sorunlarını, üniversiteye giriş öncesi
sorunlar, üniversite yaşamındaki sorunlar, yükseköğretim
öğrencilerinin yurt sorunları, beslenme sorunları,
kredi ve harç sorunları, sosyal, kültürel,
sportif örgütlenme ve yönetime demokratik olarak
katılma sorunları olmak üzere ve eğitim
sonrası iş bulma sorunları olmak üzere
bu temel başlıklarda incelemiştir. Bu sorunların
tespiti için, komisyonumuz, anketler, yüzyüze
görüşmeler yapmış ve üniversitelerimizin
çoğunun öğrencileriyle de tek tek görüşme
imkânına varmıştır.

Üniversite giriş öncesi bir faciadır;
milyonlarla ifade edilen öğrenci sayımızdan
100 ilâ 200 bin öğrenci üniversiteye girebilmektedir.
Bunun, mutlaka lise düzeyinde çözülmesi
gereklidir.

(Mikrofon otomatik cihaz tarafından kapatıldı)

BAŞKAN - Sayın Tekin, lütfen, konuşmanızı
toparlayınız.

NECDET TEKİN (Devamla) - Üniversitelerde
okuyan öğrencilerimizin sadece yüzde 1 ilâ
5'i devam ettikleri üniversitelerden memnundur. Öğrenciler,
üniversitelerde çağdaş eğitim koşullarının
yaratılmasını istemektedirler; özgürce
dernek kurabilme ve katılım istemektedirler.

Yurt sorunlarına gelince; bu, ayrı
bir felakettir. Üniversite yurtları, maalesef, yeterli
donanıma sahip değildir; ama, bazı kuruluşların
ve tarikatların yurtları son derece lükstür;
bunları kınamaktansa, üniversitelerin yurtlarını
bu seviyeye çekerek sorunu çözmemiz lazım.
(DSP sıralarından alkışlar)

Değerli milletvekilleri, öğrenciler,
üniversitenin özgür düşünceye,
yaratıcı ve bilimsel tartışmaya daha
açık olmasını istemektedirler. 

Kredi sorunları bir çığ
gibi büyümektedir. Öğrenciye, aylık
3 milyon lira  para vereceksiniz, en az 1 milyar, 2 milyar, 3
milyar, 5 milyar liralık senet imzalatacaksınız;
bu nerede görülmüştür?! Siz olsanız
ayda 3 milyon lira para alacağım diye, beş yıl
sonra 5 milyar ödemeyi imzalar mısınız?!
Bunun ortak bir yolunu, ortak bir felsefesini bulmak zorundayız.


Son söz olarak şunu söylüyorum:
Üniversite öğrencileri, bizim evlatlarımızdır,
geleceğimizdir ve her şeyimizdir. Bütün demokratik
ülkeler, hatta her ülke üniversite öğrencisini
desteklemektedir; biz, niye desteğimizi az tutuyoruz, ne kazanacağız
bundan?!. Sonuna kadar üniversite öğrencisinin yanında
olmak zorundayız.

Hepinize saygılar sunuyorum. (Alkışlar)


BAŞKAN - Teşekkür ediyorum Sayın
Tekin.

Şimdi, söz sırası, Refah
Partisi Grubu adına, Sayın Remzi Çetin'de.


Sayın milletvekilleri, Sayın Çetin'in
konuşmasını tamamlaması belki çalışma
süremizin birkaç dakika taşmasına vesile
olabilir.

Bu nedenle, çalışma süremizin,
Sayın Çetin'in konuşmasını tamamlamasına
kadar uzatılmasını oylarınıza
sunuyorum: Kabul edenler... Kabul etmeyenler... Kabul edilmiştir.

Sayın Çetin, süreniz 20 dakikadır;
buyurun.

RP GRUBU ADINA REMZİ ÇETİN (Konya)
- Muhterem Başkan, muhterem milletvekilleri; Refah Partisi
Grubu adına hepinizi saygıyla selamlar, bu gece
idrak edeceğimiz mübarek kadir gecenizi de tebrik ederim.

Yaşadığımız siyasî
tecrübelerden hareketle, yeni, sağlıklı
projeleri hayata geçirmemiz gerekir. Büyük, tarihî
birikime sahip bir milletiz. Bir ve beraber olarak büyük
milletimizi yüceltmek için yapacağımız
millî hamleler mutlaka netice verecektir. Ülkemizin
geleceği, kesinlikle aydınlık olacaktır.

Hepimizin bu ülkeye kazandıracağı
çok şeyler vardır. Herkes kendi ihtisas alanıyla
ilgili olarak üreteceği projelerle olumlu katkılar
sağlayabilir. Hareketlerimizin rotasını iyi
tespit etmemiz gerekir. Gerek içeride gerekse dışarıda
kritik dengeler üzerinde yol almaktayız; 70 milyonluk
büyük Müslüman Türk Milletinin selameti
bakımından, bu hassas yapıyı gözardı
etmememiz gerekir. İlmî, aklî ve hakkaniyet
esaslarına istinat eden çalışmalarla
siyasî istikrarı mutlaka temin etmeliyiz. Bu noktaya
erişmeden, ülkemizin problemlerine sağlıklı
çözümler üretmek mümkün değildir.

Hepimiz şahidiz ki, işbaşındaki
Hükümetimizin başarısı, sağlanabilen
istikrarla mümkün olabilmiştir. Elde edilen müspet
gelişmeler, bütün vatan sathında bir ferahlığa
yol açmıştır. Büyük bir ilim
ve devlet adamı olan Muhterem Hocamızın Başbakanlığındaki
54 üncü Hükümetimizin başarısı,
aynı zamanda 70 milyonluk büyük milletimizin
başarısıdır. Çünkü,
 tarihen görülmüştür ki, kendi milletine
inanan, güvenen ve başarma azmini ortaya koyan siyasî
kadrolar, mutlaka muvaffak olmuştur. Böylece, bizler
de büyük milletimizin yüksek tasvipleriyle seçilmiş
550 milletvekili, iktidarı ve muhalefetiyle, tarihiyle
övünen, milletiyle kaynaşmış olarak,
milletimize hizmet etmekte yarışacağız.

Değerli arkadaşlarım, hepimizin
hedefleri aynıdır; insanları mutlu, problemlerini
çözmüş, güçlü bir Türkiye.
Kabul etmemiz gerekir ki, uluslararası sahada güç
ve itibar birbiriyle yakından ilgilidir. Büyük
milletimizin, çok ciddî zorlamaların ve hileli
uygulamaların bir sonucu olarak, dünya siyasetindeki
etkisinin azalmasıyla, dünyamızda insanlık
düşmanı güçlerin kurduğu dengesizlik,
denge kabul edilmiştir. Dünya nüfusunun çok
büyük bir kısmını ilgilendiren
bu ahlaksız yapının behemehal değişmesi
gerekir. Bu değişikliği yapabilecek tek adil güç
Müslüman milletimizdir. Bu yüzden, Türkiyemizin
hızla bu konuma taşınması gerekir.
Biliyoruz ki, bu kolay olmayacaktır; ama, her şeye
rağmen, 70 milyon omuz omza vererek, bunu başaracağız.


Değerli arkadaşlarım, üniversiteler
milletlerin beynidir. Ülkemizin kalkınmasında
üniversitelerimize büyük görevler düşmektedir.
Bugün, örgünöğretimde 973 012, açıköğretimde
599 960, toplam 1 572 972 öğrencimiz yükseköğrenim
görmektedir. 148 991 meslek yüksekokulu öğrencimiz
vardır. 6 509 profesör, 3 531 doçent, 6 058
yardımcı doçent, 6 257 öğretim görevlisi,
3 636 okutman, 20 393 araştırma görevlisi ve
1 795 uzman ve diğer yardımcı personel üniversitelerimizde
hizmet vermektedir. 

Üniversitelerimizin özel durumunu, ülkemizin
genel durumundan ayrı düşünmek mümkün
değildir; çünkü, en başta, bütçelerinin
yüzde 80'i devlet tarafından sağlanmaktadır.


Üniversitelerimizin birçok noktadan analizi
yapılarak, ihtiyaçları sıralanabilir;
fakat, en evvel öğretim üyesi meselesinin halledilmesi
gerekir. Öğretim üyeliği, araştırma
görevliliğiyle başlayan bir süreci takip etmektedir.
Bir öğretim üyesinin yetişmesi gerçekten
kolay olmamaktadır; büyük bir beden ve beyin
gücünü seferber etmesi gerekmektedir. İlim
aşkı ve ideali olanlar ancak bu yükün altına
girebilir. Öğretim üyeliği, bir anlamda ömür
boyu öğrenciliktir. İlmî gelişmelerin
süreklilik arz ettiği ve bunun dünya durdukça
devam edeceği göz önüne alınırsa,
ilim adamlarımıza düşen görevin
önemi ortaya çıkmaktadır. Öğretim
üyeliği cazip hale getirilmelidir. Konumlarıyla
mütenasip hayat standardına kavuşturulmaları
gerekir. Hükümetimizin bu yöndeki çalışmalarını
takdirle karşılıyor ve devam etmesini temenni
ediyoruz.

CELAL TOPKAN (Adıyaman) - Ne çalışması
yaptınız?!.

REMZİ ÇETİN (Devamla) - Araştırma
görevlilerimiz yükseklisans ve doktora çalışmalarını
çok zor şartlar altında sürdürmeye
çalışmaktadırlar; aldıkları
maaşla, yayın taramaları, yolculuk etmeleri
ve geçimlerini sağlamaları mümkün
değildir. Bilimsel çalışma için
sağlanan özel imkânlar yetersizdir. Hazırlanan
raporumuzda da dile getirildiği gibi, yurtdışına
dayalı öğretim üyesi yetiştirilmesi
oldukça pahalıdır. Bir araştırma
görevlisine, yurt dışındaki lisansüstü
eğitim için, ortalama 1 500 dolar masraf yapılmaktadır
-üniversitelere ödenen öğretim ücreti
buna dahil değildir- bu, iki profesörün maaşına
denktir. Yılda 50 trilyona yakın harcama yapılmakta
olup, bu rakam, bütün üniversitelerimizin bütçesinin
yüzde 25'ine tekabül etmektedir. 

Yurt dışındaki bazı üniversiteler
belli bilim dallarında oldukça ileri bir seviyeye
sahiptirler. Özellikle, ülkemizin ihtiyacı olan
ve ancak gelişmiş bir yurtdışı
üniversitede yapılması halinde daha verimli
olan ilmî çalışmaları mutlaka
yaptırmamız gerekir. Bu alanda yapılacak
yatırım, ileriye dönük ciddî bir
bilgi birikimine ve teknolojik atılıma yol açacaktır.

Bu cümleden olarak, nükleer teknolojiye
geçmeye hazırlık yaptığımız
dikkate alınarak, fizik mühendisliği ve nükleer
mühendislik dallarındaki ihtiyaçlarımızın
acilen telafi edilmesi gerekir. Bilimin belirli dallarında
temayüz etmiş bilim adamlarımızı
iyi değerlendirmemiz gerekir. Bugün, gelişmiş
ülkelerdeki beyin gücünün büyük
bir kısmının dışarıdan
sağlanan ilim adamlarıyla olduğu bilindiğine
göre, aramızdan yetişen bu değerli insanların
kıymetini bilmeliyiz. Bu yetişmiş hocalarımıza
dayanarak, yurtiçi yükseklisans ve doktora programlarına
ağırlık vermeliyiz. Böylece, ülke
gerçeklerine daha iyi hitap eden çalışmalar
yapabiliriz. Bütün hayatını ilim ortamında
geçirmiş, YÖK Başkanlığı
yapmış değerli bir bilim adamı olan Sayın
Mehmet Sağlam Hocamızın Millî Eğitim
Bakanı olması ülkemiz için bir şanstır.

Memnuniyetle müşahede ediyoruz ki, yurt
içinde de, kayda değer oranda lisansüstü
eğitim programları hazırlanmıştır.
Lisansüstü eğitim programlarının,
araştırma-geliştirme faaliyetleriyle birlikte
ele alınması fevkalade önemlidir. 

Uzun bir emek ve mesai verilerek gerçekleştirilen
yükseklisans ve doktora çalışmalarında
tez konusu seçimlerinin, araştırma konularına
hasredilmesi halinde çok daha faydalı olacaktır.
Böylece, bir arkadaşımız yükseklisans
veya doktora çalışmasını bitirirken,
önemli bir araştırma çalışması
da yapılmış olacaktır. 

Bunu bir adım daha ileriye götürerek,
üniversite lisansüstü çalışmaları,
artı araştırma-geliştirme faaliyetleri,
artı üniversite-sanayi işbirliği üçgenini
tesis etmeliyiz. Bunları birbirinden ayrı düşürmek
mümkün değildir. Araştırma faaliyetlerinde
özel sektörün katkısı ihmal edilmemelidir.
Bütün sanayi kuruluşlarımızın,
büyüklükleri ne olursa olsun, kendi cesameti ölçüsünde
araştırma faaliyetlerine katkıda bulunması
gerekir; öğrencilere burs vererek, belli araştırmaların
finansmanına katkıda bulunarak, bizzat kendilerinin
yapılmasını istedikleri araştırmaları
finanse ederek, ciddî destek sağlayabilirler. 

ABD ve gelişmiş ülkelerde, sanayi
kuruluşları, kendi üretim sahalarındaki
teknolojik gelişmelere destek vermek amacıyla üniversitelere
yardım etmektedir. Bunun en çarpıcı
örneğini Japonya sergilemektedir. Ülkemizde ar-ge
faaliyetlerinin gayri sâfi millî hâsılaya
oranı binde 4 iken, Japonya'da yüzde 3'tür. 

Öğretim üyelerimizin yurt içindeki
ve dışındaki konferans, seminer ve benzeri
ilmî faaliyetlere iştiraklerini sağlamalıyız.
Böylece, bilimsel gelişmeleri daha yakından
takip etme imkânına kavuşarak, daha verimli
olacaklardır. Maalesef, ödenek yetersizliği yüzünden,
bu tip faaliyetler istenilen oranda yapılamamaktadır.
Ayrıca, öğretim üyelerimizin, bilimsel tetkikler
ve araştırmalar için makul sürelerde
yurt dışında kalmaları gerekir; hatta,
bu çalışmalar uygun periyotlarla tekrarlanarak,
bütün öğretim üyelerinin faydalanabileceği
bir sisteme dönüştürülmelidir. 

21 yaşın altında 30 milyona yakın
insanımız var. İnsan kaynağımız
çok önemli  beşerî bir güçtür.
Bu genç nüfus, iyi bir şekilde organize edilebilirse
önemli faydalar sağlar. Gereksiz ve faydasız tartışmalarla
devlet-millet kaynaşmasını zedelemeyelim.
Bizim insanımız zeki ve kabiliyetlidir. Devlet-millet
kaynaşmasıyla her işin üstesinden gelebiliriz.


Bizim milletimiz Müslüman bir millettir;
Anadolu topraklarına da Müslüman olarak ayak
basmıştır; bin yıldan beri de varlığını
Müslüman olarak sürdürmektedir. Medeniyetimizi
İslama borçluyuz. İslamın yüce
değerleri sayesinde, büyük medenî ürünler
meydana getirdik. Bilimin bütün dallarında, mimaride
ve bütün medenî alanlarda ortaya koyduğumuz
eserlerle insanlığa hizmet ettik. İnsan sevgisi,
misafirperverlik, güçlü aile yapısı,
düşküne yardım etmek, mazlumun yanında
yer almak gibi daha pek çok hususta yüksek insanî
hasletlerde önderlik ettik. Bizim milletimizin içinden,
bütün insanlığın gıptayla tanıdığı
Mevlanalar, Yunuslar, Hacı Bektaş Veliler, Ahmet
Yesevîler ve daha pek çok büyüğümüz
insanlık numunesi olarak yetişmişler ve örnek
olmuşlardır. Bu değerleri yetiştirebilmiş
bir toplum olarak ne kadar iftihar etsek azdır. Bu yüzden,
bizim milletimizi idare edenler ve millet adına devlet
görevi ifa edenler, milletimizin Müslüman olduğu
gerçeğini gözardı edemezler. Bir toplumun
inancı, sosyal planda mutlaka tezahür eder. Hıristiyan
bir ülkede kiliseler, Müslüman bir ülkede
camiler ve caddede yürüyen insanların giyimi,
hali, tavrı inanç hakkında bir fikir verir.
Durum böyle olunca, Türk Milleti adına görev
yapanlarımızın, kendi özel yaşantıları
ne olursa olsun, inanca ait nasıl bir hayata sahip olurlarsa
olsunlar, millet adına görev yaparlarken, bu milletin
Müslüman olduğunu unutmamaları gerekir...


CELAL TOPKAN (Adıyaman) - Üniversitelerle
ne alakası var?!. 

REMZİ ÇETİN (Devamla) - ...
adına görev yaptıkları milletin değer
yargılarını bilmeleri icap eder; öyle
Merihten gelmiş, bu milleti hiç tanımıyormuş
gibi hareket edemezler. Kendisi, kendisini ilgilendirir; ancak,
görev halindeki tavrı hepimizi ilgilendirir. Bu yüzdendir
ki, görevlerin mahiyeti kanunlar, tüzükler ve yönetmeliklerle
tespit edilmiştir; kimse bunların dışına
çıkma hakkına sahip değildir. 

Değerli arkadaşlarım, bu cümleden
olarak, yıllardan beri bir başörtüsü
meselesini, milletimizin vakarına yakışır
şekilde ele alamadık ve bir sürtüşme
konusu olarak bugünlere taşıdık. Gerçekten
bize yakışmayan bir durum. Halbuki, biz, başörtüsüyle
yeni tanışmıyoruz. Annelerimiz, bacılarımız,
teyzelerimiz, ninelerimiz asırlardır başörtüsü
kullanıyorlar. Yeri gelmiş, başörtüsünü
cephede kucağındaki mermiye siper etmiştir. Sanki
başörtüsüyle yeni tanışıyormuşuz
gibi, acemi bir tavır sergilendi. 

Bir bacımızın, inancının
gereği olarak -eğer istiyorsa- hiçbir engele ve
kınamaya maruz kalmadan başörtüsü
kullanabilmesi gerekir; çünkü, Yüce Kitabımız
Kur'an'da, Müslüman hanımlar için sarahaten
bu konuda emir vardır. Ayrıca, isteyenin, bu hakkı,
hür ve demokratik bir ortamda rahatça kullanması
gerekir. Aziz milletimizi üzmeyelim. Devlet millet kaynaşmasını
sağlayalım; milletimizin, istemediğimiz bir gözle
devletine bakmasına mâni olalım ve bacılarımızı
mağdur etmeyelim. 

Şu anda, 6 milyona yakın kadınımız
okuma yazma bilmiyor. Bu, büyük bir rakamdır.
Bir tarafta halimiz bu iken, öbür tarafta üniversite
kapılarında, fakülte koridorlarında
kızlarımıza gözyaşı döktürmenin
manasızlığı her türlü tartışmanın
dışındadır. 

Hepimiz iyi bilmekteyiz ki, bir insanı kendi
değer yargıları dışında
yaşamaya ve hareket etmeye zorlamak bir zulümdür.
İnsanlarımızın ve toplumumuzun moralini
bozacak uygulamalardan kaçınılması
gerekir. 

Ne yazık ki, bazı yerlerde, başörtüsü
kullanan bacılarımız zulüm derecesinde
muameleye maruz kalmışlardır. Bu, bize yakışmayan
bir durumdur; devlet-millet kaynaşması bakımından
son derece sakıncalıdır. Hükümetimizin
başörtüsü meselesini çözmeye
yönelik faaliyetlerini takdirle karşılıyor
ve bir an evvel tamamlanmasını istiyoruz. 

Değerli milletvekilleri, duygu ve düşüncelerimizi
lisanla anlatırız. Bilgi transferi, yazılı
metinler halinde lisanla olmaktadır. Güzel Türkçemizle
insanlığa ışık saçan çok
değerli eserler yazılmıştır. Türkçemiz,
oldukça uzun bir süre, dünya bilim dili olarak
hizmet görmüştür. Bir dilin gücü
ve güzelliği, ifade gücünde yatar. Türkçemiz,
her türlü duygu ve düşüncemizi derinlemesine
ifade edebilecek çaplı bir lisandır. 

Sir James Redhouse, ticaret ataşesi olarak
bulunduğu yıllarda, 90 bin kelimelik Redhouse sözlüğünü
hazırlamıştır. Bir dilde kullanılan
kelime sayısı, lisan gücünün de bir
başka ifadesidir. 

Bugün, Türkçemiz, her türlü
ilmî çalışmalara ve edebî metinlere
cevap verecek güçlü bir dil konumunu muhafaza
etmektedir. Lakin, bir dönem, dilimizi tahrip edecek faaliyetlerde
bulunduğumuz, hepimizin malumudur. Ciddî bir kelime
kıyımına gidilerek, güzel Türkçemiz
hızla fakirleştirilmiş ve ifade gücü
düşürülmüştür. Bu durum,
ilim, akıl ve izan dışı yapılan
bir zorlamayla olmuştur; fakat, güçlü Türkçe,
yaşamaya devam etmektedir; ona sahip çıkanlara
hitap etmeye devam edecektir. Bu yanlışın
hızla telafi edilmesi gerekir. Kendi dilimizi öğrenmeden,
yabancı dil öğrenmek de mümkün değildir.


YÖK Başkanının Türkçeye
bakışını yadırgamamak mümkün
değildir. Kültür dejenerasyonu ve kendi değerlerimizden
kopmanın tipik bir örneği sergilenmiştir.
Bu kişinin YÖK Başkanı olması,
ayrı bir garabettir. Türkiye'nin bilim siyasetinin
belirlendiği en yüksek makamda Türkçeye bakış
açısının bu olmaması gerekirdi.
Değerli hocalarımızın, Türkçe
ilmî eserler yazması, değerli ilmî eserlerin
dilimize tercüme edilmesi, Türkçemizin ilim dili
olma özelliğini artıracak; ayrıca, ilmî
tabirlerin Türkçe karşılıklarının
bulunmasına yol açacaktır; yani, bir anlamda,
şikâyet ettiğimiz konuyu, yine kendimiz çözeceğiz.
Türkçemiz, büyük bir milletin ve büyük
bir medeniyetin dilidir, bir kabile dili değildir; herkes
bunu böyle idrak etsin. 

Değerli arkadaşlar, bilim, insanlığın
malıdır; sahip olmak isteyen herkese hitap eder.
Bilim hayatında insanları ayırıma
tabi tutmak, bilim hayatı bakımından son
derece sakıncalıdır; çünkü,
bu çok özel bir sahadır ve çok özel
kabiliyet ister. Yurt dışında lisansüstü
eğitim yapan birkısım arkadaşlarımıza
karşı YÖK Başkanının tavrı,
son derece sakattır. Hayatlarını ilme adamış,
büyük emekle çalışma yapan bu insanlar,
çalışmaları yarıda kestirilerek
apar topar Türkiye'ye döndürülüyor. Onca
emek, onca masraf nereye gidiyor; düşünen yok.
Gerekçeleri son derece abestir. Türkiye'nin bilim
hayatının bu tiplerden kurtarılması
gerekir. Bilimsel çalışmalara bazı
sakat politik düşünceler musallat olmasın,
bu ülkede yetişecek değerlere kıymayalım.
Aynı şekilde, yurtdışına öğrenci
gönderirken, yazılı ve sözlü bilimsel
imtihanlar yeterlidir; ayrıca sözlü mülakat
ile bazı yanlış tasnifler yapıldığını,
esefle öğreniyoruz.

Türkiye'nin bilim hayatı, yanlış
hareket ettikleri baştan belli bir avuç kimseye emanet
edilemez. İsteyen bütün fertlerin, bilimsel çalışma
yaparak, kabiliyetlerini ispatlama imkânına kavuşmaları
gerekir. Bilimsel çalışmalara ideoloji karıştırmak,
bilime ihanettir.

Tıpta uzmanlık imtihanları,
tarafsız ortamda, merkezî sistemle yapılmaktadır
ve son derece de verimli olmuştur, şaibeden kurtulunmuştur.
Objektif, merkezî sistem imtihanlarla başarılı
olanlar, bu hakkı elde etmişlerdir; aynen devam etmesinde
fayda görürüz, aksi uygulamalar yeni yanlışlara
yol açar. Esasen, yurtdışına öğrenci
gönderme, uzmanlık ve benzeri imtihanların,
objektif ortamda, şaibeden uzak, merkezî sistemle
yapılması çok faydalıdır. Böylece,
kendini ispatlayan, bu hakkı kullanır.

Vasıflı ilim adamlarının
yetişmesi, tarafsız, hür ortamlarda olur. Milletimizin
tarihe mal ettiği ilim adamları böyle yetişmiştir.
Günümüzde, ciddî ve medenî devletler,
kendilerine büyük hedefler çizmişlerdir,
faydasız tartışmalarla zaman kaybetmiyorlar.
Ülkemizin zaman kaybetmeye tahammülü yoktur.

Fakir ve kabiliyetli öğrencilerimizi devlet
himayesine almamız gerekir; bunların arasından
çok büyük değerler çıkacaktır.
Barınma, yemek, harçlık ve okul masrafları
karşılanmalıdır; böylece, şer
mihrakların tasallutundan korunmuş olurlar.

Öğrencilerimizi kötü alışkanlığa
düşürmeyecek tedbirler almalıyız.
Fuhuş, uyuşturucu, kumar gibi illetlerden toplumumuzu
korumalıyız.

Kâr amacı olmayan vakıf üniversiteleri
ve özel okullar teşvik edilmeli ve belirli kolaylıklar
sağlanmalı, eğitimde katkı payında
adalet sağlanmalıdır.

Dünyada, tek diplomalı temel eğitim
yoktur, zorunlu eğitim ve temel eğitim vardır.
Uygulamalar ülkeden ülkeye değişmektedir.
Her ülke, kendi millî şartlarına göre
düzenlemeler yapmıştır. Hatta, İsviçre'de,
kantonlar arasında bile farklılıklar vardır.
Bizim de kendi millî şartlarımıza göre
düzenlemeler yapılabilir. Akıl ve ilimle bu
meseleye yaklaştığımız zaman en
gerçekçi çözümü bulacağımız
muhakkaktır. Bazı ülkelerde, temel eğitim,
dört artı dört, dört artı beş,
dört artı altı gibi dilimlere ayrılmıştır.
İlk bölümde, okuma yazma, matematiğin dört
işlemi ve bazı genel bilgiler verilir. İkinci
bölümde, belirlenen kabiliyetlere göre, okul idaresi
ve aile işbirliği halinde kısmî yönlendirme
yapılmaktadır ve buna göre de lise tahsili
devam etmektedir. Bizde de, beş artı üç
sistemiyle verimli bir takibata geçilebilir. 

Üniversitelerimizin ve okullarımızın
fizikî kapasiteleri, laboratuvar şartları ve
benzeri ihtiyaçları hepimizin malumudur. Öğretmenlerimizin
durumunu iyileştirmeliyiz ve meslekiçi eğitimlerine
ağırlık vermeliyiz. 

(Mikrofon otomatik cihaz tarafından kapatıldı)

BAŞKAN - Sayın Çetin, lütfen,
sözünüzü toparlayınız.

REMZİ ÇETİN (Devamla) - Teşekkür
ederim Sayın Başkan.

Değerli milletvekilleri, araştırma
komisyonumuz, gayretli ve samimî bir çalışmayla
bu raporu takdirlerinize sunmuştur; komisyondaki arkadaşlarımıza
teşekkür ediyorum; eğitim camiasına faydalı
olacağını ümit ediyorum. 

Necdet Tekin arkadaşıma, yapmış
olduğu çok sağlıklı değerlendirmeler
ve olgun bir konuşma için teşekkür ediyorum.
Lakin, Algan Hacaloğlu arkadaşımız, çok
sivri ve keskin ifadeler kullanmıştır. 

ALGAN HACALOĞLU (İstanbul) - Raporu anlattım.

REMZİ ÇETİN (Devamla) - Millet,
bizim milletimizdir; insanlar, bizim insanlarımızdır.
İnsanlarımızı terminal yorumlarla
tasniflere tabi tutmak, siyasetçiye yakışmaz.
Dolayısıyla, biz, Algan Hacaloğlu arkadaşımızın,
Necdet Tekin arkadaşımızın, bu raporun
hazırlanması esnasında, güzel fikirlerinden
istifade ettik; gerçekten, teşekkür ediyoruz;
fakat, ben, Algan Hacaloğlu'ndan, daha dikkatli bir konuşma
yapmasını beklerdim. Biz, siyasîler, toplumumuzu
kamplara ayıracak şekilde bir tavır içerisinde
olmayabilmeliyiz. 

Saygılar sunuyorum, teşekkür ediyorum.
(RP ve DYP sıralarından alkışlar)

BAŞKAN - Teşekkür ediyorum Sayın
Çetin. 

Sayın milletvekilleri, saat 19.00'da yeniden
toplanmak üzere, birleşime ara veriyorum.


Kapanma Saati: 16.05


İKİNCİ OTURUM

Açılma Saati: 19.00

BAŞKAN: Başkanvekili Uluç GÜRKAN

KÂTİP ÜYELER: Zeki ERGEZEN (Bitlis), Kadir BOZKURT
(Sinop)


BAŞKAN - Türkiye Büyük Millet Meclisinin
54 üncü Birleşiminin İkinci Oturumunu açıyorum.

Görüşmelere kaldığımız
yerden devam ediyoruz.

V. - GENSORU, GENEL GÖRÜŞME, MECLİS SORUŞTURMASI
VE

MECLİS ARAŞTIRMASI (Devam)

A)  GÖRÜŞMELER (Devam)

1. - Konya Milletvekili Mustafa Ünaldı ve 18 arkadaşı,
Kahramanmaraş Milletvekili Hasan Dikici ve 9 arkadaşı
ile İstanbul Milletvekili Algan Hacaloğlu ve 10 arkadaşının,
Yükseköğretimin sorunlarının araştırılarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergeleri ve (10/8, 16, 20) Esas Numaralı
Meclis Araştırması Komisyonu Raporu (S. Sayısı
: 153) (Devam)

BAŞKAN - 153 sıra sayılı Meclis araştırması
komisyonu raporu üzerindeki genel görüşmede,
şimdi, söz sırası, Anavatan Partisi Grubu
adına, Sayın Salih Yıldırım'da.

Buyurun Sayın Yıldırım.

Süreniz 20 dakikadır.

ANAP GRUBU ADINA MEHMET SALİH YILDIRIM (Şırnak)
- Teşekkür ederim Sayın Başkan.

Sayın Başkan, sayın milletvekilleri; yükseköğretimin
sorunlarının araştırılarak alınması
gereken tedbirlerin tespit edilmesi amacıyla açılan
Meclis araştırması konusunda, Anavatan Partisi
Grubunun görüşlerini sunmak için huzurunuzdayım.
Bu vesileyle, Yüce Meclise, Grubum ve şahsım
adına saygılar sunuyorum.

Eğitim, sadece ülkemiz için değil, tüm
dünyanın en güncel ve en önemli konusudur.
Bugün, çağdaşlıkta ölçüt,
eğitilmiş insangücüdür. Eğitim düzeyi
ve kalitesi düşük olan ülkeler, gelişme
sürecinde başarılı olamazlar. Çağdaş
eğitimin amacı, ferdin yalnız zihinsel değil,
bedensel, sosyal ve ruhsal bütünlük halinde gelişimini
sağlamaktır. Eğitimin içeriği, millî
kültüre sahip, yeni gelişmelere açık,
bilimsel ve teknolojik gelişmelerden yararlanan bir yapıda
olmalıdır. Eğitim programları, bilgi
yükleme yerine, araştırma, merak etme, üretme
ve bilgiye ulaşma yönünde şekillendirilmelidir.


Bugün, ülkemizde, millî eğitimin pek çok
sektöründe olduğu gibi, yükseköğretimde
de büyük sıkıntılar, büyük
sorunlar vardır. Bu sorunlar her yıl artarken, eğitimde
kalite düşmekte, sorumlular, anayasal buyruğa uygun
eğitim olanağını sağlayabilme başarısını
gösterememektedirler. Hükümetler, siyasî
çıkarlar doğrultusunda iş yapma tutkularını
eğitime de yansıtmaktadırlar. Eğitimin millîlik
karakteri, maalesef, bugün, tartışılır
hale gelmiştir. Bugünkü Hükümetin YÖK
Yasasıyla ilgili tasarrufları, bunun en çarpıcı
örneğidir; bir yandan Yüksek Öğrenim Kurulunun
üye dağılımını Hükümet
ağırlıklı olarak değiştirmek,
öte yandan da YÖK başkanının belirlenmesinde
Hükümeti etkili kılmak amaçlanmaktır.
Bunun bilimle, bunun eğitimle, bunun ülke gerçekleri
ve devlet sorumluluğuyla bir ilgisi yoktur. Amaç, önce
YÖK'ü, daha sonra da tüm üniversiteleri siyasal
iktidarın güdümüne sokmaktır. Bu
özel çabada, laik cumhuriyet ilkelerinde kararlı
tutum sergileyen YÖK Başkanı yerine, kendi standartlarına
uygun kişi arayan Sayın Sağlam'ı unutmamak
gerekmektedir. 

Değerli milletvekilleri, yükseköğretimde, maalesef,
fırsat eşitliği kalmamıştır;
buna karşın, parasal imkânlara göre eğitim,
olanaklı hale getirilmiştir. İlgi alanı
keşfedilip uygun bir eğitim ortamı yaratıldığında,
her öğrencinin başarılı olacağı
düşünülmelidir. Oysa, bugün, öğrencinin
ne ilgisini ne birikimini ne yeteneklerini ne maddî gücünü
ne de bölgesel farklılıklarını
dikkate alıyoruz. Ekonomik faktör ile yükseköğrenim
arasındaki ilişki gözardı edilmemelidir.
Bugün, tüm üniversitelerde temel sorun, ekonomik
yetersizliktir. 

1997 yılı bütçesinden yükseköğrenim
için ayrılan para, 196 trilyon 700 milyar liradır.
Bu, konsolide bütçenin yüzde 3,1'ine, gayri safî
millî hâsılanın binde 8'ine tekabül
etmektedir. Rakamların her yıl büyümesine
karşın, tahsis edilen reel parada, maalesef, istenilen
artış sağlanamamaktadır. 

1997 yılında üniversite öğrencilerine
devlet tarafından yapılan cari harcama, 191 milyon
Türk Lirasıdır; ancak, öğrenci başına
300 milyonun üzerinde ödenek alan üniversiteler
olduğu gibi, öğrenci başına 100 milyon
Türk Lirası ödenek alan üniversiteler de
vardır. Örneğin, İstanbul Üniversitesi
öğrenci başına 207 milyon, Marmara Üniversitesi
112 milyon, Ankara Üniversitesi 246 milyon, Hacettepe Üniversitesi
355 milyon, Galatasaray Üniversitesi 498 milyon, Kahramanmaraş
Sütçü İmam Üniversitesi 337 milyon
almaktadır. Dağılımın orantısız,
dengesiz ve adeletsiz olduğu görülmektedir. Öğrenci
başına ayrılan ödenek, 1980-1997 yılları
arasında 1 500 ile 2 000 dolar arasında gezinmiş;
maalesef, beklenen artış sağlanamamıştır.
Halbuki, bu değer, Amerika Birleşik Devletlerinde 13
bin dolar, İngiltere ve Hollanda'da 10 bin dolar, Fransa,
Japonya ve Almanya'da 6-7 bin dolar kadardır. 

Üniversitelerimizin ekonomik sorunlarına çözüm
için, kamu bütçesinden ayrılan pay mutlaka
artırılmalıdır; mevcut kaynakların
rasyonel kullanılması gerekmektedir; tamamını
kendilerinin kullanabileceği ek kaynaklar yaratılmalıdır;
üniversitelerin dışa dönük hizmetlerinden
elde edilen gelirlerden vergi alınmamalıdır;
döner sermaye gelirlerinin maaşla birlikte vergilendirilmemesi
sağlanmalıdır; üniversite bütçelerinin
kullanımında temel üç büyük
olan, personel, yatırım giderleri ile cari giderlerin
kendi içlerinde aktarma kolaylıklarına kavuşturulması
sağlanmalıdır; yatırım giderleri
ile diğer cari giderler arasında dikey aktarma olanağı
sağlanmalıdır; kaynak tahsisinde yeni kurulan
ve gelişmekte olan üniversitelere öncelik tanınması
zarurîdir; üniversite olan illerdeki mahallî
idarelerin üniversitelere destek olması sağlanmalıdır;
öğrencilerden makul ölçüde katkı
payı sağlanmalı, bu tür desteklerle birlikte
üniversitenin malî özerkliğe kavuşturulması
sağlanmalıdır, düşünülmelidir.


Sayın Başkan, değerli milletvekilleri; ülkemizde,
yeni üniversite ve fakültelerin açılma
yetkisi, Türkiye Büyük Millet Meclisine aittir.
Bu yetki kullanılırken, popülist politikalar
yerine ülke gerçekleri, akılcılık
ve bilimsellik önplanda tutulmalıdır. Kuruluş
aşamasını tamamlamış, gelişmiş
bir üniversitenin desteğini alacak bir protokolün
ortaya konulması zorunlu hale getirilmelidir. 1992 yılı
temmuz ayında, bir gecede, mevcut 29 üniversiteye
21 üniversite, 2 yüksek teknoloji enstitüsü
ilave edilmiştir. Bu olumsuz tasarrufa, zamanın YÖK
Başkanı, şimdiki Millî Eğitim Bakanı
Sayın Sağlam, direnemediğini itiraf etmiştir.
Amaç, derme çatma yapılara tabela asmak değil,
yeterli kadro ve donanıma sahip, çağı
yakalayabilmeyi, çağın getirdiği teknolojiyle
yeniliklere ayak uydurabilmeyi, hatta teknolojinin önünde
yer alabilmeyi sağlayabilecek eğitim kurumları
kurmak olmalıdır. Büyük şehirlerdeki
birkaç üniversite bir kenara bırakılırsa,
çevredeki üniversitelerin performansı objektif
bir kurul tarafından değerlendirildiğinde ortaya
çıkacak tablo, herhalde, sorumluluk sahibi herkesi
üzecektir. Bu nedenle, yeni üniversitelerin açılması
konusunda, Devlet Planlama Teşkilatının beş
yıllık kalkınma planı ile yükseköğrenim
master planı esas alınmalıdır. Yurt
sathında fakülte ve üniversitelerin sayısını
artırmak yerine, mevcut üniversitelerde birden fazla
aynı maksatlı fakülte ve yüksekokul  kurulabilmelidir.

Sayın Başkan, değerli milletvekilleri; üniversiteler,
toplumun, sadece eğitim alanında değil, sosyal,
siyasal, ekonomik, kültürel yaşamına yön
veren, demokratik, laik, sosyal hukuk devletinin teminatı
olan, demokrasinin vazgeçilmez kurumlarıdır.
Üniversitelerimizin bu misyonu gereği gibi yerine getirdiğini
söylemek, bugün için, maalesef, mümkün
değildir. 

Ülkemizde üniversite mezunu oranımız yüzde
5, yükseköğrenimde okullaşma oranımız
yüzde 17'dir. Yükseköğrenimde, 1 407 039'u
örgün öğretim, 986 503'ü açıköğretimde
olmak üzere, toplam 2 393 542 öğrenci vardır.
Devlet ve özel üniversitelerin sayısı
68 olup, bu sayının bugünkü popülist
politikalarla 100'e ulaşacağını söylemek
kehanet sayılmaz. 

Yükseköğretim kurumlarında görevli öğretim
üyesi sayısı, 6 581'i profesör, 3 571'i
doçent, 6 161'i yardımcı doçent olmak
üzere toplam              16 317'dir; ancak, profesörlerin
yüzde 51,6'sı, doçentlerin yüzde 45,9'u,
yardımcı doçentlerin yüzde 29'u, toplam
öğretim üyelerinin yüzde 41,78'i, üniversitelerin
yüzde 9'una tekabül eden 6 üniversitede görev
yapmaktadırlar. Öğrenci sayısı göz
önüne alınsa bile, dağılımın
çok dengesiz ve adaletsiz olduğunu görmek mümkündür.
Öğretim üyesi başına düşen
öğrenci sayısı, gelişmiş ülkelerde
10-15, ülkemizde ise, bu değer, ortalama 47'dir; ancak,
bazı üniversitelerde bu oran 30'a kadar düşebilirken,
bazı üniversitelerde 110'a kadar çıkabilmektedir.
12 öğretim üyesiyle açılan üniversitelerimiz
vardır. Bu sistem, objektif ölçülerle
standardize edilmediği takdirde, yükseköğretim
kurumlarımızda eğitim düzeyi ortaöğrenim
düzeyinin bile altına düşebilecektir. 

Eğitim sistemimizin en önemli öğelerinden biri
olan öğretim üyeliği, cazibesini kaybetmiştir;
kalitesi tartışılır hale gelmiştir.
Akademik kariyer sahibi olmanın ölçütleri,
objektiflik ve bilimsellik olmaktan, maalesef, uzaklaşmıştır.
Bu uygulama, öğretim üyeleri arasındaki dengeyi
bozmuş, piramidi tersine çevirmiştir. Örneğin;
Ankara Üniversitesinde 764 profesör, 345 doçent,
272 yardımcı doçent vardır. Bir diğer
anlatımla, 1 yardımcı doçente 3 profesör
düşmektedir. Akademik unvan verilmesinde, uluslararası
standartlara uyulması ve bu standartlardan ödün
verilmemesi gerekmektedir. Üniversitelerdeki akademik ve
idarî personel istihdamı, tümden, kadroya bağlı
sözleşmeli olarak yapılmalı; bu kadroların
kullanımı, üniversite yönetimine bırakılmalıdır.
Ücretler, akademik unvan ve kadro derecesi yerine, bilim
alanları, ehliyet ve performansa göre tespit edilmelidir.
Üniversite profesörlerine 750 dolar maaş veren
mantıktan, üniversiteler ve toplum, çok fazla
bir şey beklememektedir.

2547 sayılı Yasada değişiklik yapılarak,
öğretim üyeleri için cazip öneriler
mutlaka düşünülmelidir. 2914 sayılı
Yasada yapılacak değişikliklerle, nitelikli,
başarılı bilim adamları ödüllendirilmelidir.


Çevre üniversitelerinde görev alma, cazip hale
getirilmelidir. Üniversitelerde çalışma,
tam gün statüsüne mutlaka dönüştürülmelidir.


Üniversitelerdeki bütün öğelerin yönetime
katılmaları sağlanmalı; öğrencilerin,
kendileriyle ilgili sorunları ilgililere sunabilecekleri
organlar oluşturulmalıdır. 

Üniversitelerde, yönetici seçimlerinde seçmen
iradesi zedelenmemelidir. Rektör seçimi dışındaki
tüm seçimler, üniversite içinde sonuçlanacak
şekilde düzenlenmelidir. 

Öğretim üyelerinin derneklere üye olmalarını
izne bağlayan, siyasal faaliyette bulunmalarını
yasaklayan hükümler kaldırılmalıdır.

Üniversitelerde görev yapan genel sekreter, daire başkanları,
fakülte, enstitü ve yüksekokul sekreterleri gibi
kilit personele, 657 sayılı Yasada özel yer
verilmeli, nitelikli personelin bulunma ve atanabilme olanakları
kolaylaştırılmalıdır.

Sayın Başkan, değerli milletvekilleri; günümüzde,
üniversiteye girebilmek, büyük bir dert; alınan
diplomayı işe çevirebilmek, yararlı
hale getirebilmek ise, ayrı bir dert. Üniversite mezunlarının
yüzde 75'inin işsiz olduğunu biliyoruz; ama, ondan
da kötüsü, çalışanların
yüzde 65'i, ilgi alanlarının dışında
çalışmaktadırlar.

1996 yılında, ÖSYM'ye 1 398 776 kişi
müracaat etmiş; 216 352 kişi örgün
öğretime, 167 933 kişi ise açıköğretime
yerleştirilmişlerdir. 1 milyon öğrenci, maalesef,
her yıl olduğu gibi bu yıl da, umutlarını
üniversite kapılarında bırakmıştır.


Üniversite öğrencilerinin kaynağı, ortaöğretim
kurumlarıdır. Üniversite öğretiminin
kalitesi, ortaöğretimin kalitesiyle doğrudan ilişkilidir.
Maalesef, ortaöğretim, kalite açısından
en çok erozyona uğrayan kurumlarımızın
başında gelmektedir. Ortaöğrenim, vakit
geçirilmeden yeniden düzenlenmeli; sekiz yıllık
ilköğretim zorunlu hale getirilmeli; bundan sonra, öğrenciler,
kabiliyetlerine göre, normal veya meslek liselerine yönlendirilmelidirler.
Yeterli düzeyde yabancı dil eğitimi, bu kademelerde
mutlaka verilmelidir. 

Meslek lisesi mezunlarının üniversiteye geçişleri
kısıtlanmalı; ara eleman ihtiyacını
karşılayacak iki yıllık meslek yüksekokullarının
sayısı artırılmalı; meslek
lisesi mezunlarının meslek yüksekokullarına
girebilmeleri sağlanmalıdır. Bu uygulama, öğrencilerin
üniversite kapılarında yığılmalarını
büyük ölçüde kaldıracaktır.

Üniversite önündeki yığılmalar,
üniversitelerde kontenjan artışlarına
neden olmakta; bu da, eğitimin kalitesinin düşmesine
neden olmaktadır. Kaliteyi olumsuz etkileyen bir diğer
önemli faktör de öğrenci affıdır.
Eğitimin amaçları ve adaletle bağdaşmayan
bu tasarrufa, Türkiye Büyük Millet Meclisi, bundan
sonra vasıta olmamalıdır. 

Üniversite önündeki yığılmalar
için, açıköğretim, umut kapısı
olmuştur; ancak, açıköğretim, şimdiki
gibi, yalnız bir üniversiteden değil, imkânları
yeterli birkaç üniversitede yürütülür
hale getirilmelidir. Açıköğretimin yaygınlaştırılması,
çeşitlendirilmesi, bölgesel olması yarar
sağlar, öğrenci-öğretmen ilişkisi
kolaylaşır, eğitimde kalite yükselir. 

Açıköğretimde şu hususlara özen
gösterilmesi gerekmektedir:

Sınavlar ciddî olmalı; gözetmenlerin
akademik personel olmasına dikkat edilmelidir. Gözetmenlere
verilen sınav ücretleri artırılmalıdır.


Sınav sayıları azaltılmalıdır.


Akademik danışmanlık hizmetlerinin cazip olabilmesi
için, bu hizmetlere ödenen ücretler artırılmalıdır.


Tek dersten geçme hakkı tanınmalıdır;
tıpkı örgün öğretimde olduğu
gibi. 

49 puanla sınıfta kalma, diğer alt rakamlar
için de aynı sıkıntıyı
doğuracağından, sonuçlar rakamla değil,
başarılı ve başarısız
diye değerlendirilmelidir. 

Sınav sürelerinin biraz daha artırılabilmesi
sağlanmalıdır. 

Sınav sonuçlarının gecikmeden duyurulması
temin edilmelidir. 

Internet faktörü mutlaka değerlendirilmelidir. 

Pedagojik formasyon alanlara öğretmenlik hakkı
sağlanmalıdır. Bu formasyon, öğrencilerin
bulundukları üniversitelerce verilebilir hale mutlaka
getirilmelidir. 

Kitap, açıköğretimde isteyenlerce alınmalı;
alım zorunlu olmamalıdır. 

Açıköğretim fakültelerinin yaygınlaştırılmasını
kolaylaştıracak yasalar geciktirilmeden çıkarılmalıdır.

Sayın Başkan, sayın milletvekilleri; geçmişte,
üniversitelerde olaylara neden olmuş bir konu olan
öğrenci harçlarına kısaca değinmek
istiyorum. 

Anayasamızın 42 nci maddesinin, eğitimin bir
hak olduğunu belirttiğini, bunun gerekleri için
de devlete yükümlülük getirdiğini biliyoruz.
Şunu itiraf etmeliyiz ki, dünyada en ucuz yükseköğrenim
ülkemizdedir; cari hizmet maliyetinin küçük
bir kısmı, öğrenci harçlarıyla
karşılanmaktadır. İki taksitle alınan
harçlar, 7 milyon ile 15 milyon Türk Lirası
arasında değişmektedir. Toplam 5-6 trilyon olan
bu meblağın, yükseköğrenim kurumlarının
bütçesi içerisindeki payı yüzde
3'tür. Özel kurs ve dershanelere öğrencilerin
ödedikleri paranın 80 trilyona yakın olduğunu
söylersek, öğrencilerin üniversitelere yaptığı
bu cüzi katkının çok fazla olmadığını
söylemek mümkündür. 

Bu nedenle, malî kaynak açısından büyük
sıkıntı içerisinde olan üniversitelerimizin
öğrenci katkısından vazgeçmesini
istemek, gerçekçi bir beklenti olmaz; ancak, harçların
tespitinde, yöresel öncelik göz önüne
alınabilir.

(Mikrofon otomatik cihaz tarafından kapatıldı)

BAŞKAN -Sayın Yıldırım,
lütfen, sözünüzü bağlayınız.

MEHMET SALİH YILDIRIM (Devamla) - Tamamlıyorum Sayın
Başkan.

Olanakları sınırlı olan tüm öğrencilere
harç kredisi, öğrenci kredisi, burs sağlanmalıdır.
Bu konuda, uygulamada bir sıkıntı görülmemektedir.
Öte yandan, olanakları yetersiz olan öğrencilerden
harç alınmaması düşünülmelidir.
Krediyle sağlanan parasal destekteki komik rakamlardan vazgeçilmiştir.
Önlisans öğrencilerine 3 milyon, lisans öğrencilerine
6 milyon, mastır öğrencilerine 9 milyon kredi
verilmektedir.

Görüldüğü kadarıyla, öğrencilerin
yurt sorunu, yok denecek kadar azdır. Devletin 151 yurdunda
162 bin yatak mevcuttur. İlgililer, bu rakamın ihtiyaca
cevap verdiğini belirtmektedirler. Özel yurtların
bu ihtiyacın giderilmesinde önemli katkıları
vardır; ancak, bu yurtların, Millî Eğitim
Bakanlığınca çok ciddî olarak denetlenmesi
gerekmektedir. 

Üniversite, eğitim, araştırma ve yayın,
birbirinden ayrılmaz unsurlardır. Yükseköğrenim
kurumlarımızda, okumayı alışkanlık
haline getirecek ve buna olanak sağlayacak altyapıda
kütüphaneler mutlaka oluşturulmalıdır.

Sayın Başkan, sayın milletvekilleri; son olarak
da, özel üniversitelerle ilgili birkaç kelime
söyleyip konuşmamı bağlamak istiyorum.

BAŞKAN - Sayın Yıldırım, lütfen...
Süreniz doldu...

MEHMET SALİH YILDIRIM (Devamla) - Yükseköğrenimle
ilgili önerilerin değerlendirilmesini ve buna uygun çözümlerin
üretilmesini Yüce Meclisten bekliyor, hepinize saygılar
sunuyorum. (ANAP sıralarından alkışlar)

BAŞKAN - Teşekkür ediyorum Sayın Yıldırım.

Gruplar adına son konuşma, Doğru Yol Partisi
Grubu adına, Sayın Tayyar Altıkulaç'ın.
(DYP sıralarından alkışlar)

Buyurun Sayın Altıkulaç.

Sayın Altıkulaç, süreniz 20 dakikadır.

DYP GRUBU ADINA TAYYAR ALTIKULAÇ (İstanbul) -  Teşekkür
ederim Sayın Başkan. 

Sayın Başkan, sayın milletvekilleri; Yükseköğretimin
Sorunlarını Araştırma Komisyonunun
(10/8, 16, 20) esas numaralı raporu üzerinde, Doğru
Yol Partisi Grubu adına görüşlerimizi arz
etmek üzere huzurlarınızdayım. Sözlerime
başlamadan önce şahsım ve Grubum adına,
sizleri saygıyla selamlıyorum. 

Üniversiteler, sürekli olarak ilmî geleneğini
ve kendi kendini yenileyebilen, hatta kendini yeniden üretebilen,
üretmesi gereken kurumlardır; yükseköğrenim
gençliğini eğitip öğreten, her çeşit
düşüncenin özgürce yeşerip tartışıldığı,
bilimin geliştiği ve gelişen bilimiyle toplumun
aydınlığa erdiği, araştırma
ve buluşlarıyla ülkelerin sosyal ve ekonomik
yapısına olumlu katkıların sağlandığı
“ilim, ibadetlerin en faziletlisidir” anlayışıyla
konuya yaklaştığımızda, en faziletli
değerlerin ve ürünlerin topluma ve Yaradana sunulduğu
kutsal mekânlardır. 

Üniversiteleri meslek ve ekmek kapısı olarak
görmeyi, anlatmaya çalıştığımız
üniversite anlayışıyla bağdaştırmak,
elbette mümkün değildir. Eğer böyle değil
de, üniversiteler, bilginin üretilmediği, düşüncelerin
özgürce yeşeremediği ve tartışılamadığı
yerler haline gelmişse, dayatmacı yönetimlerle
yönetiliyorsa, ona en öldürücü darbe
vurulmuş, sıradan bir mektep durumuna düşürülmüş
demektir. 

Bir ülkenin üniversitesi, o ülkenin aynasıdır.
Üniversitelerimize bakarak, Türkiye'yi, bütün
köşe bucaklarıyla görmemiz mümkündür;
ancak, görünen odur ki, ülkemizin aynalarındaki
göstergeler, hiçte onurlanacağımız
ve gururlanacağımız düzeyde değildir.
Araştırma raporu da, bunu göstermektedir. Üniversitelerimiz
her geçen gün biraz daha durgunlaşıp
donuklaşmakta, toplumun beklentilerine yeterince cevap vermek
bir yana, ona söyleyebilecekleri şeyler giderek azalmaktadır.
Eğer, üniversitelerimiz, özgün fikir ve bilgi
üretemiyorsa, yerli kültürün ihtiyaçlarına
cevap veremiyor, onu besleyemiyorsa, bilimsel çabaları
toplumda meydana gelen tıkanıklıkların
önünü açmıyor, üzerine düşmeyen
işlerle meşgul oluyorsa ve bilim grafikleri, ancak
geri kalmış ülkelerin üniversiteleriyle
mukayese edilebilir hale gelmişse, bu üniversiteler
sorununun ciddî şekilde masaya yatırılması
zamanı çoktan gelmiş, hatta geçmiş
demektir. 

Bir bilim adamımızın şu sözleri,
üzerinde durmaya değer niteliktedir: “Liyakatsizlik,
akademik kadroların arasında bir hayalet gibi dolaşmaktadır.
Adam kayırma, partizanlık, çıkar örgütlenmeleri
bu kurumların altını oymaktadır. On
yıldır doğru dürüst bir makale yayımlamamış
bir insan, nasıl olmaktadır da, sözgelimi,
bir bölüm başkanlığı makamını
işgal edebilmektedir? Üniversiteler neden kan değişimine
bu denli kapalıdır? Neden başarısız
akademisyenler kolaylıkla görevlerinden alınamamaktadır?
Bir akademisyenin düşünce çizgisi yönünden
meslektaşı bilim adamları tarafından
ihbar edildiği üniversiteler, bizim ülkemizdedir.
İnsanlar, yaptıkları kayda değer bilimsel
çalışmalarla değil, dünya tasavvurlarıyla
sıygaya çekilmekte, duygudaşlık, akademik
yükselme için zarurî kılınmaktadır.”

Evet, bilim adamımızın bu tespiti doğru
ise, bunu, çok vahim bir sonuç olarak değerlendirmek
gerekir. Şüphesiz, üniversitelerimizin pek çok
sorunları var ve yokluklar içinde varlıklarını
sürdürmeye çalışan üniversitelerimizden
çok şey beklemek, elbette, hakkımız
değildir; ancak, Türkiye'nin üniversitelerinde dünya
tasavvurlarıyla sıygaya çekilen akademisyenler
varsa, duygudaşlık ölçüsüyle
akademik yükselme mekanizması işliyorsa, asıl
sorun budur. Üniversitelerimizin pek çok sorunları
içerisinde, gerçeklik oranı ne olursa olsun,
bu sorunun öncelikle ele alınmasının
zorunluluğu vardır. Bu sorun halledilmedikçe,
hür düşüncenin bu çatılar altında
yeşerip gelişmesinin, akademik kadrolar arasında
işbirliği, barış ve hoşgörü
anlayışının egemen hale gelmesinin,
öğrencilere kadar yansıyan gerginliklerin önlenmesinin
mümkün olmadığını görüyoruz.
Ürettikleri fikirler bizimkilere benzemeyenleri ve dayatmacı
yönetim anlayışımıza karşı
çıkanları hoşgöremedikçe
“bu bizden değil” çarpıklığından
ve ilkelliğinden kurtulmadıkça, üniversitelerimizde
özgür düşüncenin yerini statik kafalar
almaya devam edecek, başı dik bilim adamı
her zaman horlanacaktır. Evet, bu asıl sorun halledilmedikçe,
çok para, çok bütçe, çok bina
ve çok imkân, bunların hiçbiri onurlu
bir üniversite anlayışına ulaşmamızı
sağlamaya yetmeyecektir. 

Üniversitelerimizin sorunları üzerine, ülke
gerçekleri ve ihtiyaçları göz önünde
bulundurularak, cesaretle gidilmelidir. Zira, üniversitenin
uğraş konusu insandır; bugünü yöneten,
yarını emanet edeceğimiz insan. Bu insanı
iyi yoğurmak, onun kafasını doğru bilgiler,
gönlünü güzel duygularla beslemek mecburiyetimiz
vardır. İktisat politikaları ve tasarruf
anlayışlarıyla, bu insanı yoğurmamız,
bu insanı yoğuracak üniversiteleri kurmamız
hayaldir. Bizim yaptığımız, yasak savma
anlayışıyla, giderek daha kötü malî
şartlara terk edilen bir üniversite anlayışıyla,
günümüzü gün etmekten ibarettir. 

Rektörlerimiz, çeşitli platformlarda acı
acı sesleniyorlar “Ne olur, biz, bütçelerimizin
artırılmasını filan istemiyoruz; bari,
her yıl biraz daha kısıntıya gidilmesin,
enflasyonun yol açtığı erime karşılansın,
yeter” diyorlar; ama, araştırma raporu da gösteriyor
ki, malî zorluklar içerisinde kıvranan üniversiteleri
rahatlatıcı bir adım atamadığımız
gibi, bu kurumlar, yine tasarruf ve kısıntı
hesaplarımızın yoğunlaştığı
yerler olmaya devam etmektedir. 

Yükseköğretim ödeneklerinin gayri safî
millî hâsıla içerisindeki payı,
1995'te binde 9 iken, 1996 ve 1997'de binde 8'e gerilemiş,
konsolide bütçe içerisindeki payı ise,
1992'ye baktığımızda yüzde 4,3 iken,
1997'de bu rakam yüzde 3,1 olmuştur. Bunu izah etmemiz
ya da savunmamız imkânsızdır. Yüksek
Öğretim Kurulunun 1997 yılı için
290 milyar Türk Lirası olan ödenek talebi, ancak
196 milyar Türk Lirası olarak karşılanabilmiş.
Üniversitelerimizi malî yönden rahatlatacak tedbirlerin
alınması ve tahsis edilen imkânların,
bürokrasinin zorluklarına ve çarpıklıklarına
maruz kalmadan kullanılmasının sağlanması
zorunludur. Çağdaş öğretim, çağdaş
eğitim... Dilimizden düşürmediğimiz bu
sözcüklerle amaçlanan hedefe ulaşmak, bunun
asgarî gereği olan malî fedakârlığın
milletçe ve cömertce ortaya konulmasıyla olur.
Türk Milletinin gençlerinin daha iyi yetişmesi
uğrunda göze alamayacağı fedakârlık
düşünülemez. Çocuğunun iyi bir
vatandaş olarak hazırlanması ve iyi bir istikbal
kazanması için anne ve babaların yaptıkları
özveriler ortadadır; yeter ki, gençlerimiz
için tahsis edilen ödeneklerin, yerine masruf olduğunu,
kişiliksiz ve kimliksiz nesiller yerine, bilgili, vatanperver
gençlerin yetiştirildiğini onlara gösterebilelim.


Üniversitelerimizin diğer önemli bir sorunu, plansız
bir şekilde ve sadece kısa vadeli siyasî hesaplarla
açılan tabela üniversitesi anlayışıdır;
bu konuda çeşitli kesimlerin katılımlarıyla,
ülke imkân ve ihtiyaçları birlikte göz
önünde bulundurularak, ulusal bir politika oluşturamamış
olmamızdır. 1992 yılında 28 olan devlet
üniversitesi sayısı, takvimler 1994'ü
gösterdiğinde, benzeri dünyanın hiçbir
yerinde görülmemiş şekilde, altyapı
hazırlıkları yapılmadan ve öğretim
kadrosunun bulunup bulunmadığı hesaplanmadan
53 oluvermiş, bu arada açılan vakıf
üniversiteleriyle bu sayı 61'e yükselmiştir.
Eski üniversitelerin fizikî kapasitelerini artırmak,
yeni üniversitelerin aynı ihtiyaçlarını
karşılayabilmek için gerekli olan 200 trilyon
Türk Lirası ödeneğin 1997 bütçesi
için öngörülen miktarı sadece 57,5
trilyon Türk Lirasından ibarettir. Bu meblağın
16,6 trilyonu makine, teçhizat yatırımına
ayrıldığı takdirde, bu husus dikkate
alınırsa, fizikî kapasite artırımı
ve yatırımı için, ihtiyacın
ancak 1/5'inin karşılanabildiği açıkça
görülmektedir. 

Bir üniversite açmanın, bin hapishane kapatmak
anlamına geldiğine hepimiz inanıyoruz. Evet,
bir üniversite açıyorsak, inanıyoruz
ki, bin hapishane kapatıyoruz; ancak, bu plansız
ve hesapsız tutumumuza bir mazeret bulmamız imkansızdır.


Millî Eğitim, Kültür, Gençlik ve Spor
Komisyonuna havale edilmiş olan ve Komisyonun gündemine
alınmak üzere sıra bekleyen yeni açılacak
üniversitelerin sayısının 34 olduğunu
hatırlayacak olursak, sanki üniversitelerimizdeki
kaliteyi daha da düşürmek için yarıştığımız
görülmekte, siyasî düşüncelerle
ülkenin candamarı olan irfan yuvalarını
yozlaştırmak gibi vahim bir çabanın
içerisinde olduğumuz anlaşılmaktadır.
Fizikî şartlar hazırlanmadan, yeterli sayıda
ve kalitede öğretim elemanı ihtiyacı karşılanmadan
üniversite açma yoluna bundan böyle gidilmemeli,
önümüzdeki hizmet döneminde, mevcut 53 devlet
üniversitesinin sözü edilen ihtiyaçlarının
karşılanması yolunda çaba sarf edilmelidir.


İçtüzük hükümlerinden yararlanarak,
ilgili komisyonlarda görüşülmeyen yeni üniversite
kanun tekliflerinin Genel Kurulda görüşülmesi
isteğinden vazgeçilmelidir; hem üniversitelerimizin
hem milletimizin âli menfaatları bunu gerektirmektedir.

Plansız üniversite açma yarışımız
bir başka olumsuzluğa kapı açmış,
üniversitelerimizde eğitim öğretim kalitesi
ciddî şekilde düşmüştür.
Gerekli sayı ve nitelikte öğretim elemanı
ihtiyacı karşılanamamış; buna
bağlı olarak, akademik kademelerde yükselme disiplini
bozulmuştur. 

Tarihteki “beşik uleması” sözünü
hatırlatırcasına, akademik yükselme,
bilimsel verimliliğe değil, kadroda geçirilen hizmet
yıllarına endeksli ve neredeyse rutin bir işlem
olmuştur. Üniversitelerimiz bu durumdan acilen kurtarılmalı,
eğitim öğretimin yanında bilimsel çalışmayı
önplana çıkaracak düzenlemeler yapılmalı,
doçentlik ve profesörlük için bilimsel
çalışma ve üretme şartları
ciddî şekilde ağırlaştırılmalıdır.


Ayrıca, üniversitelerimizin araştırma
fonları artırılmalı, bilimsel yayın
desteği yapılmalıdır; doğru ve gerekli
olan budur, kaliteyi yükseltmenin yolu da budur. Kısa
vadeli hesaplarla yeni üniversiteler açma yoluna gidersek,
bu doğrunun gerçekleşme şansı olmayacak,
üniversitelerimiz, okullaşmaya, hem de sıradan
okullar haline gelmeye devam edecektir. 

Üniversitelerimiz, toplumun sorunlarına ışık
tutacak çözümler üretemiyorlarsa; bazı
özel televizyon kanallarının, toplum ve kamu
alanlarına tahripkâr bir üslupla daldığı
bir dönemde, mesela, devletin iletişim fakülteleri
akisler uyandıracak plan ve eylemler ortaya koyamıyorlarsa;
yargı kararlarının ideolojik olmakla itham
edildiği ve yasama-yargı tartışmasının
gündeme geldiği durumlarda, hukuk fakültelerimiz,
toplumun, yansızlığına güveneceği
yorumlar üreterek, kamunun önünü açan
bir bilimsel otorite olarak ortaya çıkamıyorlarsa;
bunun sebebi, üniversitelerimizin, gerçekten üniversite
olmaktan çıkmaları ve okullaşmalarıdır;
bunun sorumlusu, öncelikle, siyasî kadrolarımız,
daha sonra, bu konuda sessizliği ve suskunluğu tercih
eden bilim çevreleridir; artık, bu hatalardan dönülmeli,
bu sessizlik bozulmalıdır. 

Devletin öncelikle ele alması gereken konulardan biri,
hiç şühpesiz, öğretim elemanlarının
ekonomik durumlarının düzeltilmesi, ilmin özendiriciliğinin
sağlanmasıdır. Bugünün ekonomik şartları
içerisinde 50-60 milyon Türk Lirası aylık
alan bir ilim adamından -kira da ödüyorsa- kitaba
para vermesi, bilimsel periyodikleri izlemesi beklenemez; bunu
yapamayan öğretim elemanı da, bugünün
bozulan akademik ilerleme düzeni içerisinde, doçent
ya da profesör de olsa, ilim adamı olamaz, ancak sıradan
bir öğretmen olarak kalmaya mahkûm hale gelir.


Üniversite ve fakülte kütüphanelerinin yetersizlikleri
ayrı bir sorundur. Ancak mutfağını çevirebilen,
kitap ve dergiye bütçesinden para ayırması
mümkün olmayan üniversite öğretim elemanının,
üniversitesinin kütüphanesinde de bu ihtiyacını
karşılayamıyorsak, bu üniversite bilim
üretebilir mi; bilim adamı yetiştirebilir mi;
toplumun tıkanıklıklarına çözümler
getirebilir mi; kendini yenileyebilir okul olmaktan kurtularak
üniversiteleşebilir mi?.. Şüphesiz, üniversitelerimizin
hepsinin durumu aynı değil, aralarında, gerçekten
bilimsel kişiliğini kazanmış, çok
değerli bilim adamlarına sahip üniversitelerimiz
de var; ancak, üniversitelerin ve öğretim elemanlarının
genel sorunlarının bu üniversitelerimizi de
olumsuz şekilde etkilediğinden ve onların gelişmelerini
geciktirdiğinden şüphe yoktur.

Devletin, eğitime, gereken desteği esirgemeden, hiçbir
tasarruf hesabı yapmadan vermesi zorunludur. Batı
kalkınmışsa, bugün Amerika Birleşik
Devletleri yerkürenin süper gücü haline gelmişse,
bunun bellibaşlı sebeplerinden biri, eğitime
verdikleri önceliktir. Bakınız, Bill Clinton'un,
Amerikan başkanlık seçimleri öncesinde,
televizyonda rakibiyle tartışırken söylediği
“bizim bir numaralı önceliğimiz eğitimdir”
ifadesi, eğitim konusunun bu ülkede dahi hâlâ
önceliğini koruduğunu göstermektedir. İngiltere
İşçi Partisinin bir müddet önce
yapılan genel kongresinde Parti Başkanı Tony
Blair'in söylediği söz, Napolyon'un savaşı
kazanmak için söylediklerini hatırlatmaktadır;
Tony Blair, bu konuşmasında şöyle diyor:
“Bizim üç tane önceliğimiz var: Eğitim,
eğitim, eğitim.” Bu örnekten hareketle söylemek
gerekirse, Türk Milleti olarak bizim önceliklerimiz,
hiç şüphesiz çok daha fazla ve eminim
ki hepsi eğitimle ilgili olacaktır. 

Sorunlarla dolu bir üniversitede, sorunsuz öğrenci
unsurundan söz etmek elbette mümkün olmayacaktır.
Üniversite öğrencisinin birinci sorunu, hiç
şüphesiz, kalitesiz eğitim öğretimdir,
aradığını bulamamasıdır,
tatminsizliktir. Bunun sebebi buraya kadar söylediklerimizden
herhalde anlaşılmış olmalıdır.
Bu tatminsizlik, onun huzursuzluk ve mutsuzluğunun, kanaatimizce
asıl nedenidir. 

Yurt kapasitelerinin ihtiyaca cevap verememesi, özellikle
kırsal kesimlerden okumak için kentlere gelen kız
öğrenciler açısından ciddî
sorundur. Bu sorun, önemle ve öncelikle ele alınmalı,
özel yurtlar teşvik edilmeli; ancak, ciddî şekilde
denetlenmelidir. 

Sayın milletvekilleri, üniversitelerde kılık
kıyafet tartışması da, öğrencilerimizi
huzursuz eden konuların arasındadır. Bir
öğrenci inancından dolayı başını
kapatabilir mi kapatamaz mı tartışması,
Türkiye'ye, ne yazık ki, çok şey kaybettirmiştir.
Artık, bu tartışmalar geride bırakılmalı,
öğrencilerimizin kafalarının içiyle
meşgul olunmalıdır. Kafaları bilgisiz,
kalpleri duygusuz olarak yetiştirilecek gençlerimiz,
başlarını açsa ne olacak, kapatsa ne
olacaktır. 

Araştırma komisyonu raporunda yer alan ve eğitim
katkı payı olarak alınan öğrenci
harçlarıyla ilgili görüşe katılmadığımızı,
bu uygulamayı eğitimde fırsat eşitliğine
aykırı bulan anlayışı paylaşmadığımızı
burada belirtmek istiyorum. Asıl eşitsizliğin
ve adaletsizliğin, bu ülkede yaşayan ve bu ödemeyi
rahatlıkla yapabilecek durumda olan onbinlerce ailenin
çocuklarına, dar gelirli insanlardan toplanan vergilerle
meccanî eğitim öğretim imkânı
sağlamak olduğunu düşünüyoruz. Bu
harçlar, verebilenlerden, makul seviyede alınmalı;
veremeyecek durumda olanlar ise, kredi ve benzeri uygulamalarla
desteklenmelidir diyoruz.

Bu düşüncelerle sözlerimi noktalıyor,
Yüce Heyetinizi saygıyla selamlıyorum. (DYP
ve RP sıralarından alkışlar)

BAŞKAN - Teşekkür ediyorum Sayın Altıkulaç.

Sayın Cin, Komisyon olarak yerinizden mi konuşacaksınız?

(10/8, 16, 20) ESAS NUMARALI MECLİS ARAŞTIRMASI KOMİSYONU
BAŞKANI HALİL CİN (İçel) - Kürsüden
konuşacağım efendim.

BAŞKAN - Buyurun efendim.

Süreniz 20 dakikadır.

(10/8, 16, 20) ESAS NUMARALI MECLİS ARAŞTIRMASI KOMİSYONU
BAŞKANI HALİL CİN (İçel) - Sayın
Başkan, değerli milletvekilleri; yükseköğretimin
ve açıköğretimin sorunlarını
araştırmak için Türkiye Büyük
Millet Meclisince kurulmuş olan Araştırma Komisyonunun
Başkanı sıfatıyla konuşmak üzere
huzurlarınızda bulunuyorum. Hepinizi saygılarımla
selamlıyorum.

Türkiye Büyük Millet Meclisi Genel Kurulu, 21.3.1996
tarihli 27 nci Birleşiminde, konuyla ilgili olarak verilen
üç önergeyi birleştirmiş ve 7.5.1996
tarihli 48 inci Birleşiminde de, Araştırma
Komisyonu üyelerini belirlemiştir. 

Komisyon, 8.5.1996 tarihinde yaptığı ilk toplantısında
görev bölümü yapmış ve 16.5.1996
tarihinden itibaren çalışmalarına başlamıştır.
Araya tatil girmesine rağmen üç ay gibi kısa
bir sürede değerli bir çalışma yapan
ve yükseköğretimin sorunlarını Türkiye
Büyük Millet Meclisinin görüşlerine
sunan Komisyonumuzun değerli üyelerine buradan teşekkür
etmek istiyorum.

Sayın Başkan, değerli milletvekilleri; konu -eğitim-
o kadar önemlidir ki, insanlığın tarihi,
medeniyetin tarihi, bir bakıma eğitimin tarihidir;
ancak, üzüntüyle ifade etmek istiyorum ki, böylesine
önemli bir konuda Türkiye Büyük Millet Meclisinin
kurduğu Araştırma Komisyonunun raporu tartışılırken,
Genel Kurulumuzda bu kadar az üye bulunmakta. Halbuki, eğitim,
insanı insan yapan, toplumdaki bütün sorunların
temelini teşkil eden bir olaydır, bir faaliyettir.
Bugün Türkiye'de hangi konudan şikâyet ediyorsak,
onun temelinde, mutlaka, eğitimde yetersizlik veya yeterli
eğitimin verilememesi hadisesi yatar. Örnek vermek gerekirse,
siyasetçi-halk ilişkisi, halkın siyasetçiye
güveni konusu, en çok tartışılan
ve bizleri milletvekili olarak rahatsız eden, üzen
konulardan birisidir. 

20 nci Dönem Türkiye Büyük Millet Meclisi,
eğitim düzeyi en yüksek olan dönemlerden biridir
ve bu Mecliste, ayrıca, üniversitelerden, çeşitli
kademelerden, öğretim elemanı olarak gelen ellinin
üzerinde değerli üye vardır. 

Halk, Türk Milleti bekliyor ki, Türkiye'nin, Türk
halkının sorunları, partilerin, genel başkanların,
milletvekillerinin çıkarlarının, gelecek
düşüncesinin, koltuk hesabının üzerinde
tutulabilsin ve çözüm bekleyen sorunlara bu Yüce
Mecliste süratle çareler, çözümler
getirilsin. İşte bu kadar önemli bir konu, yükseköğretim
konusu, bu Komisyon tarafından, Türkiye'de sorunlarıyla
birlikte araştırılarak huzurlarınıza
getirilmiştir. 

Yükseköğretimden bahsedilirken, şüphesiz
ki, üniversiteler, öncelikle ele alınması
gereken yükseköğretim kuruluşlarıdır.
Yalnız bilgili meslek sahibi insan yetiştirmekle
kalmaz üniversiteler, aynı zamanda, araştırma
yapan, bilgi üreten ve toplumun sorunlarıyla bütünleşebilen,
toplumla sorunlarını çözme yolunda bütünleşebilen
müesseselerdir. Özellikle, çağdaş üniversitelerin,
bulundukları topluma, hatta insanlığa, çeşitli
konularda önderlik ederek çözümler ortaya
koymaları beklenir. Üniversiteler, toplumların
lider kuruluşlarıdır. Bu manada, ülkelerin
üniversitelerine tanıdıkları hareket
özgürlüğü, onların kültür
düzeyinin bir ölçüsüdür. Üniversiteleri
serbestçe düşünemeyen, fikir üretemeyen,
ülke sorunlarına çözüm aramayan,
suskun bulunan ülkeler, üniversitelerin liderlik misyonlarından
mahrumdur demektir. 

İfade ettiğim gibi, üniversiteler, sadece bilgili
insan yetiştirmez, aynı zamanda, kültürlü
insan yetiştirmek durumundadır. Üniversiteler,
kültürel değerleri, bilgiyle birlikte, öğrencisine,
gençlere nakleden, aşılayan kuruluşlardır.
Çalışkan, çalışkanlığı
ibadet sayan, dürüst, ahlaklı, imanlı,
demokrat, ülke ve millet sevgisiyle dolu ve kendisini toplumuna
ve insanlığa karşı sorumluluk duygusu
içinde hisseden insanlar yetiştiren üniversiteler,
kendi görevlerini, hakkıyla yerine getirmiş
demektir. 

Türkiye'de, yükseköğretimin sorunları,
ülkenin sorunlarından farklı değildir.
Türk ekonomisinin sorunları, bir noktada, üniversitelerimize
de yansımaktadır. 

Komisyonumuz, yaptığı çalışmalar
esnasında, üniversitelerin sorunlarını,
başta kaynak sorunları olmak üzere -buna bağlı
olarak- altyapı ve tesis sorunları, yönetim
sorunları, akademik kalite sorunları, araştırma
geliştirme sorunları ve öğrenci sorunları
olarak ele almış ve bu arada, örgün öğretimin
yanında, Türk gençliğine, Türk insanına
önemli bir hizmet veren açıköğretimin
sorunlarını da incelemiştir. Vakıf
üniversiteleri ve sorunları da, komisyonun incelediği
konular içerisinde yer almıştır.

Komisyon, yaptığı çalışmalar
sonucunda, Türkiye Büyük Millet Meclisine ve kamuoyuna
şu önerileri sunmaya karar vermiştir: 

Üniversitelerimizin sayısı artıyor;
ancak, eğitim kalitesi düşüyor. Yükseköğrenimin
sorunları artıyor. Mevcut üniversite yapısı,
hantal, verimsiz ve pahalıdır. Özelikle sosyal
bilimlerde öğretim, bir konferans niteliğine dönüşmüştür.
Üniversiteler, bilim üreten ve bilimi paylaşan
öğretim ve araştırma merkezleri işlevlerini
tam olarak yerine getirememekte, araştırmaya yeterli
kaynak ayrılamamakta ve gerekli bilim ortamı yaratılamamaktadır
ve dolayısıyla, eğitim, her türlü
gelişime ve değişime açık dinamik
bir saha olmasına rağmen, Türkiye'de, eğitim
öğretim kendisini yenileyememektedir. 

Üniversiteye hazırlık amacı güden
dershaneler, eğitim sistemimiz içerisinde önemli
bir yer işgal etmektedir. Burada, dershaneleri tenkit etmek,
onları sistemin dışına atmak, hiçbir
zaman sorunu çözmez. Dershanelerin ortaya  çıkış
nedeni, ortaöğretimdeki sıkıntılar
ve kalitesiz eğitim öğretimdir. O halde, dershaneleri
ya özel okullar haline dönüştürmek yahut
da ortaöğretimdeki öğrencileri, dershaneye ihtiyaç
duymayacak düzeyde, kaliteli bir eğitim öğretim
süreci içinde üniversiteye hazırlamak
gerekir. 

Eğitimin kamusal cephesi yanında bireysel faydası
da vardır ve bugün, artık, eğitimin bireysel
faydası, fertlere önemli bir ekonomik getiri de sağlamaktadır.
Bu açıdan, eğitim masraflarının
altından tek başına kalkamayan devlete, bu
aslî, temel hizmeti yerine getirmek açısından,
mutlaka, eğitimden istifade eden fertlerin, bireylerin, imkânları
ölçüsünde katkıda bulunmak mecburiyetleri
vardır. Aksi halde...

BAŞKAN - Sayın Cin, bir dakikanızı
rica edeceğim. 

Sayın milletvekilleri, salondaki manzaramız gerçekten
hiç hoş değil ve sayın hatibi izlemekte,
ben dahi, buradan bir hayli zorlanıyorum. Lütfen,
sayın hatibi, biraz daha Genel Kurul usulleri içerisinde
dinleyelim.

Buyurun Sayın Cin.

(10/8,16,20) ESAS NUMARALI MECLİS ARAŞTIRMASI KOMİSYONU
BAŞKANI HALİL CİN (Devamla) - Sayın
Başkanım, işte bu da, herhalde, eğitim
sistemimizden kaynaklanıyor. Dinleme alışkanlığını
insanımıza verememişiz. Kusura bakmayın,
kendi kendimizi eleştirmezsek doğruyu bulamayız.


Bu amaçla, sosyal hukuk devleti ilkeleri esaslarına
uygun olarak, ödeme gücü olanlardan, eğitim
öğretime katkıda bulunmaları için,
gerekli ücretlerin, gerekli harçların, katkıların
alınması gerekir. 

Üniversitelerimiz, idarî, akademik ve malî özerkliği
güçlendirecek tedbirler almalıdır. Üniversite
ne kadar özerk olursa, üniversite kendi idaresini ne
kadar hür bir şekilde yürütebilirse, o kadar
başarılı olacağı inancındayım.
Üniversiteler, evrensel fikir ortamı olan, her türlü
görüş ve düşüncenin serbestçe,
şüphesiz, kanunlar ve hukuk çerçevesi
içerisinde savunulabildiği, açıklanabildiği
hür ortamlar olmak durumundadır. Bu manada, üniversiteler,
ülkelerin dış dünyaya açılan
pencereleri ve farklı kültürler arasındaki
köprülerdir. Türkiye, üniversiteleri, bu manada,
çağdaş ülkelerin üniversiteleri düzeyine
yükseltebildiği ölçüde kalkınmasını
kolaylaştıracak ve dünya milletleri arasındaki
yerini de daha şerefli ve onurlu bir düzeye çıkaracaktır.


Üniversitelerimizin akademik özerkliği konusunda
bugün fazla şikâyet konusu olacak, şikâyet
edilecek bir durum mevcut değildir. Herkes istediği konuda
araştırma, yayın yapabilmekte; ancak, üniversitelere,
malî konularda, torba bütçe uygulamasıyla
daha geniş bir özerklik getirilebilir. Üniversitelerin,
kaynak yaratacak statüye ve hukuksal yapıya kavuşturulmasında
zaruret vardır. Döner sermaye sisteminin, çağdaş
bir sisteme kavuşturulması ve üniversite ihtiyaçlarının,
inşaatlarının ödeneklerinin karşılanmasında
kullanılması önem arz etmektedir. Bu manada,
Hükümetçe desteklenen ve Doğru Yol Partisiyle
Refah Partisi grup başkanvekilleri tarafından verilen,
Yükseköğretim Kanununun Bazı Maddelerinin
Değiştirilmesi ve Bu Kanuna Geçici Maddeler Eklenmesi
Hakkında Kanunda yer alan döner sermayelerle ilgili
hükmün değiştirilmesine ilişkin teklifi
ben, uygun ve faydalı görüyorum. En çok
sıkıntılı olan konulardan biri bu
şekilde giderilmiş olmaktadır. Yalnız,
özerklik konusu üzerinde konuşurken, mutlaka,
yine, Hükümet tarafından desteklenen bu kanun
teklifi üzerinde birkaç cümleyle durmadan geçemeyeceğim.

Yükseköğretim Kanununun 6 ncı maddesinde
yapılmak istenen değişiklik, ilk gelen şekliyle,
hükümete, üyelerin seçimi açısından
ağırlık veriyordu. Bu, oldukça tehlikeli
bir durum gösteriyordu; ama, Millî Eğitim Komisyonundan
geçen şu andaki son şekliyle dahi 15 kişiye
indirilmiş YÖK Yürütme Kurulunun 4 üyesi
Sayın Cumhurbaşkanı tarafından, 6 üyesi
Hükümet tarafından, 1 üyesi Genelkurmay
Başkanlığı tarafından, 4 üyesi
de Üniversitelerarası Kurul tarafından seçilecektir.
Benim, şahsen önerim, bu sayıların Millî
Eğitim Bakanlığının 4, Üniversitelerarası
Kurulun 6,  Cumhurbaşkanlığının
4 ve Genelkurmay Başkanlığının
1 şeklinde olmasıdır.

Üniversiteleriyle siyasî düşüncelerle
oynayan, üniversite sistemlerini değiştiren iktidarlar,
hiçbir zaman huzur bulamamışlardır.
YÖK, şimdiye kadar, bütün siyasî partiler
tarafından kaldırılması vaat edilen
bir kuruluş olmasına rağmen, bugüne kadar
hiç kimse tarafından kaldırılmaya
teşebbüs edilmemiştir; çünkü,
bütün tenkitlere rağmen, yararlı olan, ülkeye
hizmet eden bir kuruluştur; ama, eksikleri vardır,
hataları vardır, yanlışları
vardır. Müesseseler, müesseselerin başında
bulunan kişilerden farklıdırlar. Yöneticilerin,
şu veya bu şekilde, fikirlerine, düşüncelerine
katılmayabilirsiniz; ama, özerk bir kuruluşun
başındaki bir başkanı, görev süresi
dolmadan, kanunda değişiklik yaparak görevden almak
isterseniz, bu, YÖK'ü, üniversiteleri siyasî
vesayet altına almak demektir. Bugün, bu Hükümet
vardır, yarın başka hükümetler gelecektir.
Bu nedenle, müesseseleri düzenlerken, sistemler vazederken,
Parlamento hiçbir zaman tepki duygularıyla hareket
etmemelidir. Ne yazıktır ki, Türkiye'de kanunların,
anayasaların, çeşitli yasaların çıkarılmasında
hep ifratlarla tefritler arasında koşmuşuzdur.
1961 Anayasası, 1971 değişiklikleri, 1982 Anayasası,
2547 sayılı Kanun ve işte, şimdi getirilmek
istenen 2547 sayılı Kanundaki değişiklikler
bu tepkinin ifadesidir. Bu tepkilerden vazgeçelim. Objektif
olarak, akla dayalı, ülke çıkarlarını
önplanda tutan; geleceği, hakikaten gençliğimiz,
insanımız için daha mutlu, daha müreffeh
kılacak öneriler üzerinde konuşalım
ve bunları yasalaştırmak için gayret
sarf edelim.

Sayın Başkan, değerli milletvekilleri; Türkiye'de
vakıf üniversiteleri desteklenmelidir; ama, bu destek,
hiçbir zaman devlet üniversiteleri aleyhine olmamalıdır.


BAŞKAN - Sayın Cin, lütfen toparlayın.

(10/8, 16, 20) ESAS NUMARALI MECLİS ARAŞTIRMASI KOMİSYONU
BAŞKANI  HALİL CİN (Devamla) - Açıköğretim,
örgünöğretimde yaratılamayan kapasiteyi
telafi etmek amacıyla başvurulan bir yol olarak değil,
aynı zamanda, sürekli öğrenme ihtiyacında
bulunan ve teknolojinin gelişmesi sonucunda eğitimin
bütün halka yaygınlaştırılması
anlamına gelen bir  eğitim şekli olarak mütalaa
edilmeli ve açıköğretimi, ciddî bir
şekilde organize edip bütün vilayetlerimizde,
illerimizde açıköğretim danışmanlıkları
bulundurup, televizyonun, TRT'nin bir kanalının
sürekli olarak açıköğretime tahsis
edilmesi ve netice itibariyle de açıköğretimle
örgünöğretim arasında, mezunlar arasındaki
farkı...

(Mikrofon otomatik cihaz tarafından kapatıldı)

(10/8, 16, 20) ESAS NUMARALI MECLİS ARAŞTIRMASI KOMİSYONU
BAŞKANI  HALİL CİN (Devamla) - Tamamlıyorum
efendim.

BAŞKAN - Lütfen...

(10/8, 16, 20) ESAS NUMARALI MECLİS ARAŞTIRMASI KOMİSYONU
BAŞKANI  HALİL CİN (Devamla) - ...ortadan
kaldırarak açıköğretimi, çağdaş
ülkelerdeki uygulandığı şekilde Türkiye'de
uygulamakta zaruret görüyorum.

Bu duygu ve düşüncelerle hazırlamış
olduğumuz raporun Türk yükseköğretimine
faydalı olmasını temenni eder, hepinizi derin
saygılarla selamlıyorum efendim. ( ANAP, DYP ve
DSP sıralarından alkışlar)

BAŞKAN - Teşekkür ediyorum.

Sayın Bakan, buyurun efendim.

Sayın Bakan, süreniz 20 dakika.

MİLLÎ EĞİTİM BAKANI MEHMET SAĞLAM
(Kahramanmaraş) - Teşekkür ederim Sayın
Başkanım.

Sayın Başkan, sayın milletvekilleri; ilk önce,
yükseköğretimin sorunlarıyla ilgili komisyonda
görev alan Değerli Başkana ve milletvekili arkadaşlarımıza,
yükseköğretimin sorunlarıyla ilgili olarak
hazırladıkları bu rapordan dolayı
şükranlarımı sunuyorum. Ayrıca,
bugünkü müzakerelerde gruplar adına söz
alan arkadaşlarımızın, yükseköğretim
sorunlarıyla ilgili fikirlerini serdetmelerinden ve Değerli
Başkanın, tekrar, komisyon raporuyla ilgili bizlere
verdiği bilgiden dolayı da şükranlarımı
sunuyorum. 

Değerli milletvekilleri, yükseköğretim, dünyanın
her yerinde, her zaman tartışma konusu olmaktadır.
Tartışma konusu olmaktadır; çünkü,
bilimsel gelişmenin ve ilerlemenin sınırı
yoktur. Ne kadar kaliteli ve ne kadar arzu edilir düzeyde
bir yükseköğretim sistemi kursanız bile,
onun da daha iyisi vardır, iyinin de daha iyisi vardır;
çünkü, bilimsel gelişme, evrensel ölçüde,
hızla devam etmektedir. Dolayısıyla, yükseköğretim
sorunlarının ve eğitim ve öğretimle
ilgili konuların, ülkelerin sürekli gündemlerinde
olması, aslında iyi bir olaydır. Yükseköğretime
ve eğitime toplumun ilgisinin devam etmesinde de fayda vardır.


Şimdi, Türkiye'de, yükseköğretimle ilgili,
şöyle kısaca, hafızalarımızı
tazelersek, 1960'lara geldiğimizde, Türkiye'nin, sadece
5-6 üniversitesi vardır. 1981 yılında
Yükseköğretim Kanunu çıktığı
zaman, Türkiye'de üniversite sayısı 17
civarındadır ve yükseköğretimdeki
çağ nüfusunun sadece yüzde 5'ini eğitir
durumdayız. 1981'de Yükseköğretim Kanunu
yürürlüğe girdikten sonra, yükseköğretim
kurumlarının sayısındaki artışı,
ülke sathına yayılımı ve öğrenci
kapasitelerindeki artışı dikkate aldığınız
zaman, gerçekten, Yükseköğretim Kanunu, Türkiye'de,
üniversitelerin yurt sathına dağılımında,
kapasitelerinin artırımında ve giderek daha
fazla gencimize yükseköğretim şansı
sağlamada fevkalade başarılı olmuştur.


Neden başarılı olmuştur; 1992'ye gelindiğinde,
sadece 28 olan üniversite sayısı, 1992'den
sonra, 25 daha kurulmak suretiyle, 53'e ve vakıf üniversiteleriyle
bugün 61'e ulaşmıştır. Şimdi,
bunların sayı itibariyle artışlarını
şöyle veya böyle eleştirebilirsiniz; ama,
dünyanın hiçbir yerinde bir üniversite,
kurulmadan ya da kurulduğu anda bütün imkânlarıyla,
daha önce kurulmuş olanlara oranla veya onlar kadar
eğitim ve öğretim yapamaz. Bütün kurumların
gelişiminde olduğu gibi üniversitelerin de, kuruluş
aşamaları, gelişmeleri, olgunlaşmaları
ve giderek daha fazla, daha kaliteli öğretim ve eğitim
yapma şansına ulaşmaları söz konusudur.


Raporda da belirtildiği gibi, aşağı yukarı
yirmi yıl içerisinde Anadolu'da açılan
üniversitelerden -rapordaki örneklerde de görüldüğü
gibi- Samsun'da, Konya'da, Bursa'da, Çukurova'da, gerçekten,
çağdaş eğitim ve öğretim kalitesine
ulaşan üniversiteler oluşturulabilmiştir,
geliştirebilmiştir. Demek ki, bir yerden başlamak
zorundasınız. Şimdi, bu bir yerden başlamaya,
bir taraftan üniversitelerin Anadolu'nun önemli merkezlerine
yayılması ve yükseköğretimdeki öğrenci
sayısı açısından baktığınız
takdirde, gerçekten, son onbeş yılın
uygulaması bir başarıyı göstermektedir;
ama, bir taraftan üniversite sayısını
artırırken -yani, yükseköğretim kurumları
sayısını artırırken- genç
nüfusun yükseköğretim talebi karşısında
yükseköğretim kapasitesini artırırken
-yani, öğrenci sayılarını artırırken-
kaliteyi de gözden uzak tutmamak gerekir. Kalite neyle olur;
kalite, yeterli düzeyde öğretim üyesi yetiştirmek
ve yeterli düzeyde ders araç ve gereçlerinin,
fizikî imkânların sağlanmasıyla
olur. 

Kısaca, öğretim üyesi yetiştirmek ve
bir an önce, kampusların tamamlanması en önemli
sorun olarak karşımıza çıkmıştır;
ama, cumhuriyet hükümetleri, son onbeş yılda,
38 yeni kampustan 24'ünü tamamlayabilmiştir. Bugün,
inşa halinde 14 kampus vardır. Demek oluyor ki, 38
kampusun 24'ünü, cumhuriyet hükümetleri son
14 yıl içerisinde tamamlayarak, eğitim ve öğretime
açmıştır; bu, küçümsenecek
bir başarı değildir. Geriye kalan 14'ü ise,
bir an evvel tamamlanmalıdır, bunlar için
gerekli yatırım ödenekleri ayrılmalıdır.
Bu, doğrudur; ama, gelişim çizgisine baktığınız
zaman, bir taraftan üniversite sayısını
artırarak, diğer taraftan öğrenci kapasitesini
artırarak bir atılım yapmamıza rağmen,
öğretim üyesi sayısında aynı
oranda ve aynı paralelde gelişim sağlayamamışızdır.
İşte bunun için, bugün, Türkiye'de,
üniversitelerimizin en önemli sorunlarının
başında öğretim üyesi yetiştirilmesi
gelmektedir. Bu cümleden olarak, 1992 yılında
bir proje hazırlanmış, bugün 38 öğrenciye
1 öğretim üyesi düşen sistemi, bütün
dünyada olduğu gibi, hiç olmazsa 18-20 öğrenciye
bir öğretim üyesi hesabıyla, 2000 yılında
30 bin öğretim üyesine ihtiyaç olacağı
düşünülerek, bunların, hiç
olmazsa dörtte birinin, dışarıda, dünyanın
gelişmiş üniversitelerinde yetiştirilen
öğrencilerle karşılama projesi uygulamaya
konulmuştur ve bu, üç yıl başarıyla
uygulanmıştır. Raporda ileri sürüldüğü
gibi, şöyle veya böyle politik etkilerle bu öğrencilerin
dışarıya gönderilmesi söz konusu
bile değildir. Bunların sınavlarının
nasıl yapıldığı Yüksek Öğretim
Kurulunca konulan esaslara göre, Üniversitelerarası
Seçme ve Yerleştirme Merkezince yapılmıştır
ve bunların sınav evrakları da oradadır.
Bugüne kadar, başarısızlıklarını
gösteren ciddî bir araştırma da söz
konusu değildir. Demek ki, biz, bir taraftan, yükseköğretimde
öğretmen-öğrenci oranını düşürmeye
çalışırken, diğer taraftan da,
öğretim üyesi yetiştirme konusunda ciddî
adımlar atmaya muhtacız. İşte, bu proje,
eğer, önümüzdeki yılllarda, 2000 yılına
kadar devam ettiği takdirde -ki, devam edecektir- öğretim
üyesi yetiştirmede, içte ve dışta
gerekli düzenlemeler ve çalışmalar sürdüğü
müddetçe, Türk üniversite sisteminde genişlemenin,
kapasite yanı sıra, kalite de, giderek muhafaza
edilebilmiş olacaktır. 

Sayın Başkanım, değerli milletvekilleri;
raporda, büyük ölçüde, kampusların
tamamlanmasının gereği vurgulanmıştır.
Yine, araştırma raporunda, yirmi yıllık
süre içerisinde, fevkalade kaliteli eğitim ve
öğretim veren üniversitelerimizin yaratıldığı,
ortaya çıktığı kabul edilmiştir.
Yine, raporda, bazı tesislerin, özellikle, kamu kurum
ve kuruluşları tesislerinin üniversitelere devredilmesinde
yarar olduğu vurgulanmıştır. Yine, raporda,
1993, 1994 ve 1995 yıllarında emsali görülmemiş
ölçüde kapasite yaratıldığı,
üç yıl içerisinde, öğrenci
kapasitesinde yüzde 245 oranında genişleme olduğu
vurgulanmıştır. Bu anlamda, arkadaşlarımıza
şükranlarımı sunuyor ve raporlarındaki
bu fikirleri aynen paylaşıyorum; ama, diğer taraftan,
Üniversiteler Kanununun, üniversitelerin yurt sathına
dengeli dağılımını sağlayamadığı
vurgulanmaktadır; bu, yanlış bir sonuçtur.
Üniversiteler Kanununa kadar Türkiye'de üniversiteler
sadece Ankara, İstanbul ve İzmir'in prerogatifi
idi, ondan sonradır ki, ancak, yurt sathında 53
üniversite Anadolu'ya, Anadolu'nun çeşitli şehirlerine
yayılmıştır. Dolayısıyla,
Üniversiteler Kanununun, üniversitelerin yurt sathına
dengeli dağılımını sağlayamadığını
söylemek insafsızlıktır, en azından,
doğru değildir. 

İkinci olarak; yine raporda “Üniversiteler Kanunu,
üniversitelerde, yabancı dil sorununa çözüm
getirememiştir” denilmektedir. Kanunlar, yabancı
dil sorununa çözüm getirmez; yabancı dil
sorununa, yabancı dil öğretmekle çözüm
bulabilirsiniz.

Üçüncü olarak; yine raporda, özel statülü
üniversiteler savunulmaktadır. Bir taraftan, bu ülkede
fırsat eşitliğinden, kanun önünde eşitlikten
söz ediyoruz, diğer taraftan, özel statülü
üniversitelerden söz ediyoruz. Türkiye'de hep belirli
gruplar, çoğu zaman, kendi problemlerini çözerler,
tuzları kuru hale gelir, ondan sonra gerisi hak getire,
kim ne yaparsa yapsın. Özel statülü üniversiteler
diye bir şeyin Türkiye'de kabulü mümkün
değildir. Türkiye'deki bütün üniversiteler,
statü itibariyle, üniversite statüsünde olmalıdır;
ama, eksik olanları varsa, bunların eksikliklerini
tamamlamalıyız. Yoksa, belirli üniversitelere
özel statü vermenin hiç kimseye faydası
yoktur.

Şimdi, öğretim üyesi yetiştirmek üzere
dışarıya  gönderilen gençlerin
yüzde 35'inin  başarısızlığından
söz ediliyor. Böyle bir bilimsel araştırmayı
ben bilmiyorum. Neye dayanılarak bu yüzde 35 başarısızlık
ortaya konulmuştur, bilemem. Çok eski yıllarda
OECD'nin bir araştırması vardır, o
da bu oranda değildir. Öğretim üyesi yetiştirmek
üzere dışarıya gönderilen gençler
üzerinde ciddî bir araştırma yapılıp,
hangi başarısızlıkların olduğunu
ortaya koyan bir bilimsel araştırma yoktur. Dolayısıyla,
rapordaki bu yüzde 35 de indî bir rakamdan ileri gidememektedir.


Bir başka enteresan olay, raporda sağlık üniversitelerinden
söz edilmesidir. 

Değerli milletvekilleri, tıp üniversiteleri, ziraat
üniversiteleri, kolektif sistemin bir ürünüydü;
onlar da bunu bırakmışlardır. Dünyanın
hiçbir uygar ülkesinde “tıp üniversitesi,
ziraat üniversitesi” diye bir üniversite sistemi
yoktur. Kolektif sistem de bunu çoktan bırakmıştır;
bugün, Doğu Avrupa'da ve Sovyet Rusya'da da üniversitelerin
genel üniversiteler olarak organizasyonu vardır. İngiltere'de
teknik üniversiteler bile bırakılmıştır;
iki yıl önce, hepsi, teknoloji enstitüleri, üniversiteler
halinde yeniden organize edilmektedir. Dolayısıyla,
bütün branşların bir araya geldiği
üniversite modeli, uygar dünyanın modelidir.
“Sağlık üniversitleri” diye bir şey
önermek, doğrusunu isterseniz, çağla bağdaşmıyor.

Değerli milletvekilleri, peki, nedir üniversitedeki sorun?
Arkadaşlarımız yönetimle ilgili sorunları
tartışmış ve diyorlar ki: “Eğer,
rektörü, dekanı, bölüm başkanını
seçimle getirirseniz üniversitenin sorunları
çözülür.” 

Değerli milletvekilleri, 1980 yılına kadar,
daha doğrusu Yükseköğretim Kanununa kadar, ta
darülfünundan bu yana, bizim üniversitelerimizin
yönetim şekline bakarsanız, bölüm
başkanlarının, dekanların, rektörlerin,
doğrudan doğruya, seçimle geldiği bir sistem
vardı. Bu sistem bizi 1980'lerde nereye getirdi; bunu takdirinize
bırakıyorum. 

İşin doğrusu ve bilimsel olanı şudur:
Dünyada, bazı ülkelerin sistemlerinde, üniversitelerde
seçim olmaz; yani, rektörler, dekanlar, bilimdalı
başkanları, bölüm başkanları
seçimle gelmezler. Hangi sistem bu; İngiliz, Amerikan
üniversiteleri böyle. Kanada'dan Birleşik Amerika'ya,
Avustralya'dan İngiltere'ye, Yeni Zelanda'ya kadar bütün
ülkelerde, üniversitelerde hiç seçim yapılmaz.
Buralarda üniversiteler, arkadaşlarımızın
söylediği gibi mi, raporda ileri sürüldüğü
gibi mi bir bakalım: Avrupa'nın bazı ülkelerinde
ise, seçimler yapılır; bunlar da kollegiel
seçimlerdir; yani, bizde ve Yunanistan'da olduğu gibi,
sadece, bugün profesör olanın rektörlüğe
aday olduğu, bugün profesör olanın dekanlığa
aday olduğu ve herkesin oy kullandığı, tek
dereceli seçimle üniversite yönetimi. Bugün,
bu, Avrupa'da bile yoktur; sadece, Yunanistan'da vardır;
Yunanistan'ın hali pürmelali ise meydandadır.
Dolayısıyla, Avrupa sisteminde, belirli derecede
seçimle gelinen belirli derecedeki kadrolar ve makamlar
vardır; ama, dünyada, Kıta Avrupası
üniversiteleriyle İngiliz ve Amerikan üniversitelerini
mukayese ettiğiniz zaman, özerklik açısından
bile, OECD'nin yaptığı çalışmaya
göre, İngiliz ve Amerikan üniversitelerinin,
yani rektör ve dekanlarını seçimle getirmeyen
üniversitelerin, özerklik endeksinde, Kıta Avrupasına
oranla çok daha ileride olduğunu görürsünüz.
Yani, kısaca, “üniversitelerde seçim olursa,
her şey kurtulur, güllük gülistanlık
olur; seçim olmazsa, üniversiteler ilerlemez”
fikiri, bilimsel olarak yanlıştır. Dünyadaki
uygulamaya baktığınız zaman, ülkeler,
kendi yapılarına göre, seçim veya tayin
sisteminden birisini benimsemişlerdir; ama, ille bir mukayese
yapmak isterseniz, bütün dünya biliyor ki, İngiliz
ve Amerikan üniversiteleri, Kıta Avrupası üniversitelerinden
daha ileri düzeydedirler, hangi açıdan ele
alırsanız alınız. Şimdi, öyleyse,
biz, bir yönetim sistemini önerirken, ülkenin bugünkü
kabul ettiği sistemde, dekanların ve rektörlerin
göreve getirilmelerinin, bir nevi, seçim ve atama
arasında bir şekilde yürütüldüğünü
görüyorsunuz; ama, şunun veya bunun seçim
ya da tayinle olmasının, üniversite sorununu
çözeceğini söylemek, bilimsel gerçekle
bağdaşmamaktadır. 

Öğretim üyesi yetiştirme -biraz önce
söyledim- en önemli konudur. Yetiştirme de yetmez,
değerli arkadaşlarımızın raporda
da vurguladığı gibi, öğretim üyesini
tatmin edici, yani üniversitedeki maddî durumunu tatmin
edici bir sistemin oluşturulması da şarttır.
Öğretim üyesi meslektaşlarımızın
maddî sıkıntılarını biliyoruz
ve çok yakında da Bakanlar Kurulunca yapılan
çalışmaların sonuna doğru gelineceğini
ve öğretim üyesi arkadaşlarımızın
-öğretmenlerimizle beraber- durumlarının
düzeltileceğini ümit ediyorum.

Şimdi, bir de, üniversitelerde çok önemli
olan bilimsel araştırmalar meselesi vardır.
Üniversitelerde bilimsel araştırmalar, doğrudan
doğruya, bilimsel araştırmalara toplumun ayırdığı
kaynakla çok yakından ilgilidir. Her şeye
rağmen son beş yıla baktığınız
takdirde, Türkiye, dünya literatür sıralamasında
44 üncü sıradan 34 üncü sıraya
sıçramıştır. Bu, küçümsenecek
bir şey değildir; öğretim üyesi meslektaşlarımızın
büyük çabalarıyla ortaya konulmuştur.
Yeterli midir; hayır, değildir, daha da ileri gidilmesi
gerekir; ancak, şunu vurgulamam gerekiyor ki, doğrudan
doğruya, son yıllardaki bilimsel araştırmalardaki
başarı, ülkemizi 10 derece birden, 44'ten 34'e
sıçratabilmiştir. Araştırmayı
yapan arkadaşlarımıza şükranlarımızı
sunuyorum.

Öyleyse, yükseköğretimdeki sorun nedir? Bence,
en önemli sorunların başında öğretim
üyesi yetiştirme gelmektedir. 54 üncü Cumhuriyet
Hükümeti olarak bunu, mutlaka, önümüzdeki
yıldan itibaren, geçen yılki, yani, 1996'daki
eksikliği de tamamlayarak, en az 3 bin öğrenciyi
yurtdışına göndermek suretiyle, öğretim
üyesi yetiştirmenin aradaki farkını kapatacağız.
Proje, 2000 yılına kadar, en az 7-8 bini dünyanın
sayılı üniversitelerinde olmak üzere,
öğretim üyesi yetiştirmek için öğrenci
göndermeye devam edecektir. 

İkinci konu, üniversitelerde kaynak sorunudur. Değerli
milletvekilleri, gayri safî millî hâsıladan
üniversitelere ayrılan payı hangi açıdan
değerlendirirseniz değerlendirin, konsolide bütçeden
üniversitelere ayrılan payı hangi açıdan
değerlendirirseniz değerlendiriniz, buralarda rekor, yine,
1993, 1994, 1995 yıllarındadır. Yani, 1993,
1994 ve 1995 yıllarının cumhuriyet hükümetleri,
gerek gayri safî millî hâsıladan yükseköğretime
ayırdığı pay gerekse konsolide bütçeden
ayırdığı pay bakımından
en yüksek düzeyde olanlarıdır. Değerli
arkadaşlarımız raporda bunu da vurgulamışlardır;
kendilerine şükranlarımı sunuyorum. Özellikle,
 1993, 1994 ve 1995 yıllarındaki cumhuriyet hükümetleri,
yükseköğrenime en yüksek payı ayırmışlardır.


Değerli arkadaşlarım, kaynak sorununda -Sayın
Araştırma Komisyonu Başkanı da söyledi-
doğrudan doğruya üniversitelerimizin kendi yarattıkları
kaynakları kullanmalarında, kendilerine kolaylık
gösterilmesinde büyük yarar vardır... 

(Mikrofon otomatik cihaz tarafından kapatıldı)


BAŞKAN -Sayın Bakan, lütfen, 1 dakika
içerisinde toparlayınız. 

MİLLİ EĞİTİM BAKANI MEHMET SAĞLAM
(Devamla) - Bu arada, Yükseköğretim Kanunu üzerindeki
son düzenlemeyle ilgili bir iki şey söylemek istiyorum.


Yükseköğretimle ilgili yeni düzenleme 3 maddelik
bir kanun taslağıdır. Bu taslağın
2 nci ve 3 üncü maddeleri -arkadaşlarımızın
da burada belirlediği gibi- üniversitelerimizin, malî
bakımdan, bütün raporlarında ittifakla
istedikleri konulardır. Sadece bir maddesinde, yani, Yükseköğretim
Kanununun 6 ncı maddesinin düzenlenmesinde, son şekliyle
ortaya konan nokta şudur: Yüksek Öğretim Kurulu,
9 kişilik tam zamanlı yürütme kurulunun
15 kişiye çıkarması suretiyle yeniden
düzenlenmektedir. Bu yeni düzenlemede, Sayın
Cumhurbaşkanının 24 kişi arasından
atadığı 7 kişi 4 kişiye, yine, Üniversitelerarası
Kurulun 24 kişi arasından atadığı
7 kişi 4 kişiye ve bunlardan sonra, Genelkurmayın
atadığı 1 ve Hükümetin, 24 kişi
içerisinden atadığı kişilerin sayısı
da  9'dan 6'ya inmektedir. Kısaca, 15 kişilik kurulda
6'sı Hükümetin, 9'u da üniversitelerarası
kurul, Sayın Cumhurbaşkanı ve Genelkurmayın
atadığı kurul üyeleri olmaktadır.


Şimdi, hepinizin izanına ve değerlendirmesine
sunuyorum: 15 kişilik kurulda 6 kişiyle temsil edilen
Hükümet, nasıl oluyor da YÖK'ü Hükümetin
emri altına almaya çalışıyor?!.
  

Yüksek Öğretim Kurulunun,  şimdiye kadar,
başkanın atamasıyla ilgili hiçbir yetkisi
yokken, bugünkü düzenlemede Yüksek Öğretim
Kurulu kendi arasından 4 kişiyi seçecek, bu
4 kişinin 2 kişiye indirilmesi Hükümet tarafından
yapılacak, Sayın Cumhurbaşkanı da bunlardan
birisini atayacaktır. Bunun neresinde, Hükümetin
Yüksek Öğretim Kurulunu emri altına alma
vardır, bunun neresinde YÖK'ün özerk statüsüne
dokunma hakkı vardır. Bunu, Yüce Meclisin değerlendirmesine
sunuyorum; ama, bir kere daha, değerli arkadaşlarımıza
ve burada fikir ileri süren arkadaşlarımıza
şükranlarımı sunuyorum. Müspet olan
yerlerini, anlaştığımız yerlerini
mutlaka değerlendireceğiz ve eleştirilerden de ders
alacağız. 

Yüce Meclise saygılar sunarım. (DYP ve RP sıralarından
alkışlar)

BAŞKAN - Teşekkür ediyorum Sayın Bakan.


NECDET TEKİN (Kırklareli) - Sayın Başkan,
zabıtlara geçmesi açısından,
bu komisyonun kâtip üyesi olarak bir şeyi belirtmek
istiyorum: Bu komisyon raporunda “sağlık üniversitesi,
tarım üniversitesi” şeklinde bir ibare
yoktur. 

Teşekkür ediyorum. 

BAŞKAN - Teşekkür ediyorum Sayın Tekin.


Şimdi, şahsı adına, Sayın Hikmet
Sami Türk; buyurun efendim. 

Süreniz 10 dakikadır. 

HİKMET SAMİ TÜRK (Trabzon) - Sayın Başkan,
değerli milletvekilleri; yükseköğretim sorunlarıyla
ilgili üç önergenin birleştirilmesi sonucunda
kurulan Meclis araştırması komisyonunun raporunu
görüşüyoruz. 

Bu rapor, yükseköğretim sorunlarının
önemli bir bölümüne parmak basmış
ve çözümler göstermiştir. Bunların
hepsine katılmasak bile, raporun çok önemli
bir katkı olduğunu ifade etmek gerekir. Hükümetin
de, raporu, bu anlayış içerisinde değerlendireceğini
umuyorum; çünkü, bu rapor, bütün partilerden
milletvekili arkadaşlarımızın temsil
edildiği bir komisyonca, geniş araştırmalar
sonucunda hazırlanmıştır. 

Sayın milletvekilleri, 20 nci Yüzyıl sanayi
toplumundan bilgi toplumuna geçiş dönemi olmuştur.
Şimdi, 21 inci Yüzyılın eşiğinde,
bilgi çağının eşiğindeyiz.
21 inci yüzyıl, bilgi çağı olacaktır.
20 nci yüzyılda bilimsel gelişmeler, teknolojik
yenilikler öyle bir ivme kazanmıştır
ki, bu yüzyılda -hatta denebilir ki, son elli yılda-
üretilen yeni bilgi ve teknolojiler, geçmiş
bütün yüzyıllarda ortaya konulan bilgi ve
teknolojilerden daha fazladır. Bu ivmenin, 21 inci yüzyılda
daha da artacağını söylemek için
kâhin olmaya gerek yoktur. 

Günümüzde, bilgi, artık -eskiden, girişimci,
emek, sermaye ve doğal kaynaklar biçiminde ifade edilen
klasik üretim faktörlerinin yanında- yeni bir
unsur olarak belirtilmektedir. 

Bilgiyi ve teknolojiyi üreten ve öğreten kurumların
başında, üniversiteler ya da daha geniş
bir terimle yükseköğretim kurumları gelir.
Üniversiteler, fakülte, yüksekokul, enstitü,
araştırma ve uygulama merkezlerinden oluşan
kamu tüzelkişileridir; amaçları, bilimsel
araştırma ve inceleme yapmak, yeni bilgi ve teknolojiler
üretmek, yükseköğrenime dayalı meslek
adamı ve uzman yetiştirmek, hatta, insanlara, yaşam
boyu eğitim vermektir. Böylelikle üniversiteler,
bir ülkenin geleceğini hazırlayan kurumların
başında gelmektedir. Bu yönleriyle, üniversiteler,
toplumlar için birer Kutupyıldızı,
birer denizfeneri ya da toplumu aydınlatan birer projektördür.
Bu benzetmelerin hepsinde büyük bir gerçek payı
vardır. Bilgiyi rehber almayan toplumlar, karanlıktadır.
Atatürk, hayatta en gerçek yol gösterici olarak
bilimi göstermiştir. Çağdaş uygarlık
düzeyine, ancak bilimin gösterdiği yoldan ulaşılabilir.

Şimdi, bilimi üreten ve öğreten kurumlar olarak
üniversitelerimiz, kendilerinden bekleneni, acaba, layıkıyla
yerine getirebilecek durumda mıdır? Türkiye'de,
üniversitelerimizin, yükseköğretimin çok
çeşitli sorunları vardır. Araştırma
Komisyonumuzun raporunda, bunların önemli bir bölümüne
değinilmiştir. Ben, burada, sadece, çok temel
nitelikteki birkaç konuya değinmek istiyorum.

Üniversitelerin, işlevini tam olarak yapabilmesi için
en başta gereken şey bilimsel özgürlüktür,
bilimsel özerkliktir; ancak, bilimsel özerkliğin,
aynı zamanda, yönetsel özerklik ve gerekli olduğu
ölçüde, malî özerklikle de tamamlanması
zorunludur.

Anayasamızın 130 ve 131 inci maddeleri, bilimsel
özerkliği tanımakta; ancak, yönetsel özgürlüğü
sınırlı bir ölçüde benimsemektedir.
1981 yılında çıkarılan, 2547
sayılı Yüksek Öğretim Kanununun getirdiği
yönetim modeli, o kanunun yürürlüğe girdiği
andan itibaren, sürekli tartışma konusu olmuştur.
O kanunun öngördüğü, kurduğu Yükseköğretim
Kurulu, ileride, bütün hataları ve sevaplarıyla,
daha objektif bir biçimde değerlendirilecektir. Ancak,
burada, Türkiye'nin yapısına uygun olarak,
geçmişte denenen yöntemlerin içerisinde
en uygununun, üniversitelerin, kendi yöneticilerini
kendi aralarından seçtikleri demokratik yönetim
biçimi olduğunu söylemek gerekir. 

Sayın Başkan, Sayın Bakanımız
bazı karşılaştırmalar yaptılar;
bu karşılaştırmalar yanıltıcı
olabilir. Başka bazı ülkelerin kendi özel
koşulları içerisinde, üniversite yöneticileri,
atanmış kişiler olabilir, seçilmeden
görev başına gelen kimseler olabilir; ama, o
ülkelerin kendi özel koşulları içerisinde,
üniversitelerin özerkliği vardır; bu, tartışma
konusu değildir. Bir benzetme yapmak gerekirse, İngiltere,
İskandinav ülkeleri, Benelüks ülkeleri monarşiyle
yönetilir; ama, bu ülkeler, dünyanın en
demokratik ülkeleridir. Şimdi, bu ülkelerin, seçimle
işbaşına gelmeyen hanedan üyeleri tarafından
yönetilen ülkeler olduklarını dikkate
alarak, bizde de, böyle bir anlayışı
savunabilir miyiz... Birçok ülke, demokrasiyi, cumhuriyette
bulmuştur. Türkiye'de de, üniversiteler, en iyi
yönetim biçimini, öğretim üyelerinin,
kendi rektörlerini, dekanlarını, bölüm
başkanlarını, anabilim başkanlarını
kendilerinin seçtikleri yönetim biçiminde bulmuştur.


Üniversitelerimizin karşı karşıya
bulunduğu sorunların başında, bilim adamı
yetiştirmekteki darboğaz gelmektedir. Bugün, maalesef,
üniversite öğretim üyeliği, bilim adamlığı,
maddî ve manevî bakımlardan çekiciliğini
yitirmiştir. Bu konuda, 12 Eylül 1980 askerî
müdahalesinden sonraki gelişmeler ve 1981'de çıkarılan
Yükseköğretim Kanunu uygulamasıyla, üniversitelerimiz,
çok kan kaybetmiştir, çok değerli elemanlarını
kaybetmiştir ve akademik kalite, kolay kolay onarılamayacak
biçimde düşmüştür. 

Son yıllarda, ciddî bir eğitim planlaması
yapmaksızın, üniversite ve yüksek teknoloji
enstitülerinin sayısı hızla artmıştır.
Şüphesiz, nüfus artışına paralel
olarak yeni üniversiteler kurmak zorundayız; ancak,
bunları, birer tabela üniversitesi olarak değil,
öğretim üyeleri olan, öğrencileri olan
ve araç gereçlere sahip, çağdaş
öğretim, eğitim yapan kurumlar olarak kurabildiğimiz
takdirde bunun bir anlamı olacaktır. 

Üniversitelere ayrılan kaynakların yetersizliği,
raporda çok çarpıcı rakamlarla belirtilmiştir.
Türkiye'de, maalesef, yükseköğretim ödeneklerinin
gayri safî millî hâsıla içindeki
payı, 1996 ve 1997 yıllarında binde 8 oranındadır.

(Mikrofon otomatik cihaz tarafından kapatıldı.)

BAŞKAN -Sayın Türk, lütfen toparlayalım.

HİKMET SAMİ TÜRK (Devamla) - Tamamlıyorum
efendim.

Yükseköğretim Kanunu, hatta onun temelindeki Anayasanın
130 ve 131 nci maddeleri, üniversite özerkliğini
bütün unsurlarıyla gerçekleştirecek
biçimde değiştirilmelidir. Yüksek Öğretim
Kurulu, yükseköğretimde bir planlama ve eşgüdüm
organı durumuna getirilmelidir. Öğretim üyeliğini,
maddî ve manevî açılardan çekici
kılacak bir ortamın yaratılması kaçınılmazdır.
Üniversitelere, Türkiye'yi çağdaş uygarlık
düzeyine ulaştıracak, bilimsel ve teknolojik
atılımı yapabilecek ölçüde
yeterli kaynak verilmelidir. 

Bu anlayış içerisinde, Yüce Meclisi saygıyla
selamlıyorum. (DSP sıralarından alkışlar)

BAŞKAN - Teşekkür ediyorum Sayın Türk.

MİLLÎ EĞİTİM BAKANI MEHMET SAĞLAM
(Kahramanmaraş) - Sayın Başkan...

BAŞKAN - Buyurun Sayın Bakan.

MİLLÎ EĞİTİM BAKANI MEHMET SAĞLAM
(Kahramanmaraş) - Bir arkadaşımız “raporda
sağlık üniversiteleri diye bir şey yoktur”
dedi. 31 nci sayfada “Tıp fakülteleri, yeni sağlık
üniversiteleri biçiminde teşkilatlandırılabilirler.
Bu konu yükseköğretimin gündemine ivedilikle
girmelidir” diye aynen var. 

Zapta geçmesi bakımından arz ediyorum.

BAŞKAN - Teşekkür ediyorum Sayın Bakan.


Sayın milletvekilleri, yükseköğretimin sorunlarının
araştırılarak alınması gereken
tedbirlerin tespit edilmesi amacıyla kurulan (10/8, 16,
20) esas numaralı Meclis Araştırması
Komisyonu Raporu üzerindeki görüşmeler tamamlanmıştır.


2. - İstanbul Milletvekili Halit Dumankaya ve 16 arkadaşının,
Petrol Ofisi Genel Müdürlüğünde meydana
gelen yolsuzluk ve usulsüzlük iddialarını
araştırmak ve alınması gereken tedbirleri
belirlemek amacıyla Meclis araştırması
açılmasına ilişkin önergesi ve
(10/5) Esas Numaralı Meclis Araştırması
Komisyonu Raporu (S. Sayısı : 167) (1)

BAŞKAN - Şimdi, ikinci sırada yer alan, İstanbul
Milletvekili Halit Dumankaya ve 16 arkadaşının,
Petrol Ofisi Genel Müdürlüğünde meydana
gelen yolsuzluk ve usulsüzlük iddialarını
araştırmak ve alınması gereken tedbirleri
belirlemek amacıyla, Anayasanın 98 inci, İçtüzüğün
104 ve 105 inci maddeleri uyarınca, bir Meclis araştırması
açılmasına ilişkin önergesi üzerine
kurulan (10/5) esas numaralı Meclis Araştırması
Komisyonunun Raporu üzerindeki görüşmelere
başlıyoruz. 

Komisyon?.. Burada.

Hükümet?.. Burada.


(1) 167 sıra sayılı Basmayazı tutanağa
eklidir.

Sayın milletvekilleri, İçtüzüğümüze
göre, Meclis araştırması komisyonunun
raporu üzerindeki görüşmede ilk söz
hakkı, Meclis araştırma önergesi sahibine
aittir. Daha sonra, İçtüzüğümüzün
72 nci maddesine göre, siyasî parti grupları
adına birer üyeye, şahısları adına
iki üyeye söz verilecektir. Ayrıca, istemleri
halinde, Komisyon ve Hükümete de söz verilecek;
bu suretle, Meclis araştırması komisyonu raporu
üzerindeki görüşmeler tamamlanmış
olacaktır.

Konuşma süreleri, Komisyon, Hükümet ve siyasî
parti grupları için 20'şer dakika, önerge
sahipleri ve şahıslar için 10'ar dakikadır.


Komisyon raporu, 167 sıra sayısıyla bastırılıp
dağıtılmıştır.

Rapor üzerinde söz alan sayın milletvekillerinin
isimlerini okuyorum: Gruplar adına; Cumhuriyet Halk Partisi
Grubu adına Sayın Yahya Şimşek, Refah
Partisi Grubu adına Sayın Veysel Candan konuşacaklar.

Şimdi, önerge sahibi...

HASAN HÜSAMETTİN ÖZKAN (İstanbul) - Demokratik
Sol Parti Grubu adına Cevdet Selvi.

ZEKİ ÇAKAN (Bartın) - ANAP Grubu adına
Hatay Milletvekili Sayın Levent Mıstıkoğlu.

BAŞKAN - Demokratik Sol Parti Grubu adına Sayın
Cevdet Selvi, Anavatan Partisi Grubu adına Sayın
Levent Mıstıkoğlu konuşacaklar. Doğru
Yol Partisi herhalde daha sonra bildirecek...

Sayın Dumankaya, önerge sahibi olarak söz istiyorsunuz;
buyurun. 

Süreniz 10 dakikadır. 

HALİT DUMANKAYA (İstanbul) - Sayın Başkan,
sayın milletvekilleri, bizleri, televizyonlarının
başında izleyen aziz vatandaşlarım;
hepinizi saygıyla selamlıyorum; bu mübarek
kandil gecesinde hepinizin kandilini tebrik ediyorum. 

Anavatan Partisi Grubundaki arkadaşlarımla TURBAN'dan
sonra vermiş olduğumuz, Petrol Ofisindeki yolsuzluklarla
ilgili araştırma önergesi, şu anda görüşülmektedir.
TURBAN görüşülürken, buradan, eski bir
bakan ve şu anda genel başkan yardımcısı
olan bir kişi, bir milletvekili, bize dönerek aynen
şöyle diyordu -onun tabiriyle söylüyorum-
“bu Meclisin içine ettiniz, bunları buraya
getirerek Meclisi işgal ettiniz; bu Meclisi kapatırlar.”


Değerli arkadaşlarım, buradan, hem size hem Yüce
Milletimize seslenmek istiyorum: Biz, nasıl yolsuzlukların
üzerine gidiyorsak, bu Meclisin de bekçiliğini
öyle yaparız. Bu Meclisi hiç kimse kapatamaz.
(Alkışlar) Ancak, bu Meclis yara alır. Nasıl
yara alır; işte, sahtekârlığı,
sahte oy atarak... Milletvekili sahte oy atarsa, bu Meclis yara
alır, milletvekilleri yara alır. İşte,
milletvekillerinin, bu Meclis üzerine titremesinin nedeni
bu olmalıdır; çünkü, milletvekilleri,
yolsuzlukları ortadan kaldırmak için kanun
yapıyor; ama, bu milletvekili yolsuzluk yaparsa, o zaman
bu Meclisin itibarı sarsılır. Hepimizin görevi,
bu Meclisin itibarını korumaktır, kollamaktır.

Değerli arkadaşlarım, bu Meclise meşhur
TURBAN önergesini getirmiştik. Bütün belgeleriyle
getirdik. 150 dosyayı Meclis Başkanlığına
verdik ve iddia ettik, yolsuzlukları tespit ettik. Buraya
geldi, işte o karışık oylamayla. Ne
olacağı kamuoyunda önümüzdeki günlerde
belli olacaktır. Şimdi, Petrol Ofisini getirdik.

Bakınız, değerli arkadaşlarım,
biz, hasmane önerge vermiyoruz. Biz, verdiğimiz her önergenin
arkasındayız. Gönlümüz arzu ederdi
ki, Anavatan Partisi olarak, bu komisyon “evet, TURBAN'da
yolsuzluk var; ama, Petrol Ofisinde yoktur; işte, Petrol
Ofisi konusuyla bu Meclisi işgal ettiniz” dese. Hayır,
öyle demiyor; komisyon raporunda diyor ki “Petrol Ofisinde
de yolsuzluk var; çalıştık, dört
ay çalıştık; ama, bitiremedik. 92'yi
93'ü ancak bitirebildik; 94, 95, 96 duruyor” ve devamında
da diyor ki “bu Petrol Ofisinde kısıtlı
çalışmamızda ancak, 238 milyar liralık
yolsuzluk tespit ettik.”

Değerli arkadaşlarım, demek ki biz, bu Meclisi
işgal etmiyoruz. Anavatan Partisi, hasmana bir önerge
vermiyor. Bizim verdiğimiz önergeler, fakirin fukaranın
hakkını ortaya çıkarmak için
yapılan çalışmalardır. 

Değerli arkadaşlarım, bakınız,
gündemin 2 nci maddesindeki, özelleştirme uygulamalarıyla
ilgili yolsuzluklara ilişkin önerge bizimdir; gündemin
8 inci maddesindeki TRT ile ilgili yolsuzluklara ilişkin
önerge bizimdir; gündemin 26 ncı  maddesindeki
Gençlik ve Spor Genel Müdürlüğünde
yapıldığı iddia edilen yolsuzluklara
ilişkin önerge bizimdir; yine, gündemin 29 uncu
maddesindeki Ulaştırma Bakanlığındaki
yolsuzluklara ilişkin önerge bizimdir; yine, gündemin
34 üncü maddesindeki Tarım Kredi Kooperatiflerinde
yapıldığı iddia edilen yolsuzluk ve usulsüzlüklere
ilişkin önerge bizimdir; gündemin 69 uncu maddesindeki
et ithaliyle ilgili önerge bizimdir; yine, gündemin
71 inci maddesinde Marmarabank, Impexbank, TYT Bank'ın
batırılışlarıyla ilgili önerge
bizimdir; yine, 72 nci maddede Kazakistan'da bulunan Hoca Ahmed
Yesevî Türbesinde, o mukaddes türbede yapılan
yolsuzluklarla ilgili önergeyi biz vermişiz. Şimdi,
bu önergeleri verirken, muhalefete bakmadık, iktidar
olmaya da bakmadık; biz, olayların yolsuzluk penceresine
baktık. İster iktidar olalım, ister muhalefet
olalım, biz siyasî olarak vermedik bu önergeleri.
Şimdi, bakınız, değerli arkadaşlarım,
bu Mecliste, bunlar, bizim araştırma önergelerimiz;
halbuki, Refah Partili arkadaşlarım, örtülü
ödenek, TEDAŞ, TOFAŞ, mal varlığıyla
ilgili önergeleri, soruşturma önergesi olarak
verdiler. Soruşturma önergesi önemli bir önergedir;
yani, tetiği çekeceği şekle gelmiştir,
belgelerin elinde, hazır olarak gelmiştir. Bugün,
bunlarda, komisyonlarda 7'ye 8 aklama olursa, işte, burada,
Meclisin güvenirliliği kalmaz; muhalefetteyken söylem,
iktidardayken eylem birbirini tutmaz. Ha, bizim önergelerimiz
böyle değil değerli arkadaşlarım.

Şimdi, arkadaşlarım bu raporu hazırladılar.
Bu rapor, Petrol Ofisindeki yolsuzlukların çok küçük
bir bölümünü ortaya koyuyor; çünkü,
esas yolsuzlukların yapıldığı
seneleri, zaman darlığı nedeniyle, arkadaşlarım
inceleme fırsatını bulamadılar. Burada,
Tüzükte yaptığımız değişiklik,
gerçekten bu komisyon çalışmalarını
biraz zora itiyor. 

Bakınız değerli arkadaşlarım, Petrol
Ofisi şu anda zor durumdadır. Neden zor durumdadır?
Pazar payı, yaklaşık olarak, 1 milyon tondan
400 bin tona düşmüştür. Ne yapmış
Petrol Ofisi? Bakınız, İstanbul Belediyesinden
kiraladığı 8 tane istasyonu, İstanbul
Belediyesi ihaleye çıkarıyor, o da giriyor,
müdahale etmiyor; müdahale etse, 10 senelik mukavelesi
var. Değerli arkadaşlarım, mesela, Tophane'deki
senede 10 bin ton mal satıyor, Kabataş'taki 10 bin
ton, Kireçburnu'ndaki 3 500 ton, Baltalimanı'ndaki
10 bin ton, Florya'daki 7 500 ton, Üsküdar'daki 10 bin
ton, Harem'deki 7 500 ton, Kadıköy'deki de 10 bin
ton; yani, yaklaşık 70 bin ton mal satarken, Belediye
bunları ihaleye çıkarıyor; kendi de
ihaleye giriyor ve Petrol Ofisinin, bu 70 bin tondan kaybı,
17 milyon dolar. Elbette, bu Petrol Ofisi, iyi idare edilmiyor,
iyi yönetilmiyor.

Değerli arkadaşlarım, Petrol Ofisinin, otuz çeşit
satış usulü vardır; trilyon liraya varan
cirosu vardır. İşte, bu Hükümet
-DYP-CHP Koalisyonu- kurulunca, devlette bir tahribat başladı;
bütün memurların yerleri bir kalemde değiştirildi.
Petrol Ofisinin İstanbul bölgesi ki...

(Mikrofon otomatik cihaz tarafından kapatıldı)

BAŞKAN - Sayın Dumankaya, lütfen, 1 dakika içerisinde
toparlayınız.

HALİT DUMANKAYA (Devamla) - Şimdi, İstanbul
bölgesinde, lise mezunu bir kızcağız muhasebe
müdürü yapılıyor -onun finans şefi,
Adnan Barlak diye bir gözüaçık- Petrol
Ofisini milyarlarca lira dolandırıyor. Kime; bayilere.


Bakınız, burada -zaman çok kısa- hemen
şunu söylemek istiyorum: Bu önergeyi yenilememiz
lazım. Eğer, araştırma önergesi olarak
yenilemezseniz, biz, bunu, buraya, soruşturma önergesi
olarak getirmeye mecburuz. Onun için, bu önergeyi
öne alalım, araştırma önergesi olarak
getirelim; 1993'ün, 1994'ün, 1995'in, 1996'nın
hesaplarını da tetkik edelim. 

Değer Nakliyat vardı; kişi bana geldi “benim
suçum yok” dedi; raporda yok. Eğer, suçu
olmayan da varsa, onu kutluyorum. Bizim, illa suçlama niyetimiz
yok; ama, biz, fakirin fukaranın hakkını
yiyenin gırtlağına sarılacağız.
Benim, bütün Meclis üyesi arkadaşlarımdan,
milletvekili arkadaşlarımdan isteğim, bu önergeyi,
behemehal, araştırma önergesi olarak yenileyelim.
Eğer, araştırma önergesi olarak yenilenmezse,
gündemin son sırasına kalırsa, biz,
bunu, soruşturma önergesi olarak bu Meclise getireceğiz.

Yüce Heyetinize saygılar sunuyorum. (ANAP ve DSP sıralarından
alkışlar)

BAŞKAN - Teşekkür ediyorum Sayın Dumankaya.

Sayın milletvekilleri, şimdi, gruplar adına
konuşmalara geçeceğiz; ancak, daha önce,
bazı sayın milletvekillerinin, Başkanlığa
bir başvuruları var:

“Sürekli aydınlık için 1 dakika
karanlık” kampanyasına TBMM olarak destek vermek
üzere, saat tam 21.00'de 1 dakikayla uygulamaya katılmak
istemekteyiz. 

Bu isteğimizin kabulünü saygıyla arz ederiz.

 Rasim Zaimoğlu Mahmut Bozkurt Hilmi Develi

 Giresun Adıyaman Denizli

  Yüksel Aksu

  Bursa

Sayın milletvekilleri, bu uygulamaya kendi evimde ben de
katılıyorum; ama, şu an, burada, arkamda bir
Genel Kurul kararı olmaksızın, gönlüm
öyle istiyor diye, maalesef, böyle bir önergeyi
işleme koyamayız; ama, isteyen sayın milletvekilleri,
uygulamayı, gerekirse, gözlerini kapatarak, kendi
kendine yapabilir; ben öyle yapacağım. (Alkışlar)

CHP Grubu adına, Sayın Yahya Şimşek;
buyurun efendim. (CHP sıralarından alkışlar)

CHP GRUBU ADINA YAHYA ŞİMŞEK (Bursa) - Sayın
Başkan, sayın milletvekilleri; Petrol Ofisi araştırma
komisyonu raporuyla ilgili, Cumhuriyet Halk Partisi Grubunun görüşlerini
açıklamak için söz almış
bulunmaktayım. Sizleri, şahsım ve Cumhuriyet
Halk Partisi Grubu adına saygıyla selamlıyorum.

Konuyla ilgili görüşlerimizi sunmaya geçmeden
önce, 31.1.1997 günü, Refah Partili Sincan Belediye
Başkanı Bekir Yıldız'ın düzenlediği
Kudüs Gecesi toplantısında yaşanan olaylarla
ilgili düşüncelerimizi de, kısaca belirtmek
istiyorum.

SALİH KAPUSUZ (Kayseri) - Konuya... Konuya...

YAHYA ŞİMŞEK (Devamla) - Konuyla ilgisi var
Sayın Kapusuz; çünkü, ülkede yaşanan
yolsuzluk, usulsüzlük olayları, sırf bu
görüntüler için, görmezlikten geliniyor;
o nedenle bağlantısı var.

SALİH KAPUSUZ (Kayseri) - Gözlük takarsınız...

YAHYA ŞİMŞEK (Devamla) -Bize göre,
burada, gündem maddesi ne olursa olsun, ülkede yaşanan
sel gibi, deprem gibi felaketler nedeniyle kürsüde konuşan
hatip, nasıl bu konularla ilgili görüş
ve düşüncelerini açıklıyorsa,
Sincan felaketiyle de ilgili görüş ve düşüncelerimizi
açıklamanın çok doğal olduğunu
düşünüyorum. (CHP sıralarından
alkışlar)

Bize göre, Sincan toplantısında, üzerinde
durulması gereken 3 durum var:

1- İran Büyükelçisi içişlerimize
burnunu sokarak, Türkiye'ye yönelik şeriat çağrısı
yapmıştır. 

2- Bu toplantıda, Arafat yuhalanırken salonu terör
örgütü Hamas'ın fotoğrafları
süslemiştir. Böylece, bu toplantı, terörist
Hizbullah örgütünün gölgesi altında
yapılmıştır.

3- Sincan Belediye Başkanı Bekir Yıldız
“başörtüsü şeref sancağımızdır”
diyerek, başörtüsünün bir ideolojinin
amblemi olduğunu açıkça haykırmıştır.


Sayın Başkan, değerli üyeler; benim saatim
şu anda tam 21.00. (RP sıralarından “senin
saatin yanlış” sesleri) Ben, konuşma hakkımdan
1 dakika fedakârlık yaparak, bu eyleme katılıyor
ve susuyorum. (CHP, ANAP, DSP ve Bağımsızlar
sıralarından “Bravo” sesleri, alkışlar;
RP sıralarından gürültüler)

SALİH KAPUSUZ (Kayseri) - Sayın Başkan...
Sayın Başkan...Sayın Başkan, bu Parlamentoda,
böyle bir uygulama yok. Teamüle uymayan şeylere
fırsat vermeyiniz... 

YAHYA ŞİMŞEK (Devamla) - Sayın Başkan,
değerli milletvekilleri; Sincan toplantısındaki
olayların amacı bellidir... 

SALİH KAPUSUZ (Kayseri) - İstirham ediyoruz efendim...
Lütfen!... 

BAŞKAN - Sayın Kapusuz...

Sayın Şimşek, bir dakika!.. 

SALİH KAPUSUZ (Kayseri) - Sayın Başkan...

BAŞKAN - Sayın Kapusuz... 

SALİH KAPUSUZ (Kayseri) - Sayın Başkan, böyle
bir uygulama yok. Böyle bir uygulamaya fırsat vermek
size yakışmıyor, müdahale etmeniz lazım.


HALİL ÇALIK (Kocaeli) - Niye korkuyorsunuz?!. (RP
sıralarından gürültüler)

SALİH KAPUSUZ (Kayseri) - Hiç kimseden korkmuyoruz...

ALİ OĞUZ (İstanbul) - Neden korkacağız!...
Sizden mi korkacağız!..

BAŞKAN - Bir dakika, sayın milletvekilleri!... 

Sayın Kapusuz!...

SALİH KAPUSUZ (Kayseri) - Evet, Sayın Başkan...


BAŞKAN - Lütfen bağırmayın!... 

SALİH KAPUSUZ (Kayseri) - Buyurun efendim!... 

BAŞKAN - Lütfen bağırmayın!.. 

SALİH KAPUSUZ (Kayseri) - Duymuyorsunuz efendim... 

BAŞKAN - Lütfen bağırmayın!... Bir
grup başkanvekili olarak müdahalenizi, sunî sinir
gösterileriyle değil kendi yaklaşımınızla
söyleyin... 

SALİH KAPUSUZ (Kayseri) - Hayır efendim... Tabiî
haliyle söylüyorum...

BAŞKAN - Ben, sayın hatibi, zorla konuşturma
iradesine sahip değilim...(ANAP, DSP CHP ve sıralarından
alkışlar) 

SALİH KAPUSUZ (Kayseri) - Ama, müdahale edebilirsiniz...
 

BAŞKAN - Böyle bir iradeyi, kimse, sayın hatibin
üzerine geçiremez...Lütfen!...

SALİH KAPUSUZ (Kayseri) - Sayın Başkan, siz
elbette konuşturamazsınız; ama, ikaz etmek
gibi bir göreviniz var; ona davet ettim. 

BAŞKAN - Sayın Kapusuz, sayın milletvekilleri
de alkışlarıyla katıldılar;
herhalde “alkışınızı kesin”
demek de, benim üstüme ya da sizin üstünüze
vazife değildir. (ANAP, DSP ve CHP sıralarından
alkışlar) 

Buyurun Sayın Şimşek. 

SALİH KAPUSUZ (Kayseri) - İkaz etmek sizin vazifenizdir!...
O kürsüde boşuna oturmuyorsunuz. 

Böyle bir uygulama yok!.. Olmamıştır...


BAŞKAN - Sayın Kapusuz, sizin de, bugüne kadar
bu şekilde bir müdahaleniz olmamıştır.


SALİH KAPUSUZ (Kayseri) - Evet efendim, olmamıştır...


BAŞKAN - Bu Mecliste, bazı olayları, birbirimize
hoşgörüyle, anlayışla götürebileceğiz.
Sizin şu an bu müdahalenizi, bir güzel ortama
tahammülsüzlük olarak, ben, üstüme almıyorum.
(RP sıralarından gürültüler) 

SALİH KAPUSUZ (Kayseri) - Hayır efendim!..

BAŞKAN - Buyurun Sayın Şimşek. 

YAHYA ŞİMŞEK (Devamla) - Sayın Başkan,
değerli milletvekilleri; 1 dakikalık susmam, elbette
ki, konuşma süremden düşülecektir;
ama, Sayın Kapusuz'un müdahalesiyle geçen süreyi,
inanıyorum ki, konuşma süreme ekleyeceksiniz.

BAŞKAN - Sayın Şimşek, o sırada
saati durdurdum; ama, sustuğunuz zaman saat çalışıyordu.

YAHYA ŞİMŞEK (Devamla) - Tamam Sayın
Başkanım, teşekkür ediyorum.

Sayın Başkan, değerli milletvekilleri; Sincan
toplantısının amacı belli...

FİKRET KARABEKMEZ (Malatya) - Sayın Başkan...

BAŞKAN - Bir dakika, Sayın Şimşek...

Sayın milletvekilim ne diyorsunuz, söyler misiniz?
(RP sıralarından gürültüler)

FİKRET KARABEKMEZ (Malatya) - Sayın Başkan,
Mecliste...

BAŞKAN - Sayın milletvekilim, anlayamıyorum
sözlerinizi...

İSMAİL YILMAZ (İzmir) - Sayın Başkan,
Sincan'ı konuşmuyoruz. Lütfen, hatibi konuya
davet edin, rica ediyorum.

BAŞKAN - Susarsanız... Eğer, siz izin verirseniz,
hatibin ne konuştuğunu da algılama fırsatını
bulabiliriz.

Sayın Şimşek buyurun.

SALİH KAPUSUZ (Kayseri) - 7 dakika oldu...

YAHYA ŞİMŞEK (Devamla) - Sayın Başkan,
sayın milletvekilleri; başlangıçta
belirttim, nasıl ki ülkede sel felaketi yaşanıyorsa,
nasıl ki ülkede deprem felaketi yaşanıyorsa,
o günkü gündemdeki konu ne olursa olsun, kürsüdeki
hatip bu felaketlerle ilgili görüşlerini nasıl
dile getiriyorsa, ben de Sincan felaketini bu anlayış
içerisinde dile getiriyorum. (CHP sıralarından
alkışlar)

BAŞKAN - Sayın Şimşek, aşağı
yukarı konuşmanızın yarısına
geldiniz; lütfen... Bu konuda biraz önce Sayın
Refah Partisi Grup Başkanvekilini nasıl ikaz ettiysem,
sizi de ikaz etmek durumundayım; lütfen, siz de konuyu
artık bağlayın.

YAHYA ŞİMŞEK (Devamla) - Sayın Başkan,
birkaç cümleyle bu konudaki düşüncelerimi
tamamlıyorum. 

Bu toplantının amacı belli, yapılan
toplantı bir şeriat provasıdır, iç
ve dış güçlerin laik cumhuriyete, Atatürk
ilke ve devrimlerine de saldırısıdır.
Bütün bu ibret verici olayları kınıyoruz
ve bir kez daha haykırıyoruz; Türkiye, şeyhler,
şıhlar, meczuplar ve tarikatlar ülkesi olmayacaktır.
(CHP sıralarından alkışlar)

BAŞKAN - Sayın Şimşek, artık,
 lütfen konuya gelin. 

YAHYA ŞİMŞEK (Devamla) - Sayın Başkan,
sayın milletvekilleri; geçen yıl Petrol Ofisi
Genel Müdürlüğünde meydana gelen yolsuzluk
ve usulsüzlük iddialarını araştırmak
ve alınması gereken tedbirleri belirlemek amacıyla
(RP sıralarından “Bravo” sesleri, alkışlar[!])
İstanbul Milletvekili Sayın Halit Dumankaya ve 16
arkadaşının Meclis araştırması
önergesi gündeme geldiğinde, yine, Cumhuriyet Halk
Partisi Grubu adına sözcü bendim. O günkü
konuşmamın son bölümünde şunları
söylemiştim: (RP sıralarından “Aynı
plak” sesleri) “Türkiye, uzun süredir temiz
toplum arayışları içindedir. Bu doğrultuda
ülkenin her yerinden temiz topluma giden yolların
açılması konusunda demokratik talepler yükselmektedir.
Şimdi bize düşen görev, toplumun her kesiminde
var olan ve kurumlaşan vurgun, soygun ve mafya düzenini
ortadan kaldıracak girişimlerden geri durmamak, bu
yolda her türlü yasal ve idarî yapılanmanın
gereğini yerine getirmektir. 20 nci Dönem milletvekilleri
böylesi bir onuru paylaşmalıdır.”

Aradan geçen bir yıl içerisinde yaşadığımız
olaylarla ortaya çıktığı gibi,
kirlenen, toplum değil; kirlenen, siyaset ve siyasetçi...
Kirlenmenin tarihi belki eski; ancak, son onbeş onaltı
yıldan günümüze bir değerlendirme yaptığımızda
görülmektedir ki, bu süreç içerisinde
ülkemizde acımasız bir soygun, akıl
almaz bir yağma, olağanüstü bir talan, giderek
artan ahlakî bir çöküntü, ardında
binlerce, onbinlerce yaralı bırakan kanlı
bir terör hüküm sürmektedir. 

CAFER GÜNEŞ (Kırşehir) - Hep zamanınızda
olmuştur.

YAHYA ŞİMŞEK (Devamla) - Yolsuzluk, savurganlık,
yağma ve rüşvet, köşe dönme ideolojisinin
temel dayanakları olarak yüzlerce yıllık
toplumsal değerlerimizi altüst etmektedir. Bütün
bu süreç içinde, yönetime gelenler, bu
sorunları doğru tahlil etmek, çözüm
üretmek, hafifletmek yerine, akıl almaz bir ilkesizlik
ve tutarsızlık içinde daha da ağırlaştırmakta,
giderek kronikleştirmektedirler.

Günümüzdeki durumu ise basın kısaca
şöyle özetliyor: Devleti çeteler sarmış;
güvenlik güçlerine sızan ideolojik kılıflı
suç örgütleri inanılmaz cinayetler işlemekte;
manevî boşlukta sallanan yüzbinlerce insanımız,
sahte tarikat şeyhlerinin her türlü istismarına
açık; hapishaneler kaynıyor; halkın
her türlü protesto gösterisi vahşi dayaklarla
bastırılmakta; rüşvet ve yolsuzluk bataklığında
çırpınan politikacılar siyasî
hesaplarla kurulan komisyonlarda aklanıyorlar. 

Sayın Başkan, değerli milletvekilleri; işte,
Petrol Ofisi Araştırma komisyonu bu ortamda önem
kazanıyor. Komisyon, ciddî ve titiz bir çalışmayla,
falanca, filanca suçlu veya suçsuz gibi bir önyargı
taşımadan oluşturduğu bu raporu Yüce
Meclise sunuyor. Komisyon, hiçbir etki altında kalmadan,
sadece vicdanî kanaatini rapora yansıtmıştır.
Bu nedenle, vicdan huzuru içindeyim ben de komisyonun bir
üyesi olarak. Bu raporun hazırlanmasında emeği
geçen herkese de teşekkür ediyorum. 

Sayın Başkan, değerli milletvekilleri; elbette
ki, Petrol Ofisiyle ilgili oluşturulan komisyonun çok
titiz çalışması ve böylesine bir
raporu ortaya koyması, ülkede yaşanılan
sorunları çözmeye yeterli değil; çünkü,
raporda da açıkça belirtildiği gibi,
bize tanınan süre içerisinde, ancak 1992 yılına
ait yolsuzluklar tespit edildi; zaman yetersizliğinden, diğer
yıllara ait yolsuzluklar, ne yazık ki tespit edilemedi.
Ancak, ülkedeki diğer yaşanılan olaylarla
ilgili gelişmeler ortadayken, rapor, bu saydığımız
yılları da kapsar şekilde olsaydı,
yine, sağlıklı çözüm bulunabilmesi
salt bu raporla olanaksızdı. 

Ülkede gelişen olaylara bakalım; çok
yakın bir geçmişte tarih düştüğümüz
olayların altında neler var: 3 Kasım 1996,
Mercedesin kamyona bindirdiği tarih; yani, görünüşte
bir trafik kazası; ama, kazanın olduğu gün
“devlet içinde devlet, bütün işleri
çeteye devret” mantığının
kamyona çarptığı gün. 

28.12.1996 tarihi ise, Müslüm Gündüz baskınının
yapıldığı tarih; ama, gerçekte,
bu tarih “kur bir tarikat, gelirin artsın kat kat”
mantığının gün ışığına
çıktığı tarih. Bakın, her
iki olayın altında da yatan, köşe dönmecilik,
vurgunculuk, yolsuzluk... 

Bu çirkin ilişkiler, bu çürümüşlük,
bu kokuşmuşluk ortadayken, biz, hâlâ,
14 yaşındaki çocukları eli silahlı
çete diye topluma gösteriyoruz, her gün sayıları
artan faili meçhul cinayetleri, neredeyse alkışlıyoruz
ve eli kanlı katilleri vatan kahramanı ilan ediyoruz;
ama, toplum yutmuyor, toplum gerçekleri görüyor,
ülkenin bu hale gelmesinden politikacıların
sorumlu olduğunu biliyor ve bunu haykırıyor.


Bakın, Uğur Mumcu'yu anma töreninde, yüzbinlerden,
milyonlardan yükselen ve basına yansıyan sesler
-hepimizin düşünmesi gerekiyor- şunlar:
“Uğur burada, katiller nerede”; “Çeteler
Mecliste”; “Çeteleri Çiller koruyor”;
“Şeriata geçit yok”; “Hesap sorulsun.”


Dünyanın her yanında, mafya, çete, polisin,
milletvekillerinin, savcıların, iş dünyasının,
hükümetin içinde yandaşlar bulup örgütlenmek
zorundadırlar. Siyasal iktidarın yapısına
işlemeyen mafya yaşayamaz. Yine, gazetelerde, bu konu,
yani, bizdeki durum çok net ifade edilmiş: “Eski
ülkücüler, kurtlar, korucu düzeniyle bütünleştiler;
özel timlerle al takke ver külah oldular; terör
bataklığında istediklerini yaptılar;
ne Amerika'da böyle olanaklar vardı ne İtalya'da,
hatta, ne de Kolombiya'da. Türkiye'de mafyalaşan eski
kurtlar, üstelik, vatanseverlik madalyasını
da göğüslerine takıyorlar.” 

Bakın, gelişmelerden sonra, basın, yine, nasıl
bir sonuç çıkarıyor: “İnsanlara
can güvenliği sağlayamamış bir düzene
hukuk devleti denilemez. İnsanların faili meçhul
cinayetlere kurban gittiği bir düzene demokrasi denilemez.
Yolsuzlukların devlet yetkililerini sardığı
bir düzene de Anayasa düzeni denilemez.”

Durum bu kadar açık ve ortadayken, ne yapılması
gerekir? Yapılması gerekenler belli; bizler, bu
vurguncu, bu soyguncu düzeni, yani, uzunca yıllardan
beri devam eden, hatta, yol gösteren “bir koy üç
al, köşeyi dön” ideolojisini ya yaşama
geçireceğiz ya herkese bu fırsatı vereceğiz.
Onun için de, belki, bunun altyapısını
oluşturmak zorunda kalacağız. Nedir o altyapı?
O altyapı, ta, okullarda başlayacak, okullarda bunun
temelini atacağız; yani, mühendislik fakültelerinde
köprü kurma yerine, çete kurmanın, tıp
fakültelerinde, sadece muayene ederken değil, köşeyi
dönerken de soymanın; eczacılık fakültelerinde
ilacı, ağrıyı dindirmek için değil,
cüzdanı indirmek için kullanmanın; sosyal
bilimlerde, mafyayı, sivil toplum kuruluşu olarak
topluma kazandırmanın öğretilmesini yapmamız
gerekecek. Veya buna gülüyorsanız -elbette ki
gülünür- ciddiye almıyorsanız, o
zaman ciddî kararlar vermek zorundayız; yani, Türkiye'yi
demokratik hukuk devleti yapmak zorundayız. Türkiye'nin
demokratik hukuk devleti olabilmesinin yolu da, hukuk devletinin
vazgeçilmez unsuru olan yargıyı bağımsız
hale getirmek zorundayız.

METİN PERLİ (Kütahya) - Şüpheniz
mi var?!

YAHYA ŞİMŞEK (Devamla) - Sayın Başkan,
değerli arkadaşlar; Meclise geliyoruz, bir gündem
belirlenmiş; ama, hergün, Danışma Kurulu
kararlarıyla veya Hükümet tezkereleriyle gündem
değişiyor, başka başka yasa tasarı
ve teklifleri, görüşülmekte olanların
önüne geçiveriyor. Peki, Türkiye'nin, yargı
bağımsızlığına bu kadar acil
ihtiyacı olduğu halde, Türkiye'nin demokratikleşmeye
bu kadar acil ihtiyacı olduğu halde...

(Mikrofon otomatik cihaz tarafından kapatıldı)

BAŞKAN - Sayın Şimşek, lütfen toparlayınız.


YAHYA ŞİMŞEK (Devamla) - Toparlıyorum
Sayın Başkan.

...neden bunlar, yine böyle Danışma Kurulu kararlarıyla
yine hükümet tezkereleriyle acil olarak gündeme
getirilmiyor?! Hodri meydan; getirin bunları gündeme,
destek verelim ve siyaseti çirkinleşmekten ve çamurlaşmaktan
kurtaralım.

Yüce Meclise saygılar sunuyorum. (CHP ve DSP sıralarından
alkışlar)

ALİ OĞUZ (İstanbul) - Ne güzel tarif ettiniz;
şiir gibi!..

BAŞKAN - Teşekkür ediyorum Sayın Şimşek.

Refah Partisi Grubu adına, Sayın Veysel Candan,
buyurun efendim. (RP sıralarından alkışlar)

Sayın Candan, süreniz 20 dakikadır.

RP GRUBU ADINA VEYSEL CANDAN (Konya) - Sayın Başkan,
değerli milletvekilleri; Petrol Ofisi Genel Müdürlüğü
ile ilgili olarak kurulan araştırma komisyonunun
raporu üzerinde Refah Partisi Grubu adına söz
almış bulunuyorum; Partim ve şahsım
adına Yüce Heyetinizi saygıyla selamlıyorum.

Gönül öyle arzu ederdi ki, buraya gelen arkadaşlarımız,
komisyon çalışmalarıyla ilgili bilgi
versin; Genel Kurulu, Petrol Ofisinde yapılan uygulamalarla
ilgili olarak bilgilendirsin; ama, maalesef, burada, şov
yapmak, olmayanları olmuş gibi göstermek, hatta
bir derece ileri giderek ifade edeyim, -inanmıyorum ki-
Atatürkçülük ve laiklikten bahsetmek ve
Petrol Ofisiyle hiç ilgisi olmayan konuları gündeme
getirmek suretiyle, maalesef, son günlerde, Türkiye'nin
siyasî gündemi de saptırılmaktadır.


Sizleri şu kadar uyarmak istiyorum ki, bu tür konuları
lütfen fazla kaşımayın; gündemi
ve konuşmak istediğiniz konuları, bu Meclisin
mehabetine ve kalitesine yakışır, usulüne
uygun, üsluba yakışır şekilde ifade
edin.

CELAL TOPKAN (Adıyaman) - Rahatsız mı ettik...

VEYSEL CANDAN (Devamla) - Sayın Dumankaya ifade ettiler:
“Hasmane önerge vermiyoruz.” Ben bakıyorum
-KİT Komisyonu üyesiyim- 1980'li yıllara kadar
KİT'ler kâr ediyor; ihtilalle birlikte duraklama
dönemine giriyor; 1983'te özelleştirme çıktıktan
sonra da zarar etmeye başlıyor... Yolsuzluklara bakıyoruz;
1983'ten 1991'e kadar; 1991'den 1995'e kadar da hızla artıyor.
Şimdi, arkadaşım, gelmiş, burada aynen
diyor ki: “Hasmane önerge vermiyoruz.” Aslında,
bu Meclis daha önce yapılanları temizlemeye
çalışıyor. Niye buna bakmıyoruz
da, buraya geliyor, laiklik edebiyatı yapıyorsunuz;
Sincan'da birisi bir toplantı yapıyor, onu tenkit
ediyorsunuz ve gidiyorsunuz, orada meydanları doldurup
olaylar çıkarıyorsunuz? Bu memlekete hiç
yakışıyor mu? (RP sıralarından
alkışlar, DSP ve CHP sıralarından gürültüler)


Bakın, ben size şunu söyleyeyim; ben inanmıyorum,
siz Atatürkçü değilsiniz, siz laik de değilsiniz...
Hayır, değilsiniz. (RP sıralarından alkışlar)

CELAL TOPKAN (Adıyaman) - Atatürk'ün adını
ağzına alma...

VEYSEL CANDAN (Devamla) - Eğer hakikaten olmuş olsaydınız,
şuraya çıkar, Atatürk'ün bu memleketi
kurtarmasıyla ilgili bir iki cümle ederdiniz, davanızı
anlatır, birkaç kişiyi Atatürkçü
yapardınız, birkaç kişiye laikliği
anlatırdınız. Sizin burada yaptığınız
şov. Bakın -komisyonda ben de bulundum- konuşmacı
arkadaşım, komisyonun Petrol Ofisiyle ilgili yaptığı
çalışmadan bir tane bilgi verdi mi; yok. Bu
Genel Kurul nereden bilgilenecek?! Bırakın şov
yapmayı, gerçeklere dönelim. (RP sıralarından
alkışlar) İkide bir, şeriat kelimesini
istismar ediyorsunuz.

İRFAN GÜRPINAR (Kırklareli) - Sen ne yapıyorsun
şimdi?..

VEYSEL CANDAN (Devamla) - İstismar ediyorsunuz... Şeriat
eşittir İslam demektir; yanlış anlıyorsunuz...
(RP sıralarından alkışlar)

CELAL TOPKAN (Adıyaman) - Bağımsız yargı
organı var; sen üzülme...

VEYSEL CANDAN (Devamla) - Yanlış anlıyorsunuz...
Camie “simge” diyorsunuz...

CELAL TOPKAN (Adıyaman) - Niye görevden aldınız?!

VEYSEL CANDAN (Devamla) - Başörtüsüne “simge”
diyorsunuz. Peki, her şey simgeyse, bu millet camiini yapmayacak
mı, başını örtmeyecek mi siz böyle
dediniz diye... Halkla rağmen siz ne oluyorsunuz ki...

İRFAN GÜRPINAR (Kırklareli) - Senin iktidarın
görevden aldı.

CELAL TOPKAN (Adıyaman) - Konuyla alakası ne?!

NİHAT MATKAP (Hatay) - Sayın Başkan, arkadaşı
uyarın lütfen...

VEYSEL CANDAN (Devamla) - Muhterem arkadaşlar, ben, konunun
esasına gelmek istiyorum.

Bakınız, şimdi, araştırma önergesi,
30.11.1995 tarihinde Halit Dumankaya ve arkadaşları
tarafından veriliyor. İki ay içerisinde Komisyon
kuruluyor ve çalışmaya başlıyor;
çalışma, dört ay devam ediyor. 

Muhterem arkadaşlar, bakınız, sizlere teknik
bilgi arz ediyorum: Komisyon, dört ayda -önerge sahibi
dahil- üst düzey 21 kişinin ifadesini alıyor.
Bakınız, bunlar; Genel Müdür, Teftiş
Kurulu Başkanı, bazı müfettişler,
İstanbul Bölge Müdürü, personeli, Genel
Müdürlük Hukuk, Muhasebe, Finansman Daire Başkanları
gibi üst düzey 21 kişinin ifadesi alınıyor.
Olaylara kimler karışıyor; İstanbul
Bölge Müdürlüğü görevlileri,
başmüfettişler, bir banka şubesi ve bazı
Petrol Ofisi bayileri olaya karışıyor. 

Araştırma Komisyonu masaya oturduğu zaman, anlatıldığı
gibi, hiçbir şey yapılmamış değil;
Sayın Genel Müdür 53 olur vererek meseleyi incelemeye
alıyor. Zaten Sayın Dumankaya da, bu incelemelerden,
konu basına intikal ettikten sonra buraya gelip araştırma
önergesi veriyor. Olay, 1992-1994 yılları arasında
cereyan ediyor. Şu anda, 12 kişi hakkında Cumhuriyet
Savcılığına suç duyurusunda bulunulmuş
ve davalarına Bakırköy 3 üncü Ağır
Ceza Mahkemesinde devam edilmektedir.

Ayrıca, aylıktan kesme, sözleşme feshi,
göreve son verme, kınama, görev değişikliği
gibi idarî cezalar verilmiş; bayiler için,
icra iflas davası, ayrıca Çek Kanununa muhalefetten
dava açılmış; personelin zimmetinde
bulunan 24 milyar lira için, tazminatlarından kesme
yapılmış; ayrıca, bayilerle mutabakat
zaptıyla alacak resmîleştirilmiş, tahsilat
hızlandırılmıştır. 

Özetle, Komisyon araştırmaya başlamadan
önce Genel Müdürlük bütün görevlerini
yapmış ve bu çalışmalarla ilgili
olarak da, Başbakanlık Denetlemeye bilgi vermiş;
ayrıca, özelleştirme kapsamında olan
KİT'ler, özel müşavirlik firmaları
tarafından da denetlenmiş ve hiçbir yolsuzluk
iddiası ortaya atılmamış maalesef.
Bu sırada Komisyon kurulmuş. Şu anda Komisyonun
yaptığı ne biliyor musunuz: 14 kişi savcılığa
sevk edilmiş, ilave olarak ancak 3 kişi hakkında
daha suç duyurusunda bulunabilmiştir; 1 tanesi de
Genel Müdür; bu da tamamen siyasî. Daha önce
hükümetin göreve getirdiğini görevden
almak için iki yılda 53 defa dava açan, ilgilileri
hakkında cumhuriyet savcılığına
suç duyurusunda bulunan ve ağır cezaya sevk
eden kişiyle ilgili olarak da suç duyurusunda bulunmuş.
Maalesef, Komisyon Başkanı arkadaşımız,
Genel Müdürle ilgili verdiğimiz muhalefet şerhini
elimizdeki tutanaklara bastırmamış, görevini
de tam yapmamıştır.

Özetle, İstanbul bölgesinde idarenin parası
çalınmış, evraklar yok edilmiş,
inceleme zora sokulmuş, bilgisayar programlarına
girilmiş, faturalar iptal edilmiş... Dolayısıyla,
burada yolsuzluğun boyutunu tam olarak tespit etmek bile mümkün
değildir. Malî boyutunu yaklaşık olarak
vermek gerekirse, 10 bayiden, 1992-1994 birim fiyatlarıyla
140 milyar liranın tahsil edilemediği, ayrıca,
2 muhasebe görevlisinde de 24 milyar lira zimmette para bulunduğu
tespit edilmiştir. 

Konu nasıl ortaya çıkıyor?.. Sayın
Dumankaya'nın araştırma önergesiyle mi;
hayır; bazı ihbar mektupları, şikâyetler
ve bankanın, çekleri karşılıksız
olarak bildirmesi neticesinde, Genel Müdür oluruyla,
Finans Daire Başkanlığı ve Muhasebe Daire
Başkanlığı malî koordinatörleri
işe el koyuyorlar ve Teftiş Kurulu faaliyete geçiyor,
iki yılda da, ancak 12 kişiyi ağır ceza
mahkemesine sevk ediyor. Yani, buraya kadar çalışmalara
baktığımız zaman, bir noktada, müessese
kendi içinde otokontrol sistemini kurmuş ve çalışmalara
devam etmiştir.

İkinci olarak da, nakliyede yapılan yolsuzluklar;
yani, kaçak olarak getirilen akaryakıtların
normaliyle değiştirilerek, Petrol Ofisi depolarına
adi malın stoklandığı ve ihalede yolsuzluk
yapıldığı iddiası var. Bunda da,
İkmal ve Fiyatlandırma Daire Başkanlığı,
yani, Petrol Ofisi Satın Alma Daire Başkanlığı
32 firmayı çağırıyor; en ucuz
veren firmaların arasından birini seçiyor.
TÜPRAŞ'ın Kırıkkale Rafinerisinden,
Mersin'e, İskenderun'a akaryakıt çekilecektir
ve bu çekilme işlemi, Yönetim Kurulu kararıyla
imza altına alınıyor ve çekim işlemi
başlıyor. Şimdi, bu sırada, Kırıkkale
Rafinerisinden mal alınırken mutlaka, hem Petrol
Ofisi görevlisi hem TÜPRAŞ görevlisi dolum
yapan tankerleri muayene ediyor, dolduruyor ve mühürlüyor.
İskenderun'a geldiği zaman, yine, tartımlar
yapılıyor, numune kontrolleri alınıyor
ve ancak ondan sonra açımına izin veriliyor.
Eğer, numune uygun değilse, orada, hemen sözleşme
feshediliyor veya ücretlerinden kesiliyor. Kimilerinde fire
üzeri noksanlık çıkmış
veyahut kirlenme olmuştur; yani, karışık
ürün söz konusu değildir; petrol ürün
spektlerine uygun olduğu görülmüştür;
yani, nasıl İstanbul bölgesinde birtakım
yolsuzluklara kani olduk ise, nakliyede ve taşımada
da herhangi bir yolsuzluk olayı, maalesef, yoktur. Komisyonun,
burada birçok konuya siyasî olarak yaklaştığı
kanaatindeyim. 

Ayrıca, jet yakıtları ile ilgili de bir iddia
söz konusu. Burada jet yakıtları, yani, süper
benzin, özel epoksi boyalarla boyanmış tankerlerle
taşınmaktadır. Yine, burada, 54 ton malzeme,
maalesef, epoksi boyalarının kirlenmesi neticesinde,
yani, akaryakıta karışması neticesinde
teslim alınmamış ve fiyat indirimleri yapılmıştır.


Yani, netice itibariyle, özetle, taşımada, fire
üzeri noksanlık düşülmüş,
kirlenmiş jet benzinleri de alınmamıştır.
Kaldı ki, nakliyat firması Petrol Ofisini mahkemeye
vermiş ve şu anda da dava devam etmektedir. Yani,
eksik taşımalarda ve kirli mal taşımalarında,
Petrol Ofisi, üzerine düşen görevi yapmış,
müdahale etmiş ve ödemeleri durdurmuşlardır.


Daha, iddialar devam ediyor; ancak, İstanbul Bölgesinin
dışındaki iddiaları ciddî bulmak
mümkün değildir. Raporu bir bütün olarak
ele aldığımız zaman, İstanbul
Bölgesi için söylenen ve yazılanların
büyük ölçüde doğru olduğu;
yani, İstanbul Bölgesinde yolsuzlukların olduğu
kati ve kesindir. 

Ben, şimdi, konuya esas olmak üzere, birkaç
hususu ifade etmek istiyorum. 

Şimdi, konunun bir tanesi KİT'lerle ilgilidir. KİT'lerin
yönetim kurulları, acilen iptal edilmelidir. Yönetim
kurullarına, o meslekle, o müesseseyle ilgili olmayan
insanlar gelmektedir. Yan kuruluşları olan vakıflar
iptal edilmelidir. Yüksek Denetlemenin fonksiyonları
yeterli hale getirilmelidir. KİT'lerin yıllık
çalışmaları, mutlaka, o yıl
içinde denetlenmelidir. Olay 1992'de başlamış,
1994'te devam ediyor; yıl 1997, mahkemeye intikal ediyor;
belki de muhakeme daha beş yıl sürecek; yani,
on yıla yaygın bir program söz konusudur.

Özelleştirme dışında olanların
teknolojilerinde mutlaka yenilemeye gidilmelidir. KİT Komisyonunun
görevleri yeniden düzenlenmelidir. KİT Komisyonu,
DPT'yle ilgili bakanlık ve Hazine koordineli çalışmalıdır.


İkinci en önemli tespitimiz de, bu yolsuzları
önlemek için hazırlanacak kanunlar, yönetmelikler
mutlaka olacaktır, teftişler olacaktır; ancak,
ahlakî ve manevî değerlerine sahip, Allah'tan
korkan, ahirete inanan, Kitabını, dinini, imanını
bilen bir nesil ve toplum yetiştirmek mecburiyetindeyiz.


Netice olarak, Petrol Ofisindeki cari olaylarda, cari işlemlerde,
birtakım sıkıntılar ve yolsuzluklar
vardır; ancak, buraya gelip, birtakım toplantıları,
gösterileri konuşmak değil, bu KİT'ler için
ne yapacağımız noktasında kafa yormak
veya birtakım prensipler ortaya koymak, tavsiyelerde bulunmak
lazım gelir diye düşünüyorum. 

Petrol Ofisinde, mutlaka, stok kontrolü yapılmalı;
tahsilat, banka hesapları, bayi münasebetleri, kredilendirme,
haberleşme, merkezî muhasebe, Petrol Ofisinin aktifleri,
nakit ve nakit dışı çekler, günlük,
haftalık, aylık programlar halinde kayıtlanmalı,
resmîleştirilmelidir. Siyasetçilerin, bu noktalarda
fazla müdahil olmaması gerekir. Netice itibariyle
söylemek gerekirse, araştırma komisyonu öncesi,
yolsuzluğun tespit edilerek yargıya intikal etmiş
olması fevkalade sevindiricidir. 

Konuşmacılar buraya geldikleri zaman, sanki, müessesenin
hiçbir şey yapmadığı gibi bir imajla
geliyorlar. Tabiî, başka konuşmalardan Petrol
Ofisine sıra gelmiyor ki, zaman bulamıyor ki adam,
hakaret etmekten, başkasına kötü söz
söylemekten... Ama, şunu, her zaman hatırlatayım:
Arzu ettiğiniz şeyleri her zaman istediğiniz gibi
söylerseniz, arzu etmediğiniz şeyleri de bir gün
mutlaka duyarsınız. 

Olay, 1992-1994 yılları arasında meydana
geliyor ve mahkemeye intikal eden konular, belki de beş
on yıl devam edecek. Bu bakımdan da, bu sistemi
iyileştirici birtakım düşünceleri
ortaya koymak lazım. 

Sayın Komisyon Başkanına, raporu hazırlayıp
müzakere ettiğimiz zaman, muhalefet şerhini gönderdik
“raporu beraber okuyalım” dedik ve buna göre
şerhi genişleteceğimizi söylememize rağmen,
maalesef, elimizdeki belgelere de muhalefet şerhi geçmemiştir.


Petrol Ofisinin görevden alınan Genel Müdürü,
DYP-CHP döneminde tayin edilmiş; ANAP döneminde
de ANAP'lı bir komisyon başkanı tarafından
sorgulanmış ve mutlaka gitmesi -yargısız
infazla görevden gitmesi- gerektiği peşin hükmüyle
sorgulanmıştır. Yani, Petrol Ofisinde ne oluyor,
ne cereyan ediyor, yolsuzluk nerededir, bu işlerden kim
mesuldür diyecekleri ve sorgulanacağı yerde “Bu
kadar yolsuzluğun olduğu yerde genel müdürün
haberi olması lazımdı; haberi olmadıysa,
biz, bunu, kamuoyuna nasıl aktaracağız, nasıl
anlatacağız?” mantığıyla genel
müdür, maalesef, hem de siyasî düşünceyle
yargıya gönderilmiştir. 

ALİ KEMAL BAŞARAN (Trabzon) - Size göre...

VEYSEL CANDAN (Devamla) - Şimdi, bundan sonra ne yapılmalıdır;
hakikaten, tekrar komisyon kurulmalı mı, araştırma
devam etmeli mi, etmemeli mi? 

Muhterem arkadaşlar, biliyorsunuz, KİT, bir Başbakanlık
Yüksek Denetleme Kurulu tarafından incelenmiş,
bir Maliye Bakanlığı uzmanları tarafından
incelenmiş -bu, raporlarda var- bir de, idarenin kendi içerisinde,
teftiş kurulu tarafından incelenmiş. Zaten,
1992-1994 incelemesi yapıldıktan sonra soruşturulan
konularda, şu andaki Genel Müdürlük birtakım
tedbirlerini almış, muhasebe kayıtlarını
resmîleştirmiş, petrol alacaklarıyla
ilgili hızlı bir hareketin içerisine girmiştir.


Şimdi, tekrar, konu araştırmaya devam edildiği
zaman görüyoruz ki, Petrol Ofiste, satışlarında
birtakım gerilemeler olmuş; Türkiye'de akaryakıt
olarak 1 katrilyon hesaplandığı zaman, Petrol
Ofisinin burada payı 300 trilyon hesaplanıyor. Yani,
burada, yıllık, Petrol Ofisinin nakit kârından
1 trilyon civarında bir azalma olmuştur şu
andaki programa göre. Devletin bütün imkânlarıyla
kurmaya çalıştığı bir müessesenin
üzerinde fazla spekülatif hareketler, oynanan oyunlar
olursa, kamuoyuna kötü yansıtılırsa,
görev başına gelen insanlar da çalışamazlar,
kendi otoritelerini kullanamazlar, risk alamazlar. O bakımdan,
zannediyorum ki, bu Komisyon, çalışmalarını
eksik de olsa tamamlamıştır. Zaten, fazlaca
ilave edilen bir konu da yoktur, yeni bir şey de bulunmuş
değildir. İnsanı üzen tarafı, konuşmaya
gelen arkadaşlarımızın, konuyu, yarıdan
başlayıp anlatmaya çalışmalarıdır.
Genel müdür 53 tane dava açmış,
12 kişi yargılanmış ve bunlar da haklıdır,
eksiktir, biz de şunu gördük demiyorlar. Yani,
tamamen bir potansiyel suçlu bulacaksınız
ve onun üzerine gideceksiniz... 

Hepimiz bu koltuklarda oturuyoruz; bir gün, birimiz hakkında
da aynı suçlama olabilir. Doğrularla yanlışları
ayırmak bizim görevimizdir. Çalanla çalmaya
mani olan insanları aynı kefeye koymak uygun değildir.
Kaldı ki, KİT'in 1994 ve 1995 yılları
hesapları önümüzdeki günlerde KİT
Komisyonuna gelecek, tekrar incelenecektir. Yapılacak iş,
kanaatime göre, soruşturmaya mani olacak halleri ortaya
getirebilmektir. Yani, biz, KİT'lerde ne tür bir muamele
yapar, ne tür tedbirler alırsak soruşturma açılmaz,
hile hurda yapılmaz, hırsızlık yapılmaz...


Bu olayların olduğu tarihlerde, Refah Partisi hükümette
değil; kaldı ki, olmuş olsun, ANAP olsun, DYP
veya CHP olsun, birileri birtakım yanlışları
yaptığı zaman, bütün camiayı
kirletmek, lekelemek ve insanlara çamur atmak prensibimiz
değil.

Bakın, burada konuşmamın birinci bölümünde
“İstanbul ile ilgili iddialar doğrudur; ancak,
nakliyeyle ilgili iddialar doğru değildir” dedim.
Benden önce konuşan arkadaşımın,
komisyon raporunu okuduğuna bile inanmıyorum; bunu
açık ve net söylüyorum, okumadılar.
(RP sıralarından alkışlar) Ancak, diyorlardı
ki “bu kadar şeyler şayi olduysa, mutlaka burada
bir şey var.” O zaman, okuyacaksınız,
inceleyeceksiniz ve ayıracaksınız; komisyon
üyesi olmanın özelliği budur.

Şu anda 150'nin üzerinde KİT vardır ve
bunların birçoğu da özelleştirme
kapsamı içerisindedir. Yüksek Denetleme Kurulunun
ve KİT Komisyonunun yetkileri mutlaka değiştirilmelidir,
Yüksek Denetleme Kuruluna özel yetkiler verilmelidir
ve ara raporları çok mühimdir; maalesef, hiçbir
komisyona doğru dürüst bir ara raporu getirilmemiştir.

Netice itibariyle, yargıya giden insanlar orada kendilerini
savunacaktır; doğru veya yanlış ne yaptılarsa
mutlaka hesap vereceklerdir.

Refah Partisi Grubu olarak şunu ifade edeyim ki: Biz, hiç
kimsenin ne suçunu örtmekle mükellefiz ne de
öyle bir mecburiyetimiz var. Doğruları söylemek,
vicdanî kanaatimizi kullanmak mecburiyetindeyiz.

Bu duygularla Yüce Heyetinizi saygıyla selamlıyorum.
(RP sıralarından alkışlar)

BAŞKAN - Teşekkür ediyorum Sayın Candan.

NİHAT MATKAP (Hatay) - Sayın Başkan, izin
verirseniz, sayın sözcünün biraz önceki
açıklamalarıyla ilgili olarak yerimden bir
iki şey söylemek istiyorum.

BAŞKAN - Hangi açıklamalarıyla ilgili?

NİHAT MATKAP (Hatay) - Sayın Başkan, Refah
Partisi Grubu adına konuşan sayın sözcü,
biraz önce, Grubumuza dönerek, çok öfkeli
bir biçimde, dün Sincan'a giden arkadaşlarımızla
ilgili haksız bir ifadede bulundu. İzin verirseniz
yerimden düzeltmek istiyorum.

Sayın Başkan, dün Sincan'a giden arkadaşlarımız,
2 Şubat günü bütün Türkiye'yi dehşete
düşüren, bir anlamda... 

BAŞKAN - Sayın Matkap, lütfen, olayı
anlatmak yerine “haksız itham” dediniz...

NİHAT MATKAP (Hatay) - Onu anlatmaya çalışıyorum
Sayın Başkan; hemen yarım dakikada bitireceğim...

BAŞKAN - Yani, o ithamı nasıl düzeltecekseniz
onu... Lütfen olayı anlatmayın. 

NİHAT MATKAP (Hatay) - Tabiî. 

Sayın Başkan, dün, arkadaşlarımız,
Sincan'a, ayın 2'sinde Sincan Belediyesi tarafından
düzenlenmiş bulunan, Türkiye'yi dehşete
düşüren, laik, demokratik cumhuriyete saldırı
mahiyeti taşıyan toplantıyla ilgili demokratik
yöntemle bir protesto yapmak üzere gittiler. Ne var
ki, dün televizyon ekranlarından izlendiği gibi,
orada olay çıkarmak isteyenler, iddialara göre,
Refah Partisine kayıtlı, kendini bilmez birkaç
kişidir. Bizim arkadaşlarımız olay çıkarmaya
gitmedi; sadece, olayı protesto ettiler. 

Bu arada, sayın sözcü “siz Atatürkçü
değilsiniz, laik değilsiniz” dedi; Atatürkçülük,
laik sisteme bağlılık, ettiğimiz yemine
bağlılık, siyasî tavırlarla, yaklaşımlarla
olur. Bunları düzeltmek için söz aldım.


Teşekkür ediyorum. 

BAŞKAN - Teşekkür ediyorum Sayın Matkap.

YAHYA ŞİMŞEK (Bursa) - Sayın Başkan,
izin verirseniz, sayın sözcü kürsüde
konuşurken çok iddialı, çok kararlı
bir şekilde, benim için, raporu okumamış
olduğum kanaatini söyledi. Komisyon üyesiyim ve
Komisyonun sözcüsüyüm. Sayın sözcüye
hatırlatıyorum, o raporun hazırlanmasında
katkısı olan kişiyim; yani, zekâm da
yerinde, katkım olduktan sonra tekrar okumama gerek yok;
ama, ben, Sayın Veysel Candan'ı, o zamanki gayretleri
nedeniyle de anlıyorum... 

Teşekkür ederim. 

BAŞKAN - Sağ olun...

ALİ OĞUZ (İstanbul) - Okusaydın, bir
cümle söylerdin...

VEYSEL CANDAN (Konya) - Rapordan konuşsaydın... Hiç
konuşmadın ki!...

BAŞKAN - Sayın milletvekilleri, Sayın Candan'ın
konuşmasıyla ilgili bazı yanıt haklarını
yerlerinden kullandılar; lütfen, karşılıklı
konuşmayalım. Herhangi bir şey olduğu zaman,
ben dinlemeye hazırım; lütfen, yerinizden kalkarak
kürsüye hitaben konuşun.

Demokratik Sol Parti Grubu adına, Sayın Cevdet Selvi;
buyurun. (DSP sıralarından alkışlar)


Sayın Selvi, süreniz 20 dakikadır. 

DSP GRUBU ADINA M.CEVDET SELVİ (İstanbul) -Sayın
Başkan, değerli milletvekilleri;  ilk önce hepinizi
saygı ve sevgiyle selamlarım.

Bugün, Petrol Ofisi Genel Müdürlüğünde
meydana gelen yolsuzluk, usulsüzlük iddialarını
araştırmak ve alınması gereken önlemleri
belirlemek amacıyla kurulan Araştırma Komisyonu
raporu üzerinde, Demokratik Sol Parti Grubu adına
görüş ve düşüncelerimi sunmak
üzere huzurunuzda bulunmaktayım.

Biraz önce diğer konuların geniş yer aldığını
görünce, benden önceki hatibin de “konuya
teknik yönden girilmeli, rapor çerçevesi içerisinde
bakılmalı” diye uyarılarından
 sonra ben de, elbette, teknik olarak, özellikle rapor üzerinde
konuşacağım.

Ancak, bugün, gerçekten tüm insanlarımızı
huzursuz eden ve rahatsızlığı her geçen
gün gelişen Sincan olayını unutmak ve
onu burada hatırlamamak mümkün değil.

ALİ OĞUZ (İstanbul) - Sen de mi Brütüs?!.

M.CEVDET SELVİ (Devamla) - Ben, milyonlarca vatandaşımızın,
bu ülkenin gerçek sahiplerinin,  Atatürk ilkelerine
ve  cumhuriyet ilkelerine sıkı sıkı
bağlı, demokrasiden vazgeçmeyecek insanlarımızın,
 bu olumsuzlukları elbette durduracağını
ve beklentilerin mutlak gerçekleşmeyeceğini bilmekteyim;
bu Meclisin de, demokrasinin kurallarını yerine
getirerek bu endişeleri ortadan kaldıracağı
inancındayım. İşte, o nedenle, fazla
vaktinizi almamak için teknik olarak bu rapor üzerinde
konuşmak istiyorum. 

Türkiye Büyük Millet Meclisi Genel Kurulunun 27
Şubat 1996 tarihli 15 inci Birleşiminde araştırma
komisyonu kurulması kararı alınmıştır.
Genel Kurulun 26.3.1996 tarihli 28 inci Birleşiminde yapılan
seçim sonucunda, Demokratik Sol Parti Grubu adına
benim de içerisinde olduğum Komisyon oluşmuştur.
Türkiye Büyük Millet Meclisi İçtüzüğünün
ilgili maddeleri gereğince görev bölümünü
yapan Komisyonumuz, Meclis İçtüzüğünün
verdiği yetkiler çerçevesinde görevini
sürdürmüştür. Bazı partiler Komisyon
üyelerini değiştirmiş olmasına rağmen,
Komisyonun Başkan ve üyeleri, raporun oylanması
noktasına kadar sorumluluk içinde görevini
sürdürmüştür.

Kamu kurum ve kuruluşlarından gerekli bilgiler istenerek,
incelemeler yapılmıştır. İlgili
ve yetkililer davet edilerek, bilgilerine başvurulmuştur.
Ayrıca, pek çok uzman çağrılarak,
bilgilerinden ve deneyimlerinden yararlanılmıştır.
İşte, bu komisyon raporu, bu ciddî çalışmalar
sonucu ortaya çıkmıştır. 

Komisyon, olayların ve konunun çok geniş boyutlu
olmasına rağmen, sürenin sınırlı
olması nedeniyle, çalışmalarını
belirli konular üzerinde yoğunlaştırmak
durumunda kalmıştır.

Sayın milletvekilleri, sadece POAŞ İstanbul
Bölge Müdürlüğünde, belgeleriyle
tespit edilen olayların satırbaşları
şunlardır:

Kasada fiilen bulunan para ile kasa kayıtlarının
mutabık olması gerektiği halde, kasa fazlası
yaratılmak suretiyle kasadan para alındığı
veya doğrudan zimmete geçirildiği;

Tahsilat için bankaya verilen bazı bayilerin çekleri
karşılıksız çıktığı
halde işleme alınmadığı, karşılıksız
çek bilgilerinin kayıtlara intikal ettirilmediği;
böylece, provizyon limiti programının devre
dışı bırakılarak, karşılıksız
çek keşide eden bazı bayilere mal verilmeye
devam edildiği;

Kasadan bankaya nakit para çıkışı
yapılmış gibi muhasebe kaydı düzenlendiği;
ancak, paranın bankaya yatırılmadığı
ve zimmet fiili oluştuğu,

Bazı bayilerin karşılıksız çeklerinin
işleme alınmayarak, sürekli ve yetkisiz bir
şekilde yeni çeklerle değiştirildiği;

Birkısım bayilerin karşılıksız
çeklerinin muhasebe kayıtlarından tahsil
edilmiş gibi gösterilerek imha edildiği;

Bayilerden alınan birkısım çeklerin,
muhasebe kayıtlarında, bankaya gönderilmiş
gibi işleme alındığı; ancak, çeklerin
bankaya verilmeyerek yok edildiği; 

Bazı bayilerin müşteri kredisi kapsamında
verdiği çeklerin, zamanında tahsil edilmediği
ve yetkisiz bir şekilde değiştirildiği; 

Akaryakıt müşteri kredisi kapsamındaki
bazı faturalara, Ticaret Şube Müdürlüğü
tarafından faiz tahakkuk ettirilmediği, bazı
faturalara ise eksik faiz tahakkuk ettirildiği;

Bazı bayi borçlarının, muhasebe kayıtlarında
tahsil edilmiş gibi gösterildiği; ancak, borcun
başka bayilerin hesabına geçirildiği.

Yolsuzluk olaylarını izlemek amacıyla faturaların,
bayilerin akaryakıt, madeniyağ talep yazılarının,
çek döküm listelerinin, ödeme belgelerinin
imha edildiği, karıştırıldığı,
bazen de bayi borçlarının ilgisiz hesaplara
aktarıldığı tespit edilmiştir;
bu, araştırma raporunda da belirtilmiştir.


Sayın milletvekilleri, POAŞ'ta ve özellikle
İstanbul Bölge Müdürlüğünde
yapılan usulsüzlük ve yolsuzlukların ihbar
edilmesi ve saklanamaz duruma gelmesi üzerine, POAŞ
Genel Müdürlüğü tarafından, 1994
Ekim ayından geriye doğru 1992 yılı Haziran
ayına kadar inceleme yapılması için
müfettişler görevlendirilmiş ve gönderilmiştir.
Kısa süreli yapılan dört beş teftiş
raporunda da, yeni ve değişik usulsüzlük ve
yolsuzlukların olduğu ortaya çıkmıştır.
Bu teftiş raporları sonucunda, sadece İstanbul
Bölge Müdürlüğünde, alt düzeydeki
işçi ve memurların bir bölümü
mahkemeye verilerek, olayın örtbas edilmesi istenmiştir.


POAŞ Genel Müdürlüğündeki incelemeler
devam ederken, 1994 yılında İstanbul Bölge
Müdürlüğü kasasından yaklaşık
10,6 milyar Türk Lirası para alındığı
tespit edilmiştir. Ayrıca, bir petrol bayiinin 1994
yılındaki açık çeklerinin,
faiz tahakkuk ettirilmeden gecikmeli olarak tahsil edildiğinin
anlaşılması üzerine, bu konuda da, POAŞ
tarafından soruşturma açılmış
ve halen devam etmektedir. 

Yine, incelemeler sırasında, yolsuzluk olayına
adı karışan 8 bayie 1992, 1993, 1994 yıllarında
verilmiş olan akaryakıt ve madeniyağlara ait
takribi 1,6 trilyon lira tutarındaki faturaların
ve bayi sipariş mektuplarının POAŞ nüshalarının
tamamına yakını POAŞ Genel Müdürlüğü
tarafından ibraz edilmemiştir.

Bayilerin çeklerini gösterir çek döküm
listelerinin getirilmediği; ortaya konulan bu durum karşısında,
POAŞ İstanbul Bölge Müdürlüğündeki
yolsuzluk olaylarının malî boyutu, Komisyonumuzun
sınırlı çalışma süresinde
tam olarak tespit edilemeyeceği için, Komisyon marifetiyle,
POAŞ personelinden oluşturulan heyet, çalışmalarına
devam etmektedir.

Özetle, sadece İstanbul Bölge Müdürlüğündeki
yolsuzluk olayları nedeniyle meydana gelmiş POAŞ
zararının, tespit edilenden çok daha fazla
olduğu anlaşılmaktadır. Daha önce
yapılan eksik ve hatalı incelemeler ve düzenlenen
eksik belgeli raporlar, POAŞ'ı, talep ettiği
kurum zararını ispat edemeyecek duruma düşürmüştür.

Sayın milletvekilleri, dönemin İstanbul Bölge
Müdürünün, çeşitli petrol şirketleriyle,
1992 yılında, usulsüz işlemler tesis
ettiği; 1992 ve 1993 yıllarında, karşılıksız
çıkan çekleri, yetkisi olmadığı
halde yeni çeklerle değiştirdiği; belirli
bayilerden faiz aldırmadığı; 1992 yılında,
bazı şirketlere, bayilik sözleşmesi olmadığı
halde, kredili akaryakıt almasını sağlamak
için Genel Müdürlüğe yalan beyanda bulunduğu,
POAŞ müfettişlerinin 1993 yılındaki
raporlarında yer aldığı halde, Genel
Müdürlük tarafından; yani, Genel Müdür
tarafından ciddî bir işlem yapılmadığı
ortadadır. POAŞ'ı büyük ölçüde
zarara sokan ve yolsuzlukları sürekli hale getiren
sözleşmeli personel statüsünde bulunan bölge
müdürünün POAŞ ile ilişkisi kesilmesi
gerekirken, özellikle korunmuştur. 

İstanbul Bölge Müdürü, Genel Müdürlük
tarafından, denetimin sağlanması, hizmetin daha
kolay yapılması için hazırlanan bilgisayar
programlarını, kesinlikle, İstanbul Bölge
Müdürlüğünde kullandırmamış,
ikazlara, ısrarlara rağmen direnmiştir.

POAŞ Genel Müdürü de, birçok yolsuzluğu
ortaya konulan, görevden alma teklifi getirilen İstanbul
Bölge Müdürünü görevden almamıştır;
bu yolla da, yolsuzluk olaylarının devamına
ve artmasına sebebiyet vermiştir; ayrıca,
İstanbul Bölge Muhasebe Müdürlüğüne
kifayetsiz, tahsil ve tecrübesi yetersiz kişiyi atamakla,
âdeta yardımcı olmuştur; 1992 yılından
itibaren rutin teftiş programlarını uygulatmayarak,
yolsuzlukların zamanında tespit edilme olanağını
ortadan kaldırmıştır. Diğer taraftan,
POAŞ'a borcu kesinleşen firmalarla protokol imzalamak
suretiyle, firmalar nezdinde açılan ceza ve hukuk
davalarının ortadan kalkmasına neden olmuş,
kamu alacağının tahsilini zorlaştırmıştır.


Sayın milletvekilleri, Komisyon, yaptığı
yoğun çalışmalar sonucu, İstanbul
ve İskenderun Bölge Müdürlüklerindeki
yolsuzluk ve usulsüzlüklerle ilgili iddiaları
araştırmış, raporunu da huzurunuza getirmiştir;
ancak, bu araştırma, süresinin kısa olması
nedeniyle sonuçlanamamıştır. 

Sadece İstanbul Bölge Müdürlüğünde
yaklaşık 380 milyar Türk Lirası kurum
zararı tespit edilmiştir. 1992 yılına
ait muhasebe işlemleri incelenebilmiş, 1993 ve 1994
yıllarına ait çalışmalar hâlâ
devam etmektedir. Bunun sonunda POAŞ'ın kesin zararı
ve finans kaybı tespit edilebilecektir.

Bu nedenle, söz konusu yıllardaki zararın saptanması
için yeni bir araştırma komisyonunun kurulması
mutlaka gerekmektedir.

Sayın milletvekilleri, bu araştırma sonucunda
14 görevli hakkında, Türk Ceza Kanununun değişik
maddelerine istinaden suç duyurusunda bulunulması
kararlaştırılmıştır. Ayrıca,
sorumluluğu görülen personel hakkında, POAŞ
tarafından disiplin soruşturması açılması
gerektiği belirtilmiştir.

Değerli milletvekilleri, POAŞ'ta meydana gelen usulsüzlük
ve yolsuzlukların münferit olaylar olmadığı,
sistemli ve sürekli olduğu, yıllarca devam ettiği
açıkça görülmüştür,
görülmektedir. 

Bilgisine başvurulan görevli ve sorumluların,
hiçbir gelişmeden haberdar olmadıklarını
söylemeleri veya devleti koruma, kurumu yıpratmama
gerekçesi altına sığınmaları
dikkat çekmektedir. En üst düzeyde görev
almış ve yetki sahibi olanların dahi sorumluluk
duymadığı, kendisini olayların dışında
tutmaya çalıştığı açıkça
gözlenmiştir. En yetkili makamlara atananların
bile, yetersiz ve görevinin bilincinde olmadığı
izlenmiştir. Yöneticiler, yasaları, yönetmelikleri
uygulamak yerine, kendisini o makama getiren siyasilerin talimatlarını
yerine getirmeyi görev  saydıkları görülmüştür.
Yöneticilerin, teftiş kurullarını, hukuk
müşavirlerini ve diğer personeli çalıştırmadığı
veya çalıştıramadığı
açıkça saptanmıştır.

Tabiî, bunlar, sadece, görev alan kişilerden
ve yapılarından kaynaklanan olaylar değildir;
maalesef, tüm ülkede, KİT'lerde, kamu kuruluşlarında
karşılaşılan, her gün görülebilen
üzücü olaylardır. Ülkeyi, devleti düşünmeyen;
kendi partisini düşünen ve önplanda tutan;
yani, partizanca uygulamalar yapan iktidarların teşviki,
bu insanları, bu sorunları bu hale getirdiği
de açıkça bellidir. Bu tip yöneticiler
ve bu zararlar, uygulanan politikaların doğal sonuçlarıdır.
Özelleştirme adı altında yağmalama,
üretimden vazgeçme, kârlı kuruluşları
elden çıkarma tutkusu ve sonuçları,
elbette tüm kuruluşları ve çalışanları
bu hale getirmiştir. Petrol Ofisi bunun en açık
örneğidir. 

Petrol Ofisi, stratejik konumu açısından,
ülke ekonomisine katkısı bakımından
tartışılmaz bir öneme sahip olduğu
halde, Özelleştirme İdaresine teslim edilmiş,
âdeta sahipsiz bırakılarak zarar etmesi istenmiştir.
Bu da, ülkeye, ülke ekonomisine, kısa vadede
ve gelecekte büyük zararlar vermiştir, verecektir.
Bu nedenle, bu sorunun çözüm yolu, Petrol Ofisini
özelleştirme kapsamından çıkarmaktır.
Genel olarak, özelleştirme, özelleştirme
yöntemi mutlaka ele alınarak, yeniden gözden
geçirilmelidir. 

Sayın milletvekilleri, kısaca özetlemeye çalıştığım,
özellikle belirgin noktalarını anlattığım
bu yolsuzluklar, usulsüzlükler, belgeleriyle saptanmıştır.
Bu konuda katkısı olan Komisyon üyelerine ve
pek çok uzmana, huzurunuzda teşekkür etmeyi
bir borç bilmekteyim.

Bu belgeler, bu kanıtlar açıkça ortada.
Tüm Komisyon üyeleri de bunları kabul etmiş,
bunların doğruluğuna inandıklarını
söylemiş ve hiçbir şekilde de itiraz etmemişlerdir.
Ancak, bazı sorumlular hakkında suç duyurusunda
bulunma noktasına gelindiğinde, bir sayın üye
hariç, İktidar Partilerine mensup üyeler, itiraz
ve muhalefet etmeye başlamışlardır.
Bu tutum, elbette, bizim tarafımızdan fazla yadırganmayacak
bir olaydır; çünkü, sadece Petrol Ofisi
Araştırma Komisyonunda değil, tüm yolsuzlukları
araştırma komisyonlarında bu davranış
açıkça görüldüğü
için, burada da devam ettiği anlaşılmıştır...

REFİK ARAS (İstanbul) - 8'e 7 formülü!..

M. CEVDET SELVİ (Devamla) - İktidarın bu
anlayışı ve yaklaşımı,
soygun, vurgun ve yolsuzlukları ne yazık ki, teşvik
etmekte ve ülkeyi, hızla, diğer alanlarda olduğu
gibi, bu konuda da tehlikelere sürüklemektedir. Bu Hükümetin
düşürülmesi, değiştirilmesi, köklü
çözüm olarak açıkça karşımızda
bulunmaktadır. 

Bu anlayışlarla, sözlerimi bitirmeden önce,
bir noktayı dikkatinize sunmak istiyorum. Benden önce
konuşan sayın sözcü, Komisyon üyesi
Sayın Veysel Candan, Komisyon çalışmalarının
başlamasından yedi ay sonra, bir önceki Komisyon
üyesinin ayrılması suretiyle Komisyon üyesi
olmuştur. Yedi ay sonra Komisyona gelip, her şeyi
çok iyi okumuş, incelemiş ve başka Komisyon
üyelerine de okumadığını söyleme
imkânını bulmuştur. Ancak, geldiği
günden itibaren, hiçbir konuda itirazı olmadığı
halde, birkaç bayiin ve özellikle Genel Müdürün
haksız yere suçlandığını
ısrarla söylemiştir...

(Mikrofon otomatik cihaz tarafından kapatıldı)

BAŞKAN - Sayın Selvi; lütfen... Toparlayınız.

M. CEVDET SELVİ (Devamla) - Bu süre içerisinde,
bütün saydığım ve kasıtlı
olarak okuyarak belirttiğim konular aylarca, yıllarca
devam ederken, genel müdür orada oturacak, hiçbir
şeyden haberi yok; 3 memur, 2 işçiyle bu olayı
kapatacak bir şekli kabul etmiştir. Bunu, bizim kabul
etmemiz mümkün değildir. Bu komisyon -açıkça
söylüyorum- hiçbir siyasî tutum ve tavır
içerisinde olmamıştır; ama, benden
önceki konuşmacı arkadaşımın
o günkü ve bugünkü tutumunu görünce,
siyasî tavrı kendisinin koyduğunu üzülerek
söyledim; ama, ona rağmen, biz, vicdanımızın
sesini dinleyerek, bu Yüce Meclisin verdiği görevi
sorumluluk içerisinde yerine getirdiğimize inanıyor,
beni dinlediğiniz için hepinize saygılar sunuyorum;
Sayın Başkan teşekkür ediyorum. (DSP sıralarından
alkışlar)

BAŞKAN - Teşekkür ediyorum Sayın Selvi.

Şimdi, Anavatan Partisi Grubu adına, Sayın
Levent Mıstıkoğlu. (ANAP sıralarından
alkışlar)

Sayın Mıstıkoğlu, süreniz 20 dakikadır.

ANAP GRUBU ADINA LEVENT MISTIKOĞLU (Hatay) - Teşekkür
ediyorum Sayın Başkan.

Sayın Başkan, değerli milletvekilleri; İstanbul
Milletvekilimiz Sayın Halit Dumankaya ve 16 arkadaşımızın,
Petrol Ofisi Genel Müdürlüğünde meydana
gelen usulsüzlük ve yolsuzluk iddialarını
araştırmak ve gereken tedbirlerin alınmasını
sağlamak amacıyla kurulan Araştırma Komisyonu
raporu üzerinde, Anavatan Partisi Grubu adına, söz
almış bulunuyorum. Bu vesileyle, Yüce Heyetinizin
ve milletimizin mübarek kadir gecesini kutluyorum.

Değerli arkadaşlarım, Petrol Ofisi müessesesi,
ülkemizde son derece hayatî önem taşıyan
millî bir kurumumuzdur. Görevi, sadece akaryakıt
üretim ve dağıtımıyla sınırlı
kalmayıp, petrol konusunda sigortadır; iç
ve dış güvenliğimizle de yakından
ilgilidir. 

Petrol, günümüz dünyasında ne anlam
ifade ediyorsa, Petrol Ofisi de Türkiye için o anlamı
ifade eder. Bu kuruluşumuz, cumhuriyet Türkiyesinde,
dün, çok önemli işlevler üstlenmiş,
bugün de bu görevi hiç eksilmeden sürmektedir.
Bunda, bugüne kadar Petrol Ofisi yönetimini üstlenmiş,
bu kuruma emek vermiş birçok insanımızın
basireti, fedakârlığı ve alınteri
vardır. Biz, onun adını, yalnızca
akaryakıt konusunda değil; sosyal faaliyetleriyle,
Türk sporuna hizmetleriyle, teşvikleriyle de duymuş,
sevmiş ve desteklemiştik. Onu bu konuma getiren insanlara;
yani, Petrol Ofislilere buradan teşekkür etmeden geçemiyorum.


Ne var ki, 1992 yılına gelindiğinde, bu millî
kurumumuzu gölgeleyen, çalışanlarını
sıkıntıya sokan, belki, güven kaybına
da yol açan uygulamalar olmuştur. Yalnızca
Petrol Ofisinde değil, birçok konuda ve birçok
kurumda daha genel bir ifadeyle, ülkemizde birçok
uygulamalar tersyüz olmuş; anlayışlar,
hedefler değişmiştir; çünkü,
meselelere at gözlüğüyle, sabit bir perspektiften
bakan, moral gücünü kaybetmiş, dünyanın
gelişmesini ve değişmesini izleyememiş,
ipin ucunu kaçırmış; maalesef, bunu
idrakten yoksun bazı insanlar, bazı yöneticiler,
bazı siyasîler ülke yönetiminde etkili
olmaya başlamışlardır. Yönetimde
ahenk bozulmuş; bu bozulma derine inmese  bile, görülür
sonuçlarını vermeye başlamıştır.
1993 itibariyle, bu bozulma hızlanmış; işte,
bu noktaya, yani, 1997 yılına gelinmiştir.

Bugün hangi alana bakarsanız bakın, bir ufuksuzluk,
bir sapma; halkta, yönetimden kaynaklanan kendine güvensizlik,
moralsizlik yaşanmaktadır. ANAP İktidarlarının
ortaya koyduğu, asrın sonunda ilk beş ülkenin
arasına girme hedefleri, planları yok olmuş;
ülkemiz, kaptan köşkü darmadağın
edilmiş, dümeninde kim var belirsiz, kamara ve güvertesinde
panik yaşanan, fırtınalı denizde kaderine
terk edilmiş, su alan bir gemiyi andırmaktadır.


Petrol Ofisinde yaşananlar buna bir örnektir. Hiçbir
peşin hükme kapılmadan “şüyuu,
vukuundan beterdir” özdeyişinden hareketle, iddialar,
kurumu töhmet altında, şaibe altında
bırakmıştır. Bugün “Petrol
Ofisi” adı, petrol arama, petrol bulma, petrol teknolojisini
geliştirme, alternatif enerji kaynakları keşfi,
gelişimi; bu alanda, yarının Türkiyesine
cevap verecek bilimsel araştırmalar, dünya petrol
devleriyle uluslararası alanda rekabet gibi başarılar
konusunda değil; yolsuzluk ve usulsüzlük iddialarıyla
birlikte Türkiye Büyük Millet Meclisine gelmiş
ve masaya yatırılmıştır. 

Neden “Petrol Ofisi” adını, Asya'da Hazar
petrollerinin üretiminde, Ortadoğu'da veya herhangi bir
uluslararası sulardaki petrol aramaları, nakli ya
da Petrol Ofisinin kuruluş amacına uygun konulardaki
bilimsel faaliyetlerinde duymayalım, onun başarılarıyla
övünmeyelim; neden “Petrol Ofisi” adı
gurur tablomuz olmasın?!. Sadece bu durum dahi, bu millî
petrol kuruluşumuza ömrünü vermiş,
kurumu 21 inci Yüzyıla taşımış,
Petrol Ofisi çalışanlarına zül
olmuştur, başlarını öne eğdirmiştir.


Şimdi, bizim çok önemli bir görevimiz vardır;
Petrol Ofisinde olan bitenleri tespit edip, sorunları ortaya
çıkarmak, gereken cezayı verecek yargının
önünün açmak ve yetimin hakkını
aramaktır. Ancak, böylelikle “Petrol Ofisi”
adı temizlenecek, çalışanlar bir zülden
kurtulacak, verimli bir çalışma dönemi
yeniden başlayacaktır. 

Petrol Ofisinde birçok yolsuzluğun olduğu müfettiş
raporlarıyla tespit edildiğine göre, şimdi,
Yüce Meclise düşen görev bilinmektedir ve
kamuoyunca da beklenmektedir. 

Sayın Başkan, değerli milletvekilleri; merak
ediyorum, biz, hukuk devletiyle mi idare oluyoruz; yoksa, krallıkla
mı? Herkes bildiğini mi uygulayacak; yoksa, bunun hak,
hukuk içerisinde yerleşik kuralları var mı?
Petrol Ofisi adını görünce devleti hatırlatıp,
tereddütsüz akaryakıt istasyonuna girdiren, alışverişte
tercih gerekince tereddütsüz “Petrol Ofisi”
dedirten kuruma ne olmuştur? 

Zimmete para geçirildiği, Petrol Ofisinin soyulduğu,
yakıtlara yabancı hammaddelerin katıldığı,
yapılan yolsuzluklara göz yumulduğu, yasal olmayan
bazı bayilerin sözleşmelerinin Yönetim
Kurulu kararı alınmadan tahrif edilerek uzatıldığı,
bazı vakıflara özel muamele yapılarak
istasyonlar verildiği iddiaları, her gün yeni
bir boyutla ortaya atılmaktadır.

Bugüne kadar, bu yolsuzlukların üzerine gidilmemiş,
tedbir alınmamış ve üzülerek ifade
ediyorum, somut bir adım dahi atılmamıştır.
Yine üzülerek ifade ediyorum ki, sokaktaki bir vatandaşa
“yolsuzluk ve şaibenin ayyuka çıktığı
bir kurum gösterir misiniz” diye sorulduğunda, maalesef
“Petrol Ofisi” demektedir.  

Değerli milletvekilleri, bu istismarlar, yolsuzluklar, şaibeler,
Türkiye Büyük Millet Meclisi çatısı
altında bizleri yaralamakta, devletimizi yaralamakta, insanlarımızın
devletine ve Parlamentoya olan güvenini sarsmaktadır.


Sayın Başkan, değerli milletvekilleri; Petrol
Ofisi Genel Müdürlüğündeki yolsuzluk ve
usulsüzlükleri araştıran Komisyon, kısıtlı
süresi içerisinde yoğun bir çalışma
yapmış ve üzerinde konuştuğumuz raporu
hazırlamıştır. Bu kısıtlı
zaman içerisinde, Başbakanlık müfettişleri
ile Maliye Bakanlığı hesap uzmanlarından
geniş ölçüde yararlanılmıştır.
Tamamı belgelere dayanan inanılmaz boyuttaki yolsuzluk,
zimmet, suiistimal ve usulsüzlükler tespit edilmiştir.
Buradan, Komisyon üyelerine ve çalışma
arkadaşlarına teşekkürü bir borç
bilirim. 

Bu tespitler ışığında, Petrol Ofisinin
14 yönetici ve personeli hakkında, Cumhuriyet Başsavcılığına
suç duyurusunda bulunulmuş, birçok yönetici
ve personel hakkında soruşturma açılması,
sözleşmelerinin feshi, teminat mektuplarının
nakde çevrilmesi ve zimmete geçirilen paraların
tahsili gibi hukukî işlemlerin başlatılması
için, Petrol Ofisi Genel Müdürlüğüne
bilgi verilmiştir.

1992 yılına ait 141 894 adet faturadan bir kısmı
bulunamamış, bulunabilenler üzerinde yapılan
incelemeler tamamlanmış ve 1992 yılı
zararı tespit edilebilmiştir. Bazı bayilerin
vadeli çekleri, usulsüz olarak, daha ileri tarihli
çeklerle değiştirilmiş ve faiz tahakkuk
ettirilmemiştir. Tahsil edilen birkısım paralar,
bankaya yatırıldı gösterilerek zimmete
geçirilmiştir. Birkısım bayilerden
eksik KDV tahsilatı yaparak menfaat sağlattırılmıştır.
Çekleri karşılıksız çıkan
bayilere mal verilmeye devam edilmiştir. Bayilik sözleşmesi
olmayanlara kredili satışlar yapılmıştır.

Araştırma Komisyonumuzun süresinin kısıtlı
olması nedeniyle, Komisyonumuz, sadece 1992 yılı
evraklarını inceleyebilmiş ve 1992 yılında
incelemiş oldukları evraklar üzerinde, Petrol
Ofisinin, 1996 fiyatlarıyla 238 milyar zarara uğratıldığını
tespit etmiştir; ancak -Komisyonun ortak kararı da-
1993 ve 1994 yıllarının incelenmesi halinde,
bu zararın çok daha yüksek seviyelere çıkacağı
kanaati vardır.

Şimdi, Petrol Ofisi İstanbul Bölge Müdürlüğünde
yapılmış olan yolsuzlukları, madde
madde, satırbaşları halinde sizlere arz etmek
istiyorum. Bütün bu tespitler belgelere dayanmaktadır;
hiçbiri iddia değildir, hiçbiri bilgi değildir.

Kasada fiilen bulunan para ile kasa kayıtlarının
mutabık olması gerektiği halde, kasa fazlası
yaratılmak suretiyle kasadan para alındığı
ve doğrudan zimmete geçirildiği; tahsilat için
bankaya verilen bazı bayilerin çekleri karşılıksız
çıktığı halde işleme alınmadığı,
karşılıksız çek bilgilerinin
kayıtlara intikal ettirilmediği, böylece, provizyon
limiti programının devredışı
bırakılarak karşılıksız
çek keşide eden bazı bayilere mal verilmeye
devam edildiği; kasadan bankaya nakit para çıkışı
yapılmış gibi muhasebe kaydı düzenlendiği;
ancak, paranın bankaya yatırılmadığı
ve zimmet fiili oluştuğu; bazı bayilerin karşılıksız
çeklerinin işleme alınmayarak, sürekli
olarak, yetkisiz bir şekilde yeni çeklerle değiştirildiği;
birkısım bayilerin karşılıksız
çeklerinin muhasebe kayıtlarında tahsil edilmiş
gibi gösterilerek imha edildiği; bayilerden alınan
birkısım çeklerin, muhasebe kayıtlarında
bankaya gönderilmiş gibi işleme alındığı,
ancak, çeklerin bankaya verilmeyerek yok edildiği;
bazı bayilerin müşteri kredisi kapsamında
verdiği çeklerin zamanında tahsil edilmediği
ve yeni çeklerle yetkisiz bir şekilde değiştirildiği;
akaryakıt müşteri kredisi kapsamındaki
bazı faturalara Ticaret Şube Müdürlüğü
tarafından faiz tahakkuk ettirilmediği, bazı
faturalara ise eksik faiz tahakkuk ettirildiği; bazı
bayilerin borçlarının muhasebe kayıtlarından
tahsil edilmiş gibi gösterildiği, ancak, borcun,
başka bayinin hesabına aktarıldığı;
yolsuzluk olaylarını gizlemek amacıyla, faturaların,
bayilerin akaryakıt ve madenîyağ talep yazılarının,
çek döküm listelerinin, ödeme belgelerinin
imha edildiği; bazen, bayi borçlarının
ilgisiz hesaplara aktarıldığı; incelemeler
sırasında, yolsuzluk olayına adı karışan
8 bayie 1992, 1993, 1994 yıllarında verilmiş
olan akaryakıt ve madenîyağlara ait takribî
1,6 trilyon Türk Lirası tutarındaki faturaların
ve bayi sipariş mektuplarının POAŞ nüshalarının
tamamına yakınının, POAŞ Genel
Müdürlüğü tarafından ibraz edilemediği,
bayilerin çeklerini gösterir çek döküm
listelerinin getirilemediği görülmüştür.


Özetle, İstanbul Bölge Müdürlüğündeki
yolsuzluk olayları nedeniyle meydana gelmiş olan
POAŞ zararının, tespit edilenden daha fazlasının
olması gerektiği; bu nedenle, komisyonumuzca başlatılan
çalışmaların halen devam ettiği;
ancak, yolsuzluk olaylarının soruşturulmasından
sonra yapılan eksik ve hatalı incelemeler ve düzenlenen
eksik belgeli raporlarla, POAŞ'ın talep ettiği
kurum raporunu, kurum zararını ispat etmekten aciz
hale getirildiği tespit edilmiştir. 

Değerli arkadaşlarım, 1993 ve 1994 yıllarına
ait incelemelerin yapılması durumunda, kurum zararının
çok daha fazla yükseleceği komisyonumuzun ortak
kararıdır. 1993 ve 1994 yılları incelenmediği
takdirde, yapanın yanına kâr kalacak ve bu
tip yolsuzluk ve suiistimale karışanlara cesaret
vermeye devam edecektir. 

Refah Partisi sözcüsü Sayın Candan'ın
“Genel Müdürlük, üzerine düşen
görevi yapmıyor mu ki yeni bir araştırma
komisyonu kurulsun, yeni bir araştırma komisyonuna
gerek görülsün” ifadesi vardı. Genel
Müdürlüğe, bu komisyonun yapması gerekenleri
20 madde halinde yazılı olarak bildirdiği, elimizdeki
raporlarda mevcuttur. Bu 20 maddede, birtakım kişilere
soruşturma açması, birtakım kişilerin
sözleşmelerini feshetmesi, birtakım personele
de yargı yolunun açılması ve soruşturma
yapılması belirtilmiş ve Genel Müdürlüğe
gönderilmiştir. Yine, Cumhuriyet Savcılığına
14 personel ve yönetici hakkında suç duyurusunda
bulunulmuştur. Demek ki, eksik yapılan bir şeyler
vardı ki, bu komisyon raporlarında, Genel Müdürlüğün
yapması gereken ve savcılığa suç
duyurusunda bulunulması gereken kişiler ortaya çıkmıştır.
Bu açıdan, bu olayların sayılamayacak
kadar çok olduğu Petrol Ofisi Genel Müdürlüğü
ve bölge müdürlüğündeki olayları
araştırmak, gerçekleri su yüzüne
çıkarmak için Meclisimize çok önemli
bir görev düşmektedir. Yasama ve denetim göreviyle
donatılmış Yüce Meclisimiz kendine düşeni
yapsın ki, yargı devreye girebilsin; sorumluların
yaptıkları yanlarına kâr kalmasın;
bu kurum, yeniden millî hüviyetini kazansın;
vatandaşlarımıza güven tazelesin ve artık
kuruluş amacına uygun olarak, kendi konularında
çok üst düzey faaliyetlerine, bilimsel çalışmalarına,
petrol aramalarına, satış ve servisine en
üst düzeyde, en ideal şekilde devam edebilsin.


Bu nedenle, söz konusu yıllardaki zararın tespiti
ve suçluların açığa çıkarılması
amacıyla yeni bir araştırma komisyonu kurulması
gereğine, Anavatan Partisi Grubu olarak inanmaktayız.
Bu konuda, Yüce Meclisin desteğini bekler; hepinize saygılar
sunarım. (ANAP sıralarından alkışlar)

BAŞKAN - Teşekkür ediyorum Sayın Mıstıkoğlu.

Gruplar adına son söz Doğru Yol Partisi Grubundan
Sayın Tahsin Irmak'ındır.

Sayın Irmak, buyurun. (DYP sıralarından alkışlar)

ASLAN ALİ HATİPOĞLU (Amasya) - Sayın
Başkan, Divandaki üyelerden birisinin eksik olduğunu
üzülerek hatırlatmak istiyorum.

BAŞKAN - Evet.

Sayın Irmak, maalesef, İçtüzüğümüze
göre Divanı tamamlamadan başlayamayacağız.

NİHAT MATKAP (Hatay) - 10 dakika ara verin Sayın
Başkan.

BAŞKAN - Sayın milletvekilleri, izin verirseniz,
kürsüye çağırdığımız
sayın milletvekilimize bir saygısızlık
etmeyelim. Bu talebinizi, ben, sayın üyeyi kürsüye
çağırdıktan sonra yaptığınız
için, hiç olmazsa, sayın milletvekilimizi
bekletmeyelim, onun konuşmasına olanak sağlayalım.


ASLAN ALİ HATİPOĞLU (Amasya) - Peki...

BAŞKAN - Buyurun. (DYP sıralarından alkışlar)


DYP GRUBU ADINA TAHSİN IRMAK (Sıvas) - Teşekkür
ederim Sayın Başkanım.

Sayın Başkan, değerli milletvekilleri; Genel
Kurulun 27 Şubat 1996 tarihli 15 inci Birleşiminde
396 sayılı kararıyla kurulmasına karar
verilen POAŞ araştırma komisyonu raporunun
görüşülmesi üzerine, Doğru Yol Partisi
Grubu adına söz almış bulunuyor; Yüce
Heyeti saygıyla selamlıyorum; ayrıca, bugün
kutladığımız kandilin Yüce Heyetimize
ve tüm İslam âlemine hayırlı uğurlu
olmasını diliyorum. 

Değerli milletvekilleri, Petrol Ofisi Genel Müdürlüğünde
yolsuzluk ve usulsüzlük yapıldığına
ilişkin iddiaları araştırmak üzere
kurulan komisyonda görev aldım. 9 üyeden oluşan
bu komisyon, Türkiye Büyük Millet Meclisi Genel
Kurulunun 27 Şubat 1996 tarihli 15 inci Birleşiminde
396 sayılı kararıyla kurulmuştur.

Benden önce konuşan Refah Partisi Milletvekili Sayın
Veysel Candan Bey, gerçekten -kendisi de bu komisyonda
üye olduğu için- doğruları dile getirmiştir;
buradan, kendisine teşekkür ediyorum, söyledikleri
konuşmaların hepsine katılıyorum. 

İstanbul Milletvekili Sayın Halit Dumankaya ve 16
arkadaşı tarafından verilen önerge istikametinde
kurulan komisyonun çalışmalarına yardımcı
olmak üzere, Başbakanlık Teftiş Kurulundan
3 müfettiş tayin edilmiştir.

Petrol Ofisi Anonim Şirketi Araştırma Komisyonu,
Türkiye Büyük Millet Meclisi İçtüzüğünün
105 inci maddesinin komisyonlarla ilgili genel hükmünün
verdiği yetkiler çerçevesinde, kamu kurum ve
kuruluşlarından gerekli bilgileri isteyerek ve ilgilileri
dinleyerek, iddiaları aydınlatacak bilgileri toplamıştır.
Çalışma süresi kısıtlı
olmasına karşılık, komisyon, araştırma
önergesini bütün detaylarıyla araştırarak,
iddiaları aydınlığa kavuşturmuştur.


Değerli milletvekilleri, araştırma komisyonunun
kurulmasına ilişkin olarak Türkiye Büyük
Millet Meclisi Başkanlığına verilen önergede
özetle şu konular hakkında araştırma
yapılması istenmiştir: 1992 yılında
katkı maddeleri katılmış akaryakıt
ve kaçak malzemelerin nakledildiği tespit edilmiş,
bunu tespit eden bir kurum görevlisinin üzerinde baskı
kurularak görevinden alındığı ve
yerine, yetersiz olduğu ileri sürülen bir başkasının
atandığı, ihalelerin çoğunun bir
şirkete verildiği; Petrol Ofisi Anonim Şirketinin
İskenderun sosyal tesislerindeki bir düğünde
illegal olaylar cereyan ettiği ve bölge müdürlüğünün
göz yumduğu ve ihalelerde belli renklerde boyalı
tankerlerin kayırıldığı; Petrol
Ofisi Genel Müdürlüğünce 1992-1995 yılları
arasında bu usulsüzlüklere göz yumulduğu,
bazı bayilerin sözleşmelerinin usulsüz
uzatıldığı, bazı vakıflara
ayrıcalık tanındığı; İstanbul
bölgesinde adı yolsuzluklara karışan
bir kişinin finansman şefliğine getirildiği,
alınan karşılıksız çeklerin
işleme konulmadığı, bölge bilançolarının
gerçeği yansıtmadığı, teftişlerde
gereken ihtimamın gösterilmediği ve 150 sayaç
alımıyla ilgili işlemlerde usulsüzlük
olduğu; Ankara Dışkapı Babaharman Akaryakıt
İstasyonunun usulsüz bir şekilde satışa
sunulduğu ve Kurumun zarara uğratıldığı
iddia edilmektedir.

Değerli milletvekilleri, yukarıda belirttiğim iddialara
ilişkin Sayın Halit Dumankaya ve 16 milletvekilinin
Türkiye Büyük Millet Meclisi Başkanına
verdiği önergeyle ilgili olarak kurulan araştırma
komisyonumuz çalışmalarını tamamlayarak
raporunu hazırlamıştır. Bu olayların
örtülü ve organize olarak gerçekleştirildiğine
ilişkin inanç, komisyonun bazı üyelerinin
tüm çalışma süresinde temel kanaatı
oluşmuştur. 

Değerli milletvekilleri, benim de üyesi bulunduğum
bu komisyonda, 2 Aralık 1996 tarih ve (10/5) esas numaralı
rapor hazırlanmıştır. Bu raporun tamamının
tarafımdan kabul edilmediğini burada vurgulamak istiyorum.
Zira bu iddia ve suçlamalar ortaya atıldığı
andan itibaren ilgili kurumun genel müdürlüğü
tarafından araştırılarak, adlî
ve idarî sürecin başladığı
tespit edilmiştir -benden önce konuşma yapan
Refah Partili arkadaşım da bunu belirtti- yani, burada
yeni bir şey yoktur. Daha önceden Petrol Ofisi Genel
Müdürlüğü bir araştırma başlatmış
ve bu araştırma neticesinde de, ilgililer hakkında
Cumhuriyet Savcılığına suç duyurusunda
bulunmuş; hatta, bazıları görevden alınmasına
rağmen... Sayın Dumankaya sonradan nereden duydu bilemiyorum,
biraz sonra onları da detaylı şekilde dile
getireceğim. Şöyle ki; 1992, 1993, 1994 ve 1995
yıllarında, kurumun yegâne denetim mekanizması
olan teftiş kurulu, gerek şifahî ve gerekse
yazılı ihbarlar üzerine, söz konusu konuları
araştırmak üzere harekete geçmiştir.
POAŞ Genel Müdürü, teftiş kurulu marifetiyle
inceleme ve soruşturma yaptırmıştır.
Genel Müdür, bununla da yetinmeyerek, 1995 yılında
tüm bu konuların, Başbakanlık Teftiş
Kurulunca da inceleme ve soruşturmaya tabi tutulmasını
talep etmiştir. 

Sayın milletvekilleri, Başbakanlık Teftiş
Kurulu 27 Kasım 1995 tarihinde hazırladığı
109 sayılı raporda, Sayın Dumankaya'nın
iddialarının bir kısmının daha
önceden araştırılarak gereğinin yapıldığını;
diğerlerinin de, yine, kurumca soruşturulup, adlî
makamlara intikal ettirildiği açıkça
ifade edilmiştir. Bu iddiaların tamamının
asılsız ve mesnetsiz olduğu sonucunu da, yine,
Başbakanlık Teftiş Kurulunun raporu ortaya
koymuştur.

Diğer yandan, Türkiye Büyük Millet Meclisi
tarafından KİT'leri incelemekle görevlendirilen
Yüksek Denetleme Kurulu da Petrol Ofisiyle ilgili 1992-1995
yılları arasında düzenlediği raporlarda,
kurum hiçbir şekilde suçlanmamıştır;
yani, Yüksek Denetleme Kurulu, kurumun yaptığı
tüm denetim faaliyetlerini yeterli görmüştür.
Diğer bir ifadeyle, Sayın Halit Dumankaya'nın
iddiaları tarihinde, Petrol Ofisi Genel Müdürlüğü
müfettişlerince, Başbakanlık müfettişlerince,
Yüksek Denetleme Kurulu müfettişlerince, Maliye
Bakanlığı müfettişlerince incelenmiş
ve soruşturulmuştur. 

Sayın milletvekilleri, yukarıda bahsettiğim
kurumların hazırladığı raporların
varlığı hiçe sayılarak, iddiaların
yeni bir şeymiş gibi Meclise getirilmesi, kurumu yıpratmaktan
başka bir işe yaramamıştır. Bu
iddialar sebebiyle, kurumun kamuoyunda itibarı zedelenmiş;
dürüst memurların çalışma
şevk ve azmi kırılmıştır;
yani, bu iddiaların, devlete zarar vermekten başka
bir fonksiyonu olmamıştır. Ortaya atılan
mesnetsiz iddialar yüzünden kurumun pazar payı
küçülmüş, bahsedilen asıl zarar
da burada meydana gelmiştir; dolayısıyla,
devlet, bu şekilde gelir kaybına uğramıştır.


Değerli milletvekilleri, şunu hemen hatırlatmak
istiyorum ki, araştırmaya konu edilen Petrol Ofisi
Anonim Şirketi, bilhassa son yıllarda önemli
yapısal düzenlemelere girmiştir. Kurum, otomasyona
geçmiş, bilgisayar teknolojisiyle çağın
gereklerine uydurulmuş, daha çok kâr etmeye
ve pazar payını daha çok büyütmeye
hazır hale getirilmiştir. Bütün bu gelişmelerin
yaşandığı bir dönemde, bu sonuçlara
ulaşılması; yani, kurumun zarar ettirilmemesi
düşündürücü bir gelişme olarak
karşımıza çıkmaktadır.


Sayın milletvekilleri, bu kutsal çatının
altında yasama görevini yerine getiren bütün
arkadaşlarımızın, temiz toplum ve temiz
devlet istediğini biliyorum; ancak, böylesi iddialarla
ortaya çıkanların, siyasî çıkarları
için devletin bir kurumunu hedef alarak yıpratmaya
çalışmalarını üzüntü
verici bir gelişme olarak görüyorum. 

Değerli milletvekilleri, araştırma komisyonunun
kurulmasına sebep olan iddialarla ilgili olarak, komisyonca
teyit edilen sonuçlar, aşağıdaki gibidir:

Kırıkkale'den İskenderun'a 8 bin ton benzin
nakledilmesi için açılan ihaleye 10 firma
katılmış; ihalede en ucuz teklifi veren firmanın
işi yüklenmesi, ihale sisteminin mantığı
gereğidir ve doğal bir sonuçtur. 

Taşınan malzemeye yabancı katkı maddeleri,
kaçak akaryakıt katıldığı
yolundaki ihbarlar değerlendirilmiş, numuneler alınarak,
Millî Savunma Bakanlığı laboratuvarında
analiz edilmiştir. Analizde, iddiayı kanıtlayacak
bulgulara rastlanmadığı ortaya çıkmıştır.
Genel Müdürlük, kurduğu teknik komisyon ve
teftiş kurulu marifetiyle konuyu inceletmiş ve görevini
yerine getirmiştir.

Petrol Ofisi Genel Müdürlüğü kaçak
malzemeyle mücadelede her türlü denetim yoluna
başvurmuştur. Tüm istasyonlar denetim altına
alınmış, cezalar uygulanmış,
şikâyet mercii oluşturulmuş; İçişleri
Bakanlığı, Gümrük Müsteşarlığı,
Hazine Müsteşarlığıyla irtibata geçilmiş,
valilik ve emniyet müdürlükleriyle bağlantı
kurulmuştur. Nakledilen yakıta yabancı katkı
maddesi katılması konusu Ankara 16 ncı Asliye
Ceza Mahkemesine intikal ettirilmiş, yargılama süreci
hâlâ devam etmektedir.

Ayrıca, nakliyeci, sadece Adana'ya değil, değişik
8 üniteye taşıma işi yapmaktadır.
İddia doğru olsa, diğer ünitelerdeki personele
de baskı kurulur ve görevden alma yoluna gidilirdi.
Malzemeyi teslim alan tek bir kişi değil, bir grup personeldir.
Görevden alınan şahıs, idarî bir
işlemle görevinden alınmış olup,
yerine getirilen personel, iddianın aksine, hem meslekî
açıdan yeterlidir hem de halen görevde bulunmaktadır;
atanması da usul ve mevzuata uygundur. Zaten, komisyon
raporu da bunu teyit etmektedir. 

Yine, komisyon, ihalelerin bir şirkete verildiği iddiasını
da doğru bulmamış; işlemlerde usul ve mevzuata
aykırı bir husus bulunmadığı raporda
belirtilmiştir. 

İllegal bir örgüte ait sloganlar atıldığı
iddia edilen düğün, yarı resmî bir
nitelik arz etmektedir. Düğün, Nahcivan Başbakan
Yardımcısının kızının
düğünüdür ve sosyal tesisler kiralanmış
olduğundan, sözü edilen olaylardan, Petrol Ofisi
Bölge Müdürlüğünün sorumlu tutulmayacağı
ve durumun suç teşkil etmeyeceği, yine, raporlarla
hükme bağlanmıştır.

Bayilik işlemleri, kurumca kabul edilen bayilik genel esasları
çerçevesinde yürütülmekte, süresi
dolan sözleşmeler Bölge Müdürlüğünce
değerlendirilmektedir; Yönetim Kurulu kararına
ihtiyaç yoktur; bu durum da raporda belirtilmiştir.


Şehit Anaları Vakfı gibi bazı vakıflara
ayrıcalık tanımak gibi bir iddia, dayanaktan
yoksundur. Konu, bayilik sayısını ve pazar
payını artırmak amacını taşıyan
normal bir uygulamadır. Şehit Anaları Vakfına,
istasyon kurması için yer bulunmaması nedeniyle,
bayilik verilmemiştir. Ofis, bazı vakıflara
bayilik vermek yoluyla, müşterek istasyon kurmuştur.
Olay, tamamen yasal prosedür kapsamında gerçekleşmiştir,
usul ve mevzuata uygundur. 

İstanbul Bölge Müdürlüğünde
gerçekleştiği sözü edilen olaylar,
1994 yılının eylül ayında Genel
Müdürlükçe görevlendirilen bir komisyon
tarafından ortaya çıkarılmış,
komisyonun bir rapor hazırlaması üzerine, kurumun
Teftiş Kurulundan beş müfettiş görevlendirilmiştir.
Yapılan soruşturmada tespit edilen usulsüzlüklerle
ilgili olarak, hemen, idarî ve adlî kovuşturmaya
gidilmiştir. Bu kovuşturmada, hem kurum görevlileri
hem de bayiler takip altına alınmıştır.
Yolsuzluk olayına karıştığı
belirlenen Bölge Müdürlüğü elemanlarından
dört kişinin Petrol Ofisiyle ilişkisi kesilmiştir.
Bölge Müdürü ve Bölge Müdür
Yardımcısı, Muhasebe ve Finans Daire Başkanları,
bu dairenin yardımcıları, bu dairelerin şube
müdürleri, dört müfettiş, idarî
cezalandırma işlemine tabi tutulmuş ve mahkemeye
verilmiştir. 

Değerli milletvekilleri, sayın milletvekilinin iddiasının
aksine, yolsuzluk, Petrol Ofisi Genel Müdürlüğü
tarafından ortaya çıkarılmış,
teftiş raporlarında bu durum ortaya konulmuş,
kusurlu görülen personel hakkında adlî
ve idarî işlem yapılmıştır.
Yolsuzluk olayında, Genel Müdür ve Yönetim
Kurulunun herhangi bir menfaat ilişkisinin bulunmadığı
ve finansman şefliğine yapılan atamanın
da usul ve mevzuata uygun olduğu açıkça
belirlenmiştir. Ayrıca, Başbakanlık
Teftiş Kurulunun 27 Kasım 1995 tarihli raporu ve
Maliye Bakanlığı Teftiş Kurulunun yaptığı
çalışmalar yeterli görülmüştür.

Petrol Ofisi Genel Müdürlüğü tarafından,
İstanbul Bölge Müdürlüğünde
inceleme ve soruşturma yapmakla görevlendirilen Teftiş
Kurulu üyesi iki müfettiş, 20 Aralık 1993-17
Haziran 1994 tarihleri arasındaki çalışmalarında
yolsuzluk ortaya çıkaramadıkları için,
olaya adı karışan diğer personel ve bayilerle
birlikte mahkemeye verilmiştir. Yine, İstanbul'da
çeşitli usulsüzlükler yapıldığına
dair alınan ihbar üzerine görevlendirilen iki
müfettiş, olayı tespit edememeleri nedeniyle
görevden el çektirilmiştir.

Sayın milletvekilleri, bayilere eksik mal verildiği
şeklindeki şikâyetleri ortadan kaldırmak
amacıyla, 1991 ve 1992 yıllarında toplam
150 adet sayaç alınmıştır. Türkiye
Büyük Millet Meclisi araştırma komisyonu
raporunda, bu konuda yapılan uygulama faydalı görülmüştür.

Değerli milletvekilleri, Anayasanın 138 inci maddesinde
“Hiçbir organ, makam, merci veya kişi, yargı
yetkisinin kullanılmasında mahkemelere ve hâkimlere
emir ve talimat veremez; genelge gönderemez; tavsiye ve telkinde
bulunamaz” denilmektedir. Petrol Ofisi araştırma
komisyonu raporunda, Anayasanın bu maddesi açıkça
ihlal edilmiştir. 

Daha önceden kovuşturmaya tabi tutulmuş olaylarla
ilgili -ki, bunlar hakkında adlî ve idarî süreç
başlatılmıştır- araştırma
önergesini veren milletvekili arkadaşlarım,
âdeta Arşimet edasıyla “buldum” nidalarıyla
konuyu Meclis gündemine getirmişlerdir; böylece,
siyasî çıkar peşinde koşanların
çabalarıyla, itibarlı bir devlet kurumu yıpratılmıştır.
Daha önce idarî ve adlî soruşturma konusu
olan bu iddialar kamuoyu gündemine taşınarak,
bu kurumun pazar payının 1995 yılına
göre yüzde 4,3 azalmasına ve dolayısıyla,
parasal kayıplara sebep olunmuştur.

Zaten, dört ay süreyle araştırma ve inceleme
yapan komisyonun bazı üyelerinin siyaseti öne
çıkarma gayretleri, ikinci bir sonuç raporunun
yazılmasıyla sonuçlanmıştır.
Komisyonca hazırlanan raporda, Başbakanlık
Teftiş Kurulu müfettişlerinin hazırladığı
raporun dışına çıkılmıştır.
Bizim, Doğru Yol Partisi olarak, genel düşüncemiz
ve çabamız, devletin saydamlaştırılması,
her türlü itham ve kuşkudan arındırılmasıdır.
Devlet şeffaf olmalıdır. Devleti karalayacak
olayların ortaya çıkarılması,
önlenmesi görevini her şeyin üzerinde tutar
ve bu uğurda gereken neyse, onu yaparız.

HALİT DUMANKAYA (İstanbul) - Yani, yolsuzluk yok
diyorsunuz...

TAHSİN IRMAK (Devamla) - Şimdi söyleyeceğim.

Bu komisyonun oluşturulması aşamasında,
böyle bir düşünce ve niyetle kabul oyu verdik.
Devletin üzerinde olduğu ileri sürülen kara
bulutları dağıtmak, en başta hepimizin
ve  Yüce Meclisin görevidir. 

Değerli arkadaşlarım, araştırma
komisyonu çalışması sırasında,
âdeta sinekten yağ çıkarmak ister gibi,
birtakım siyasî menfaatlara alet edilmesi peşine
düşüldüğünü gözlemledim.
Peşine düşülen bu siyasî menfaatın,
büyük bir devlet kurumunun uğrayabileceği zararları
hiç dikkate almayacak ölçüye ulaştığını
hissettim. 

Değerli arkadaşlarım “temiz toplum, temiz
devlet” diye yaygara koparanlar, umuyorum ki, arasıra
da kendilerine bakıyorlardır. Eğer, bakıyorlarsa,
aşağıda bahsedeceğim hususları pekâlâ
hatırlayacaklardır. 

1983'ten sonra başlayan süreç, şöyle,
yüzeysel olarak gözden geçirilecek olursa, bugün,
burada görüştüğümüz bu Petrol
Ofisi Kurumu, herhalde, bir icraat, birdürüstlük
abidesi olarak karşımıza dikilecektir.

Devlet yönetimi ciddî bir iştir, dedikoduyla
devlet yönetilmez; ancak, bir gerçek, bazılarınca
bilinmeyebilir. Yüce Türk Milletinin kutsal çatısını,
böylesine dedikodu ve rivayetlerle meşgul etmek taraftarı
değilim; hele hele, önümüzde, aşmamız
gereken, mesaimizi üzerinde yoğunlaştırmamız
gereken gümrük birliği, Avrupa Birliği, işsizlik
gibi sorunlar dururken, dört aydır, dört tekerin
arkasına takıldık, gidiyoruz. Duyumlara ve
rivayetlere dayanarak araştırma ve soruşturma
önergeleri vermek, Meclisi boş yere işgal etmekten
başka bir işe yaramıyor. Biz de, duyduğumuz
şeylere göre önergeler verecek olursak, Yüce
Parlamento, aslî görevini yapamaz hale gelir; milletvekili
arkadaşlarım, dedikodu araştıran insanlar
durumuna düşer. 

Şimdi aşağıda sayacağım duyumları
araştırmaya kalkarsak halimiz nice olur... Mesela,
dedikodu... Sayın Mesut Yılmaz, merhum Abdullah
Çatlı sayesinde Anavatan Partisine Genel Başkan
seçildiğine ilişkin dedikodu... (ANAP sıralarından
gürültüler) 

ABBAS İNCEAYAN (Bolu) - Ne alakası var!.. 

TAHSİN IRMAK (Devamla) - Bölücü örgütün
başı Abdullah Öcalan'a yapılması
planlanan suikasti Sayın Mesut Yılmaz'ın
haber verdiği gibi söylentilere dayanarak araştırma,
soruşturma önergesi mi verelim? (ANAP sıralarından
gürültüler) 

MUSTAFA RÜŞTÜ TAŞAR (Gaziantep) - Ne alakası
var!..

TAHSİN IRMAK (Devamla) - Dinleyin beyler!.. Dinleyelim...
Biz sizi dinledik...

MUSTAFA RÜŞTÜ TAŞAR (Gaziantep) - Neyi dinleyeceğiz!...

TAHSİN IRMAK (Devamla) - Bu millet, hayalî ihracatı,
Anayasayı bir kez delmekten bir şey olmayacağını,
sayın bakanların ve milletvekillerinin İsviçre
bankalarına gizli hesap açtırmalarını,
bankerlere para kaptırmayı, otoyol yolsuzluklarını,
papatyaların iş takibini, davulcuyu, Jaguarı,
Horzumlamak ya da hortumlamayı Anavatan Partisi İktidarı
zamanında tanımıştır. (ANAP
sıralarından gürültüler) Nereden
temiz toplum olup da temiz toplum savunuculuğunu yapıyorsunuz!..
(DYP ve RP sıralarından alkışlar, ANAP
sıralarından gürültüler) Eğer,
bunlar yanlışsa, siz de çıkın,
burada, bunları söyleyin. 

Temiz toplumdan bahsediyorsunuz... Sizin nereniz temiz; şöyle
bir mazinize gidin, Türk Milleti sizin nasıl olduğunuzu
bilmiyor mu!.. Yani, ben burada, aslında, Türk Milletinin
vicdanına seslenmek istiyorum; hafızalarını
biraz geriye doğru, 1983'lere, 1984'lere götürsünler...
(ANAP sıralarından gürültüler) Sayın
genel müdürlüğünüz zamanında
yaptıklarınızı da biliyoruz. 

Yalnız, şunu açık açık
söylemek istiyorum: Sayın Dumankaya, gerçekten
burada bir yolsuzluk var diye şikâyetlerde bulunuyor.
Burada, ben bunu söylemek istemiyordum; aslında, 
bu tür şikâyetlerle, dedikodularla Meclisin zamanını
da almak istemiyordum; ama, şunu açık açık
söylemekte...

AHMET KABİL (Rize) - Ver onu mahkemeye!.. 

TAHSİN IRMAK (Devamla) - Doğrudur; Petrol Ofisi İstanbul
Bölge Müdürlüğünde bir yolsuzluk
vardır. Refah Partisi sayın milletvekili...

AHMET KABİL (Rize) - TURBAN'da yoktur değil mi?!. 

TAHSİN IRMAK (Devamla) - Onu, zamanı geldiği
zaman konuşuruz. 

AHMET KABİL (Rize) - Örtülü ödenekte
yoktur!..

BAŞKAN - Sayın milletvekilleri, lütfen karşılıklı
konuşmayalım...

TAHSİN IRMAK (Devamla) - Şimdi, burada bir yolsuzluk
vardır; yalnız, bu yolsuzluğu yapan kim; Bölge
Müdürü, Muhasebe Müdürü ve bu yolsuzluğu
yapan üç firma. Petrol Ofisinin üç bayii,
Sayın Dumankaya'nın hemşerileridir. Bende
bir şüphe uyanmaktadır; acaba Dumankaya bunlarla
ortak mıydı, yoksa bir komisyon davası vardı
da, onu alamadığı için mi buraya getirdi?..
Yoksa, Petrol Ofisi Genel Müdürlüğü cumhuriyet
savcılığına suç duyurusunda bulunmasına
rağmen, olay savcılığa intikal ettirilmesine
rağmen, Yüce Meclisi burada meşgul etmenin gereği
neydi?! (ANAP sıralarından gürültüler)

ASLAN ALİ HATİPOĞLU (Amasya) - Tahsin yanlış
yapma!

TAHSİN IRMAK (Devamla) - Sayın milletvekilleri,
ben daha fazla zamanınızı almak istemiyorum;
yalnız, bu hafta sonunda...

(Mikrofon otomatik cihaz tarafından kapatıldı)

BAŞKAN - Sayın Irmak, lütfen konuşmanızı
toparlayın.

TAHSİN IRMAK (Devamla) - Tamam Sayın Başkan.


Sayın milletvekilleri, hepinizi saygıyla selamlıyorum.


Ayrıca, bu hafta sonu kutlayacağımız
Ramazan Bayramının hepinize hayırlı,
uğurlu olmasını diliyorum, Türk Milletine
saygılar sunuyorum. (DYP sıralarından alkışlar,
ANAP sıralarından gürültüler)

BAŞKAN - Teşekkür ediyorum Sayın Irmak.

VI. - SATAŞMALARA İLİŞKİN KONUŞMALAR

1. - İstanbul Milletvekili Halit Dumankaya'nın,
Sıvas Milletvekili Tahsin Irmak'ın şahsına
sataşması nedeniyle konuşması

HALİT DUMANKAYA (İstanbul) - Sayın Başkan...

BAŞKAN - Buyurun Sayın Dumankaya.

HALİT DUMANKAYA (İstanbul) - Sayın DYP konuşmacısı,
beni komisyon almakla, çeşitli şeyle suçladı.
İçtüzüğümüze göre,
sataşma nedeniyle söz istiyorum.

BAŞKAN - Sayın Dumankaya, buyurun.

Lütfen, yeni bir sataşmaya meydan vermeksizin, yalnız
ve yalnız sizinle ilgili, “hemşerilerinizle
ortak mısınız acaba” sorusunu yanıtlamak
üzere, 3 dakika içinde toparlamanızı
rica edeceğim.

HALİT DUMANKAYA (İstanbul) - Sayın Başkan,
muhterem milletvekilleri; DYP'nin sözcüsünü
dinlediniz; “Petrol Ofisinde yolsuzluk yoktur; olsa olsa
(DYP sıralarından “var diyor” sesleri)
İstanbul bölgesinde yolsuzluk yapılmış;
bu adamlar da Karadenizlidir; Dumankaya'nın hemşerisidir;
acaba Dumankaya ile ortak mıdır, komisyon mu almış?”
diyor.

Değerli arkadaşlarım, Halit Dumankaya'yı
hepiniz tanıyorsunuz; ticaretten gelmiş; ama, burada,
o yolsuzluk yapanların gırtlağına yapışıyor,
belgelerle konuşuyor. Sizin gibi, burada, bir kâğıtla
değil, dosyalarla konuşuyor. Her dosyada milyarlarca
lira yolsuzluk var; ama, siz milyarları bir kenara atıyor
“milyarlık yolsuzluk nedir” diyorsunuz... Size
trilyonlar lazım. 

Değerli arkadaşlarım, Anavatan Partisi, her kuruşunun
hesabını mahkemelerde vermiştir. “Koskotas
dosyası” dediniz; ama, Anavatan Partisi mensupları
hesaplarını yüzlerinin akıyla vermiştir.


ERTUĞRUL ERYILMAZ (Sakarya) - Karayolları?..

İLYAS YILMAZYILDIZ (Balıkesir) Emlakbank?..

HALİT DUMANKAYA (Devamla) - Ama, siz, buraya geldiğinizde,
yolsuzluklarla ilgili bakanlık kurdunuz, “bu yolsuzlukları
araştıracağız” dediniz; fakat, öyle
bir hale geldiniz ki, TURBAN'daki yolsuzlukları....

BAŞKAN - Sayın Dumankaya, lütfen, sizinle ilgili...

HALİT DUMANKAYA (Devamla) - Benimle ilgili...

BAŞKAN - Bir dakika efendim.

Sizinle ilgili sataşmaya cevap olarak; yeni bir sataşmaya
meydan vermeksizin...

HALİT DUMANKAYA (Devamla) - Vermeyeceğim zaten...

BAŞKAN - Sayın Dumankaya, “siz şunu yaptınız”
derseniz, hiç kuşku yok ki, ortaya yeni bir sataşma
çıkacak.

HALİT DUMANKAYA (Devamla) - Hayır, ne diyeceğim
ben!..

BAŞKAN - Siz, lütfen, sizinle ilgili...

HALİT DUMANKAYA (Devamla) - TURBAN'daki yolsuzluklarını
anlatacağım, başka ne anlatacağım?!
Bunların yolsuzluklarını anlatacağım...

BAŞKAN - Sayın Dumankaya, ben, size, onun için
söz vermedim. O konuda, başka bir vesileyle söz
alabilirsiniz; ama, şu an, size, sadece ve sadece sizinle
ilgili sataşmayı yanıtlamak üzere söz
verdim. 

Buyurun.

HALİT DUMANKAYA (Devamla) - Değerli arkadaşlarım,
eğer, bizim bir korkumuz olsaydı bu önergeyi vermezdik.
Bizim korkumuz yoktur. Onbeş yolsuzluk dosyasını
bu kürsüye getirmişim ve demişim ki, eğer
burada yolsuzluk yoksa -yürek ister, ciğer ister- ben,
milletvekilliğinden istifa edeceğim ve o yolsuzlukları
da belgelerle suratınıza... Buraya getirmişim.

(Mikrofon otomatik cihaz tarafından kapatıldı)

HALİT DUMANKAYA (Devamla) - Değerli arkadaşlarım,
biz, helal lokmayla büyüdük; biz, helal olarak
kazandık. O nedenle, sizin Tansu Çiller'in 423 bin
lirası olduğu zaman...

BAŞKAN - Sayın Dumankaya...

HALİT DUMANKAYA (Devamla) - Ben 3,5 milyon lira vergi vermiştim.

BAŞKAN - Sayın Dumankaya, lütfen... Bir suçlama
sinirlendirmiş olabilir sizi, ama...

HALİT DUMANKAYA (Devamla) - Hayır, ben sinirlenmiyorum...

BAŞKAN - Lütfen... Sınırı içinde
yanıtınızı verdiniz; lütfen sözünüzü
toparlayın... 

HALİT DUMANKAYA (Devamla) - Değerli arkadaşlarım,
eğer, sizin böyle bir şeyiniz varsa, hemen bir
araştırma önergesi verin. Ben, burada, arkadaşlarımdan
rica edeceğim, diyeceğim ki, bu araştırmayı
önergesini ilk sıraya alın; hesaplaşalım;
çünkü, burada, bu çatı altında...

(Mikrofon otomatik cihaz tarafından kapatıldı)

BAŞKAN - Sayın Dumankaya, teşekkür ediyorum.

HALİT DUMANKAYA (Devamla) - ...milletvekili olan insan...

BAŞKAN - Sayın Dumankaya, teşekkür ediyorum.

HALİT DUMANKAYA (Devamla) - Hayır, benim 2 dakikamı
da verin; ben konuşayım.

BAŞKAN - Sayın Dumankaya...

HALİT DUMANKAYA (Devamla) - Siz konuştunuz, ben konuşmadım
ki...

BAŞKAN - Bir hayli eksüre verdim size...

HALİT DUMANKAYA (Devamla) - Hayır... Demin siz konuştunuz...

BAŞKAN - Sayın Dumankaya, lütfen... Lütfen
Sayın Dumankaya...

HALİT DUMANKAYA (Devamla) - Onun için, bizim hiçbir
şeyden korkumuz yoktur; yüzümüz aktır,
alnımız açıktır.

Yüce Heyetinize saygılar sunuyorum. (ANAP sıralarından
alkışlar)

2. - Kastamonu Milletvekili Murat Başesgioğlu'nun, Sıvas
Milletvekili Tahsin Irmak'ın, Partisine sataşması
nedeniyle konuşması

ZEKİ ÇAKAN (Bartın) - Sayın Başkan...

BAŞKAN - Buyurun Sayın Çakan.

ZEKİ ÇAKAN (Bartın) - Sayın Başkan,
Doğru Yol Milletvekili Sayın Tahsin Irmak, konuşma
esnasında  -zabıtlardan da araştırabilirsiniz-
 şahsımla ilgili sataşmada bulunmuştur;
bu nedenle söz istiyorum.

BAŞKAN - Sizin şahsınızla ilgili mi?

ZEKİ ÇAKAN (Bartın) - Evet, benim şahsımla
ilgili, genel müdürlüğümle ilgili...

BAŞKAN - Genel müdür olarak sizi kastetti, öyle
mi?

ZEKİ ÇAKAN (Bartın) - Evet efendim.

BAŞKAN - Sayın Çakan, eğer izin verirseniz,
Sayın Başesgioğlu'nun bir müraacatını
yanıtlayacağım; hangi genel müdürü
kastettiği konusunda bir tereddütüm var, zabıtları
getirteceğim.

BAŞKAN - Sayın Başesgioğlu, Partinizi geçmiş
dönemde açıkça yolsuzlukla suçladığı
için size söz hakkı vereceğim; ama, lütfen,
yeni bir sataşmaya meydan vermemek üzere ve süresi
içinde.

Buyurun. (ANAP sıralarından alkışlar)

MURAT BAŞESGİOĞLU (Kastamonu) - Sayın
Başkan, muhterem milletvekilleri; bu gece mübarek kandil;
bu vesileyle, değerli milletvekillerimizin ve aziz milletimizin
kandilini tebrik ediyorum.

Böyle bir gecede, biraz evvel burada DYP Grubu adına
konuşan değerli konuşmacı arkadaşımız,
arzu ederdik ki, bu gecenin ulviyetine uygun konuşmalar
yapsın. Petrol Ofisi gibi bir konu görüşülürken,
bu konuyla hiç alakası olmayan, bu ülkede,
1983 yılından 1991 yılına kadar, bu
aziz millete ve ülkeye hizmet etmiş Anavatan Partisine
büyük ithamlarda bulundular. Bulunduğu ithamların
hepsi, hem yüce yargı tarafından hem de Yüce
Meclis tarafından aydınlığa kavuşturulmuştur.
Anavatan Partisi, 1991 yılında iktidarı,
yönetimi devretti. Buraya çıkan her konuşmacı,
Anavatan Partisinin geçmiş dönemlerine atıfta
bulunarak konuşmayı itiyat haline getiriyor. 

Değerli milletvekilleri, sene 1997... 1991 yılından
bu tarafa uzun bir süre geçmiş. Eğer sığınacağınız,
savunacağınız başka bir mazeretiniz, başka
bir gerekçeniz yoksa, bunları burada söyleyerek
Yüce Meclisin kürsüsünü işgal etmeye
gerek yok. 

Sayın konuşmacı “otoyol” diyor...
Otoyol ne oldu sayın milletvekili?!. Otoyol ne oldu?!.
(DYP sıralarından gürültüler)

İLYAS YILMAZYILDIZ (Balıkesir) - Genel Müdür
mahkûm olmuş, daha ne olsun!..

MURAT BAŞESGİOĞLU (Devamla) - İki yıl,
Anavatan Partisinin değerli bakanları, Yüce Divanda
alınlarının akıyla hesap verdiler
ve beraat ettiler. Hâlâ otoyol davasını
bu kürsüden dile getirmenin, yüce yargı
kararlarına saygı duymamaktan öte bir anlamı
yoktur. Burada bahsettiğiniz her konu, Yüce Meclisteki,
bu Parlamentodaki değerli milletvekillerinin oylarıyla
aklanmıştır, beraat etmiştir. 

İLYAS YILMAZYILDIZ (Balıkesir) - Mahkûm olmuştur,
mahkûm...

MURAT BAŞESGİOĞLU (Devamla) - Kim mahkûm
olmuştur?! Anavatan Partisinin siyasî kadrosundan
mahkûm olan bir tek kişi gösterebilir misiniz?!

İLYAS YILMAZYILDIZ (Balıkesir) - Engin Civan mahkûm
oldu, Karayolları Genel Müdürü mahkûm
oldu. 

MURAT BAŞESGİOĞLU (Devamla) - Değerli milletvekilleri...
(DYP sıralarından gürültüler) 

BAŞKAN - Sayın milletvekilleri, lütfen, sessizce
dinleyelim. 

MURAT BAŞESGİOĞLU (Devamla) - Değerli milletvekilleri,
siyasî ihtirasınız, siyasî tarafgirliğiniz
o kadar gözünüzü karartmış ki,
hadiseleri birbirleriyle karıştırıyorsunuz.

İLYAS YILMAZYILDIZ (Balıkesir) - Sizin gibi, sizin
gibi...

MURAT BAŞESGİOĞLU (Devamla) - Anavatan Partisi,
belki de cumhuriyet tarihinde...

(Mikrofon otomatik cihaz tarafından kapatıldı)

BAŞKAN - Sayın Başesgioğlu, lütfen
toparlayınız. 

MURAT BAŞESGİOĞLU (Devamla) - ...hiçbir
siyasî partinin muhatap olmadığı ölçüde
haksızlıklara ve iftiralara maruz kalmıştır;
ama, Allah'a şükür, Anavatan Partisi, bütün
bunların hesaplarını, hem Yüce Mecliste
hem de yargı önünde vermiştir. Bir daha,
buraya çıkan konuşmacılar, lütfen,
1991'den önceki döneme atıf yaparak konuşma
yapmasınlar; Anavatan Partisinin veremeyeceği hiçbir
hesap da yoktur!

Hepinize saygılar sunarım. (ANAP sıralarından
alkışlar)

ZEKİ ÇAKAN (Bartın) - Sayın Başkan...

BAŞKAN - Buyurun Sayın Çakan.

ZEKİ ÇAKAN (Bartın) - Şahsıma
sataşma olduğu için söz istediğimi arz
etmiştim Sayın Başkan.

BAŞKAN - Tutanakları getirtiyorum efendim; o konuda
bir tereddütüm var, merak etmeyin, birleşim içerisinde
değerlendireceğim. 

V. - GENSORU, GENEL GÖRÜŞME, MECLİS SORUŞTURMASI
VE

MECLİS ARAŞTIRMASI (Devam)

A)  GÖRÜŞMELER (Devam)

2. - İstanbul Milletvekili Halit Dumankaya ve 16 arkadaşının,
Petrol Ofisi Genel Müdürlüğünde meydana
gelen yolsuzluk ve usulsüzlük iddialarını
araştırmak ve alınması gereken tedbirleri
belirlemek amacıyla Meclis araştırması
açılmasına ilişkin önergesi ve
(10/5) Esas Numaralı Meclis Araştırması
Komisyonu Raporu (S. Sayısı : 167) (Devam)

BAŞKAN - Sayın Komisyonun söz talebi var mı?

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Ordu) - Evet Sayın Başkan.

BAŞKAN - Buyurun. (ANAP sıralarından alkışlar)

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Ordu) - Sayın Başkan,
değerli milletvekilleri; Halit Dumankaya ve arkadaşlarının
Petrol Ofisi Genel Müdürlüğü hakkında
vermiş oldukları (10/5) esas numaralı Meclis
araştırması önergesi üzerinde Komisyon
Başkanı olarak görüşlerimi arz etmek
üzere kürsüdeyim. Yüce Meclise saygılar
sunarken, bütün vatandaşlarımın
mübarek kandil gecesini kutlayarak sözlerime başlamak
istiyorum.

Komisyon çalışmalarının özüne
geçmeden, teknik bilgiler vermek üzere buraya gelmiş
olmama rağmen, Doğru Yol ve Refah Partisi sözcüleri
arkadaşlarımızın, komisyon çalışmaları
dışında, Genel Müdürün avukatı
gibi, -zaten, komisyon çalışmalarının
başında- Genel Müdürü, sanki kardeşleriymiş
gibi savunarak buraya kadar getirdikleri meseleyi tartışmak
istiyorum.

Sayın Irmak'ın, buradan, Petrol Ofisiyle ilgili
konuşmada Mesut Yılmaz hakkında söz söylemeye
hakkı yoktur. 

İLYAS YILMAZYILDIZ (Balıkesir) - Oral Çelik
açıklıyor.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Adama sorarlar; Çatlı
olayıyla ilgili Sayın Başbakan kim? Adama
sorarlar; Susurluk olayıyla ilgili, bu konuların
dışında, Amerika'da hanı hamamı
olan kim?

ALİ RIZA GÖNÜL (Aydın) - Bırak
şimdi onları!

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Örtülü
ödenekle ilgili bütün iddialar kimin hakkındadır?
Kuşadası'ndaki çiftlik kimin? Antalya'daki
yazlık, TOFAŞ, TURBAN, TEDAŞ olayları
kimin eseridir...

ALİ RIZA GÖNÜL (Aydın) - Sana yakışmıyor;
sen Petrol Ofisine gel, bırak bunları!  

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Petrol Ofisindeki
yolsuzlukların yapıldığı dönemin
başbakanı ve ilgili bakanı Sayın Tansu
Çiller'dir. Biz, komisyon çalışmalarımızda,
saygıya binaen, ne Tansu Çiller'in lafını
ettik ne de Tansu Çiller'in ilgili bakan olduğundan
bahsettik.

ALİ RIZA GÖNÜL (Aydın) - Şimdi ediyorsun
canım... Rapor üzerinde konuş.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Ama, siz eğer
konuyu açarsanız, bu yolsuzlukların olduğu
dönemde ilgili bakanın Sayın Çiller
olduğunu söylemek mecburiyetindeyim.

ALİ RIZA GÖNÜL (Aydın) - Olur mu! Sen
komisyon başkanısın; rapor üzerinde konuş!

İLYAS YILMAZYILDIZ (Balıkesir) - Anavatan Partisi
sözcüsü gibi değil, komisyon başkanı
gibi konuş. 

BAŞKAN - Sayın Poyraz, komisyon adına konuşuyorsunuz;
lütfen, rapora girelim.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Sayın Başkan,
bu sataşmalara cevap vermeden geçersem, hem buradaki
arkadaşlarımın hem de...

ALİ RIZA GÖNÜL (Aydın) - Sana burada bir
sataşma yok!

BAŞKAN - Sayın Poyraz, Sayın Başesgioğlu
grup adına cevabı verdi.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Sayın Başkan,
komisyonla ilgili görüşlerimi arz etmeye geçiyorum.

Bu Mecliste, ilk defa, bir araştırması komisyonu,
çalışmalarını, Başbakanlık
Teftiş Kurulu elemanları, Maliye Bakanlığı
hesap uzmanları ve kurum müfettiş ve kontrolörlerinden
oluşan 21 kişilik heyet tarafından sürdürmüştür.
Burada, hiçbir siyasî mülahazaya yer vermeden,
şu veya bu şekilde hiçbir kişi veya kişileri
töhmet altında bırakmadan, gerçek bir
rapor hazırlamanın dikkat ve özlemi içerisinde
olduk. Burada konuşan sayın konuşmacı
arkadaşlarımız da, komisyon çalışmalarımızda
gösterdiğimiz bu denli özeni ve dikkati, o zaman
takdir etmişlerdi.

Yaptığımız bu komisyon çalışmalarında,
21 kişilik heyet, 1992 yılı için 143
352; 1993 yılı için 141 892 adet akaryakıt,
madenîyağ faturası ve bunlara ait çek
ve makbuzları tek tek incelemiştir. Bu incelemeler
sonunda, komisyonumuz -arkadaşlarımızın
hepsi aynı gerçekleri söylediği için
belki tekrar olacaktır- elde ettiği bulgularda, karşılıksız
çek, kayıtlara intikal ettirilmeyen çekler,
provizyon limitleri programının devredışı
bırakılarak bayilere fazla mal vermek için
yapılan işlemler, bayilerin haksız kazanç
temin etmesi için, elde edilen bu imkânları
bayilerin lehine kullanmak suretiyle bilgisayar işlemleriyle
oynamak, muhasebe finansman dairesince kasadan bankaya nakit para
çıkışı yapılmış
gibi göstermek, bu paraları zimmete geçirmek,
birkısım bayilerin karşılıksız
çeklerini aradan üç beş ay geçtikten
sonra başka çeklerle değiştirmek suretiyle,
hem geçen süre içinde kurumu faiz ve fiyat
farkı kadar zarara soktukları hem de bayilere karşılıksız
menfaat sağladıkları, bazı bayilerin
müşteri kredisi kapsamında verdiği çeklerin
zamanında tahsil edilmeyerek yetkisiz bir şekilde
kasada bekletildiği hususlarını tespit etmiştir.
Akaryakıt müşteri kredisi kapsamındaki
faturalara şube müdürlüğü tarafından
faiz tahakkuk ettirilmemiştir. Bazı bayilerin borçları,
muhasebe kayıtlarında tahsil edilmiş gibi
gösterilmiş; ama, yapılan tetkik veya araştırmalar
sonucunda, bu çeklerin gerçekte olmadığı
tespit edilmiştir.

Yine, İstanbul Bölge Müdürlüğündeki
muhasebe kayıtları tek tek incelenerek, zimmet,
emniyeti suiistimal fiilleriyle ilgili tahsilat, fazla ödeme,
bayilere yönelik menfaat eylemlerinin olup olmadığı
araştırılmıştır. 

Komisyon, bu araştırmalar sonucunda -hem Başbakanlığın
hem kurumun Teftiş Kurulu elemanlarının hem
de Maliyenin hesap uzmanlarının yaptığı
incelemeler sonucunda- 1992 yılı itibariyle, bugünkü
değerlerle, 360 milyar lira civarında bir yolsuzluğu
ortaya çıkarmış, tespit etmiştir.
1993 yılı itibariyle de, bugünkü değerlerle,
230 milyar lira civarında kurum zararı tespit edilmiştir.


Bu kurum zararının tespitinde -demin söylediğim
gibi- bütün fatura ve çekler tek tek elden geçirilirken,
ilgili Teftiş Kurulu elemanları, bazı çeklerin,
bazı makbuzların ve bazı faturaların
imha edildiğini tespit etmişlerdir. Bunlarla ilgili
kurum zararını tespit etme şansı da
şu an bulunmamaktadır. 

Komisyonumuzun çalışma süresi içinde,
hepinizin malumu olduğu gibi, dört aylık bir süre
içerisinde 280 bin evrakı tek tek inceleme imkânı
bulamadığımız için, 1993-1994
yıllarıyla ilgili yolsuzlukları, usulsüzlükleri
ve suiistimalleri tespit etme şansı bulamadık.
Bunun için Başkanlığa yeni bir önerge
verdik. Bu önerge, 1993-1994 yıllarındaki yolsuzlukları
araştırmak amacıyla yeniden bir komisyon kurulmasını
içermektedir. Bu önergemiz, Yüce Meclisin takdirine
biraz sonra sunulacaktır. 

Yapılan incelemeler sonucu, Petrol Ofisi Genel Müdürlüğünde,
biraz önce arkadaşlarımızın bahsettiği
“gerekli soruşturma, araştırma yapıldı”
dedikleri konu... Genel Müdür, 1992, 1993, 1994 yılları
ve 1995 yılı sonu itibariyle dört yıl
boyunca yapılan suiistimal ve yolsuzluklarla ilgili,  dört
yılın sonunda, 1995'in ekim ayında, bir teftiş
heyeti göndermiş. Sayın Genel Müdür,
tarama usulüyle, 1995 yılından başlamak
suretiyle, geriye doğru, 1992 yılına kadar bütün
hesapların incelenmesi için bu teftiş heyetine
yazılı bir talimat veriyor. Değerli milletvekilleri,
aradan bir ay geçiyor, şifahen bu müfettişleri
Ankara'ya çağırıyorlar ve Genel Müdürün
ifadesi şu: “İstanbul'daki yolsuzlukları
Ankara'ya bulaştırmayın; bu yolsuzlukları
İstanbul'la kapatın.” Bunun üzerine, giden
ikinci bir teftiş kurulu, bayilerin hesaplarını
incelemeye başlıyor. Bayi-kurum-banka mutabakatı
sırasında 149 milyar liralık bir yolsuzluk
tespit ediyorlar. Bu yolsuzluk tespit edilirken, bayiler -tabiî,
yaptıkları usulsüzlükleri bildikleri için-
müfettişlere açık çek teklif ediyorlar;
“bu çekleri alın, araştırmanın
sonucunda çıkan rakamlarla bunu doldurun, hesabı
kapatın” diye. Ancak, hesabın büyük
olduğunu gören bayiler, müfettişlere baskı
yapmak suretiyle, Genel Müdürlüğü baskı
altına almak suretiyle, 139 milyar liralık kamu
alacağına karşılık, 41 milyar liralık
çek dolduruyorlar. Petrol Ofisinin 98 milyar liralık
alacağının, tahsili mümkün olmayan
alacak kapsamına bırakmak suretiyle, tahsilatını
zor duruma sokmuşlardır ve iki yıl, üç
yıl gibi bir zaman içerisinde bunu tahsil etme imkânını
da bulamamışlardır. 

Bu yolsuzlukların devam etmesinde, biraz önce burada
konuşan arkadaşlarımın “Genel Müdürün
bunda bir kusuru yoktur” ifadelerinin... Bir genel müdürün,
üçbuçuk yıl yolsuzluk yapılan
bir kurumda “yolsuzluk yapıldığından
haberim yok” demesi kadar... Şurada kullanmak istemediğim,
ifade etmek istemediğim kadar, cehalet de demeyeceğim,
vurdumduymazlık da demeyeceğim; ama bilerek, belki
başkalarının baskısıyla -ben
o konuya değinmek istemiyorum- bu konuyu örtbas etmenin
yolunu aramıştır. Koyun bağa girmiş;
çoban “benim haberim yok” diyor. Türkiye'nin
yüzde 40'ı kadar cirosu olan Petrol Ofisi İstanbul
Bölge Müdürlüğünde trilyonlara varan
yolsuzluklar yapılıyor; Genel Müdür “benim
bundan haberim yok” diyor; değerli konuşmacı
arkadaşlarımız, burada “Sayın
Genel Müdür gerekeni yapmıştır”
diyorlar.

Değerli milletvekilleri, buna çocuklar bile güler.
Bu, bir iki münferit olay olsa “Sayın Genel Müdür
zabıta memuru değildir, bunu, tespit etme şansı
yoktur” diyebilirsiniz; ama, deminde söylediğim
gibi, Sayın Genel Müdür, üçbuçuk
yıl devam eden bu yolsuzluk için -hatta, müfettişleri
tehdit etmek suretiyle- “bu konuyu Ankara'ya getirmeyin,
İstanbul'da kapatın” derken haberi oluyor da,
bu yolsuzluk yapılırken, neden “haberim yok”
diyor; bunu izah etmek mümkün değil. 

Değerli milletvekilleri, biraz önce, burada “önerge
sahibi değerli arkadaşımız Sayın
Dumankaya'nın İstanbul'daki Petrol Ofisiyle ilgisi
var” diyen arkadaşımız, biraz önce
kuliste sohbet ederken, şakadan “ancak bu sözlerle
Dumankaya'yı susturabilirim” ifadesiyle, bu konunun
Dumankaya'yla hiçbir ilgisi olmadığını
beyan etmişlerdir. 

İstanbul Bölge Müdürlüğüyle
ilgili ikinci bir konu: İstanbul Bölge Müdürlüğünün,
İstanbul Belediyesinden, dolar bazında kiraladığı,
istasyon kurmayla ilgili 8 tane arsanın ihalesinin, yine
dolar bazında yapılması kararı olmasına
rağmen, bu arsaların ihalesi dolar bazında yapılmayarak,
TL cinsinden yapılmış, o bayilere, TL-Dolar
arasındaki fark kadar menfaat sağlanmış
ve kurum, o miktar kadar zarara uğratılmıştır.


Bu arsa olayıyla ilgili çok enteresan bir konu var:
İstanbul Belediyesinden alınan bu arsaların
bir tanesi, ORSAY Anonim Şirketi adında bir istasyona,
ihaleyle veriliyor. İstasyon sahibinin, dolar olarak verilmesi
gereken bu arsa bedeli karşılığında,
hiç olmayan, ismi, cismi, yeri bilinmeyen bir çiçek
serası çekini vermesi suretiyle hesabı kapatıyorlar.
Aradan zaman geçince bu çek meydana çıkıyor;
ne sera var, ne borçlu var, ne adreste böyle bir çekin
sahibi var; dolayısıyla, Petrol Ofisinin, 179 700
doların hem Türk parası karşılığı
ödenmesinden doğan -dolar farkından- zararının
hem de bu paranın tahsil edilemeyişinden doğan
zararının da, ayrıca, önümüzdeki
yeni kurulacak araştırma komisyonunda  gündeme
geleceğini burada ifade etmek istiyorum. 

Sayın Başkan, değerli milletvekili arkadaşımız
Sayın Candan -yine komisyonda da aynı şeyleri
ortaya koydu- bu nakliyat şirketiyle ilgili, Petrol Ofisinin
bir zararı olmadığını ifade etti.
Şimdi, bu Değer Nakliyatın -bilmiyorum, arkadaşlarımızın
yakın dostlarıdır, o bizi ilgilendirmez-
teftiş kurulu raporlarına göre, 389 tankerde
kesafet değerinin üzerinde bir noksanlık olduğu
için, kurum tarafından bilahara tespit edilmek suretiyle
istihkakından kesilmiş; dolayısıyla,
Petrol Ofisinin İskenderun Bölge Müdürlüğündeki
bu olayla ilgili kamu zararı, teftiş kurulu müfettişleri
tarafından bir raporla ilgili makama bildirilmiştir.


Ayrıca, Petrol Ofisi İskenderun Bölge Müdürlüğü
olayında, uçak yakıtlarının
karışık olduğu iddiasına karşın,
Adana Hava İkmal Merkezine giden yakıtın,
5 kişilik kontrol heyeti tarafından tutulan tutanakla,
karışık ve vasıfsız olduğu
tespit edilmiş, ilgili makama ve Genel Müdürlüğe
de bildirilmiştir. Bu raporu tutan Nafi Tosun, bu raporu
tuttuğu için görevinden alınmış,
yerine, İskenderun'dan ilkokul mezunu bir arkadaşın,
yapılan tespitlere göre, siyasî nedenlerle -bu
tip tankerlerin hava ikmal merkezine girmesi için- bu komisyonun
başına getirildiği ifade edilmektedir. 

Sayın Başkan, değerli milletvekilleri; komisyon
çalışmaları sırasında,
komisyon üyesi arkadaşlarımızla -biraz
önce de burada bir nebze değindiler- mutabık olduğumuz,
hem de teftiş kurulu elemanlarının bir an
önce halledilmesi gereken bir konuya değinmek istiyorum.

Şu an görüldüğü üzere, bütün
yolsuzluklar özelleştirme kapsamına alınmış
KİT Komisyonunun denetiminden uzaklaştırılmış
kamu kuruluşlarında. Bakıyorsunuz TURBAN,
bakıyorsunuz TEDAŞ, bakıyorsunuz Petrol Ofisi...
Niye? KİT Komisyonunun denetiminden uzak kaldıkları
için, oradaki yetkililerin, çok rahat hareket etmek
suretiyle, bu tip yolsuzluklara meydan vermelerinden.

(Mikrofon otomatik cihaz tarafından kapatıldı)

BAŞKAN - Sayın Poyraz, lütfen toparlayınız.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Bağlıyorum
Sayın Başkan.

Önümüzdeki günlerde, arkadaşlarımızla
mutabık kaldığımız kadarıyla,
üzerinde duracağımız konu, bu özelleştirme
kapsamında olan KİT'lerin, özelleştirme
gerçekleşinceye kadar KİT Komisyonunun ve
adına denetim yaptığı Meclisin denetiminde
kalmasıyla ilgili olacaktır. Değerli milletvekillerinden,
siz değerli arkadaşlarımızdan, bu konuda
verdiğimiz kanun teklifine destek bekliyoruz. 

Şimdi, burada biraz önce konuşan arkadaşlarımız
belki yine kırılacaklar; ancak, biraz önce
bir önerge verdik, birazdan oylanacak; bu önergede,
şu anlattığımız 400 trilyon lirayı
bulan, 1994 ve 1995 yıllarında 1 trilyon liranın
üzerinde olacağı tahmin edilen yolsuzlukları
tespit etmek amacıyla kurulacak komisyona değerli milletvekillerinden
destek istiyoruz. Çünkü, biz, bu bataklıkları
kurutmazsak, yarın başka kamu kuruluşlarında...

(Mikrofon otomatik cihaz tarafından kapatıldı)

BAŞKAN - Sayın Poyraz, süreniz doldu.

Teşekkür ediyorum.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Sayın Başkan,
bağlıyorum.

BAŞKAN - Biliyorsunuz, benim hiç öyle bir uygulamam
olmadı.

Teşekkür ediyorum.

(10/5) ESAS NUMARALI MECLİS ARAŞTIRMASI KOMİSYONU
BAŞKANI NABİ POYRAZ (Devamla) - Teşekkür
ediyorum. (ANAP sıralarından alkışlar)

VI. - SATAŞMALARA İLİŞKİN KONUŞMALAR
(Devam)

3. - Bartın Milletvekili Zeki Çakan'ın, Sıvas
Milletvekili Tahsin Irmak'ın şahsına sataşması
nedeniyle konuşması

BAŞKAN - Sayın Çakan, Sayın Irmak'ın
konuşmasında size yönelik sataşma olduğunu
öne sürmüştünüz; zabıtları
getirttim. İlgilendirebildiğim veya sizi rahatsız
ettiğini sandığım cümle şöyle:
“Türk Milletinin vicdanına seslenmek istiyorum;
hafızasını ileriye doğru, 1983'lere,
1984'lere götürsün... Sayın Genel Müdürlüğünüz
zamanındaki yaptıklarınızı
da biliyoruz.”

Burada çok soyut bir sözcük var. Konuşmanın
başından beri baktım, sizin, kendisine yönelik
bir laf atmanız, dolayısıyla, sizi cevaplandırıyor
gibi bir ifade de yok. Zabıtlarda, bu sözden önce
Sayın Mustafa Taşar'ın bir sözü
var; onun da genel müdürlüğü yok.

Çok soyut, mutlaka olmaması gereken, yanlış
anlamalara belki yol açabilecek bir şey var; ama,
benim anlayışıma göre, doğrudan sizi
ilgilendirmiyor; sizi tenzih ediyorum.

MUSTAFA RÜŞTÜ TAŞAR (Gaziantep) - O Genel
Müdür, bu Genel Müdür...

ZEKİ ÇAKAN (Bartın) - Sayın Başkan,
hatip, Köy Hizmetleri Sıvas Bölge Müdürlüğü
görevinde bulunmuştur; dolayısıyla, bana
bakarak “sizin, Genel Müdürlüğünüzde
ne yaptığınızı biliyorum”
demiştir. 

Lütfen, sataşmadan dolayı bana söz hakkı
verin.

BAŞKAN - Sayın Çakan, yerinizden bu açıklamayı
yaptınız. Kendinizi benim yerime de koyun; ben,
sizi anlamaya çalışıyorum, onun için
sizinle diyalog kuruyorum; ama...

MUSTAFA RÜŞTÜ TAŞAR (Gaziantep) - Sayın
Başkan, arkadaş, o tarihte genel müdürdü;
ondan bahsediyor...

BAŞKAN - Sayın Taşar, herhalde, Sayın
Çakan kendini ifade edecek durumda; değil mi?!

ZEKİ ÇAKAN (Bartın) - Sayın Başkanım,
ısrar ediyorum; lütfen oylayın... Israr ediyorum,
sataşmadan dolayı söz hakkı istiyorum;
oylayın (Gürültüler) Oylayın efendim,
ısrar ediyorum... Israr ediyorum Sayın Başkanım,
lütfen...  Çünkü, beni kastederek söylemiştir,
kendisi, daha önce Köy Hizmetlerinde görevliydi
(Gürültüler)

NİHAT MATKAP (Hatay) - Efendim, konuşmasında
yarar görüyoruz. Mesele açıklığa
kavuşsun.

BAŞKAN - Sayın Çakan, ısrarlısınız;
ben, böyle bir konuyu Genel Kurulun hakemliğine bırakmak
istemiyorum...

ZEKİ ÇAKAN (Bartın) - O zaman, sayın
hatibin...

BAŞKAN - Bir saniye, dinler misiniz...

Yani, bir sayın milletvekiline sataşma olup olmadığının,
Genel Kurulda siyasî mülahazalarla oy konusu olmasından,
bireysel olarak, rahatsızlık duyuyorum.

ZEKİ ÇAKAN (Bartın) - O zaman, lütfen
efendim, cevap vermeme imkân tanıyın.

BAŞKAN - Yalnız, bir dakika içinde... Israr
ettiniz; yani, oyun sonucu da gözle görülür
noktada; ama, ben bunu bir oy konusu yapmak istemiyorum. 

ZEKİ ÇAKAN (Bartın) - Peki efendim. 

BAŞKAN - Buyurun. 

ZEKİ ÇAKAN (Bartın) - Sayın Başkan,
saygıdeğer milletvekilleri; biraz önce, kürsüden
konuşan Doğru Yol Partisi Milletvekili Tahsin Irmak
arkadaşımız, konuşması esnasında
bana bakarak “sizin genel müdürlüğünüzde
de ne yaptığınızı biliyorum”
demiş ve sataşmada bulunmuştur; bu sataşmadan
dolayı da söz almış bulunuyorum...

İLYAS YILMAZYILDIZ (Balıkesir) - Yarası olan
gocunurmuş...

ZEKİ ÇAKAN (Devamla) - Lütfen dinler misiniz!..

Değerli milletvekilleri, bu kürsüden birilerini
suçlarken, kendi suçlarını örtbas
edebilmek için, bir başkasını suçlamayla
suçlarını kapatacaklarını zannedenler,
yanılıyorlar. Sayın Necmettin Cevheri burada.
Ben, görevden ayrıldıktan sonra Sayın
Bakanıma, Sayın Necmettin Cevheri'ye gittim “Sayın
Bakanım, biz, ekiple geldik...

(Mikrofon otomatik cihaz tarafından kapatıldı)

BAŞKAN - Sayın Çakan, lütfen toparlar
mısınız.

ZEKİ ÇAKAN (Devamla) - ...Genel Müdür
olarak beni her an görevden alabilirsiniz; Danıştaya
da gitmeyeceğim” dedim. Biz, ekibe inanan, hizmete inanan
kadrolarla gelmesini ve gitmesini biliriz. Sıvas Bölge
Müdürlüğü görevinde bulunan bu arkadaşımız,
eğer bir tek şey biliyorsa, bunu ispatlamazsa, Yüce
Meclis ve Türk kamuoyu önünde kendisini müfteri
ilan ediyorum ve şerefimle bağdaştırmıyorum.
(ANAP sıralarından “Bravo”sesleri, alkışlar)
Yirmiiki yıllık memuriyetim ve siyasî hayatımda
tek bir konuda dahi bir  araştırma, bir soruşturma
geçirmedim; bundan da övünç duyuyorum,
kıvanç duyuyorum. Sayın Cevheri'ye, başka
siyasî partiden bakan olmasına rağmen “Genel
Müdürüm ben seninle çalışabilseydim...”
dedirtmişimdir. Bunu söyleyen bir siyasî partinin
bakanı, benim hakkımda bir şey duysaydı,
herhalde icraata sokardı.

Hepinize teşekkür ediyor, saygılar sunuyorum.
(ANAP sıralarından alkışlar)

BAŞKAN -Teşekkür ediyorum Sayın Çakan.

V. - GENSORU, GENEL GÖRÜŞME, MECLİS SORUŞTURMASI
VE

MECLİS ARAŞTIRMASI (Devam)

A)  GÖRÜŞMELER (Devam)

2. - İstanbul Milletvekili Halit Dumankaya ve 16 arkadaşının,
Petrol Ofisi Genel Müdürlüğünde meydana
gelen yolsuzluk ve usulsüzlük iddialarını
araştırmak ve alınması gereken tedbirleri
belirlemek amacıyla Meclis araştırması
açılmasına ilişkin önergesi ve
(10/5) Esas Numaralı Meclis Araştırması
Komisyonu Raporu (S. Sayısı : 167) (Devam)

BAŞKAN - Sayın milletvekilleri, Petrol Ofisi Genel
Müdürlüğünde meydana gelen yolsuzluk ve
usulsüzlük iddialarını araştırmak
ve alınması gereken tedbirleri belirlemek amacıyla
kurulan (10/5) esas numaralı Meclis Araştırması
Komisyonu raporu üzerindeki görüşmeler tamamlanmıştır.

Sayın milletvekilleri, şimdi ilk defa Genel Kurulumuzda,
Meclis uygulamalarımızda karşı karşıya
kaldığımız bir olay var. Komisyon raporunun
sonucunda, 85 inci sayfada (c) fıkrası aynen şöyle
demektedir: “Araştırma Komisyonu çalışmaları
süresince, yolsuzluk olaylarının var olduğu
1992, 1993 ve 1994 yıllarından 1992 yılı
zararı tespit edilebilmiş ve zararın bugünkü
değerle 238 milyar Türk Lirası olduğu belirlenmiştir.
Ancak, Komisyonun çalışma süresi bittiğinden
1993 ve 1994 yıllarındaki kurum zararı tespit
edilememiştir.”

Bu çerçevede, Başkanlığımıza
bir önerge gelmiştir. Bu önerge, incelemenin tamamlanabilmesi
için yeni bir komisyon kurulmasını önermektedir
ve İçtüzüğümüzün, bugüne
kadar uygulamamış olduğumuz, ilk defa uygulamak
durumunda kaldığımız 105 inci maddesine
atıfta bulunmaktadır.

İçtüzüğümüzün 105 inci
maddesinin ikinci fıkrası şöyle demektedir:
“Komisyon -ek bir aylık süreyi de aldıktan
sonra- bu süre sonunda da çalışmasını
tamamlayamadığı takdirde süre bitiminden
itibaren onbeş gün içinde araştırmanın
tamamlanmaması nedenleri veya o ana kadar varılan
sonuçlar üzerinde Genel Kurulda görüşme
açılır. Genel Kurul bu görüşme
ile yetinebileceği gibi yeni bir komisyon da kurabilir.”

Şimdi, biraz önce tamamladığımız
görüşme, çalışma süresi
içinde çalışmasını tamamlayamadığını
ifade eden komisyonun, bu ana kadar vardığı
sonuçlar üzerinde Genel Kurulda yapılan görüşmedir
ve karşımızda, 105 inci maddenin ikinci fıkrasının
son cümlesindeki “Genel Kurul bu görüşme
ile yetinebileceği gibi yeni bir komisyon da kurabilir”
hükmünü Genel Kurulun hakemliğine bırakan
bir önerge vardır.

Şimdi, bu önergeyi okutup, oylarınıza
sunacağım:

III. - BAŞKANLIĞIN GENEL KURULA SUNUŞLARI (Devam)

B)  TEZKERELER VE ÖNERGELER (Devam)

8. - (10/5) esas numaralı Meclis Araştırması
Komisyonu raporunun sonuç kısmında belirtilen
nedenlerle, İçtüzüğün 105 inci
maddesinin ikinci fıkrası da gözönünde
bulundurularak, yeni bir Meclis araştırması
komisyonu kurulmasına ilişkin, Bartın Milletvekili
Zeki Çakan ve 19 arkadaşının önergeleri


Türkiye Büyük Millet Meclisi Başkanlığına

Görüşülmekte olan Petrol Ofisiyle ilgili
Meclis araştırma komisyonu raporunun sonuç
kısmında, belirtilen gelişmelerle yeni bir
komisyon kurulması istenmektedir. Türkiye Büyük
Millet Meclisi İçtüzüğünün
105 inci maddesinin ikinci fıkrasında da tarif edilen
yeni bir komisyon kurulabileceği hususu da göz önünde
bulundurularak, yeni bir komisyon kurulması hususunun Genel
Kurulun tasviplerine sunulmasını saygılarımızla
arz ederiz.

 Zeki Çakan Yahya Şimşek Nabi Poyraz

 Bartın Bursa Ordu

 Cevdet Selvi Bekir Kumbul Mustafa Yıldız

 İstanbul Antalya Erzincan

 Mustafa Küpeli Metin Emiroğlu Recep Mızrak

 Adana Malatya Kırıkkale

 Oltan Sungurlu Yaşar Okuyan Eyüp Aşık

 Gümüşhane Yalova Trabzon

 Mustafa Taşar Mehmet Sağdıç Hüsnü
Doğan

 Gaziantep Ankara İstanbul

 Murat Başesgioğlu Feridun Pehlivan Levent Mıstıkoğlu

 Kastamonu Bursa Hatay

 Ahmet Kabil Cumhur Ersümer

 Rize Çanakkale

Gerekçe:

Komisyon raporunun sonuç bölümünde de belirtildiği
üzere İçtüzüğün 105 inci
maddesi gereğince bir komisyon kurulması amaçlanmıştır.


BAŞKAN - Şimdi, Meclis araştırması
açılıp açılmaması hususunu
oylarınıza sunuyorum: Meclis araştırması
açılmasını kabul edenler...

M. ERDOĞAN YETENÇ (Manisa) - Bari, kadir gecesi, yolsuzluğa
göz yummayın, bu mübarek gecenin hatırına
kaldırın ellerinizi!

RAMAZAN YENİDEDE (Denizli) - Sen mübarek gece falan
bilir misin?!

MUSTAFA KUL (Erzincan) - Saymaya gerek yok, açıkça
görülüyor Sayın Başkan.

BAŞKAN - Sayın milletvekilleri, kabul edenler bir
daha ellerini kaldırsın.

Lütfen, yerlerimize oturalım.

Sayın milletvekilleri, iki kâtip üye arasında
bir anlaşmazlık var, önemli bir fark; bir daha
saymak durumundayız.

MUSTAFA RÜŞTÜ TAŞAR (Gaziantep) - Kadir
gecesi; ona göre!..

İBRAHİM GÜRDAL (Antalya) - Bu gece günahlar
affolur, kaldırın ellerinizi.

BAŞKAN - Kabul etmeyenler... 

İRFAN KÖKSALAN (Ankara)- Sayın Başkan,
9 tane Bakan var; ona göre sayın.

BAŞKAN - Merak etmeyin... Merak etmeyin...

Sayın milletvekilleri, Meclis araştırması
açılması kabul edilmiştir. (ANAP, DSP,
CHP sıralarından “Bravo” sesleri, alkışlar)


Meclis araştırmasını yapacak komisyonun
9 üyeden kurulmasını oylarınıza
sunuyorum: Kabul edenler... Kabul etmeyenler... Kabul edilmiştir.

Komisyonun çalışma süresinin, başkan,
başkanvekili, sözcü ve kâtip üyenin
seçimi tarihinden başlamak üzere, üç
ay olmasını oylarınıza sunuyorum:
Kabul edenler... Kabul etmeyenler... Kabul edilmiştir.

Komisyonun, gerektiğinde Ankara dışında
da çalışabilmesi hususunu oylarınıza
sunuyorum: Kabul edenler... Kabul etmeyenler... Kabul edilmiştir.

Sayın milletvekilleri, gündemin “Seçim”
kısmına geçiyoruz.

VII. - SEÇİMLER

A)  KOMİSYONLARA ÜYE SEÇİMİ

1. - (10/58) esas numaralı Meclis Araştırması
Komisyonuna üye seçimi

BAŞKAN - Doğal afetlerde meydana gelen can ve mal kaybını
en aza indirmek için alınması gereken tedbirlerin
belirlenmesi amacıyla, Genel Kurulun 21.1.1997 tarihli
48 inci Birleşiminde kurulan (10/58) esas numaralı
Meclis Araştırması Komisyonu üyeliklerine
siyasî parti gruplarınca gösterilen adayların
listesi, basılıp, sayın üyelere dağıtılmıştır.

Şimdi, listeyi okutup, oylarınıza sunacağım:

Doğal Afetlerde Meydana Gelen Can ve Mal Kaybını
En Aza İndirmek İçin Alınması
Gereken Tedbirlerin Belirlenmesi Amacıyla Kurulan Meclis
Araştırması Komisyonu Üyelikleri Aday
Listesi (10/58)

Adı Soyadı Seçim Çevresi

RP

Osman Hazer Afyon 

Tevhit Karakaya Erzincan

İsmail Yılmaz İzmir

ANAP

Cengiz Altınkaya Aydın

Işın Çelebi  İzmir

DYP

Abdulkadir Akgöl Hatay

Turhan Arınç  İzmir

DSP

Atilla Mutman İzmir

CHP

Ali Rıza Bodur İzmir

BAŞKAN - Listeyi oylarınıza sunuyorum: Kabul
edenler... Kabul etmeyenler... Kabul edilmiştir.

Meclis Komisyonuna seçilmiş bulunan sayın
üyelerin, 6 Şubat 1997 Perşembe günü
saat 11.00'de, ana bina, zemin kat, PTT karşısındaki
172 nolu Meclis soruşturması toplantı salonunda
toplanarak, başkan, başkanvekili, sözcü
ve kâtip seçimini yapmalarını rica
ediyorum.

Komisyonun toplantı yer ve saati, ayrıca, ilan tahtalarına
da asılmıştır.

Sayın milletvekilleri, şimdi, gündemin, “Kanun
Tasarı ve Teklifleriyle Komisyonlardan Gelen Diğer
İşler” kısmına geçiyoruz.

Önce, sırasıyla, yarım kalan işlerden
başlıyoruz.

VIII. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER

1. - 926 Sayılı Türk Silahlı Kuvvetleri
Personel Kanuna Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

BAŞKAN - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporunun müzakerelerine
kaldığımız yerden devam edeceğiz.

Komisyon?.. Yok.

Ertelenmiştir.

2. - Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 Tarih
ve 3842 Sayılı Kanunda Değişiklik Yapılmasına
Dair Kanun Tasarısı ve Adalet Komisyonu Raporu (1/543)
(S. Sayısı : 175)

BAŞKAN - Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 Tarih
ve 3842 Sayılı Kanunda Değişiklik Yapılmasına
Dair Kanun Tasarısı ve Adalet Komisyonu Raporunun
müzakerelerine kaldığımız yerden
devam edeceğiz.

Komisyon?.. Yok.

Ertelenmiştir.

3. - 9.7.1945 Tarih ve 4792 Sayılı Sosyal Sigortalar
Kurumu Kanununun Bir Maddesinin Değiştirilmesi ve Bu
Kanuna Bir Geçici Madde Eklenmesi Hakkında Kanun
Tasarısı ve Plan ve Bütçe ve Sağlık,
Aile, Çalışma ve Sosyal İşler
komisyonları raporları (1/528) (S. Sayısı
: 163) (1)

BAŞKAN - 9.7.1945 Tarih ve 4792 Sayılı Sosyal
Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
Komisyonları raporlarının müzakerelerine
kaldığımız yerden devam ediyoruz.

Komisyon?.. Yerinde.

Hükümet?.. Yerinde.

Sayın milletvekilleri, geçen birleşimde, tasarının
2 nci maddesi üzerinde Cumhuriyet Halk Partisi ve Demokratik
Sol Parti Grupları adına konuşmalar tamamlanmıştı.
Şimdi, söz sırası, Anavatan Partisi Grubu
adına Eskişehir Milletvekili Sayın Mustafa
Balcılar'da. 

Buyurun Sayın Balcılar. (ANAP sıralarından
alkışlar)

ANAP GRUBU ADINA MUSTAFA BALCILAR (Eskişehir) - Sayın
Başkan, değerli milletvekilleri; 9.7.1945 Tarih ve 4792
Sayılı Sosyal Sigortalar Kurumu Kanununun... (Gürültüler)

Sayın Başkan, çok gürültü var,
devam edeyim mi?..


(1) 163 S. Sayılı Basmayazı 30.1.1997 tarihli
53 üncü Birleşim tutanağına eklidir.

BAŞKAN - Sayın milletvekilleri, eğer, salonda,
bu uğultu, bu gürültü devam edecekse, çalışma
süremizi tamamlamak için burada mesai yapmaya ihtiyacımız
yok. Kısa bir süremiz kaldı; lütfen, sayın
hatibi sakin bir biçimde dinleyelim, sayın hatip
konuşmak için sükunet bekliyor.

Buyurun Sayın Balcılar.

MUSTAFA BALCILAR (Devamla) - Sayın Başkan, değerli
milletvekilleri; 1945 tarih ve 4792 sayılı Sosyal
Sigortalar Kurumu Kanununun bir maddesinin değiştirilmesi
ve bir geçici madde eklenmesiyle ilgili kanun tasarısının
2 nci maddesi üzerinde, Anavatan Partisi Grubu adına,
söz almış bulunuyorum.

Değerli milletvekilleri, kanun tasarısının
özellikle 2 nci maddesiyle eklenen geçici 9 uncu madde,
Sosyal Sigortalar Kurumunun mülklerinin satışında
hangi kıstasların ve niteliklerin belirleneceği
konularını içermektedir. Yalnız, kanun
tasarısının tümü üzerinde
yapılan konuşmalarda da ifade edildiği gibi,
1993 yılı içerisinde buna benzer bir kanun
getirilmiş ve Sosyal Sigortalar Kurumunun mülklerinin
satılabilecek olanlarının tamamı tespit
edilerek satılmıştı. O tarihte, prensipte
bu satışlara karşı çıkan,
satış şekline karşı çıkan
ve muhalefet partisi olan Refah Partisi, bugün iktidardır
ve bu kanun tasarısını getirmiştir;
çok da farklı değildir, nüanslar vardır.
Yine, banka tarafından, rayiç bedel tespitleri yapılmaktadır
ve o tarihteki kötü tecrübe konusunda endişelerimiz
vardır. Burada, yine, satışlarda Kurumun,
yönetimin ve ilgili arkadaşların şaibe
altında kalmaması için, kanuna, net bir şekilde,
satışla ilgili metinler konulmasını,
komisyonda önermiştik. Mesela, satışla
ilgili kararların -SSK Yönetim Kurulunun hâlâ
devlet ağırlıklı olması dolayısıyla,
hatta, tamamen özerk olduktan sonra bile- dörtte üçlük
bir ekseriyetle alınması gibi, yöneticileri
şaibe altında bırakmayacak, kafalarda soru
işareti bırakmayacak bir şekilde ekseriyet
nisabının olması gerektiğini ifade etmiştik.
Yine, bu mülklerin tespitinde, Sosyal Sigortalar Kurumu genel
kurulunda, yönetim kurulunun tespit ettiği satılacak
mülklerin onaylanması ve daha sonra satışa
sunulması gibi, kafalarda soru işareti bırakmayacak
şekilde tespitlerin yapılması gerekliliğini
ifade etmiştik. Bu kanundaki, daha evvelden, 1993'te tespit
edilerek satılmış olan mülklerin... SSK'da
satılacak çok da fazla bir şey olmadığını
hep beraber bilmemize rağmen, Hükümetin başarısızlık
ve beceriksizliklerinden doğan bütçe açıklarının
kapatılması veya SSK'nın -yükünün
hafifletilerek- hazineye olan yükünü azaltmak gayesiyle,
ne bulursan satarsın prensibi içerisinde, SSK'nın
da mülkleri satılmaya çalışılmaktadır.
Burada, Hükümet, geçici bir süreyle nefes
almaya çalışmaktadır, günü
kurtarmaya çalışmaktadır; bir hesaba
göre de, kafasındaki bir seçim tarihine kadar
veya hükümet başkanlığını
devredeceği tarihe kadar daha az problemle gitmek için,
ne var ne yok satmanın gayreti içerisindedir. Acaba,
bu satışlarla problem çözülecek
midir; hayır. Sosyal Sigortalar Kurumunun problemlerinin
bu satışlarla çözülebilmesi mümkün
değildir. 

Daha evvelki konuşmalarda da ifade edildiği gibi, 1997
yılı içerisinde, Sosyal Sigortalar Kurumunun
350 trilyon civarında hazine desteğine ihtiyaç
duymasına karşın, bu mülklerin tamamının
satılması halinde bile elde edilecek para 50-60
trilyon lira civarındadır; ki, yine ifade ettiğimiz
gibi, satılabilecek her şey, zaten, 1993'de tespit
edilmiş ve satılmıştır. Bugün,
satılacaklar listesinde, baktığımız
zaman, idarî binalar, hastane binaları, dispanser
binaları, sağlık istasyonları gibi satılması
mümkün olmayan tesislere ilaveten lojman olarak kullanılan
yerler vardır. Bu lojmanların satılması
halinde de İstanbul gibi geçimin zor olduğu
vilayetlerde, SSK personeline lojman kirasına yetecek maaş
verilemeyeceğinden dolayı, SSK'nın doğru
dürüst eleman çalıştırmakta
sıkıntı çekeceğini de kurumun
bilmesi lazım. Geriye, inşaatı devam eden
binalar gibi, boş arsalar gibi kısımlar kalıyor.
 Bu arsalar, eğer, satılabilecek olsaydı, zaten,
1993'te listeye dahil olurdu ve satılırdı.
Dolayısıyla, satılabileceklerin tamamını
toplasanız 15-20 trilyon lira yapar. Hükümetin
gerek görüşmeler sırasında komisyona
ve gerek kamuoyuna lanse ettiği gibi, 50-60 trilyon gelir
elde edilse bile, sadece bu yılın geliri olacak,
bu yılın problemlerine bile çare olamayacak,
350 trilyon civarındaki açığın
yedide birini, sekizde birini kapatabilecek. Peki, önümüzdeki
yıl ne olacak; önümüzdeki yıl, tufan...
Yani, bütün mülk satışlarıyla
ilgili getirilen kanunlarda olduğu gibi, bu kanun tasarısında
da Sosyal Sigortalar Kurumu, ilgili Bakanlık ve Hükümetimiz,
günü kurtarmanın gayreti içerisinde olmaktadır.


Değerli milletvekilleri, peki, buna ilaveten, bu satışlar
dışında yapılması gereken şeyler
yok mu; bir sürü yapılacak iş var. Bu yönetimlerin
yeterince özerk olmayışından dolayı
ve “politik atamalar” dediğimiz Sosyal Sigortalar
Kurumu Kanununun 55 inci maddesinden dolayı -ilgili kişi,
“A” vilayetinde “X” hastanesinde çalışır,
kadrosu oradadır, ama, 55 inci maddeye göre falan
vilayette çalışmaktadır- hep torpille,
birileri, bir yerlerde, yığınak halinde çalışmaktadır.
Falan vilayette aynı yatak sayısına sahip
bir hastane, aynı sayıda hinterlandı var,
sigortalı sayısı var, göz hekimi yok;
ama, filan vilayette, kadrosu 1 veya 2 olmasına rağmen,
8 göz hekimi var. Diğer personeller için de aynı
hatalar ve yanlışlıklar söz konusudur.


Zannediyorum, bu 55 inci maddeye göre çalıştırılan
personel sayısı 7 binin üzerindedir. Tabiî,
kurumun ihtiyaçları olması halinde, imtihanlar
açılacak, yeni elemanlar alınacaktır.
En son yapılan imtihanla ilgili olarak, imtihanın
şekli itibariyle tartışmalar, burada, yeterince
yapılmıştır; ama, şu anda, Sosyal
Sigortalar Kurumunda 7 bin kişi, ihtiyacı olmayan
yerlerde çalışıyorsa, o zaman, yeni
eleman alınmasına gerek yoktur düşüncesi
içerisinde oluruz veya yeni alınan her eleman, Sosyal
Sigortalar Kurumunun malî yükünü, dolayısıyla,
açığını artıracak bir etkendir
diye düşünebiliriz. Bunların öncelikle
düzeltilmesi gerekir. 

Sosyal Sigortalar Kurumunun sağlık hizmetlerindeki
rantabilitenin düşüklüğü, maliyet
hesabı yapılmadan hizmet verilmesi, hem hâkim
hem savcı misali, hizmeti alanın da satanın
da aynı kuruluş olmasından dolayı -özel
sektöre göre bile- çok yüksek maliyetlerle
hizmet verilmesi, Kurumun giderlerini gereksiz yere artıran
unsurlardır...

(Mikrofon otomatik cihaz tarafından kapatıldı)

BAŞKAN - Lütfen, sözünüzü tamamlayın.

MUSTAFA BALCILAR (Devamla) - Tamamlıyorum Sayın
Başkan.

Tabiî, diğer maddelerde de ifade edebiliriz... 

Buna benzer, yani mülk satışıyla sadece
o yılı, o ayı kurtarmaktan ziyade, Sosyal
Sigortalar Kurumunu daha rantabl çalıştırmak,
Sosyal Sigortalar Kurumunun malî yüklerini hafifletici
önlemler almak -ifade edeceğim bir iki konu daha var;
ama, bu örnekleri çoğaltmak mümkündür-
hataları, yanlışları gidermek suretiyle
Kurumun aktüaryasını düzeltmek varken,
Kurumun, zaten, zamanında tespit edilerek satılmış
olan ve şu anda gereksiz olarak tespit edilebilecek bulamadığımız
mallarını satmaya çalışarak
ve hayalî rakamlar ortaya koyup, kaynak paketlerinde belirlenen
rakamları doldurarak bir yere varabilmek mümkün
değildir. 

Gerçekten bir şey yapılmak isteniyorsa, Kurumun
bu tür hatalı kısımları ortadan
kaldırılmalıdır. Bu suretle daha faydalı
olunacağı kanaatindeyim.

Yüce Heyetinize saygılar sunarım. (ANAP sıralarından
alkışlar)

BAŞKAN - Teşekkür ediyorum Sayın Balcılar.


Gruplar adına başka söz talebi var mı?
Yok.

Şahsı adına, Sayın Hikmet Sami Türk;
buyurun. (DSP sıralarından alkışlar)

Sayın Türk, süreniz 5 dakikadır.

HİKMET SAMİ TÜRK (Trabzon) - Sayın Başkan,
değerli milletvekilleri; görüşülmekte
olan tasarının, bundan önceki birleşimde
kabul edilen 1 inci maddesiyle, Sosyal Sigortalar Kurumu Yönetim
Kuruluna, Kurum taşınmazlarını satma
yetkisi verilmişti; ancak, tasarı bununla yetinmiyor,
satış yöntemiyle ilgili bir düzenleme de
getiriyor; fakat, 2 nci maddeyle eklenmek istenen hükümler,
yönetim kurulunun satış yetkisini kullanacağı
zaman uygulanacak sürekli bir düzenleme değil, geçici
bir madde niteliğindedir. 1993 yılında çıkarılan
3917 sayılı Kanunda da bu sistem benimsenmişti.
Bu, getirilen düzenlemeyle, Sosyal Sigortalar Kurumu Yönetim
Kurulunun yetkileri arasında bulunmayan bir hususun tamamlanmasından
çok, hemen yapılacak geniş ölçüde
bir satış için hazırlık yapıldığını
göstermektedir.

Esas komisyonca kabul edilen metne göre, kurumun mülkiyetindeki
bütün taşınmazlar satışa çıkarılabilecektir;
çünkü, tasarıda yer alan bir sınırlama,
geçici 9 uncu maddenin birinci fıkrasındaki
“kurum hizmetleri için gerekli olmayan” ibaresi,
esas komisyonca metinden çıkarılmıştır.
Komisyon, bunu, yanlış anlamalara ve tartışmalara
sebebiyet vermemek gerekçesiyle açıklamıştır.
Bu gerekçe tatmin edici değildir. Değişiklik
isabetli olmamıştır. Değişiklikten
sonra, kurumun hizmetleri için gerekli olan taşınmazlar
dahi satılabilecektir. Üstelik,   bu değişiklikten
sonra,   Emekli Sandığı Kanununun 20 nci maddesinin
değiştirilmesine ilişkin kanun tasarısında,
daha önce burada yapılan görüşmeler
sırasında benimsenen bir ibareyle paralellik kaybedilmiştir;
çünkü, Emekli Sandığı Kanunuyla
ilgili değişiklikte bu yönde bir ibare vardı.
Böylece, kurumlar arasında da bir fark yaratılmıştır.
Bu, esas komisyonların farklı olmasından
kaynaklanan bir durumdur.

Bu girişten sonra, maddeyi incelediğimiz zaman, bu maddenin,
yasa tekniği bakımından da, Türkçe
bakımından da bazı kusurlar taşıdığını
görmekteyiz. Örneğin, geçici 9 uncu maddenin
birinci fıkrasındaki “sosyal tesisler ve konutlar
dahil” ibaresi, burada yapıldığı
gibi, tırnak içerisinde yer almaması gereken
bir ifadedir. Bunun, ya iki uzun çizgi arasına veya
parantez içine ya da “sosyal tesisler ve konutlar
dahil olmak üzere” biçiminde fıkranın
başına alınması gerekirdi. 

Öte yandan, (a) bendindeki “yukarıda belirtilen
kapsam dahilinde” ibaresi, daha önce birinci fıkrada
“kurum hizmetleri için gerekli olmayan” ibaresi
çıkarıldıktan sonra gereksiz ve anlamsız
bir duruma düşmüştür; çünkü,
artık, biraz önce söylediğim gibi, kurumun
mülkiyetinde bulunan bütün taşınmazlar
satılabilecektir. O nedenle, bu ibarenin herhangi bir anlamı
kalmamıştır.

Diğer yandan, (b) bendinde, taşınmazların
rayiç bedelden daha düşük bir fiyatla satılamayacağı
hükme bağlanmakla birlikte, bu konuda izlenecek olan
yöntemin, kamu bankalarına veya bu bankaların
iştiraki olan uzman kuruluşlara yaptırma yöntemi
olduğu anlaşılmaktadır; yönetim kurulu,
bu kuruluşlara, rayiç bedelin tespitini yaptırabilecektir.
Bu yöntem de yeterince güvenli ve satışa
çıkarılan malların gerçek değerini
belirlemeye elverişli bir yöntem olarak görünmemektedir.
Nitekim, daha önceki uygulamada da, bu konuda beklenenin
gerçekleşmediği anlaşılmaktadır.


Öte yandan, (c) bendinde, taşınmazların
satışının açık artırma
usulüyle yapılacağı; ancak, bu satışa
ilişkin usullerin yönetmelikle belirleneceği ifade
edilmektedir.

Arkadaşlar, niçin yönetmelik?.. Niçin
yasayla belirlenmesi gereken konular yönetmeliğe bırakılmaktadır?
Üstelik, bu yönetmeliğin kim tarafından yapılacağı
belli değildir.

(Mikrofon otomatik cihaz tarafından kapatıldı)


BAŞKAN - Sayın Türk, lütfen toparlayalım...

HİKMET SAMİ TÜRK (Devamla) - Başbakanlık
mı, Çalışma ve Sosyal Güvenlik
Bakanlığı mı, yoksa, ilgili kuruluş
olarak Sosyal Sigortalar Kurumu mu bu düzenlemeyi yapacaktır,
yönetmeliği çıkaracaktır; bu belli
değildir. 

Sayın milletvekilleri, ifade etmeye çalıştığım
gibi, getirilen düzenleme, hem maddî hukuk bakımından
hem yasa tekniği bakımından uygun bir düzenleme
değildir.

Bu noktaları Yüce Meclisin dikkatine sunuyor; saygılarımı
ifade ediyorum.

Teşekkür ederim. (DSP sıralarından alkışlar)

BAŞKAN -Teşekkür ediyorum Sayın
Türk.

Şahsı adına, Sayın Muhammet Polat?..

MUHAMMET POLAT (Aydın) - Vazgeçtim.

BAŞKAN - Vazgeçiyorsunuz.

Sayın Mehmet Aykaç?.. Yok.

Sayın Suat Pamukçu?..

SUAT PAMUKÇU (Bayburt) - Vazgeçtim.

BAŞKAN - Vazgeçtiniz.

Sayın Cemalettin Lafçı?.. Yok.

Sayın Yılmaz Ateş?.. Yok.

Sayın Ahmet Tan?..

AHMET TAN (İstanbul) -Vazgeçtim.

BAŞKAN - Vazgeçiyorsunuz.

Sayın Zekeriya Temizel?..

Buyurun Sayın Temizel (DSP sıralarından alkışlar)

Süreniz 5 dakikadır.

ZEKERİYA TEMİZEL (istanbul) - Teşekkür
ederim Sayın Başkan.

Değerli arkadaşlar, görüşmekte olduğumuz
yasa tasarısıyla ilgili olarak, daha önceden,
arkadaşlarımız, gereken eleştirileri
yaptılar, neden sosyal güvenlik kurumlarının
mallarının satılmaması gerektiğini
izah etmeye çalıştılar. Bir cümleyle
tekrar etmek gerekirse “sosyal güvenlik kurumlarının
mallarının satılmamasının nedeni,
bizim sosyal güvenlik sistemimizin fon değerlendirme
esasına göre kurulmuş olmasıdır.
Dolayısıyla, fon yaratılacak, bunlar değerlendirilecek,
bunların nemalarıyla da sosyal güvenlik kurumlarının
yükümlülükleri yerine getirilecek. O nedenle,
bu sistem değiştirilmeden, sosyal güvenlik kurumlarının
fon değerlendirmeleriyle ilişkili olarak ve sistemin
tamamıyla ilgili olarak düzenlemeler yapılmadan,
bu konuda yapılacak bir düzenleme sistemin bütünlüğünü
zedeler” dediler. Ama, sonuç olarak, sistem, bozulma
konusunda emin adımlarla ilerliyor. Üstelik, Emekli
Sandığıyla ilgili olarak yaptığınız
düzenlemeden çok farklı bir düzenleme
getiriyorsunuz burada. Hiç değilse, Emekli Sandığı
Yasasında, Emekli Sandığının mülklerinin
satılması sonucunda elde edilen değerlerin,
yine Emekli Sandığı Yasasının
22 nci maddesinde belirtilen hükümler çerçevesinde
kullanılması olayı vardı; burada o
da yok. Şimdi bunların ayrıntılarına
girmek istemiyorum. Sadece 2 nci maddeyle ilgili olarak üç
tane değerlememi sizlere sunmak istiyorum.

Değerli arkadaşlar, yasanın ilk sevk edildiği
şekliyle, bu maddenin (c) bendi aynen şöyle idi:
“Satışı yapılacak gayrimenkullere
ait imar ve ifraz işlemleri ile kat mülkiyetinin kurulması
konusundaki hususları, 4182 sayılı Kanun
hükümlerine göre yürürlüğe konulan
Bakanlar Kurulu kararları ile belirlenecek usul ve esaslara
göre yapılır.” Bu, şu demektir:
Daha önceden, kamu mallarının satışıyla
ilgili olarak bu Parlamentodan, bu Meclisten bir yasa geçmişti;
bunun numarası da 4182 idi. Bu yasaya göre, Bakanlar
Kurulu gayrimenkullerin satış esas ve usullerini
belirleyecek, Sosyal Sigortalar Kurumu da işte bu esaslara
göre bu mülklerin satışını
sağlayacaktı ya da bu yetkilere göre bunları
kullanacaktı; ancak -o zaman da belirtildi- bu yasa, Anayasaya
aykırı idi. Nitekim, Anayasa Mahkemesi de bu yasanın
yürürlüğünü durdurdu; yürürlüğü
durdurulunca, bu hüküm açıkta kaldı
ve olay döndü dolaştı, sonunda, satılacak
gayrimenkullere ait imar, ifraz işlemleri ve kat mülkiyetinin
kurulması hakkındaki hususlar ile satışa
ait ilke ve yöntemlerin usul ve esaslarının
yönetmelikle belirleneceği hükmü getirildi.


Değerli arkadaşlar, Anayasa Mahkemesi, bu kanunu iptal
ettiyse, böyle bir şeye izin verir mi? Vermesi mümkün
mü daha doğrusu; vermez. Vermeyeceğini sizler de
biliyorsunuz. O zaman, gecenin bu saatinde, ısrarla ve
ısrarla, Anayasaya aykırı bu düzenlemeyi
niye çıkarmaya çalışıyorsunuz;
niye getiriyorsunuz daha doğrusu? Devlete ait gayrimenkullerin,
üstelik de kim tarafından düzenleneceği belli
olmayan bir yönetmelikle, satışına imkân
verileceğini, bu hukuk sistemimiz içerisinde düşünebiliyor
musunuz? Bunu, biraz sonra, Anayasaya aykırılık
önergemiz sırasında yine konuşacağız.
Bunu, bu şekilde yapmanız mümkün değil.
Üstelik de, bu satılacak gayrimenkullerin, rayiç
değeriyle ilgili araştırmalar değil de, rayiç
değerine ilişkin bazı bankalardan bilgi alınacağını
söylüyorsunuz. Sizlere soruyorum: Şu anda hangi
bankaya gidip de birbirine yakın iki tane rayiç
değer değerlemesi aldırabiliyorsunuz? Ben, daha
önceden, kamu bankalarından, bu şekildeki değerlemelerle
ilgili olarak raporlar almış bir insan olarak size
söylüyorum. Hiçbir bankadan, aralarında
yüzde 100 fark olmayan hiçbir değerlendirme raporu
alamazsınız. Ee, bu raporlardan sonra, oturup ihaleye
çıkacağız; o zaman, en iyisini veren...
Olmaz arkadaşlar... Artık, Türkiye Cumhuriyetinde
binlerce insan aynı gayrimenkule teklif verecek konumda
değildir, ekonomik gücü yoktur onların. O
zaman, istediğiniz bir bankadan, hiçbir sorumluluğu
olmayan bir ekspertizden istediğiniz değeri alırsınız,
ondan sonra da, o değer üzerinden “eh, nasıl
olsa layık değeri buydu, ekspertiz raporu bu, o zaman,
bu fiyatı da veren birisi var” dersiniz ve bunu satarsınız.
Şimdi, bu içinize sinen bir uygulama mı? 

Dinlemiyorsunuz, dinlenilmiyor da... Yapılan düzenlemenin
ne anlama geldiğini, yarın, yasa çıktığı
zaman görürseniz, gerçekten üzülürsünüz.


(Mikrofon otomotik cihaz tarafından kapatıldı)


BAŞKAN - Sayın Temizel, lütfen toparlayınız.


ZEKERİYA TEMİZEL (Devamla) - Bitiriyorum Sayın
Başkan.

Hangi bankadan isterseniz, istediğiniz değeri alırsınız.
O değer üzerinden satışa çıktığınız
zaman da, eğer bunun taliplisi belirli gayrimenkullere yönelik
olarak seçilmiş bir veya iki kişi ise, o değeri
verirler ve bu gayrimenkulü alırlar. Bu, hiç
kimsenin içine sinmez. Kesin olarak, bu, kimsenin içine
sinmez. Siz, yasaların en kötü uygulanma şeklini
düşünerek buraya getirmek zorundasınız,
kötü uygulanma olaylarının önünü
kesmek zorundasınız. O zaman, niye, 2886 sayılı
Kanunda belirtildiği gibi, ihale komisyonlarının
belirlediği değerler üzerinden satılmıyor
da, bankalardan değer belirlemesini istiyorsunuz? Niye yani?..
Kamu mallarının satılmasında böyle
bir yöntem var mı; yok. 

Değerli arkadaşlar, onun için, bu düzenleme,
kesin olarak hukuk sistemimize ve kamu mallarının
satış yöntemlerine uygun bir düzenleme
değildir; değildir ve kötü sonuçlara
neden olur. Biz, bu tür taşınmaz malların
satışına karşı olmadığımızı
her fırsatta dile getiriyoruz; ama, bunların, devlet
ciddiyeti içerisinde ve ona buna peşkeş çekilmeden,
değerlerini buldura buldura satılmasına ilişkin
yöntemleri kuralım diyoruz. Komisyonlarda elden kaçırılıyor;
burada, gecenin bir saatinde -hiç kimse dinlemeden- paldır
küldür geçiyor; ondan sonra da, Anayasa Mahkemesinden
döndüğü zaman veya dönmeden uygulandığı
zaman, ortaya çıkan olaylardan hayıflanır
konuma geliyoruz.

Bu, Türkiye Büyük Millet Meclisine yakışır
bir tutum değildir diye düşünüyor; bu
konudaki görüşlerinizin özellikle oylama
sırasında dile getirileceğini umup, hepinize
saygılar sunuyorum. 

Teşekkür ederim. (DSP, ANAP ve CHP sıralarından
alkışlar)

BAŞKAN - Teşekkür ederim Sayın Temizel.

Madde üzerinde gruplar ve şahıslar adına
konuşmalar tamamlanmıştır. Bu arada,
çalışma süremiz de dolmuştur.

Bu nedenle, kanun tasarı ve tekliflerini görüşmek
için, 5 Şubat 1997 Çarşamba günü
saat 13.30'da toplanmak üzere, birleşimi kapatıyorum.

Kapanma Saati: 24.00

IX. - SORULAR VE CEVAPLAR

A) YAZILI SORULAR VE CEVAPLARI

1. - İstanbul Milletvekili Bülent Akarcalı'nın,
Bosna-Hersek Hükümetine yardım yapılıp
yapılmayacağına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1621) (1)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. Bosna-Hersek Hükümetine ne gibi yardımlarda
bulunmayı düşünüyorsunuz?

2. Bosna'da her 8 evden biri ve her 3 dönüm araziden
1'i patlamamış mayın tehdidi altındadır.
Bu mayınların temizlenmesine Türkiye katkıda
bulunacak mıdır?

3. Kültür Bakanlığı ve Vakıflar
Genel Müdürlüğünün Bosna-Hersek'te
tahrip edilmiş Osmanlı eserlerini restore etme çalışması
var mıdır? Varsa, kapsamı nedir?

4. Bosna-Hersek'in acil ihtiyacı olan doktor, hemşire
sıkıntısına yardımcı
olmak için Türkiye'den eleman gönderecek misiniz?

 T. C.

 Devlet Bakanlığı 20.1.1997

 Sayı : B.02.0.0010/01553

Türkiye Büyük Millet Meclisi Başkanlığına

İlgi : a) TBMM Başkanlığının
14.11.1996 tarih ve A.01.0.GNS.0.10.00.02-7/1621-4129/11367 sayılı
yazısı.

b) Başbakanlık Kan. ve Kar. Gen. Müd.'nün
21.11.1996 tarih ve B.02.0.KKG/106-401-8/4569 sayılı
yazısı.

c) 11.12.1996 tarih ve B.02.0.0010/01347 sayılı
yazımız.

İstanbul Milletvekili Sayın Bülent Akarcalı'nın
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım Koordinatörlüğünde
cevaplandırılmasını istediği ilgi
(b) yazı eki 7/1621 esas no.lu yazılı soru
önergesinin 2 nci maddesi ile ilgili olarak alınan
cevap metni ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

 T. C.

 Millî Savunma Bakanlığı 25.12.1996

 Kanun : 1996/1046-TÖ

Konu : Soru Önergesi.

Devlet Bakanlığına

(Sayın Lütfü Esengün)

İlgi : (a) TBMM Başkanlığının
14.11.1996 tarihli ve A.01.0.GNS.0.10.00.02-7/1621-4129/11367
sayılı yazısı.

(b) Devlet Bakanlığının 28.11.1996 tarihli
ve B.02.0.0010/01188 sayılı yazısı.

1. İstanbul Milletvekili Bülent Akarcalı tarafından
Sayın Başbakan'a tevcih edilen ve ilgi (a) üzerine
ilgi (b) ile soru sahibine verilecek cevaba esas olacak bilgilerin
gönderilmesi istenilen Yazılı Soru Önergesinin
2 nci sırasında yer alan soruya ilişkin bilgiler
müteakip maddelerde açıklanmıştır.

2. Dayton Anlaşmasına göre mayınların
temizlenmesi sorumluluğu eski savaşan taraflara ait
olmakla beraber, bugüne kadar mayınların temizlenmesi
konusunda arzu edilen düzeye ulaşılamamıştır.
Bu nedenle, bazı bölgelerdeki mayınların
temizlenmesi işi sivil kuruluşlara verilmiştir.

3. Bosna-Hersek'te halen mayın temizleme faaliyeti icra
eden sivil kuruluşların mayın temizleme faaliyetlerini
daha hızlı bir şekilde yürütmesi
için ilave mayın temizleme techizatına ihtiyaç
duydukları ve bu konuda ne gibi bir desteğin sağlanabileceği
hususu, Türk Millî Askerî Temsil Heyeti Başkanlığınca
4 Temmuz 1996 tarihinde bildirilmiş, buna cevaben, Türk
Silahlı Kuvvetlerince personel ve eğitim desteği
ile sınırlı sayıda bazı mayın
temizleme malzemesinin, ilgili kuruluşlarca talep edilmesi
halinde sağlanabileceği iletilmiştir.

4. 22 Ocak 1996 tarihinde imzalanan Türkiye - Bosna Hersek
Askerî Eğitim İşbirliği Anlaşması
mayın eğitimini ihtiva etmemesi nedeniyle, bugüne
kadar Bosna-Hersek personeline mayın imhasına yönelik
eğitim verilmemiştir. Ancak, “1997 Türkiye-Bosna
Hersek Uygulama Planı” kapsamında yer alan
“Kısa Süreli Kurslar” programı çerçevesinde
Bosna-Hersek makamları, 15 personelini İzmir İstihkam
Okul Komutanlığı bünyesinde açılan
mayın kursuna gönderme talebinde bulunmuştur.
1997 yılı Uygulama Planının Ocak 1997
ayı içerisinde müzakere edilmesi ve müteakiben
imzalanması konusundaki çalışmalar
devam etmektedir. Bahse konu eğitim talebinin karşılanması
hususu anılan planın imzalanmasıyla kesinlik
kazanacaktır.

Arz ederim.

  Turhan Tayan

  Millî Savunma Bakanı

2. Muğla Milletvekili Zeki Çakıroğlu'nun,
Ören ve Derince ovalarının sulama suyu sorununa
ilişkin sorusu ve Enerji ve Tabiî Kaynaklar Bakanı
M.Recai Kutan'ın yazılı cevabı (7/1807)

Türkiye Büyük Millet Meclisi Başkanlığına

Delaletinizle aşağıdaki sorularımın
Enerji ve Tabiî Kaynaklar Bakanı Recai Kutan tarafından
yanıtlanması için yazılı soru
 önergemin işleme konulmasını arz ederim.

Saygılarımla.

  Zeki Çakıroğlu

  Muğla

Muğla İli Milas İlçesinin bazı
ovaları sulama amaçlı elektrifikasyon sistemine
kavuşmuştur.

Ören Ovası ve Derince Ovası bu hizmetten mahrumdur.

Söz konusu verimli ovalarımıza sulama amaçlı
elektrifikasyon sistemi kurulması planlanmış
mıdır?

- Ne zaman yapılacaktır?

- Bu konunun etüdü yapılmış mıdır?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 30.1.1997

 Sayı : B.15.0.APK.0.23-300-151-1725

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : TBMM Başkanlığının
26.12.1996 tarih ve A.01.0.GNS.0.10.00.02-13112 sayılı
yazısı.

Muğla Milletvekili Sayın Zeki Çakıroğlu'nun
şahsıma tevcih ettiği, 7/1807-4723 esas no.lu
yazılı soru önergesi ile ilgili bilgiler hazırlanarak
ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Muğla Milletvekili Sayın Zeki Çakıroğlu'nun
Yazılı Soru Önergesi ve Cevabı

(7/1807-4723)

Soru :

Muğla İli Milas İlçesinin bazı
ovaları sulama amaçlı elektrifikasyon sistemine
kavuşmuştur.

Ören Ovası ve Derince Ovası bu hizmetten mahrumdur.

Söz konusu verimli ovalarımıza sulama amaçlı
elektrifikasyon sistemi kurulması planlanmış
mıdır?

- Ne zaman yapılacaktır?

- Bu konunun etüdü yapılmış mıdır?

Cevap :

DSİ Genel Müdürlüğünce Ören
Ovasındaki arazilerin sulanması amacıyla
depolama imkanları araştırılmış
ve jeolojik bakımdan uygun bir baraj yeri bulunamamıştır.
Bu nedenle Ören Ovasının yerüstü
suyu imkanlarıyla sulanmasına yönelik bir proje
çalışması yapılamamaktadır.
Derince Ovasının sulanabilmesi için 1986
yılında Milas Projesi kapsamında Derince
Barajı ve Selimiye Ovası sulaması Planlama
Raporu hazırlanmıştır. DSİ Genel
Müdürlüğü Yatırım Programında
yer alan proje kapsamındaki Akgedik ve Derince Barajlarında
depolanacak toplam 49 063 milyon m3 su ile 3 291 hektarlık
alana sulama hizmeti götürülecektir. 13.1.1995
tarihinde ihale edilen Akgedik Barajı inşaatına
devam edilmektedir. Derince Barajı ise Milas Projesinin
Başbakanlığın tasarruf tedbirlerine ilişkin
1996/27 no.lu genelgesi uyarınca Devlet Planlama Teşkilatı
Müsteşarlığınca belirlenen 1996 yılında,
öncelikli yürütülecek projeler arasında
yer almadığından ihale edilememiştir.
1997 yılında ihalesi yine tasarruf tedbirleri dışında
mütalaa edilmesi ve gerekli finansmanın sağlanmasına
bağlıdır. Sulama inşaatları ise
baraj inşaatlarının yürütülmesine
paralel olarak ele alınacak olup, Milas Projesinin gerçekleşmesi
halinde bu ilçeye bağlı Selimiye Bucağı
ile Çandır, Eğridere, Ekindere, Etrenli, Hacıahmetler,
Hisarcık, Kandak, Karşıyaka ve Kurudere köylerine
ait araziler düzenli sulama suyuna kavuşacaktır.

Adı geçen yerlerde sulama kooperatifleri olmadığından,
DSİ Genel Müdürlüğünce elektrifikasyon
tesisi yapılmamıştır.

3. - Bursa Milletvekili Ali Rahmi Beyreli'nin, Orhaneli Termik
Santralinin mahkeme kararına rağmen faaliyetlerine
devam ettiği iddiasına ilişkin Başbakandan
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1813)

Türkiye Büyük Millet Meclisi Başkanlığına

Aşağıdaki soruların, Başbakan Sayın
Necmettin Erbakan tarafından yazılı olarak
yanıtlanmasını, içtüzüğün
94 üncü maddesi gereğince, arz ederim.

Saygılarımla.

  Ali Rahmi Beyreli

  Bursa

Orhaneli Termik Santralı ile ilgili olarak, Bursa Barosu,
bazı meslek odaları, sendikalar ve şahıslarca,
“Santralın çevreye olumsuz etkisi”  nedeniyle,
 “santrala deneme ve çalışma izni verilmemesi,
insan ve çevre sağlığının
korunması ile ilgili tedbirlerin alınması
talebiyle”, Bursa 1 inci İdare Mahkemesine iptal davası
açılmış ve mahkeme 13.7.1994 tarihinde
talep doğrultusunda karar vermiş, daha sonra Yargıtay
da, bu kararı onaylamıştır. O tarihte,
bu kararın gereği yerine getirilmiş ve desülfirizasyon
ünitesinin yapımına başlanmış,
bu ünite devreye girene kadar da santralın çalıştırılmaması
kararı TEAŞ tarafından alınmıştır.

Ancak, ünite yapımı sürerken, Bakanlar
Kurulunun 96/3 sayılı, 16.5.1996 tarihli kararı
ve bu karara istinaden Enerji Bakanlığının,
Bursa TEAŞ Genel Müdürlüğüne gönderdiği
29.8.1996/3805-14027 sayılı yazısı
ile, bu santral 6 Eylül 1996 tarihinden itibaren çalıştırılmaya
başlanmıştır. Bu durum bilirkişi
raporu ve mahkeme kararı ile de tespit edilmiştir.

1. Bu durumda, desülfirizasyon ünitesi bitirilip devreye
girmeden santralın çalıştırılmaya
başlaması, hem çevreye telafisi olanaksız
zararlar verecek, hem de mahkeme kararlarına aykırı
bir uygulama ve hukuk ihlali olmuyor mu?

2. Anayasamızın “Mahkemelerin bağımsızlığı”
başlıklı 138 inci maddesinde “Yasama
ve yürütme organları ile idare; mahkeme kararlarına
uymak zorundadır” denilmektedir. Bu tür hukuk
ihlallerinin olduğu bir ülkede, dilinizden düşürmediğiniz
“Hukuk Devleti” var olabilir mi?

3. Söz konusu Bakanlar Kurulu kararı, hukuka aykırı
olduğu bilindiğinden olsa gerek, gizli olarak alınmış
ve Resmî Gazetede yayınlanmamıştır.
Neticede bugün bu karara bir türlü ulaşılamamaktadır.
Hükümeti bu tür gözü kara, hukukdışı
uygulamalara iten önemli bir sebep var mıdır?
Varsa bu sebep nedir?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon 4.2.1997

 Kurulu Başkanlığı

 Sayı : B.15.0.APK.0.23-300-175-1930

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 16.1.1997 tarih ve B.02.0.0010-01658 sayılı
yazınız.

Bursa Milletvekili Sayın Ali Rahmi Beyreli'nin Sayın
Başbakanımıza tevcih ettiği, Sayın
Başbakanımızda kendileri adına Bakanlığımız
koordinatörlüğünde cevaplandırılmasını
tensip ettiği 7/1813-4745 esas no.lu yazılı
soru önergesi ile ilgili bilgiler hazırlanarak ekte
sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar

  Bakanı

Bursa Milletvekili Sayın Ali Rahmi Beyreli'nin Yazılı
Soru Önergesi Cevabı (7/1813-4745 Esas No.'lu)

Orhaneli Termik Santralı ile ilgili olarak, Bursa Barosu,
bazı meslek odaları, sendikalar ve şahıslarca,
“santralın çevreye olumsuz etkisi” nedeniyle
“Santrala deneme ve çalışma izni verilmemesi,
insan ve çevre sağlığının
korunması ile ilgili tedbirlerin alınması
talebiyle”, Bursa 1 inci İdare Mahkemesine iptal davası
açılmış ve mahkeme 13.7.1994 tarihinde
talep doğrultusunda karar vermiş, daha sonra Yargıtay'da,
bu kararı onaylamıştır. O tarihte,
bu kararın gereği yerine getirilmiş ve desülfirizasyon
ünitesinin yapımına başlanmış,
bu ünite devreye girene kadar da santralın çalıştırılmaması
kararı TEAŞ, tarafından alınmıştır.

Ancak, ünite yapımı sürerken, Bakanlar
Kurulunun 96/3 sayılı, 16.5.1996 tarihli kararı
ve bu karara istinaden Enerji Bakanlığının,
Bursa TEAŞ  Genel Müdürlüğüne gönderdiği
29.8.1996/3805-14027 sayılı yazısı
ile, bu santral 6 Eylül 1996 tarihinden itibaren çalıştırılmaya
başlanmıştır. Bu durum bilirkişi
raporu ve mahkeme kararı ile de tespit edilmiştir.

Soru 1. Bu durumda, desülfirizasyon ünitesi bitirilip
devreye girmeden santralın çalıştırılmaya
başlaması, hem çevreye telafisi olanaksız
zararlar verecek, hem de mahkeme kararlarına aykırı
bir uygulama ve hukuk ihlali olmuyor mu?

Soru 2. Anayasamızın “Mahkemelerin bağımsızlığı”
başlıklı 138 inci maddesinde “Yasama
ve yürütme organları ile idare; mahkeme kararlarına
uymak zorundadır” denilmektedir. Bu tür hukuk
ihlallerinin olduğu bir ülkede, dilinizden düşürmediğiniz
“Hukuk Devleti” var olabilir mi?

Soru 3. Söz konusu Bakanlar Kurulu kararı, hukuka
aykırı olduğu bilindiğinden olsa gerek,
gizli olarak alınmış ve Resmî Gazetede
yayınlanmamıştır. Netice de bugün
bu karara bir türlü ulaşılamamaktadır.
Hükümeti bu tür gözü kara, hukukdışı
uygulamalara iten önemli bir sebep var mıdır?
Varsa bu sebep nedir?

Cevaplar 1, 2, 3, :

Santralın Bacagazı Kükürt Arıtma
Tesisinin inşaat ve montaj işleri oldukça ileri
bir düzeye gelmiş olup, tesis 1997 yılı
Mayıs ya da Haziran aylarında çalışmaya
başlamış olacaktır.

Ancak santralın desülfirizasyon tesisinin tamamlanmasından
sonra verimli olarak çalışabilmesi için
santralda uzun süre çalışmamaktan dolayı
kaynaklanabilecek arızaların tespit edilmesi ve
onarılması gerekmektedir. Bu maksatla santral, çevre
şartlarını da gözönünde bulundurarak
kısmî bir işletmeye alınmıştır.

Bu  önemli gerekçe dışında Orhaneli
Termik Santrali'nin, ülkemizin içinde bulunduğu
enerji darboğazı sebebiyle, gerekli önlemler alınmak
kaydı ile, işletilebileceği Bakanlar Kurulu kararıyla
kararlaştırılmıştır.

Orhaneli Termik Santralının işletmeye alınması
hakkındaki 16.5.1996 tarihli ve P.96/3 sayılı
Bakanlar Kurulu Prensip Kararı ile ekinin bir sureti ilişikte
gönderilmiştir.

Not : Yazılı soruyla ilgili diğer bilgiler dosyasındadır.

4. - Kastamonu Milletvekili Fethi Acar'ın, Cumhurbaşkanlığı
personeline ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1817)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılması hususunu arz ederim.

  Fethi Acar

  Kastamonu

Sorular :

1. Cumhurbaşkanlığının 1993, 1994,
1995, 1996 ile  1997 TBMM'den geçen malî bütçe
toplam miktarları ne kadardır. Bu yıllarda
ek ödenek gerekli olmuş mudur, veya harcanmayan ödenek
var mıdır, varsa hangi yıllara aittir?

2. Cumhurbaşkanlığında 1993, 1994, 1995
ve 1996 yıllarında (Kasım 1996 sonu itibariyle)

a) Büyükelçi sıfatıyla başdanışman,

b) Başdanışman,

c) Danışman, müşavir basın danışmanı
vs. gibi yıllara göre kimler görevlendirilmiştir?

3. Yıllara göre bu ünvan ve pozisyondaki görevlere
uygulanan maaş statüsü nedir? Yani sözleşmeli
mi, 657'ye tabi mi veya başka bir statüde mi bulunmaktadır?

4. Yıllara göre isimlendirilmesini ve 1993'den itibaren
bahse konu olan unvan ve şahıslara ne miktar ödeme
yapılmıştır?

5. 1993'den itibaren 1996 Kasım sonuna kadar Cumhurbaşkanlığı
Köşküne yıllara göre hangi vasıtalar
alınmıştır ve bu vasıtaların
özellikleri ve gördükleri işler nelerdir?
Şu anda 1993'den bu yana alınan vasıtalar
dahil olmak üzere toplam ne kadar vasıta mevcuttur?

6. Yukarıda bahsedilen unvan ve pozisyonlarla birlikte
Denetleme Kurulu dahil ne miktar personel mevcuttur, unvan ve
pozisyonları nelerdir?

 T. C.

 Devlet Bakanlığı 3.2.1997

 Sayı : B.02.0.0010/01824

Türkiye Büyük Millet Meclisi Başkanlığına

İlgi : a) TBMM Başkanlığının
7.1.1997 tarih ve A.01.0.GNS.0.10.00.02-7/1817-4762/13262 sayılı
yazısı.

b) Başbakanlık Kan. ve Kar. Gen. Müd.'nün
10.1.1997 tarih ve B.02.0.KKG/106-441-4/295 sayılı
yazısı.

Kastamonu Milletvekili Sayın Fethi Acar'ın; Sayın
Başbakanımıza tevcih ettiği ve Sayın
Başbakanımızın da kendileri adına
Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Not : Yazılı soruyla ilgili diğer bilgiler dosyasındadır.

5. - İstanbul Milletvekili Cevdet Selvi'nin, SSK sınavına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1818)

Türkiye Büyük Millet Meclisi Başkanlığına

Aşağıdaki sorularımın Çalışma
Bakanı Sayın Necati Çelik tarafından
yazılı olarak yanıtlanmasını
arz ederim.  24.12.1996

  Cevdet Selvi

  İstanbul

1. Sosyal güvenlik sistemimizin ve SSK'nın temel sorunu
olan kaçak-sigortasız işçilik ve düşük
prim uygulamalarını takip edecek vasıflı
personel alınacağı yerde çoğu merkezde
görevlendirilecek vasıfsız personel alınması
SSK'nın sorunları ve önceliklerine uygun mudur?

2. Daha hassas ve özellikli sınavlara mektupla başvuru
yapıldığı halde sınava başvuru
için yaş ve eğitimi genelleştirirken sınava
başvuruyu niçin tek bir merkezde ve elden yaptırdınız?

3. Sayın bakanın “adil bir sınav olacak”
demesine rağmen sınavın adilliğine yönelik
şaibe ve spekülasyonlara neden olacak az sorunun (20)
test ile yanıtlanması sınav tekniğine
uygun mudur? 20 soru gibi test için çok az sorulu
bir sınavın yanıtlarının önceden
ezbere kulaktan kulağa söylenmesi ile sınavın
adilliğine gölge düşürülmemiş
midir?

4. Kamuoyunda tartışmalı ve ilgi uyandıran
bu sınav için toplu sınavlarda yetkili ve
doğal otorite olan ÖSYM'ye başvurdunuz mu? Sınavı
niçin bu konuda da deneyimli olan ÖSYM'ye yaptırmadınız?

5. 75 229 kişinin yanıtlarının bilgisayar
yardımı olmadan 14 günde 5 kişilik komisyonca
okunması mümkün müdür?

6. Rize Milletvekili Sayın Şevki Yılmaz'ın
numaraları 33412'den 33555'e dek 143 kişilik liste
verdiği doğru mudur?

7. Kazananlar arasında Bakan Necati Çelik ile aynı
soyadında 50 kişi Müsteşar Yardımcısı
Rıfat Özer ile 16, SSK Genel Müdürü
Mahfuz Güler ile 18 kişinin bulunması tesadüf
müdür?

8. Kazananların hangi okul çıkışlı
oldukları belirlendi mi? Kazananlar içinde imam
hatiplilerin oranı nedir?

9. Bu kadar şaibeli ve spekülasyona neden olan sınavı
iptal etmeyi düşünmüyor musunuz?

 T. C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü
3.2.1997

 Sayı : B.13.0.SGK-0-13-00-01/840-003089

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 10.1.1997 tarih ve A.01.0.GNS.0.10.00.02-4934-13269
sayılı yazınız.

İstanbul Milletvekili Cevdet Selvi tarafından hazırlanan
“Sosyal Sigortalar Kurumuna personel alımı
için yapılan sınava ilişkin” yazılı
soru önergesi Bakanlığımca incelenmiştir.

Sosyal Sigortalar Kurumu'nda kaçak-sigortasız işçi
çalıştırma ve düşük
prim uygulamalarını takip etmekle görevli personel
sigorta müfettişleri olup, sözkonusu sınav
memur, icra memuru, santral memuru, veznedar, daktilograf, şoför,
bekçi, aşçı ve hizmetli kadroları
için yapılmıştır.

Diğer taraftan; Devlette her işlem belli kurallara bağlanmıştır.
Bu çerçevede, Sosyal Sigortalar Kurumunda da personel
işlemlerini düzenlemek üzere, 1987 yılında
yürürlüğe konulmuş bulunan Personel Yönetmeliği
uygulanmaktadır. Açılan memuriyet sınavı
da bu Yönetmeliğin ilgili hükümlerine göre
gerçekleştirilmiştir.

Sözkonusu Yönetmelik, sınavların Kurumca
oluşturulacak “Sınav Kurulu”nca yapılacağını,
sınavların düzenli bir şekilde yürütülmesinden
bu kurulun sorumlu olduğunu, değerlendirmelerin de sınav
kurulu tarafından gerçekleştirileceğini
öngörmektedir. Dolayısıyla, Sosyal Sigortalar
Kurumu Personel Yönetmeliği sınavların
ÖSYM tarafından yapılmasına izin vermemektedir.

Yönetmeliğin değiştirilerek sınavın
ÖSYM tarafından yapılmasına imkân
sağlanabileceği düşünülebilir. Ancak,
alınan atama izninin 1996 yılında kullanılması
gerekmektedir. Aksi takdirde uzun zaman gerektiren Başbakanlık,
Devlet Personel Başkanlığı ve Maliye Bakanlığından
izin alınması işlemlerinin yenilenmesi zorunlu
bulunduğundan, izin alma süresi, ÖSYM'nin hazırlık
süresi, sınavların yapılıp değerlendirilmesi
ve atama işlemleri dolayısıyla kurum en az
6 ay daha zaman kaybedecekti.

Ayrıca; sınavın merkezî mi yoksa bölgesel
mi yapılmasının doğru olacağı
üzerinde, Kurum yetkililerince sınav düzenlenmeden
önce titizlikle durulmuştur. Ancak, sınavın
bölgelerde yapılmasının pek çok
sakıncası bulunduğu gözönüne
alınarak merkezî sınav düzenlenmesine
karar verilmiştir.

Kurum teşkilatının bütün illerde
yeterli olmaması nedeniyle sınavın tüm
illerde düzenlenmesi mümkün değildir. Sınav,
bölgesel yapılsaydı dahi en fazla 10-12 merkezde
yapılabilecekti ve başvurmak isteyen kişilerin
büyük bölümü yine bulundukları
illerden sınavın yapılacağı illere
gitmek zorunda kalacaklardı. Bu nedenle sınavın
Ankara'da yapılmasının uygun olacağı
sonucuna varılmıştır.

Sosyal Sigortalar Kurumunun personel ihtiyacı had safhaya
ulaştığı ve bu ihtiyacın bir an
önce karşılanması gerektiğinden,
zaman darlığı da gözönüne alınarak
yazılı kâğıtlarının
kısa sürede okunabilmesi için Sınav
Komisyonunca (20) soru sorulması uygun görülmüştür.

Yazılı sınavların değerlendirilmesi,
Kurum Personel Yönetmeliği hükümleri çerçevesinde,
Komisyonun büyük özveri ve fedakârlığı
sayesinde gerçekleştirilmiştir.

Sınavda, Rize Milletvekili Sayın Şevki Yılmaz'ın
numaraları 33412'den 33555'e kadar olan 143 kişilik
liste vermesi gibi bir durum sözkonusu olmayıp, kazanan
adaylar arasında Çelik Özer ve Güler soyadlarının
bulunması da tamamen tesadüften ibarettir.

Sınav başvuruları ilkokul, ortaokul, lise
ve dengi okul ile yüksekokul mezunları olarak kabul
edilmiş olup, kazananların hangi okul mezunu olduklarının
ayrıca tespitine ihtiyaç duyulmamıştır.

Sosyal Sigortalar Kurumunca yapılan sınava ilişkin
işlemler ile yazılı ve mülakata ait değerlendirmeler
usulüne uygun olarak ve objektif ölçülerle
gerçekleştirilmiş olduğundan sınavın
iptalini gerektiren bir durum sözkonusu değildir.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı

6. - Kocaeli Milletvekili Bekir Yurdagül'ün SSK sınavında
usulsüzlük yapıldığı iddiasına
ilişkin Başbakandan sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1819)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılması için gereğini
arz ederim. 25 Aralık 1996

Saygılarımla.

  Bekir Yurdagül

  Kocaeli

Sosyal Sigortalar Kurumuna memur alımı için
yapılan sınavlar, duyurulardan, sınav sonuçlarının
açıklanmasına kadar devam eden süreçte
her aşamasının yürürlükteki
mevzuata aykırı olduğu görülmektedir.

Şöyle ki;

- Sorulan soruların, memur olarak alınacak kadronun
gerektirdiği konularda olmadığı, bunun Sosyal
Sigortalar Kurumu Personel Yönetmeliğinin 38 inci maddesine
aykırı olduğu,

- Sınava girerken adayların hüviyet tespitinin
yapılmadığı,

- Sosyal Sigortalar Kurumu Personel Yönetmeliğinin 37
nci maddesine göre; Kurumun, sınavları adil
ve eşit şartlar altında yapılmasını
sağlama görevi vardır. Sözkonusu sınavda
ise adalet ve eşitlikten sözetmek mümkün
değildir.

- Duyuruda sınavlar Ankara'da Genel Müdürlükte
yapılacaktır denmesine karşın, resmî
hiçbir duyuru yapılmadan ve 15 günlük
yasal süre verilmeden, Genel Müdürlüğün
dışında başka bir yerde yapılmıştır.

- Sınav yeri, saati ve tarihi hiçbir adaya bildirilmemiştir.

- Şoför olarak başvuracakların en az (E)
sınıfı sürücü belgesine sahip
olmaları gerekirken, bu, sınav duyurusunda (B) olarak
ilan edilmiştir,

- Sınav duyurusunda yaş üst sınırı
belirtilmemiştir,

- Sınava girdiği bildirilen 75 229 kişinin sınav
kâğıtlarının 5 kişilik bir
komisyon tarafından 11 gün gibi çok kısa
bir sürede değerlendirilebilmesi kamuoyunda büyük
kuşkular yaratmıştır. Görsel ve
yazılı basına göre : Sınav kâğıtları
değerlendirilmeden, milletvekillerinin verdiği listelerdeki
kişiler kazanmış gibi gösterilerek mülakata
alınmışlardır.

Buna göre;

1. Yüksek trajlı bir gazetede, Çalışma
ve Sosyal Güvenlik Bakanlığı Müsteşarı
Ali Toptaş'ın da objektif olmadığını
itiraf ettiği, Cumhuriyet tarihimizin en şaibeli sınavını
iptal edip ÖSYM (Öğrenci Seçme ve Yerleştirme
Merkezi) aracılığıyla yeni bir sınav
yapılması için talimat verecek misiniz?

2. Doksanbin işsiz gencimizin ceplerinden milyonlar harcayarak
günlerce Ankara'da çile çekmeleri, umutlarının
sömürülmesi, sonu bilinen bu senaryoda, figüran
rolünü oynamaları vicdanen sizi rahatsız
etmiyor mu?

3. Baştan sona şaibeli bu sınavı soruşturmak
için Başbakanlık Teftiş Kurulunu harekete
geçirmeyi düşünüyor musunuz?

 T. C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü
3.2.1997

 Sayı : B.13.0.SGK-0-13-00-01/838-003090

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 10.1.1997 tarih ve A.01.0.GNS.0.10.00.02-7/1819-4764/13270
sayılı yazınız.

Kocaeli Milletvekili Bekir Yurdagül tarafından Sayın
Başbakanımıza tevcih edilen ve Sayın
Başbakan tarafından Devlet Bakanı Sayın
Lütfü Esengün'ün koordinatörlüğünde
cevap verilmesi tensip olunan “Sosyal Sigortalar Kurumu personel
ihtiyacının karşılanması için
açılan sınava ilişkin” 7/1819
esas no.'lu yazılı soru önergesi Bakanlığımca
incelenmiştir.

Sosyal Sigortalar Kurumu merkez ve taşra teşkilatının
personel ihtiyacının karşılanmasını
teminen açılan sınav 1987 yılında
yürürlüğe konulmuş bulunan “Sosyal
Sigortalar Kurumu Personel Yönetmeliği”nin ilgili
hükümlerine göre gerçekleştirilmiştir.

Sözkonusu Yönetmelik sınavların kurumca
oluşturulacak “Sınav Kurulu”nca yapılacağını,
sınavların düzenli bir şekilde yürütülmesinden
bu kurulun sorumlu olduğunu, değerlendirmelerin de sınav
kurulu tarafından gerçekleştirileceğini
öngörmektedir. Dolayısıyla, Sosyal Sigortalar
Kurumu Personel Yönetmeliği sınavların
ÖSYM tarafından yapılmasına izin vermemektedir.

Yönetmeliğin değiştirilerek, sınavın
ÖSYM tarafından yapılmasına imkân
sağlanabileceği düşünülebilir. Ancak,
alınan atama izninin 1996 yılında kullanılması
gerekmektedir. Aksi takdirde uzun zaman gerektiren Başbakanlık,
Devlet Personel Başkanlığı ve Maliye Bakanlığından
izin alınma işlemlerinin yenilenmesi zorunlu bulunduğundan,
izin alma süresi, ÖSYM'nin hazırlık süresi,
sınavların yapılıp değerlendirilmesi
ve atama işlemleri dolayısıyla kurum en az
6 ay daha zaman kaybedecekti.

Ayrıca; sınavın merkezî mi yoksa bölgesel
mi yapılmasının doğru olacağı
üzerinde, Kurum yetkililerince sınav düzenlenmeden
önce titizlikle durulmuştur. Ancak, sınavın
bölgelerde yapılmasının pek çok
sakıncası bulunduğu göz önüne
alınarak merkezî sınav düzenlenmesine
karar verilmiştir.

Kurum teşkilatının bütün illerde
yeterli olmaması nedeniyle sınavın tüm
illerde düzenlenmesi mümkün değildir. Sınav,
bölgesel yapılsaydı dahi en fazla 10-12 merkezde
yapılabilecekti ve başvurmak isteyen kişilerin
büyük bölümü yine bulundukları
illerden sınavın yapılacağı illere
gitmek zorunda kalacaklardı. Bu nedenle sınavın
Ankara'da yapılmasının uygun olacağı
sonucuna varılmıştır.

Sosyal Sigortalar Kurumunca yapılan sınava ilişkin
işlemler ile yazılı ve mülakata ait değerlendirmeler
usulüne uygun olarak ve objektif ölçülerle
gerçekleştirilmiş olduğundan soruşturma
açılmasını gerektiren bir durum sözkonusu
değildir.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı

7. - Konya Milletvekili Nezir Büyükcengiz'in, şeker
pancarı fiyatlarına ve bedellerine ilişkin
sorusu ve Sanayi ve Ticaret Bakanı Yalım Erez'in
yazılı cevabı (7/1824)

Türkiye Büyük Millet Meclisi Başkanlığına

Aşağıdaki sorularımın Sanayi ve
Ticaret Bakanı Sayın Yalım Erez tarafından
yazılı olarak cevaplandırılmasına
aracılığınızı saygılarımla
arz ederim. 24.12.1996

  Nezir Büyükcengiz

  Konya

Geçtiğimiz sezonda Anayol Hükümeti tarafından
şeker pancarına 4 400 TL taban fiyat verildi ve 600
TL.'lik de bir ek fiyat verilmesi yönünde çalışmalar
başlatıldı.

Yaklaşık 8 ay önce açıklanan bu
fiyatlar (Pancar bedellerinin 2 veya 3 ay sonra ödeneceği
varsayılırsa) yüksek enflasyon karşısında
eriyerek pancar üreticisinin mağduriyetine neden oldu.

Sorular :

1. Şeker şirketi tarafından bugüne kadar
teslim alınan pancara ek fiyat uygulaması yapmayı
düşünüyor musunuz?

2. Pancar bedelleri üreticilerimize ne zaman ödenecektir?

3. Ek fiyat uygulanmayacaksa üreticilerimizin mağduriyetini
giderecek ne gibi önlemleriniz vardır?

 T. C.

 Sanayi ve Ticaret Bakanlığı

 Basın ve Halkla İlişkiler Müşavirliği
30.1.1997

 Sayı : B.140.BHİ.01-38

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 10.1.1997 tarih ve A.01.0.GNS.0.10.00.02-4935-13275
sayılı yazınız.

Konya Milletvekili Nezir Büyükcengiz'in, şeker
pancarı fiyatlarına ve bedellerine ilişkin
olarak tarafımdan cevaplandırılmasını
istediği (7/1824) esas nolu yazılı soru önergesiyle
ilgili cevabımız ekte takdim edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı

Konya Milletvekili Nezir Büyükcengiz'in Yazılı
Sorularına Cevaplarımız

Cevap 1. Pancar fiyatları 6747 sayılı Şeker
Kanununa göre Bakanlar Kurulu Kararıyla belirlenmektedir.
29.5.1996 tarih 96/8295 sayılı B.K.K. ile 1996 yılı
ürünü pancar fiyatı 4 400 TL./Kg. olarak
belirlenmiştir. Prim ve tazminatlarla birlikte fiyatın
4 840 TL./Kg.'a ulaşması beklenmektedir. Ek fiyat
uygulaması için Bakanlar Kurulunca bugüne kadar
herhangi bir karar yayınlanmamıştır.

Cevap 2. 1996 yılında üreticiye 55.2 trilyon
liralık bedel tahakkuk etmesi beklenmektedir. Pancar üreticisine
bugüne kadar 20.2 trilyon TL. aynî ve nakdî avans
ödemesi yapılmış olup, kalan 35 trilyon
TL.'nin Mart 1997'ye kadar ödenmesi planlanmaktadır.

Cevap 3. Son iki yıldır pancar fiyatları
üreticilerce yeterli bulunmuştur. 1995 yılından
8 820 bin ton olan pancar rekoltesi, 1996 yılında
% 29'luk artış ile 11 400 bin tona ulaşmıştır.
1997 yılında 3 700 000 dekar alanda pancar  ekilmesi
 beklenmektedir.  Bugüne kadar  alınan  taahhütler
3 537 650 dekara ulaşmıştır. Taahhüt
alımları devam etmektedir. Ekim miktarında
bir önceki yıla göre beklenen % 6 oranında
artış, pancar fiyatlarının üreticilerce
tatminkâr bulunduğunun ve yeterli desteklerin sağlandığının
göstergesidir.

8. - Balıkesir Milletvekili Mustafa Güven Karahan'ın,
Türkiye Şeker Fabrikaları A.Ş.'deki personel
atamalarına ilişkin sorusu ve Sanayi ve Ticaret Bakanı
Yalım Erez'in yazılı cevabı (7/1836)

Türkiye Büyük Millet Meclisi Başkanlığına

Aşağıdaki sorularımın Sanayi ve
Ticaret Bakanı Sayın Yalım Erez tarafından
yazılı olarak cevaplandırılması
hususunda gereğini arz ederim.

  Dr. Mustafa Güven Karahan

  Balıkesir

Soru 1. Türkiye Şeker Fabrikaları Anonim Şirketi
Genel Müdürlüğüne bağlı Şeker
Fabrikalarından Susurluk Şeker Fabrikasına
1995 - 1996 döneminde nakil yoluyla tayini yapılan
personel sayısı kaçtır?

Soru 2. Susurluk Şeker Fabrikaları dışındaki
Türkiye Şeker Fabrikaları Anonim Şirketi
Genel Müdürlüğüne bağlı şeker
fabrikalarında 1995 - 1996 döneminde kadroya alınan
personel sayısı kaç adettir.

Soru 3. Türkiye Şeker Fabrikaları Anonim Şirketi
Genel Müdürlüğüne bağlı şeker
fabrikalarına personel alımında hangi yöntemler
uygulanmaktadır? Bakanlığınız
süresindeki uygulamalar nelerdir?

Soru 4. Türkiye Şeker Fabrikaları Anonim Şirketi
Genel Müdürlüğü Susurluk Şeker Fabrikasında
boşalan kadroların diğer fabrikalardan yapılan
tayinler ile doldurulduğu, diğer fabrikalardaki personel
ihtiyacının ise fabrikada çalışan
geçici işçilerin kadroya geçirilmeleri
veya açıktan atama yoluyla karşılandığı
bilinmektedir. Susurluk Şeker Fabrikasında Susurluk
ve çevresinden kısaca yöre insanlarından
oluşan bir işçi topluluğunun belli dönemlerde
yıllardan beri geçici işçi statüsünde
istihdam edildikleri ve ülkemizin her köşesinde
olduğu gibi işsizlik sorununun Susurluk ve çevresinde
de sıkıntılarını hissettirdiği,
bu insanların kadro almayı bekledikleri durumda;
yapılan uygulamanın hukukî, mantıkî,
ahlakî ve siyasî gerekçeleri nelerdir?

Bu durum Anayasanın 70 inci maddesindeki, “Her Türk
Kamu hizmetlerine girme hakkına sahiptir. Hizmete alınmada,
görevin gerektirdiği nitelikten başka hiç
bir ayırım gözetilemez” hükümlerine
aykırı düşmekte midir?

 T. C.

 Sanayi ve Ticaret Bakanlığı

 Basın ve Halkla İlişkiler Müşavirliği
28.1.1997

 Sayı : B.140.BHİ.01-34

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : 10.1.1997 tarih ve A.01.0.GNS.0.10.00.02-4935-13275
sayılı yazınız.

Balıkesir Milletvekili Mustafa Güven Karahan'ın,
Türkiye Şeker Fabrikaları A.Ş.'deki personel
atamalarına ilişkin olarak tarafımdan cevaplandırılmasını
istediği (7/1836) esas no.lu yazılı soru önergesiyle
ilgili cevabımız ekte takdim edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı

Balıkesir Milletvekili Mustafa Güven Karahan'ın
Yazılı Sorularına Cevaplarımız

Cevap 1. Susurluk Şeker Fabrikasına 1995 ve 1996
yıllarında nakil yoluyla tayini yapılan işçi,
memur ve sözleşmeli personel sayısı aşağıda
gösterilmiştir.

Memur ve Sözleşmeli Personel :

  1995 Yılı 1996 Yılı

 Naklen Gelen 20 -

 Naklen giden 14 -

Daimi İşçi :

  1995 Yılı 1996 Yılı

 Naklen Gelen 5 12

 Naklen giden 3   2

Kadrosuz Daimi İşçi :

  1995 Yılı 1996 Yılı

 Naklen Gelen 6 3

 Naklen giden - -

Cevap 2. Susurluk Şeker Fabrikası, dışında,
Genel Müdürlüğümüze bağlı
Şeker Fabrikalarında alınan işçi,
memur ve sözleşmeli personel sayısı :

Memur ve Sözleşmeli Personel :

  1995 Yılı 1996 Yılı

   17 24

(3413 sayılı Yasa gereği sınav yapılmak
suretiyle Çocuk Esirgeme Kurumundan alınmıştır.)

İşçi :

  1995 Yılı 1996 Yılı

   17 6 

(İlgililer 3413 sayılı Kanuna istinaden kadroya
alınmışlardır.)

Cevap 3. Türkiye Şeker Fabrikaları A. Ş.
Genel Müdürlüğüne bağlı Şeker
Fabrikalarına geçici işçi temini, İş
ve İşçi Bulma Kurumu Genel Müdürlüğü
ile Genel Müdürlüğümüz arasında
yapılan protokol esaslarına göre ve sözü
edilen kurum kanalı ile yapılmaktadır.

Açıktan Sözleşmeli Personel alımında
ise Teşekkülümüz Sınav Yönetmeliği
hükümleri uygulanmaktadır.

1996 yılı sonunda, 50 kişilik Ziraat Mühendisi
atamasının yapılabilmesi için Başbakanlıktan
yetki alınmış ve ODTÜ tarafından
gerçekleştirilen yazılı sınav
sonucunda; ihtiyaç bulunan doğu fabrikalarında
çalıştırılmak üzere 45
Ziraat Mühendisi 1997 yılında işe alınmıştır.
Ayrıca, halen işçi statüsünde çalışan
yüksek okul mezunlarından, doğu fabrikalarında
sözleşmeli statüde çalıştırılmak
üzere, Başbakanlıktan alınan 100 kişilik
yetki çerçevesinde, Sınav Yönetmeliği
hükümlerine göre sınavları yapılarak
başarılı olanların atamaları
1997 yılında yapılacaktır.

Cevap 4. Şirketimizde iki grup işçi çalıştırılmaktadır.

a) Daimî işçiler, fabrikalar arası nakilleri
mümkün olan işçiler.

b) Geçici işçiler, nakilleri yapılmayan
işçilerdir.

Daimî işçilerimiz, Toplu İş Sözleşmesi
hükümlerine göre her yıl boş kadrolar
için terfi imtihanına girerek terfi imkânı
elde ederler. Terfiler öncelikle doğu fabrikalarına
yapılır. Doğu'da 3 yıl ve daha fazla
bekleyenler de Batı fabrikalarında boş bulunan
kadrolara nakledilirler.

Fabrikalar arası bu nakil işleminde, diğer Şeker
Fabrikalarından Susurluk Şeker Fabrikasına
nakil isteğinde bulunanların haklı istekleri
değerlendirilerek boş kadro durumuna göre nakilleri
yapılmaktadır. Susurluk Şeker Fabrikasından
diğer şeker fabrikalarına nakil isteğinde
bulunanların da haklı istekleri bu çerçevede
değerlendirilmektedir. Ancak, diğer fabrikalardaki daimî
personel ihtiyacı geçici işçilerin
kadroya geçirilmesiyle veya açıktan atama
yoluyla karşılanmamıştır. Hiç
bir şeker fabrikasında 1995 ve 1996 yıllarında
geçici işçilerin kadroya alınması
veya açıktan personel alınması uygulaması
yapılmamış olup, sadece 3413 sayılı
Yasa gereği Çocuk Esirgeme Kurumundan 1995 ve 1996
yıllarında toplam 64 kişi işçi
ve sözleşmeli statüde işe alınmışlardır.

9. - Aydın Milletvekili Yüksel Yalova'nın,
Adalet Bakanının bir toplantıda yaptığı
açıklamaya ilişkin sorusu ve İçişleri
Bakanı Meral Akşener'in yazılı cevabı
(7/1843)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Meral Akşener tarafından
yazılı olarak cevaplandırılmasını
tensiplerinize arz ederim.  2.1.1996

Saygılarımla.

  Dr. Yüksel Yalova

  Aydın

31 Aralık 1996 tarihinde Refah Partisi tarafından
İstanbul'da düzenlenen “Alternatif yılbaşı”
gecesinde bir konuşma yapan Adalet Bakanı Sayın
Şevket Kazan, hakkında verilmiş gıyabî
tutuklama kararı nedeniyle, Aczimendi tarikatı Şeyhi
Sayın Müslüm Gündüz'le ilgili hukukî
işlem ve eylemlerde bulunan polislerimiz için soruşturma
açılacağını ifade etmiştir.

1. Sayın Kazan'ın, televizyonlardan kamuya duyurulan
konuşmasının hukukî dayanağı
nedir?

2. Bakanlıklararası işbölümü
ve görev dağılımı göz önünde
bulundurulursa, Adalet Bakanının kararı,
“yetki tecavüzü” değil midir?

3. Teşkilat Kanununuzun size tanıdığı
yetkileri kullanma konusunda herhangi bir bakana “yetki devri”niz
sözkonusu mudur?

4. Anayasa ve kanunların kendilerine tanıdığı
yetki ve bakanlık ilgili birimlerinin verdiği talimat
çerçevesinde görev ifa eden kamu görevlileri
hakkında, anılan olaya ilişkin soruşturma
açtırdığınız iddiaları
doğru mudur? Eğer doğru ise ya da işlem yapılırsa
hukukî gerekçesi nedir?  

 T.C.     İçişleri Bakanlığı
31.1.1997   Emniyet Genel Müdürlüğü

 Sayı : B.05.1.EGM.0.12.01.01-029888

     Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Başkanlığının
10.01.1997 gün ve A.01.0.GNS.0.10.00.02-7/1843-4846/13697
sayılı yazısı.

Aydın Milletvekili Dr. Yüksel Yalova tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Önergede adı geçen ve hakkında gıyabi
tutuklama kararı bulunan aczimendi tarikatı şeyhi
Müslüm Gündüz'ün Avukatı Abdullah
Çiftçi'nin şikayet dilekçesi üzerine
yakalanma olayında görev alan Emniyet Mensupları
ile ilgili 13.1.1997 gün ve 500124 sayılı yazı
ile konunun incelenmesi için İstanbul Emniyet Müdürlüğüne
gerekli talimat verilmiştir.

Soruşturma için Emniyet Müdür Yardımcısı
düzeyinde bir yetkili görevlendirilmiş olup, inceleme
sonucuna göre gerekli işlem yapılacaktır.

Bilgilerinize arz ederim.

  Dr. Meral Akşener    İçişleri Bakanı

10. - Şanlıurfa Milletvekili Zülfikar İzol'un,
Şanlıurfa'da TEDAŞ'ın bazı hizmetlerindeki
yetersizliğe ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1857)

Türkiye Büyük Millet Meclisi Başkanlığına

Aşağıdaki sorumun Enerji Bakanı tarafından
sözlü olarak cevaplandırılmasını
arz ederim.

  Zülfikar İzol    Şanlıurfa

Soru :

GAP'ın başkenti olan Şanlıurfa'da sulu
tarıma başlanmıştır.

Ama ne yazık ki TEDAŞ'ın trafo konusundaki
yetersiz kalışı ihtiyaca cevap vermezken,
büyük sıkıntılar yaratmaktadır.

Hem ülke ekonomisinde hem de yöre halkında büyük
maddi sorun ortaya çıkmaktadır.

Bu sıkıntıların giderilmesi için
Sayın Bakan ne gibi tedbirler almayı düşünmektedir?


 T.C.     Enerji ve Tabiî Kaynaklar Bakanlığı
    Araştırma, Planlama ve      Koordinasyon Kurulu
Başkanlığı 30.1.1997

 Sayı : B.15.0.APK.0.23-300-149-1723

         Konu : Yazılı soru önergesi

Türkiye Büyük Millet Meclisi Başkanlığına

İlgi : a) TBMM Başkanlığı'nın
23 Mayıs 1996 gün ve A.01.0.GNS.0.10.00.02-1956 sayılı
yazısı.

b) TBMM Başkanlığı'nın 10 Ocak
1997 gün ve A.01.0.GNS.0.10.00.02-7/1857-1646/ 4491 sayılı
yazısı.

Şanlıurfa Milletvekili Sayın Zülfikar
İzol'un Bakanlığıma tevcih ettiği
ve ilgi a'da kayıtlı yazı ile de Bakanlığıma
intikal eden 6/133-1646 esas sayılı sözlü
soru önergesi; 30 Ekim 1996 tarih ve B.15.APK.0.23.300-1492-17170
sayılı yazımız ile Parlamento ile
ilişkilerden sorumlu Devlet Bakanlığına
iletilmiştir.

İlgi b'de kayıtlı yazı ile ise, TBMM
İçtüzüğünün 98 inci maddesi
uyarınca üç birleşim içinde cevaplandırılmadığı
gerekçesiyle sözkonusu sözlü soru önergesinin,
7/1857-1646 esas no.lu yazılı soru önergesine
çevrildiği Bakanlığıma bildirilmiştir.

Bahsekonu soru önergesi ile ilgili bilgiler hazırlanarak
ekte sunulmuştur.

Bilgilerinize arz ederim.

  M. Recai Kutan    Enerji ve Tabiî Kaynaklar Bakanı

Şanlıurfa Milletvekili Sayın Zülfikar
İzol'un Yazılı Soru Önergesi ve Cevabı
(7/1857-1646)

Soru :

GAP'ın başkenti olan Şanlıurfa'da sulu
tarıma başlanmıştır. Ana ne yazık
ki TEDAŞ'ın trafo konusundaki yetersiz kalışı
ihtiyaca cevap vermezken büyük sıkıntılar
yaratmaktadır.

Hem ülke ekonomisinde hem de yöre halkında büyük
maddi sorun ortaya çıkmaktadır. 

Bu sıkıntıların giderilmesi için
Sayın Bakan ne gibi tedbirler almayı düşünmektedir?

Cevap :

Şanlıurfa İlindeki tarımsal sulama
tesislerinin elektrik ihtiyacı, 154/31, 5 kilovolt'luk
Yardımcı, Akçakale, Siverek ve Viranşehir
Trafo Merkezlerinden karşılanmaktadır.

Yardımcı Trafo Merkezi'nin yükü, 62 köydeki
sulama tesislerinin Atatürk Barajından sulanmaya başlamasıyla
birlikte, 1995 yılı sulama mevsiminde 65 Megavoltamper'e
yükselmiştir. Çok kısa sürede bu
kadar hızlı bir artış beklenmediğinden
Yardımcı Trafo Merkezi zaman zaman aşırı
yükten servis dışı kalmış
ve dolasıyla sulama tesislerine bu açmalar anında
elektrik verilememiştir.

Ancak, süratle Yardımcı Trafo Merkezi yükünün
15 Megavoltamper'lik bölümü yöredeki mevcut
dağıtım hatlarından yararlanarak, geçici
olarak Şanlıurfa ve Şanlıurfa Çimento
merkezlerine aktarılmış, dolayısıyla
Yardımcı Trafo Merkezi'nin aşırı
yükten servis dışı kalması önlenerek,
sulama tesislerine ve yöredeki yerleşim birimlerine
kesintisiz elektrik verilmeye başlanmıştır.
Diğer taraftan, kalıcı çözüm
olması bakımından Yardımcı
Trafo Merkezi'nin kapasitesinin 2x25 Megavoltamper'den, 2x50 Megavoltamper'e
yükseltilmesi düşünülmüş
olup, Yardımcı Trafo Merkezindeki 2x25 Megavoltamper'lik
trafolardan birinin yerine TEAŞ Genel Müdürlüğü'nce
21 Mayıs 1996 tarihindeki 50 Megavoltamper'lik trafo kurulmuştur.
TEAŞ Genel Müdürlüğü planlamaları
doğrultusunda 1997 yılı sulama sezonunda merkezdeki
diğer 25 Megavoltamper'lik trafo yerine de 50 Megavoltamper'lik
trafo kurulması programa dahil edilmiştir.

Akçakale İlçesi ile köylerinde de çok
yoğun olarak tarımsal sulama yapılmakta ve bu
tesisler, TEAŞ Genel Müdürlüğüne
ait 154/31, 5 kilovolt, 2x50 Megavoltamper'lik Akçakale
Trafo Merkezinden elektrik almaktadır. Sözkonusu merkezden
beslenen bölgede beklenmedik miktarda bir enerji artışı
olduğundan, bu merkezdeki trafolardan biri aşırı
yükten arızalanmış, yeni trafo tesis
edilinceye kadar müşterilere elektrik verilmesinde
aksamalar olmuştur. Ancak, çok kısa sürede
yeni trafo devreye alınarak elektrik ihtiyacı tekrar
kesintisiz ve kısıntısız olarak karşılanmaya
başlanmıştır.

Ayrıca, bu merkezden elektrik alan Aşağıkesmekaya
yöresindeki mevcut ve muhtemel sulama yüklerinin daha
sağlıklı beslenmesini temin etmek için
TEDAŞ yatırım programına 12 km. lik
Akçakale Trafo Merkezi-Cepkenli-Aşağıkesmekaya
Enerji Nakil Hattı Projesi 1996 yılında ihale
edilmiş ancak tesis henüz tamamlanmamıştır.
TEDAŞ Genel Müdürlüğü 1997 yılı
Yatırım Programı Tasarısı'nda
yeterli ödenek ayrılan bu hattın yıl
içinde bitirilmesi planlanmıştır.

Viranşehir İlçesinde de tarımsal sulama
yüklerinin çok hızlı arttığı
dikkate alınarak, yöredeki sulama müşterilerinin
enerji ihtiyacının uzun yıllar sağlıklı
olarak karşılanmasının temini bakımından,
TEDAŞ Genel Müdürlüğü'nce çalışmalar
devam edilmektedir.

Hilvan İlçesi ile bağlı köylerindeki
tarımsal sulama tesislerinin elektrik ihtiyacının
daha sağlıklı ve güvenceli olarak karşılanabilmesi
için ise, 40 km. lik Siverek Trafo Merkezi-Hilvan Enerji
Nakil Hattı Projesi, TEDAŞ 1997 yılı
Yatırım Programında yeralmakta olup, ihale
edilerek yıl sonuna kadar tamamlanacaktır.

11. -Artvin Milletvekili Süleyman Hatinoğlu'nun,
Artvin-Hopa-Kemalpaşa Lisesi ve Şavşat Yatılı
İlköğretim Okulu inşaatı ihalelerine
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1859)

Türkiye Büyük Millet Meclisi Başkanlığına

Aşağıdaki sorularımın Bayındırlık
ve İskân Bakanı tarafından yazılı
olarak cevaplandırılması hususunda delaletlerinizi
arz ederim.

  Süleyman Hatinoğlu    Artvin

Artvin Bayındırlık İl Müdürlüğünde,
26.12.1996 tarihinde Şavşat Yatılı ilköğretim
okulunun;

3.1.1997 tarihinde Hopa-Kemalpaşa çok proğramlı
lise inşaatının ihalesi yapılmıştır.

Şavşat Yatılı İlköğretim
okulu 190 milyar keşif bedel ve % 48.77 tenzilatla;

Hopa-Kemalpaşa çok proğramlı lise inşaatı
75 milyar keşif bedel ve % 40.81 tenzilatla aynı
firmaya verilmiştir.

Ayrıca Bayındırlık İl Müdürü
de bu arada görevinden alınmıştır.

Bu nedenle sorularım:

1. Şavşat Yatılı İlköğretim
Okulu'nun %  48.77, Hopa-Kemalpaşa Çok Proğramlı
Lise inşaatının % 40.81 tenzilatla aynı
firmaya verilmesi bir tesadüf müdür?

2. Bu işlerin bu tenzilatlarla bitirilmesinin mümkün
olmadığı, Bayındırlık Bakanlığının
ilan ettiği keşif bedellerinden anlaşılmaktadır.

Şayet bu işlerin bu tenzilatlarla yapılması
mümkünse, bu kadar yüksek keşif bedelleri
tespit eden sorumlular hakkında ne işlem yapacaksınız?

3. a) Bayındırlık Bakanlığının
birim fiyatlarına göre bu inşaatların,
bu tenzilatlarla bitirileceğine inanıyor musunuz?

b) Eğer bitirileceğine inanmıyorsanız, ihalenin
iptalini düşünür müsünüz?

4. İhaleleri alan müteahhit firma daha önce bu
bölgede hiç iş almamıştır.
Bölgenin ve yörenin tamamen yabancısıdır.
Ayrıca bu ihaledeki tenzilatlar yapılırken
diğer taraftan Artvin Bayındırlık  İl
Müdürlüğü kadrosunun değiştirilerek
RP taraftarlarının getirileceği duyumlarını
almaktayım.

Bu konuda ne düşünüyorsunuz? 

 T.C.     Bayındırlık ve İskân
Bakanlığı 31.1.1997   Basın ve Halkla
İlişkiler     Müşavirliği 

 Sayı : B.09.0.BHİ.0.00.00.25/2-A/206

 Konu : Artvin Milletvekili Süleyman Hatinoğlu'nun

          Yazılı Soru Önergesi

Türkiye Büyük Millet Meclisi Başkanlığına

İlgi : TBMM'nin 14.1.1997 gün ve A.01.0.GNS.0.10.00.02-7/1859-4864/13773
sayılı yazısı.

İlgi yazı ekinde alınan, Artvin Milletvekili
Süleyman Hatinoğlu'nun “Hopa-Kemalpaşa Lisesi
ve Şavşat Yatılı İlköğretim
Okulu inşaatı ihaleleri”ne dair Bakanlığımıza
yönelttiği yazılı soru önergesi incelenmiştir.

Sözkonusu önergede bahsedilen Artvin Hopa Kemalpaşa
Çok Programlı Lise inşaatı ile Şavşat
Yatılı İlköğretim Okulu İnşaatı
ihaleleri Bakanlığımızca gerçekleştirilmemiştir.

Bahsekonu inşaat ihalelerinden, Şavşat Yatılı
İlköğretim Okulunun ihalesi Artvin İl Milli
Eğitim Müdürlüğü bünyesinde kurulan
emanet komisyonu marifetiyle 26.12.1996 tarihinde; Hopa Kemalpaşa
Çok Programlı Lise inşaatının
ihalesi ise Artvin Valiliğinin İl Daimi Encümenince
3.1.1997 tarihinde yapılmıştır.

Her iki ihaleye, İl Bayındırlık ve
İskân Müdürlüğümüzden,
emanet komisyonuna 1 üye, diğer encümence yapılan
ihaleye ise müşahit olarak teknik personel görevlendirilmiştir.

Adı geçen ihaleler, 1996 yılı için
geçerli olan “1996 Yılında Girişilecek
Yapım İhalelerinde Uygun Bedelin Tercihinde Kullanılacak
Kriterler Tebliği”ne uygun hareket edilerek, istekliler
arasındaki en yüksek indirimi teklif eden Firmaya
ihale edilmiştir.

Şavşat Yatılı İlköğretim
Okulu ihalesine 58 adet müteahhit iştirak etmiş,
%  40.77 tenzilatı yapan Alban İnş. San. Tic.
ve Turz. Ltd. Şti.ne ihale edilmiştir. (İş
emaneten olduğundan birim fiyatlar % 8 tenzilatlıdır)

Kemalpaşa Çok Programlı Lise inşaatına
ise 59 adet müteahhit iştirak etmiş ve ihale
% 40.81 tenzilat yapan aynı firmaya verilmiştir.

Ayrıca, Artvin Bayındırlık ve İskân
Müdürlüğü kadrosunun değiştirilerek
RP taraftarlarının getirileceği söylentisi
doğru değildir.

Bilgilerinize arz ederim.

  Cevat Ayhan    Bayındırlık ve İskân
Bakanı

12. -Konya Milletvekili Nezir Büyükcengiz , Tümosan
Motor Fabrikasının özelleştirme kapsamında
bulunup bulunmadığına ilişkin sorusu ve
Sanayi ve Ticaret Bakanı Yalım Erez'in yazılı
cevabı (7/1862)

Türkiye Büyük Millet Meclisi Başkanlığına

Aşağıdaki sorularımın sözlü
olarak  Sanayi ve Ticaret Bakanı Sayın Yalım
Erez tarafından cevaplandırılmasına
aracılığınızı saygılarımla
arz ederim. 9.5.1996

  Nezir Büyükcengiz    Konya  

Sorular :

1.Konya İlimizde kurulu Tümosan motor fabrikası
özelleştirme kapsamında mıdır?

2.Özelleştirme kapsamında ise satışı
ne zaman yapılacaktır?

3.Özelleştirme kapsamında değilse
hantal bir teknolojiye sahip bu fabrikamızın daha
rantabl çalışması için ne gibi
çalışmalarınız vardır?

 T.C.     Sanayi ve Ticaret Bakanlığı 30.1.1997
  Basın ve Halkla İlişkiler Müşavirliği

             Sayı : B.140.BHİ.01-40

 Konu : Yazılı soru önergesi

Türkiye Büyük Millet Meclisi Başkanlığına

 İlgi :10.1.1997 tarih ve A.01.0.GNS.0.10.00.02-7/1862-1735/4589
sayılı yazınız.

Konya Milletvekili Nezir Büyükcengiz'in, Tümosan
Motor Fabrikasının özelleştirme kapsamında
bulunup bulunmadığına ilişkin olarak tarafımdan
cevaplandırılmasını istediği (7/1862)
esas nolu yazılı soru önergesiyle ilgili cevabımız
ekte takdim edilmiştir.

 Bilgilerinizi ve gereğini arz ederim.

  Yalım Erez    Sanayi ve Ticaret Bakanı

Konya Milletvekili Nezir Büyükcengiz'in Yazılı
Sorularına Cevaplarımız

Cevap 1-2. TÜMOSAN Motor fabrikası özelleştirme
kapsamı dışındadır.

Cevap 3. TÜMOSAN'da motor ve traktör montaj hatları
son teknolojiye göre kurulmuş olup her iki projedeki
imalat hatlarında transfer teknolojisi ve özel tezgâhlar
kullanılmaktadır.

Kapasite, bir vardiyada motorda 25 000 adet/yıl, traktörde
ise 15 000 adet/yıl olup, 1996 yılı için
motorda 15 000 ve traktörde ise 2 000 adedi TÜMOSAN,
1500 adedi düşük kaliteli olmak üzere 3500
adet traktör üretimi öngörülmüştür.

Ancak bazı müşterilerin siparişlerindeki
azalmalar sonucu, motorda güncel üretim hedefi 12 500
adet iken, 11 450 adet olarak gerçekleşmiştir.

TÜMOSAN traktöründe tedarik aksamalarından
dolayı üretim 1464 adet olarak gerçekleşmiştir.
ÜNİVERSAL üretimi ise Romanya'dan bir başka
firma tarafından getirtilen gövde sayısına
bağlı olup proğramın gerisinde kalınarak,
yıl sonu itibariyle 622 adet üretilmiştir.

Motorda Türk Traktör Firmasının taleplerini
azaltmasına karşılık TÜMOSAN motorlarının
üretimi arttırılmakta olan TÜMOSAN traktörlerinde
kullanımı yanında ÜNİVERSAL ve
HEMA traktörlerine de temini yoluyla üretim sayılarında
düşme olmayacaktır. Bu konuda her üç
firmayla da 1997 yılı sipariş görüşmelerine
devam edilmektedir. Özellikle 70 BG. ve üzerinde rekabet
şansı fazla olan TÜMOSAN traktör üretiminin
1997'de asgari 3 000 adet/yıla çıkartılması
için gerekli çalışmalar yapılmıştır.
Bu sayının GAP projesi ihtiyaçları
yanında özellikle dış pazarlara açılma
yoluyla daha da arttırılmasına çalışılmaktadır.
Bu konuda ilgili dış firma ile temaslar sürdürülmektedir.

Daha önce de belirtildiği üzere motorda yerlileştirme
çalışmaları % 2'lik kısım
hariç tamamlanmış, traktörde ise % 75
seviyesine ulaşılmıştır. Traktördeki
yerlileştirme çalışmaları sürdürülmektedir.

TÜMOSAN'ın ürün gamı dolayısıyla
da hedefi yüksek özelliklere sahip traktör üretimi
olup, halen piyasanın talebi doğrultusunda 12 vites,
elektrolift, yeni kabin gibi özelliklerin seri üretimine
geçilmiştir. Bu konudaki diğer yenilikler için
çalışmalar sürdürülmektedir.

13.-Kütahya Milletvekili Emin Karaa'nın,
Kütahya'da Kültür ve Tabiat Varlıklarını
Koruma Müdürlüğü kurulup kurulmayacağına
ilişkin sorusu ve Kültür Bakanı İsmail
Kahraman'ın yazılı cevabı (7/1929)

  14.1.1997

Türkiye Büyük Millet Meclisi Başkanlığına

Aşağıdaki sorularımın Kültür
Bakanı Sayın İsmail Kahraman tarafından
yazılı olarak cevaplandırılmasını,
saygılarımla arz ederim.

  Emin Karaa    Kütahya

Kütahya üçbin yıl öncesine dayanan
tarihi ile bünyesinde antik kalıntıları,
camileri, han, hamam ve türbeleriyle eski ile yeninin içiçe
olduğu nadir illerimizden biridir.

Kütahya'da müze müdürlüğü kayıtlarına
göre 541'i merkez ilçede olmak üzere 834 tescilli
kültür varlıkları ve sit alanları
vardır. Kütahya'da böylesine tarih zenginliği
olmasına rağmen ne yazık ki Bakanlığınıza
ana hizmet birimlerinden biri olan Kültür ve Tabiat
Varlıklarını Koruma Genel Müdürlüğü'nün
bir dairesi bulunmamaktadır.

Ancak komşumuz Eskişehir'de tescilli eser sayısı
yok denecek kadar az olmasına rağmen her ne hikmetse
Kültür ve Tabiat Varlıklarını Koruma
Müdürlüğü kurulmuş olup Kütahya
ve Afyon İli de buraya bağlanmış bulunmaktadır.

Kütahya'da tescilli sit alanlarının çokluğu
ve kurulda görüşülecek konuların yoğun
olması ve ayrıca Eskişehir koruma kuruluna
Afyon ve Eskişehir İllerinin de bağlı
olması nedeniyle özellikle kentsel sit alanlarında
yer alan tescilli taşınmazların konuları
hemen görüşülememektedir ve yerinde incelenememektedir.
Bu nedenle başvuru sahipleri mağdur duruma düşmektedir.
En önemlisi ilgisizlikten yakınan Kütahya halkı
işin peşini bırakmayı düşünecektir
ki bu durumda tarihi ve kültürel varlıklar bakımsızlık
yüzünden tamamen ortadan kalkacaktır.

Bu kadar çok tarihi eseri bulunan bir ilde koruma kurulunun
olmaması kabul edilir değildir.

Üçbin yıllık bir tarihi barındıran
Kütahya'da ciddi bir çalışma yapılması
gerekmektedir. Bunun yapılabilmesi için Kütahya'da
mutlaka Kültür ve Tabiat Varlıklarını
Koruma Müdürlüğü'nün kurulmasını
istiyoruz.

Bu cümleden olmak üzere;

1.Kütahya'da Bakanlığınız
ana hizmet birimlerinden olan Kültür ve Tabiat Varlıklarını
Koruma Müdürlüğü kurulmasını
düşünüyor musunuz?

2.1997 yılında bu dairenin oluşturulması
mümkün müdür? 

 T.C.     Kültür Bakanlığı 3.2.1997
  Araştırma, Planlama ve Koordinasyon     Kurulu
Başkanlığı

 Sayı : B.16.0.APK.0.12.00.01.940-26

     Konu : Yazılı soru önergesi 

Türkiye Büyük Millet Meclisi Başkanlığına

İlgi : TBMM Başkanlığının
24 Ocak 1997 gün KAN. KAR. MÜD. 7/1929-4988/14038 sayılı
yazısı.

Kütahya Milletvekili Sayın Emin Karaa'nın “Kütahya'da
Kültür ve Tabiat Varlıklarını Koruma
Müdürlüğü kurulup kurulmayacağına
ilişkin” yazılı soru önergesinin
cevabı ekte gönderilmiştir. 

Bilgilerinize arz ederim.

  İsmail Kahraman    Kültür Bakanı

2863 sayılı Kanunun 3386 sayılı Kanun
ile değişik 51 nci maddesi uyarınca yurtiçinde
bulunan ve bu Kanun kapsamına giren korunması gerekli
taşınmaz kültür ve tabiat varlıkları
ile ilgili hizmetlerin bilimsel esaslara göre yürütülmesini
sağlamak üzere, Bakanlığa bağlı
“Kültür ve Tabiat Varlıklarını
Koruma Yüksek Kurulu” ile Bakanlıkça belirlenecek
bölgelerde “Kültür ve Tabiat Varlıklarını
Koruma Kurulları” kurulur hükmü getirilmiştir.

Bu hüküm uyarınca taşınmaz kültür
ve tabiat varlıklarının yoğunluğu
ile Üniversitelerin ilgili bölümlerinin bulunduğu
yerler gözönüne alınarak Koruma Kurulları
Büro Müdürlüklerinin merkezleri ve sorumluluk
alanları belirlenerek on yedi adet Koruma Kurulu teşkil
edilmiştir.

Mevcut on yedi Koruma Kuruluna ek olarak Muğla, Samsun ve
Çanakkale illerinde de Koruma Kurulları oluşturulması
gereği doğduğunda, Başbakanlık Devlet
Planlama Müsteşarlığından görüş
talebinde bulunulmuştur.

Anılan Müsteşarlık tarafından
uygun bulunmasına rağmen talebimizin Başbakanlık
Kanunlar ve Kararlar Genel Müdürlüğünün
30.9.1996 gün, B.02.0.KKG/196-7/3974 sayılı
yazısı ile hükümet programında
yer alan tasarruf tedbirlerine uymadığı gerekçesiyle
imzalanmayarak iade edildiği bildirilmiştir.

Bursa Koruma Kuruluna bağlı olan Kütahya ili ile,
Konya Koruma Kuruluna bağlı olan Afyon ve Eskişehir
illerindeki taleplerin yoğunluğu gözönüne
alınarak, konuların bekletilmeden süratle çözümlenmesinde
duyulan lüzum üzerine Afyon, Kütahya, Eskişehir
illerindeki kültür ve tabiat varlıklarına
ilişkin taleplerin  ivedilikle değerlendirilmesi amacıyla
Eskişehir Koruma Kurulunun kurulması Bakanlığımızca
uygun görülmüş olup, sözkonusu kurul
1995 yılında faaliyete geçmiştir.

Kütahya iline ilişkin konular Eskişehir Koruma
Kurulunda değerlendirilmekte olup dosyalarda herhangi bir
bekleme sözkonusu değildir. Halen Kurulda görüşülmek
üzere bekleyen Kütahya iline ait toplam 5 dosya Şubat
ayında yapılacak ilk kurul toplantısında
değerlendirilerek sonuçlandırılacaktır.


14. - Hatay Milletvekili Atila Sav'ın, Kayseri'de SİT
alanı ilan edilen bir bölgede yıkım
yapıldığı iddiasına ilişkin
sorusu ve Kültür Bakanı İsmail Kahraman'ın
yazılı cevabı (7/1934)

        13.1.1997

Türkiye Büyük Millet Meclisi Sayın Başkanlığına,

Tarihsel SİT alanını yok etmek için
karanlıkta yıkım operasyonu yapıldığı
açıklamasıyla bir günlük gazetede
yer alan olaylar ve gelişmeler konusunda aşağıdaki
sorunun yazılı olarak Sayın Kültür
Bakanınca cevaplandırılmasını
takdirlerinize sunarım.

  Saygılarımla

  Atila Sav

  Hatay

Soru :

1. 1979 yılında “eski eser” olarak tescil
edildiği belirtilen Kayseri'de Kain Mollaoğlu Konağı
ile Güdüllü Çeşmesi'nin Haziran 1996
ayı içinde yeni sahibi olan Kayseri Belediyesince
yıkıldığı doğru mudur?

2. 2863 sayılı Kültür ve Tabiat Varlıklarını
Koruma Yasası'nın 9 uncu maddesi uyarınca
bu iki yapı koruma altına alınmış
mıdır?

3. Tarihi yapı oldukları kuşku götürmeyen
bu iki yapının Kayseri Belediyesince yıktırıldığı
doğru ise, 2863 sayılı Yasa uyarınca
cezayı gerektiren bu eylemler hakkında işlem
yaptırılmış mıdır? Yapılmamışsa
gerekçesi nedir? Yapılmışsa kovuşturma
hangi aşamadadır?

4. XVIII inci yüzyıldan kalma bir yapıt olduğu
ve bu nedenle yasanın 6 ncı maddesi uyarınca
“korunması gereken” yapılardan olduğu
belirlenen Mollaoğlu Konağı'nın eski maliklerince
yapıldığı anlaşılan başvurulara
karşın gerekli ilgi ve duyarlığın
gösterilmediği doğru mudur?

Yıkımdan bu yana geçen süre içinde
Kültür Müdürlüğünce yapılan
-daha doğrusu yapılmayan- çalışmalar
ve müdahaleler nedeniyle yıkımı yapılan
bu yapının korunması ve restorasyonu konusunda
ne düşünülmektedir?

5. Yine Kayseri'de SİT alanı olarak belirlenmiş
bölgede Büyükşehir Belediyesince trafiği
rahatlatmak amacıyla izinsiz yıkımlar yapılmakta
mıdır? Yapılıyorsa Bakanlığınızca
yasaya aykırı bu durumun önlenmesi için
hangi girişimlerde bulunulmuştur?

 T.C.

 Kültür Bakanlığı 3.2.1997

 Araştırma, Planlama ve Koordinasyon 

 Kurulu Başkanlığı

 Sayı : B.16.0.APK.0.12.00.01.940-25

 Konu : Yazılı Soru Önergesi

Türkiye Büyük Millet Meclisi Başkanlığına

İlgi : T.B.M.M Başkanlığı'nın
24 Ocak 1997 tarih ve KAN. KAR. MÜD. 7/1934-5004/14088 sayılı
yazısı.

Hatay Milletvekili Sayın Atila Sav'ın “Kayseri'de
SİT alanı ilan edilen bir bölgede yıkım
 yapıldığı iddiasına ilişkin”
yazılı soru önergesinin cevabı ekte
gönderilmiştir.

Bilgilerinize arz ederim.

  İsmail Kahraman

  Kültür Bakanı

Cevap 1. Kayseri, Melik Gazi İlçesi, 36 pafta, 130
ada, 26-54 nolu parsellerde kayıtlı bulunan Mollaoğlu
Evi ve Mollaoğlu Çeşmesinin (Güdüllü
Çeşmesi) Belediyesince yıktırıldığının
bildirilmesi üzerine Kayseri Koruma Kurulu Müdürlüğünce
mahallinde yapılan incelemede sözkonusu konak ve çeşmenin
Kayseri Koruma Kurulundan herhangi bir izin alınmadan yıktırıldığı
tespit edilmiştir.

Cevap 2. Sözkonusu yapılar Gayrimenkul Eski Eserler
ve Anıtlar Yüksek Kurulunun 9.7.1976 gün A-75
sayılı kararıyla korunması gerekli
taşınmaz kültür varlığı
olarak tescil edilmiştir.

Cevap 3. Bu yapıların izinsiz yıktırıldığının
tespit edilmesi üzerine hazırlanan rapor Kayseri Koruma
Kurulunda değerlendirilerek 25.6.1996 gün ve 2068 sayılı
karar alınmıştır.

Kararda; Mollaoğlu Evi ve Çeşmesi (Güdüllü
Çeşmesi)'ni yıkan ve yıktıranlar
hakkında 2863 sayılı Yasanın 3386
sayılı Yasa ile değişik 9 uncu maddesi
gereğince yasal soruşturma açtırılmasına
ve bu taşınmazlar üzerinde ikinci bir fiziki
müdahalede bulunulmamasına, taşınmazların
tescilinin devamına, Yüksek Kurulun yok olan tescilli
yapılara ilişkin 19.4.1996 gün ve 427 sayılı
ilke kararı gereğince; sözkonusu tescilli taşınmazlara
ait bilgi ve belgelerle temel kalıntısından
yararlanmak suretiyle yapıların daha önce bulunduğu
yerde ve yapı oturma alanında, eski cephe özelliğinde,
aynı gabaride, özgün cephe çatı,
malzeme ve yapım tekniği kullanılarak kapsamlı
bir restitüsyon etüdüne dayalı çalışmaların
ivedilikle adı geçen koruma kuruluna iletilerek
rekonstrüksiyon uygulamasına gidilmesi gerektiğine
karar verilmiştir.

Karar, gereği yapılmak üzere Kayseri Valiliğine
ve İl Muhakemat Müdürlüğüne iletilmiştir.
Muhakemat Müdürlüğünden faillerin bildirilmesi
halinde davanın açılabileceği bildirilmiştir.
Bunun üzerine Kurul Müdürlüğüne yapılan
telefon ihbarlarından minübüs durağı
olarak kullanılmak amacıyla Kayseri Büyükşehir
Belediyesi araçlarınca yıktırıldığının
öğrenildiği ilgili Muhakemat Müdürlüğüne
bildirilmiştir. Soruşturma ile ilgili hususlar ilgili
Valiliğin görev ve yetki alanına girmektedir.

Cevap 4. Koruma Kurulu Müdürlüğüne konuya
ilişkin olarak yapılan başvurulara gereken
işlemler yapılmış ve alınan karar
hakkında ilgili yerlere bilgi verilmiştir.

Kayseri Koruma Kurulunca alınan 25.6.1996 gün ve 2068
sayılı kararla yapının rekonstrüksiyon
uygulamasına gidilmesi gerektiğine karar verilmiş
olup 2863 sayılı Yasanın 3386 sayılı
Yasa ile değişik 57 nci maddesi gereğince kamu kurum
ve kuruluşları ile gerçek ve tüzel kişiler
(Belediyeler dahil) Koruma Kurulu kararlarına uymak zorundadırlar.

Cevap 5. Bakanlığımıza yapılan
telefon ihbarları üzerine sit alanı içerisinde
yapılan izinsiz uygulamaların durdurulması
 için 8.1.1997 gün ve 41 sayılı telgrafımızla
ilgili mercilere gerekli talimat verilmiştir. Ayrıca,
Kayseri Koruma Kurulunun 10.1.1997 gün ve 2123 sayılı
kararıyla izinsiz müdahaleyi yapan ve yaptıranlar
hakkında soruşturma açılmasına
karar verilmiş ve kararın ilgili yerlere dağıtımı
yapılmıştır. 

15. - Manisa Milletvekili Hasan Gülay'ın, tütün
üreticilerine olan borçlarını ödemeyen
tüccarlara karşı alınacak tedbirlere
ilişkin sorusu ve Devlet Bakanı Nafiz Kurt'un yazılı
cevabı (7/1970)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Eyüp Aşık tarafından sözlü
olarak cevaplandırılmasını arz ederim.

Saygılarımla.  16.5.1996

  Hasan Gülay

  Manisa

Binlerce Ege ve Manisa tütün üreticilerinden bir
kısmı, 1995 yılında tüccara verdikleri
ürünün parasını hala alamamışlardır.

Aynı üreticiler 1995 yılında tütün
kredisi olarak bankalardan aldıkları kredi borçlarını
da ödeyememişlerdir.

Ödeyemedikleri 1995 yılı kredi borçları
sebebiyle 1996 yılında bankalardan yeni kredi de
alamamışlardır.

Sorular :

1.  Üreticiden 1995 yılında aldıkları
tütün ürününün borcunu hala ödemeyen
Tüccara karşı önlem alınmış
mıdır, alınmadıysa önlem almayı
düşünüyor musunuz?

2. Adı geçen tüccarlar, 1996 yılında
da üreticiden tütün alımı yapmışlar
mıdır, kendilerine izin verilmiş midir?

3. Bu tip tüccarların, izin belgelerini iptal etmeyi
düşünüyor musunuz?

 T.C.     Devlet Bakanlığı 31.1.1997       
Sayı : B.02.0.007-28/0133

Türkiye Büyük Millet Meclisi Başkanlığına

İlgi : 29.1.1997 tarih ve A.01.0.GNS.0.10.00.02-7/1970-1878/5021
sayılı yazınız.

İlgi yazınıza istinaden, Manisa Milletvekili
Hasan Gülay'ın Tekel Genel Müdürlüğü
hakkındaki sözlü soru önergesinin, yazılı
soru önergesine çevrilen konu hakkındaki cevap
ekte sunulmuştur.

Bilgilerinize arz ederim.

  Nafiz Kurt    Devlet Bakanı

Soru  1. Üreticiden 1995 yılında aldıkları
tütün ürününün borcunu hala ödemeyen
tüccara karşı önlem alınmış
mıdır, alınmadıysa önlem almayı
düşünüyor musunuz?

Cevap 1. Ege Bölgesinde 1995 yılında tütün
alım faaliyetlerinde bulunan bazı tütün
tüccarlarının ekicilerden satın almış
oldukları tütünlerin bedellerini ödemedikleri
hususunda ekicilerden gelen talepler üzerine, sözkonusu
tüccarlar nezdinde gerekli girişimlerde bulunularak
tütün bedellerinin ödenmesi sağlanmıştır.
Bu vesile ile 1995 yılında tüccardan tütün
bedelini alamayan ekici kalmamıştır. Ekicilerden
satın almış oldukları tütünlerin
bedellerini zamanında ödemelerini, aksi halde 1177
sayılı Tütün ve Tütün Tekeli
Kanunu'nun 58 inci maddesi gereğince tütün ticaret
belgelerinin iptal edileceği hususunda tütün tüccarlarına
gerekli uyarılar yapılmaktadır.

Soru 2. Adı geçen tüccarlar, 1996 yılında
da üreticiden tütün alımı yapmışlar
mıdır, kendilerine izin verilmiş midir?

Cevap 2. 1995 yılında ekicilere tütünlerinin
bedellerini zamanında ödemeyen tütün tüccarları
1996 yılında tütün alımlarına
iştirak etmemişlerdir. 1996 yılı için
bugüne kadar tüccarlar ile ilgili olarak Tekel Genel
Müdürlüğüne ve Bakanlığımıza
herhangi bir şikayet vuku bulmamıştır.

Soru 3. Bu tip tüccarların, izin belgelerini iptal
etmeyi düşünüyor musunuz?

Cevap 3. Önceki yıllarda, 1177 sayılı
Tütün ve Tütün Tekeli Kanunu'nun 58 inci maddesine
istinaden ekiciye karşı vecibelerini süresi
içerisinde yerine getirmediği sabit olan  tütün
tüccarlarından 15 adedinin tütün ticareti
belgeleri iptal edilmiştir.

 Bundan sonra da vecibelerini yerine getirmeyen alıcılara
karşı uygulama aynen devam edecektir.

16. - Rize Milletvekili Ahmet Kabil'in, vatan hainliği ve
bölücülük suçlarından hüküm
giyen eski milletvekillerinin üyelere tanınan bazı
haklardan yararlanıp yararlanmadıklarına
ilişkin sorusu ve Türkiye Büyük Millet Meclisi
Başkanı Mustafa Kalemli'nin yazılı
cevabı (7/2032)

Türkiye Büyük Millet Meclisi Başkanlığına

Aşağıdaki sorularımın yazılı
olarak Başkanlığınızca cevaplandırılması
için gereğini saygılarımla arz ederim.


  9.1.1997     Ahmet Kabil    Rize

Soru 1.

TBMM veya Yasama Organı Üyeliği yapmış
olup da, çeşitli nedenlerle dokunulmazlıkları
kaldırılanlardan hüküm giyenler TBMM eski
üyelerine tanınan haklardan istifade ediyorlar mı?
(sağlık, telefon, uçak vs.)

 Soru 2. 

Bunlardan vatan hainliği ve bölücülük
suçlarından hüküm giyenler hakkında
ne gibi bir işlem yapıldı? Kendileri eş
ve çocukları ve bakmakla yükümlü
oldukları kişilere eski üyelik sıfatlarından
dolayı bir yardım alıyorlarmı?

Soru 3.

Vatan hainliği ve bölücülük suçlarından
hüküm giyenlere bugünkü mevzuat gereği
bu yardımlar ödeniyorsa, bir mevzuat değişikliği
olması gerektiğine inanıyor musunuz?  

 Türkiye Büyük Millet Meclisi       Genel Sekreterliği
 3.2.1997   Kanunlar ve Kararlar Dairesi Başkanlığı
    Sayı : A.01.0.GNS.0.10.00.02-7/2032-4915/13873 

Sayın Ahmet Kabil Rize Milletvekili

İlgi : 9.1.1997 tarihli yazılı soru önergeniz.

Vatan hainliği ve bölücülük suçlarından
hüküm giyen eski milletvekillerinin, üyelere tanınan
bazı haklardan yararlanıp yararlanmadıklarına
ilişkin ilgi önergenizde yer alan sorular aşağıda
cevaplandırılmıştır.

Bilgilerinizi rica ederim.

Saygılarımla. 

  Mustafa Kalemli    Türkiye Büyük Millet Meclisi
Başkanı

Cevap 1,2. Yasama Organı eski üyeleri ve dışarıdan
atandıkları Bakanlık görevi sona erenler
ile ölenlerin dul ve yetimleri “Türkiye Büyük
Millet Meclisi Üyeleri'nin Ödenek, Yolluk ve Emekliliklerine
Dair 26.10.1990 tarih ve 3671 sayılı Kanun”un
4049 Sayılı Kanun'la değişik 4 üncü
maddesi gereğince sağlık yardımından
yararlanmakta, aynı Kanun'un 5 inci maddesine göre
de bunlara, aylık olarak “Tazminat” adı
altında bir ödeme yapılmaktadır.

Söz konusu ödemenin yapılması, bu görevde
en az iki yıl bulunmuş olma şartına
bağlıdır. Ancak aynı Kanun'un geçici
3 üncü maddesinde “Bu Kanun'un yürürlüğe
girdiği 28.10.1990 tarihinden önce görevleri sona
ermiş olanlar için bu Kanun'un 2 nci maddesinin 4
üncü fıkrasında söz konusu edilen
“Makam Tazminatı” ile 5 inci maddesine göre
tespit edilen “Tazminat”ın ödenmesinde iki
yıllık görev süresini doldurma şartı
aranmaz : Ancak bu hüküm, görevleri cezaen sona
ermiş olanlar hakkında uygulanmaz” denilmek
suretiyle çeşitli nedenlerle iki yılı
doldurmadan Yasama Organı Üyeliği sona erenlerin
hakları korunmakta, ancak görevleri cezaen sona erenler
bu haktan mahrum bırakılmaktadır. Kanunda
bu haktan yararlanmak için öngörülen iki
yıllık asgari süreyi doldurduktan sonra görevi,
cezaen de sona ermiş olsa Yasama Organı Eski Üyelerinin
bu haktan yararlanmaları mümkün bulunmaktadır.

Bu nedenle de, Yasama Organındaki görevi, hem cezaen
hem de iki yılı doldurmadan sona ermiş olan
Zonguldak Eski Milletvekili Nuri Beşer ile görev süreleri
iki yılı doldurmuş olmakla birlikte, haklarındaki
yargı kararının uygulanmasını
beklemeden yurtdışına çıkan
ve bir daha dönmeyen, Anayasa Mahkemesi'nce kapatılan
“DEP” Demokrasi Partisi Eski Milletvekilleri, Mahmut
Kılınç, Nizamettin Toğuç, Ali
Yiğit, Zübeyir Aydar, Naif Güneş, Remzi Kartal
dışında bu haktan yararlanamayan Yasama Organı
Eski Üyesi bulunmamaktadır.

Cevap 3. Milletvekilleri, Yasama Organı Eski Üyeleri
ve bakmakla yükümlü bulundukları kimseler
ile bunlardan ölenlerin dul ve yetimlerinin mali ve sosyal
hakları Kanunla düzenlenmiştir. Mevcut hakların
kapsamının genişletilmesi veya daraltılması
da yine yasal düzenlemeyi gerektirmektedir.

TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












