



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 89’uncu
Birleşim
 20
Nisan 2018 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- AÇIKLAMALAR
1.- İstanbul Milletvekili Sibel Özdemir’in, seçim kararı
alınarak 81 milyonun huzuru ve refahı için bir fırsat yaratılacağına ilişkin
açıklaması
2.- Niğde Milletvekili Ömer Fethi Gürer’in, sağlık
çalışanlarının sorunlarına ilişkin açıklaması
3.- Adıyaman Milletvekili Behçet Yıldırım’ın, Türk Tabipleri
Birliğinin Ankara ve İstanbul başta olmak üzere büyükşehirlerde oda seçimlerini
kazanan Etkin Demokratik Toplum Partisi TTB Grubunu kutladığına ilişkin
açıklaması
4.- Kahramanmaraş Milletvekili İmran Kılıç’ın, 24 Haziran
seçimlerinin ülkemize hayırlı olmasını dilediğine ilişkin açıklaması
5.- Giresun Milletvekili Bülent Yener Bektaşoğlu’nun,
üniversite öğrencilerinin af beklentisi olduğuna ilişkin açıklaması
6.- İzmir Milletvekili Mustafa Ali Balbay’ın, 24 Haziran
seçimlerinin ülkemize hayırlı olmasını dilediğine ilişkin açıklaması
7.- Ankara Milletvekili Şenal Sarıhan’ın, OHAL koşullarında
yapılacak seçimlerin nasıl bir sorun yaratacağının herkesin aklında olması ve
meşru, demokratik bir seçim için çaba gösterilmesi gerektiğine ilişkin
açıklaması
8.- İstanbul Milletvekili Mahmut Tanal’ın, üç dönemlik
milletvekilliği süresince söylediği sorunların hiçbirine çözüm getirilmediğine
ilişkin açıklaması
9.- Diyarbakır Milletvekili Sibel Yiğitalp’in, Hükûmetin,
OHAL şartlarında nasıl bir seçim yapmayı ve bu seçimi nasıl meşru göstermeyi
düşündüğünü öğrenmek istediğine ilişkin açıklaması
10.- İzmir Milletvekili Musa Çam’ın, 24 Haziran seçimlerinin
ülkemize hayırlı olmasını dilediğine ve bu seçim kararından önce demokratik bir
seçimin zemininin hazırlanması gerektiğine ilişkin açıklaması
11.- İstanbul Milletvekili Ali Şeker’in, Hükûmetin OHAL’siz
seçime gidemediğine, sürekli OHAL vadettiğine ve aşılamanın artırılması için
Sağlık Bakanlığını göreve davet ettiğine ilişkin açıklaması
12.- Kayseri Milletvekili Sami Dedeoğlu’nun, 24 Haziran
seçimlerinin ülkemize hayırlı olmasını dilediğine ilişkin açıklaması
13.- Ankara Milletvekili Nihat Yeşil’in, 24 Haziran
seçimlerinin ülkemize hayırlı olmasını dilediğine ilişkin açıklaması
14.- Burdur Milletvekili Reşat Petek’in, 24 Haziran
seçimlerinin ülkemize hayırlı olmasını dilediğine ilişkin açıklaması
15.- Samsun Milletvekili Erhan Usta’nın, Fenerbahçe-Beşiktaş
derbisinde yaşanan spor terörünü kınadığına, Şenol Güneş’e geçmiş olsun
dilediğinde bulunduğuna, Yunanistan’da Türkiye’den kaçan 8 darbeci askerden
birisinin serbest bırakılmasının üzüntü verici olduğuna, Avusturya Başbakanının
hasmane beyanatlarını yanlış bulduklarına ve 24 Haziran seçimlerinin ülkemize
hayırlı olmasını dilediğine ilişkin açıklaması
16.- İstanbul Milletvekili Filiz Kerestecioğlu Demir’in, HDP’li
milletvekilleri ile binlerce seçilmiş rehin iken seçime gitmenin ahlaki
yozlaşmanın ve eşit, adil bir seçime gitmekten korkunun ifadesi olduğuna, erken
seçimin aslında bir kumpas olduğuna, vatandaşlar yoksullukla mücadele ederken
ülkeye baskın seçimin dayatılmasının gayrimeşru olduğuna, Fenerbahçe-Beşiktaş
derbisinde çıkan olaylarda yaralanan Şenol Güneş’e geçmiş olsun dilediğinde
bulunduğuna ve 24 Haziranda ülkenin bu şiddet sarmalından her alanda çıkacağını
düşündüklerine ilişkin açıklaması
17.- İstanbul Milletvekili Engin Altay’ın, Fenerbahçe-
Beşiktaş derbisinde yaşanan olayların tasvibinin mümkün olmadığına, Şenol
Güneş’e geçmiş olsun dileğinde bulunduklarına, bu olaylarda Hükûmetin alması
gerekip de almadığı tedbirler varsa bunun araştırılmasını talep ettiklerine ve
milletin içinde bulunduğu gerilim hâlinin 24 Haziranda son bulacağına
inandıklarına ilişkin açıklaması
18.- İstanbul Milletvekili Mehmet Muş’un, Fenerbahçe-
Beşiktaş derbisinde yaşanan olayları tasvip etmediklerine, Şenol Güneş’e AK PARTİ
Grubu olarak geçmiş olsun dileğinde bulunduklarına, Cumhurbaşkanının ülkesinin
menfaatleri ile Türkiye'nin geleceğini canı pahasına savunduğuna, 81 milyon
yurttaşın can güvenliği ile ülkenin bölünmez bütünlüğüne kasteden teröristleri
kazdıkları çukurların içerisine gömmekten başka çarenin kalmadığına ve AK
PARTİ’nin Türkiye'nin en büyük siyasi partisi olduğuna ilişkin açıklaması
19.- İstanbul Milletvekili Filiz Kerestecioğlu Demir’in,
İstanbul Milletvekili Mehmet Muş’un sataşma nedeniyle yaptığı konuşmasındaki
bazı ifadelerine ilişkin açıklaması
20.- İstanbul Milletvekili Engin Altay’ın, Başbakan Binali
Yıldırım’ın 552 sıra sayılı Önerge üzerinde Hükûmet adına yaptığı
konuşmasındaki bazı ifadelerine ilişkin açıklaması
21.- İstanbul Milletvekili Filiz Kerestecioğlu Demir’in, her
koşulda seçime hazır olduklarına ancak seçimi dayatma anlayışına karşı
çıktıkları için bugün oy kullanmayacaklarına ve 24 Haziranda tüm demokrasi
güçlerini oy kullanmaya çağırdıklarına ilişkin açıklaması
22.- Kayseri Milletvekili Mustafa Elitaş’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
23.- İstanbul Milletvekili Mehmet Muş’un, İstanbul
Milletvekili Engin Altay’ın sataşma nedeniyle yaptığı konuşmasındaki bazı ifadelerine
ilişkin açıklaması
24.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması

IV.- ÖNERİLER
A) Siyasi Parti Grubu Önerileri
1.- AK PARTİ Grubunun, bastırılarak dağıtılan 552 sıra
sayılı Adalet ve Kalkınma Partisi Grup Başkanı İzmir Milletvekili Binali
Yıldırım ve Milliyetçi Hareket Partisi Grup Başkanı Osmaniye Milletvekili
Devlet Bahçeli ile 7 Milletvekilinin Milletvekili Genel Seçiminin Yenilenmesi
ve Seçimin 24 Haziran 2018 Tarihinde Yapılması Hakkındaki Önergesi ve Anayasa
Komisyonu Raporu’nun kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmına alınmasına; Genel
Kurulun, 20 Nisan 2018 Cuma günkü birleşiminde 552 sıra sayılı Anayasa
Komisyonu Raporu’nun görüşmelerinin tamamlanmasına kadar çalışmalarını
sürdürmesine, 552 sıra sayılı Anayasa Komisyonu Raporu’nun görüşmelerinin 20
Nisan 2018 Cuma günkü birleşiminde tamamlanması hâlinde Genel Kurulun 23 Nisan
2018 Pazartesi günkü özel birleşiminde konuşmaların tamamlanmasından sonra
“Kanun Tasarı ve Teklifleri ile Komisyonlardan Gelen Diğer İşler” kısmındaki
işlerin görüşülmeyerek çalışmaların tamamlanmasına ilişkin önerisi 

V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Komisyonlardan Gelen Diğer İşler
1.- Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu (S. Sayısı: 552) 

VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, İstanbul
Milletvekili Filiz Kerestecioğlu Demir’in 552 sıra sayılı Önerge üzerinde HDP
Grubu adına yaptığı konuşması sırasında AK PARTİ Grup Başkanına ve Adalet ve
Kalkınma Partisine sataşması nedeniyle konuşması
2.- İstanbul Milletvekili Engin Altay’ın, Çanakkale
Milletvekili Bülent Turan’ın 552 sıra sayılı Önerge üzerinde AK PARTİ Grubu
adına yaptığı konuşması sırasında Cumhuriyet Halk Partisine sataşması nedeniyle
konuşması
3.- İstanbul Milletvekili Engin Altay’ın, İstanbul
Milletvekili Mehmet Muş’un 552 sıra sayılı Önerge üzerinde şahsı adına yaptığı
konuşması sırasında Cumhuriyet Halk Partisine sataşması nedeniyle konuşması 

VII.- OTURUM BAŞKANLARININ KONUŞMALARI
1.- Oturum Başkanı TBMM Başkanı İsmail Kahraman’ın, seçim
kararının hayırlı olmasını dilediğine, 26’ncı Dönemin herkesin iftihar edeceği
ve siyasi tarihe altın harflerle yazılacak bir dönem olduğuna, yeni döneme
başarılar dilediğine ve şehitleri rahmetle andığına ilişkin konuşması

VIII.- OYLAMALAR
1.- (S. Sayısı: 552) Adalet ve Kalkınma Partisi Grup Başkanı
İzmir Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu’nun oylaması 

IX.- YAZILI SORULAR VE CEVAPLARI
1.- İstanbul
Milletvekili Mustafa Sezgin Tanrıkulu'nun, Helal Akreditasyon Kurumunun
2014-2017 arası temsil, tanıtma ve ağırlama giderlerine ilişkin Başbakandan
sorusu ve Ekonomi Bakanı Nihat Zeybekci’nin cevabı (7/25452)
2.- Denizli Milletvekili Melike Basmacı'nın, Bakanlık bünyesindeki kreş
ve anaokullarına ilişkin sorusu ve Ekonomi Bakanı Nihat Zeybekci’nin cevabı
(7/25581)
3.- Niğde Milletvekili Ömer Fethi Gürer'in, Japonya'dan ithal edilen gıdalarda
radyasyon denetiminin kaldırılmasına ilişkin Başbakandan sorusu ve Ekonomi
Bakanı Nihat Zeybekci’nin cevabı (7/25706)
20 Nisan 2018 Cuma
BİRİNCİ OTURUM
Açılma Saati: 14.02
BAŞKAN: İsmail KAHRAMAN 
KÂTİP ÜYELER: Vecdi GÜNDOĞDU
(Kırklareli), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 89’uncu Birleşimini açıyorum. 
Toplantı
yeter sayısı vardır.
Gündeme
geçmeden önce İç Tüzük’ün 60’ıncı maddesine göre 15 milletvekiline yerlerinden
birer dakika söz vereceğim. Grup başkan vekillerine de yine yerlerinden ikişer
dakika söz verilecektir. 
İlk
söz Cumhuriyet Halk Partisi İstanbul Milletvekili Sayın Sibel Özdemir’in.
Buyurun
efendim.
III.- AÇIKLAMALAR
1.- İstanbul Milletvekili Sibel Özdemir’in, seçim kararı
alınarak 81 milyonun huzuru ve refahı için bir fırsat yaratılacağına ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; kurulan ittifakın ortaklarından biri, tek
başına iktidarda olan siyasi partinin ve liderinin ülkeyi iyi yönetemediğini,
bu yönetim krizinin faturasının yakın bir tarihte ülkemize çok ağır olacağı
öngörüsünde bulunarak erken seçimin bir millî mecburiyet olduğunu, ülkenin bir
belirsizlik ortamına sürüklendiğini ve bu yönetim anlayışının mutlaka değişmesi
gerektiğini erken seçim talebiyle ortaya koydu. İşte, tam da bizim söylediğimiz
istikrarsızlık, belirsizlik, ekonomik darboğaz ve bölgesel güvensizlik ortamına
sürüklenmemizin tek sorumlusunun bu iktidar ve lideri olduğunu da teyit etmiş
oldu. Ve bugün Genel Kurulda seçim kararı alarak 81 milyonun, hepimizin huzuru
ve refahı için bir fırsat yaratacağız ve 24 Haziranda bu panik ve korku
ittifakına demokrasiden ve istikrardan yana olan herkesle bir araya gelecek…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum efendim.
İkinci
söz hakkı Cumhuriyet Halk Partisi Niğde Milletvekili Sayın Ömer Fethi Gürer’in.
2.- Niğde Milletvekili Ömer Fethi Gürer’in, sağlık
çalışanlarının sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Sağlık
çalışanlarına AKP hükûmetlerinde vaat çok ama icraat yok. AKP Genel Başkanı
Erdoğan 2014 yılından beri her Tıp Bayramı’nda beş yıla bir yıl yıpranma sözü
verdi ancak gerçekleşmedi. Seçim öncesi de bu sözlerini tekrarlayacaklardır.
Sağlıkçılar
içinde ilk ve acil yardım bölümü paramedikler, acil tıp teknisyeni ve
teknikerleri, hastane öncesi acil sağlık hizmetleri görevlileri Sağlık
Bakanlığı bünyesinde çalışırlar. Acil tıp teknisyenleri Millî Eğitim
Bakanlığının, dört yıllık mesleki ve teknik ortaöğretim kurumlarından mezun
oluyorlar. Ambulans ve acil bakım teknikerleri üniversitelerin iki yıllık ilk
ve acil yardım ön lisans mezunlarıdır. Görev yerleri hastane öncesi acil bakım
olan bu kişiler Sağlık Bakanlığının atama kadrosu içinde yer almamaktadır. En
az 4 bin kişinin bu kadrolarda atama beklediklerini belirtiyor, Sağlık
Bakanının bunlar için kadro tahsisine yardımcı olmasını temenni ediyorum.
Sağ
olun Başkanım.
BAŞKAN
– Teşekkür ediyorum efendim. 
Halkların
Demokratik Partisi Adıyaman Milletvekili Behçet Yıldırım…
Buyurun
Behçet Bey.
3.- Adıyaman Milletvekili Behçet Yıldırım’ın, Türk Tabipleri
Birliğinin Ankara ve İstanbul başta olmak üzere büyükşehirlerde oda seçimlerini
kazanan Etkin Demokratik Toplum Partisi TTB Grubunu kutladığına ilişkin
açıklaması
BEHÇET
YILDIRIM (Adıyaman) – Teşekkürler Başkanım.
Nisan
ayında Türk Tabipleri Birliğinin seçimli kongre süreci başlamıştır. Geçen hafta
ve bu hafta sonu yapılan seçimlerde barış ve özgürlük yanlısı hekimler büyük
başarı elde etmiştir. Başta Ankara ve İstanbul olmak üzere büyük şehirlerin oda
seçimlerini kazanan Etkin Demokratik TTB Grubunu buradan kutluyorum. İktidarın
ve sarayın desteklediği listeler resmen hüsran yaşamışlardır. Her türlü baskı
ve iktidarın vaatlerine rağmen hekimler barışa ve özgürlüğe sahip çıkmışlardır.
Anketlere meraklı olan sarayın dikkatine bu durumu sunuyoruz. 
Yaşasın
halkların kardeşliği diyorum. 
BAŞKAN
– Teşekkür ediyorum efendim. 
Cumhuriyet
Halk Partisi Ankara Milletvekili Sayın Nihat Yeşil…
AK
PARTİ Kahramanmaraş Milletvekili Sayın İmran Kılıç…
4.- Kahramanmaraş Milletvekili İmran Kılıç’ın, 24 Haziran
seçimlerinin ülkemize hayırlı olmasını dilediğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Değerli
milletvekilleri, alınan genel seçim kararı hayırlı olsun. Hâkimiyet kayıtsız
şartsız milletindir. Hiç kimse, hiçbir kurum kendisini milletin, milletin
Meclisinin, özellikle de siyaset kurumunun üzerinde göremez. Hukuk da her şeyin
üzerindedir. Hem milletin temsilcileri hem de milletin kendisi evrensel hukuk
kurallarına uymak durumundadır. Mesela ABD vatandaşları istese de köleliği geri
getiremezler, köleliğe son veren 1863 tarihli yasayı yok hükmünde sayamazlar.
Herhangi bir ülkede hırsızlığı, yolsuzluğu, namussuzluğu kanun çıkararak
meşrulaştırmak mümkün değildir. İrade aklın, kalp ve vicdanın eğilimi, arzusu
anlamındadır. Nasıl bir insanın iradesi varsa insanlardan oluşan bir toplumun
da iradesi vardır. Millî irade işte budur. Millî irade, bütün millet fertlerinin
arzu ve emellerinin bileşkesidir. Millet her türlü iradesini gerçekleştirmeye
muktedirdir.
(Mikrofon
otomatik cihaz tarafından kapatıldı) 
İMRAN
KILIÇ (Kahramanmaraş) – Girişimlerin önüne geçebilecek hiçbir kuvvet yoktur,
zorla önlense de kalıcı olmaz, er ve geç millî irade galip gelir, millî irade
sandıktan çıkar. Bu anlamda hem iktidarın hem de muhalefetin temsil ettiği
millî irade meşru iradedir ve millet adınadır.
BAŞKAN
– Teşekkür ediyorum.
Söz
sırası Cumhuriyet Halk Partisi Giresun Milletvekili Sayın Bülent Yener
Bektaşoğlu’ndadır.
5.- Giresun Milletvekili Bülent Yener Bektaşoğlu’nun,
üniversite öğrencilerinin af beklentisi olduğuna ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Üniversiteler
sadece akademik ve idari yapılardan ibaret değildir. Eğitimin ana eksenine o
üniversitelerin öğrencilerini de koymanın, onları da düşünmenin, onlarla ilgili
düzenlemeleri yapmanın zamanı geldi, hatta geçiyor. Öncelikle, öğrencilerin bir
af beklentisi var. Sayın Başkan, bu beklentileri dile getirildiğinde “Asla yok,
düşünmüyoruz.” diye cevap veriliyor. Ama bu ısrardan sadece ekonomik ya da özel
nedenlerden dolayı eğitimleri yarım kalan, üniversiteyi bırakmak zorunda kalan
eski öğrenciler için vazgeçmeli. Mağduriyeti ortadan kaldırmak için kapsamı
daraltılmış, sınırları çizilmiş bir af veya sınav hakkı tanınması yönünde bir
çalışma yapılmasını bekliyoruz. Seçim kararı alınan bugünde bu müjdeyi
öğrencilere ve ailelerine lütfen veriniz.
Teşekkür
ederim.
BAŞKAN
– Teşekkür ediyorum efendim.
Mustafa
Ali Balbay, İzmir, CHP…
Buyurun.
6.- İzmir Milletvekili Mustafa Ali Balbay’ın, 24 Haziran
seçimlerinin ülkemize hayırlı olmasını dilediğine ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Değerli
milletvekilleri, 24 Haziran seçimlerinin ülkemize hayırlı olmasını diliyoruz.
AKP
iktidarı ilk geldiği günlerde Türkiye’yi AB’ye sokacaktı, birbirine soktu. İlk
günlerde AB “Türkiye, AB’ye sürekli yaklaşıyor.” demişti, bugün son raporda
“Türkiye sürekli uzaklaşıyor.” diyor. Batı’dan uzaklaştık. AKP geldiğinde
Suriye’yle beraber ortak basın toplantısı düzenleyecek kadar yakındık, şimdi
Miraç Gecesi Suriye vurulacak kadar oradan uzaklaştık. Ve şu anda iktidar
gençlikten de uzaklaşmış görünüyor. 25 Haziranda 2,5 milyon öğrencinin
kaderiyle oynayıp onların sınav tarihini değiştirdi. Gençler 24 Haziranda
sınava gireceklerdi, şimdi oy kullanma kabinine girecekler.
Bu
iktidara ders vermeye ve aileleri de “Recep Tayyip Erdoğan mı, çocuklarımız
mı?” ikileminde çocuklarının geleceğini tercih etmeye çağırıyorum.
BAŞKAN
– Teşekkür ediyorum efendim.
Söz
sırası, Sayın Şenal Sarıhan, Ankara, Cumhuriyet Halk Partisi…
Buyurun.
7.- Ankara Milletvekili Şenal Sarıhan’ın, OHAL koşullarında
yapılacak seçimlerin nasıl bir sorun yaratacağının herkesin aklında olması ve
meşru, demokratik bir seçim için çaba gösterilmesi gerektiğine ilişkin
açıklaması
ŞENAL
SARIHAN (Ankara) – Sayın Başkan, teşekkür ederim.
Şunu
belirtmek istiyorum ki Yenikapı ruhuna atıf yapmış olmasına rağmen diğer
partilerle uzlaşmaksızın iki partinin önergesiyle verilmiş olan bu erken seçim
kararı istemi, esas olarak halkımızın da istemidir. Çünkü halk bu yönetimden
artık herhangi bir yarar, bu iktidardan herhangi bir yarar beklememektedir.
Ancak OHAL koşullarında yaratılan, yapılacak olan seçimlerin nasıl bir sorun
yaratacağının hepimizin aklında olması ve hepimizin meşru, demokratik bir seçim
için çaba göstermesi gerektiği inancındayım.
Teşekkür
ederim.
BAŞKAN
– Teşekkür ediyorum efendim.
Sayın
Mahmut Tanal, İstanbul, Cumhuriyet Halk Partisi…
Buyurun
Beyefendi. 
8.- İstanbul Milletvekili Mahmut Tanal’ın, üç dönemlik
milletvekilliği süresince söylediği sorunların hiçbirine çözüm getirilmediğine
ilişkin açıklaması
MAHMUT
TANAL (İstanbul) – Teşekkür ederim Sayın Başkanım. 
Değerli
milletvekilleri, değerli bakanlar; sizleri saygıyla selamlıyorum. 
24,
25 ve 26’ncı Dönem, 3 dönemdir milletvekiliyim. Bu 3 dönemlik
milletvekilliğimde şu anda bakanlık sıralarında bulunan sayın bakanlara
İstanbul ilimizin Şile Devlet Hastanesinin uzman doktoru olmadığını hep
söyledim. “Tamamlanacak, tamamlanacak.” dediniz, tamamlanmadı. Aynı şekilde,
Üsküdar ilçemizdeki gerek Güzeltepe’nin gerek Kirazlıtepe’nin imar sorununu,
tapu sorununu hep söyledim, çözümlemediniz. Aynı şekilde, Şanlıurfa’nın otopark
sorunu, okul sorunu, hastane sorunu, öğretmen sorunu, yol sorunu, su sorunu,
elektrik sorunu… 3 dönemdir milletvekiliyim, sekiz yıla tekabül ediyor. “Bugün
yapacağız, bugün yapacağız…” Sekiz yıl oldu, yapmadınız. Sizin daha kaç yıla
ihtiyacınız var da siz bunu yapmadınız? Ve geldik, erken seçim kararı alındı.
Burada, Şanlıurfalıların, Üsküdarlıların, Beykozluların, Şilelilerin artık bu
AKP iktidarına bir zayıf karne vermelerini rica ediyorum. 
Teşekkür
ediyorum. 
BAŞKAN
– Teşekkür ediyorum. 
Sayın
Sibel Yiğitalp, Diyarbakır, Halkların Demokratik Partisi… 
9.- Diyarbakır Milletvekili Sibel Yiğitalp’in, Hükûmetin,
OHAL şartlarında nasıl bir seçim yapmayı ve bu seçimi nasıl meşru göstermeyi
düşündüğünü öğrenmek istediğine ilişkin açıklaması
SİBEL
YİĞİTALAP (Diyarbakır) – Şimdi, dün, 24 Haziran 2018’de bir seçim kararı
alındı, baskın seçim kararı alındı. Biz 1 Kasımda en eşitsiz şartlarda seçime
girdik, buna rağmen halk iradesiyle bugün Meclise geldik ve bu Mecliste her gün
ama her gün her türlü baskıya maruz kalmış olmamıza rağmen demokratik
siyasetten vazgeçmedik. 
Şimdi
sormak istiyorum: OHAL şartlarında hiçbir basın aracının bize açılmadığı,
hiçbir yerde kendimizi ifade edeceğimiz bir ortamın yaratılmadığı ve bir bütün
olarak sizin tahakkümünüzde olan bir siyasi seçim konjonktüründe nasıl bir
seçim yapmayı planlıyorsunuz? Öyle ki 100 kanal varsa bunun 85’inde mutlaka
sizlerden birisi vardır; bakan vardır, Başbakan vardır ya da Cumhurbaşkanı
vardır. Eğer orada yoksanız dizilerde varsınız. Böylesi asimetrik koşullarda
nasıl bir seçim yapmayı ve bu seçimi nasıl meşru göstermeyi düşünüyorsunuz?
Bunu vicdanınıza ve adalet duygunuza gerçekten yakıştırıyor musunuz? Önce onu
soracağım. 
(Mikrofon
otomatik cihaz tarafından kapatıldı) 
SİBEL
YİĞİTALP (Diyarbakır) – Şunu da sorarak kapatmak istiyorum: Bizim
arkadaşlarımız cezaevlerinde, kayyumlar atanmış belediye başkanlarımızın
yerine. Bu kadar asimetrik koşulları hangi meşru temelde anlatmayı
düşünüyorsunuz? 
BAŞKAN
- Teşekkür ederim efendim.
Söz
sırası Kerem Ali Sürekli’de, İzmir, Adalet ve Kalkınma Partisi…
Buyurun
beyefendi… Kerem Ali Bey yok.
Sayın
Musa Çam, İzmir, CHP…
10.- İzmir Milletvekili Musa Çam’ın, 24 Haziran seçimlerinin
ülkemize hayırlı olmasını dilediğine ve bu seçim kararından önce demokratik bir
seçimin zemininin hazırlanması gerektiğine ilişkin açıklaması
MUSA
ÇAM (İzmir) – Teşekkür ederim.
Dün
akşam Anayasa Komisyonunda 24 Haziranda erken genel seçim yapılmasıyla ilgili
teklifle Komisyonda bulunan siyasi partiler tarafından -Cumhuriyet Halk Partisi
de dâhil olmak üzere- hepimizin oy birliğiyle erken seçim kararı alındı.
Öncelikle bu seçimin ülkemize hayırlı ve uğurlu olmasını, başarı getirmesini
diliyoruz. Bu seçim kararından önce, özellikle Siyasi Partiler Kanunu’nun,
Seçim Kanunu’nun, yüzde 10 barajıyla ilgili kanunların ve uyum yasalarının
getirilip Mecliste görüşülmesi ve demokratik bir seçimin zemininin hazırlanması
gerekiyor idi ancak bu yapılmadı, âdeta yangından mal kaçırır gibi bir seçimle
karşı karşıyayız. Biz 24 Haziranda sandıkta güllerin açılacağına ve on altı
yıllık iktidarın sona ereceğine inanıyoruz ve buradan halkımıza bir kez daha
sevgiler ve saygılar sunuyoruz.
Teşekkür
ediyorum.
BAŞKAN
– Teşekkür ediyorum.
Sayın
Ali Şeker, İstanbul, CHP…
11.- İstanbul Milletvekili Ali Şeker’in, Hükûmetin OHAL’siz
seçime gidemediğine, sürekli OHAL vadettiğine ve aşılamanın artırılması için
Sağlık Bakanlığını göreve davet ettiğine ilişkin açıklaması
ALİ
ŞEKER (İstanbul) – “Tekrar seçim” dediniz, şimdi de bir panik seçime
gidiyorsunuz. Ülke önümüzdeki bir yıl içerisinde 235 milyar dolar borç
ödeyecek. Getirdiğiniz ülkenin ekonomisi bu borçları ödeyemeyecek duruma geldi
ve krizin ucu göründüğünde iktidarınızı ileriye taşıyabilmek için bu kriz daha
yaşanmadan kendinizi ileri taşımaya çalışıyorsunuz ama bugün sahada herkes bu
krizi yaşıyor. OHAL’siz seçime gidemiyorsunuz ve sürekli OHAL vadediyorsunuz.
İnsanlar OHAL’den yana mı, demokrasiden yana mı tercihini kullanacak hep
beraber göreceğiz, özgürlüklerine ve demokrasiye sahip çıkacak. Daha önce
“Erken seçim vatana ihanettir.” diyordunuz, şu anda aldığınız kararla siz de mi
ihanet ediyorsunuz? 
Aşı
konusunda… Sadece saman ithal etmediniz AKP iktidarında, kızamık ithal ettiniz,
çocuk felci ithal ettiniz ve Türkiye salgın hastalıklarla boğuşuyor. Aşı
candır, aşılamanın artırılması için Sağlık Bakanlığını göreve davet ediyorum.
BAŞKAN
– Teşekkür ediyorum efendim.
Sayın
Sami Dedeoğlu, Kayseri, AK PARTİ...
12.- Kayseri Milletvekili Sami Dedeoğlu’nun, 24 Haziran
seçimlerinin ülkemize hayırlı olmasını dilediğine ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkanım. 
Değerli
milletvekilleri, bugüne kadar, cumhuriyet tarihi boyunca çok seçimler yaşadık
ama bazı zamanlarda seçimler gerçekten çok önem arz eder. Özellikle 24
Haziranda yapılacak erken genel seçimin ülkemize, Cumhurbaşkanımıza ve
milletvekillerimize hayırlı olmasını diliyorum.
Tarihî
bir dönemden geçiyoruz, bugünlerde bir kez daha milletimizin huzuruna
gidiyoruz, milletimizin en doğru kararı vereceğine inanıyoruz. AK PARTİ siyaset
anlayışı, millete güvenmek, milletle beraber yürümek, millet için var olmaktır.
Devletin gerçek sahibi millet olacaktır, Hükûmet icraat, Meclis kanun yapacak,
millet denetleyecek. Gelişen uzlaşma kültürüyle Hükûmet kurulmasında sorun
kalmayacak. Milletimiz huzur, güven içinde yaşarken terörle mücadelemiz daha da
etkin olacak. Bu seçim sonucunun tüm Türkiye’ye hayırlar getirmesini diliyorum,
Gazi Meclisi saygıyla selamlıyorum. 
BAŞKAN
– Teşekkür ediyorum efendim. 
Sayın
Nihat Yeşil Bey, lütfen buyurun. 
13.- Ankara Milletvekili Nihat Yeşil’in, 24 Haziran
seçimlerinin ülkemize hayırlı olmasını dilediğine ilişkin açıklaması
NİHAT
YEŞİL (Ankara) – Teşekkür ediyorum Sayın Başkan. 
24
Haziranda yapılacak seçime Cumhuriyet Halk Partisi olarak hazırız. Sorunlarla
yaşayan, işçinin, çiftçinin, esnafın, emeklinin, gencin ve işsizin, oylarıyla
AK PARTİ’yi göndereceğine kararlı olduğunu görüyoruz. Olağanüstü hâl sürecinde
seçime gitme kararınız olağan bir öz güven eksikliğinden mi kaynaklıdır? Baskın
seçim yaparak CHP’yi hazırlıksız yakaladık diyorsanız, biz hazırız, hodri
meydan. Erken seçime giden yol, erken çöküşünüzün taşlarıyla döşelidir.
OHAL’in
defalarca uzatılması FETÖ’yle mücadelenin başarısızlığı anlamına gelmiyor mu?
Hâlen
bu kadar işsiz, aç, sefil, perişan insanımız varken, sizin halkın sorunlarını
dile getirmeniz gerekirken bu kararı aldınız. İnşallah ülkemize, milletimize
hayırlı olur. 
Saygılar
sunuyorum. 
BAŞKAN
– Teşekkür ediyorum efendim. 
Kerem
Ali Bey var mı?
Sayın
Reşat Petek, AK PARTİ, Burdur... 
Buyurun
efendim. 
14.- Burdur Milletvekili Reşat Petek’in, 24 Haziran
seçimlerinin ülkemize hayırlı olmasını dilediğine ilişkin açıklaması
REŞAT
PETEK (Burdur) – Teşekkür ediyorum Sayın Başkanım. 
Egemenlik
kayıtsız şartsız milletindir, millet de egemenliğini seçimler yoluyla belirler.
24 Haziran seçimlerinde ilk defa Cumhurbaşkanlığı hükûmet sistemi hayata
geçecek ve halkımız yürütme erkinin başı cumhurbaşkanını doğrudan doğruya
belirleyecektir. Bu yönüyle 24 Haziran seçimleri fevkalade önemli. Bu
seçimlerin milletimiz, halkımız, ülkemiz için hayırlı olmasını Cenab-ı
Allah’tan diliyor, Gazi Meclisi saygıyla selamlıyorum. 
BAŞKAN
– Teşekkür ediyorum. 
Efendim,
grup başkan vekilleri yerlerinde. 
Sayın
Erhan Usta, Milliyetçi Hareket Partisi Grup Başkan Vekili. 
Buyurun
Beyefendi.
15.- Samsun Milletvekili Erhan Usta’nın, Fenerbahçe-Beşiktaş
derbisinde yaşanan spor terörünü kınadığına, Şenol Güneş’e geçmiş olsun
dilediğinde bulunduğuna, Yunanistan’da Türkiye’den kaçan 8 darbeci askerden
birisinin serbest bırakılmasının üzüntü verici olduğuna, Avusturya Başbakanının
hasmane beyanatlarını yanlış bulduklarına ve 24 Haziran seçimlerinin ülkemize
hayırlı olmasını dilediğine ilişkin açıklaması
ERHAN
USTA (Samsun) – Teşekkür ederim Sayın Başkan.
Sayın
Başkan, dün gece Fenerbahçe-Beşiktaş derbisinde yaşanan spor terörünü
kınadığımı ifade etmek isterim. Sorumluların bir an evvel bulunarak gerekli
cezaların verilmesi gerekmektedir ve bu tür, benzer olayların bir daha
yaşanmamasını da temenni ediyoruz. Bu vesileyle Şenol Güneş Bey’e de geçmiş
olsun demek istiyorum. 
Sayın
Başkan, Yunanistan, biliyorsunuz, hem komşumuz hem de müttefikimiz.
Yunanistan’da dün alınan bir kararla Türkiye’den kaçan 8 darbeci askerden
birisi adli kontrol şartıyla serbest bırakılmıştır. Bu üzüntü verici bir tutumdur,
ben bunu bir siyasi karar olarak değerlendiriyorum. Dolayısıyla komşumuzun da
bu FETÖ’cüleri kollamaktan vazgeçmesi gerekmektedir. 
Diğer
taraftan, Avusturya Başbakanının -geçen yıl da sorun olmuştu bu- Türkiye’ye
karşı bir kısım beyanatları son derece hasmanedir. Seçim kampanyası
yapılmasına, Türk siyasi partilerinin seçim kampanyası yapmasına izin
vermeyeceklerini ifade etmişlerdir. Bunu da yanlış bulduğumuzu ifade etmek
isteriz.
Sayın
Başkan, bugün 24 Haziranda bir erken seçim yapılmasına ilişkin kararı Genel
Kurulda görüşeceğiz ve karar oylanacak. Erken seçimin Türkiye'nin önünü
açacağını, dört bir yandan kuşatılmış olan Türkiye'nin, boğulmak istenen
Türkiye'nin önünü açacağını düşünüyoruz. İnşallah, Türkiye yeni sistemle yoluna
güçlü bir şekilde devam edecektir. 
Ben
burada yapacağımız görüşmelerin ve alınacak kararın şimdiden hayırlı olmasını,
memleketimize, milletimize hayırlı olmasını Cenab-ı Allah’tan temenni ediyorum.

Teşekkür
ederim Sayın Başkan.
BAŞKAN
– Teşekkür ederim. 
Efendim,
söz sırası Halkların Demokratik Partisi Grup Başkan Vekili Sayın Filiz
Kerestecioğlu’nda.
16.- İstanbul Milletvekili Filiz Kerestecioğlu Demir’in,
HDP’li milletvekilleri ile binlerce seçilmiş rehin iken seçime gitmenin ahlaki
yozlaşmanın ve eşit, adil bir seçime gitmekten korkunun ifadesi olduğuna, erken
seçimin aslında bir kumpas olduğuna, vatandaşlar yoksullukla mücadele ederken
ülkeye baskın seçimin dayatılmasının gayrimeşru olduğuna, Fenerbahçe-Beşiktaş
derbisinde çıkan olaylarda yaralanan Şenol Güneş’e geçmiş olsun dilediğinde
bulunduğuna ve 24 Haziranda ülkenin bu şiddet sarmalından her alanda çıkacağını
düşündüklerine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Seçim
kararı verildiği anda Osman Baydemir ve Selma Irmak vekillerimizin
milletvekillikleri düşürüldü, daha dün burada. Aynı gün Mardin Milletvekilimiz
Gülser Yıldırım’a yedi yıl altı ay hapis cezası verildi. 
Bugün
basına yansıdı, Erdoğan seçimle ilgili kendi örgütlerine yolladığı ilk mesaja
HDP’yi hedefleştirerek başlamış; il başkanları ve milletvekillerini toplantıya
çağırıyor ve sonra “HDP’yi sandığa gömeceksiniz.” diyor. Neden? Çünkü HDP’nin
sesinden, sözünden korkuyor. HDP’nin yeni yaşam, barış, özgürlük ve demokrasi
taleplerinden korkuyor. 
2015
yılından beri Cumhurbaşkanı her konuşmasında ölümden, gömmekten bahsediyor.
Yerel demokrasiyi kayyumlarla, demokratik siyaseti tutuklamalar ve cezalarla
yok etmeye çalıştı ancak başaramadı. HDP’li milletvekilleri Demirtaş,
Yüksekdağ, Baluken ve binlerce seçilmiş rehin iken seçime gitmek aslında ahlaki
bir yozlaşmadır, korkunun da göstergesidir, eşit, adil bir seçime gitmekten
korkunun ifadesidir. 
“Erken
seçim” denilen aslında bir kumpas. Erdoğan ve AKP’li yetkililer halkın gözüne
baka baka “Erken seçim yok.” dediler. Öte yandan, bugün basına yansıyanlardan
öğreniyoruz ki hazırlıklar tamammış; AKP’nin seçim programı, müziği,
beyannamesi, her şeyi hazırmış. Halka yalan söyleyerek seçime hazırlanılmış. 
Değerli
arkadaşlar, Denizli’nin Pamukkale ilçesinde dün bir vatandaş daha intihar etti
ve iğde ağacına asılı hâlde bulunan 43 yaşındaki vatandaşın…
(Mikrofon
otomatik cihaz tarafından kapatıldı) 
BAŞKAN
– Bir dakika ekliyorum efendim. 
FİLİZ
KERESTECİOĞLU DEMİR (İstanbul) – …Süleyman K.’nin cebinden borç ihtarnamesi
çıktı. İşte, vatandaşlar yoksullukla mücadele ederken bu koşullarda ülkeye
baskın seçim dayatıldı. 
Seçim,
gerçek, adil bir seçim hepimiz için kabuldür, hepimizin kabulüdür ama dayatma
gayrimeşrudur. Yani biz çok net olarak seçime değil ama dayatmaya hayır
diyoruz. 
Dün
de aynı şekilde, ülkenin şiddet sarmalından etkilenerek Beşiktaş-Fenerbahçe
derbisinde olaylar çıktı. Şenol Güneş’e geçmiş olsun diyoruz ve 24 Haziranda
ülkenin bu şiddet sarmalından her alanda çıkacağını düşünüyoruz.
Teşekkür
ederim.
BAŞKAN
– Teşekkür ediyorum.
Sayın
Engin Altay, Cumhuriyet Halk Partisi Grup Başkan Vekili, İstanbul
Milletvekili...
17.- İstanbul Milletvekili Engin Altay’ın, Fenerbahçe-
Beşiktaş derbisinde yaşanan olayların tasvibinin mümkün olmadığına, Şenol
Güneş’e geçmiş olsun dileğinde bulunduklarına, bu olaylarda Hükûmetin alması
gerekip de almadığı tedbirler varsa bunun araştırılmasını talep ettiklerine ve
milletin içinde bulunduğu gerilim hâlinin 24 Haziranda son bulacağına
inandıklarına ilişkin açıklaması
ENGİN
ALTAY (İstanbul) – Teşekkür ederim Sayın Başkanım.
Dün
Fenerbahçe-Beşiktaş maçında yaşanan olaylar, tasvibi mümkün olmayan ve hele
hele spor faaliyetlerinde, spor müsabakalarında asla olmaması gereken
görüntüler bütün milletimizi üzmüştür. Bununla beraber, bu tarz olayların
sıklaşması, toplumdaki gerilimin, kutuplaşmanın, ötekileşmenin bir sonucu,
ekonomik sorunların dışa vurumu diye de değerlendirilebilir. Milletin cinnet
getirir hâle geldiğini üzülerek görüyoruz. Ben bu tarz olaylarla ilgili olarak,
sporun her şeyden önce bir centilmenlik mantığı içinde yapılması ve izlenmesi
gereken bir etkinlik olduğu düşünüldüğünde, bütün taraftarların, bütün taraftar
gruplarının daha sağduyu içerisinde, daha hoşgörüyle, daha empatiyle bu
alanlarda spor etkinliklerini icra etme ve izleme şeklinde değerlendirmelerinin
önemini belirtmek istiyorum. Her yerde kavga olabilir ama sporda kavga olmaz,
şiddet olmaz. Spor, centilmenlik ve hoşgörünün temel alındığı bir unsurdur. Bu
vesileyle Sayın Şenol Güneş’e geçmiş olsun diyoruz. Bu tarz olayların ülkede
bundan böyle yaşanmaması için biz de niyetimizi ve irademizi ortaya koyuyoruz.
(Mikrofon
otomatik cihaz tarafından kapatıldı)
ENGİN
ALTAY (İstanbul) – Şüphesiz, Hükûmetin alması gerekip de almadığı tedbirler var
ise de bunun araştırılmasını talep ediyoruz. 
Milletin
içinde bulunduğu gerilim hâlinin, inşallah bugün alacağımız bir kararla, 24
Haziranda son bulacağına olan tam inancımla Genel Kurulu ve Başkanlığınızı
saygıyla selamlıyorum. (CHP sıralarından alkışlar)
BAŞKAN
- Teşekkür ediyorum. 
Sayın
Mehmet Muş, AK PARTİ Meclis Grubu Başkan Vekili, İstanbul Milletvekili.
Buyurun
Beyefendi. 
18.- İstanbul Milletvekili Mehmet Muş’un, Fenerbahçe-
Beşiktaş derbisinde yaşanan olayları tasvip etmediklerine, Şenol Güneş’e AK
PARTİ Grubu olarak geçmiş olsun dileğinde bulunduklarına, Cumhurbaşkanının
ülkesinin menfaatleri ile Türkiye'nin geleceğini canı pahasına savunduğuna, 81
milyon yurttaşın can güvenliği ile ülkenin bölünmez bütünlüğüne kasteden
teröristleri kazdıkları çukurların içerisine gömmekten başka çarenin
kalmadığına ve AK PARTİ’nin Türkiye'nin en büyük siyasi partisi olduğuna
ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; ben de Genel Kurulu
saygıyla selamlıyorum. 
Dünkü
müsabakadaki yaşanan olayları tasvip etmiyoruz ve orada başından yaralanan
Şenol Güneş’e AK PARTİ Grubu olarak biz de geçmiş olsun dileklerimizi
iletiyoruz. Orada birkaç kişinin ortaya çıkardığı bu olaylar ne Beşiktaş ne de
Fenerbahçe camiasının tamamına mal edilemez. Dolayısıyla mutlaka olayla alakalı
gerekli tahkikatlar, soruşturmalar yapılacaktır ve orada bu olayları çıkarmaya
çalışanlar, ilgili birimler tarafından gerekli çalışmalar yapılarak tespit
edilecektir diye düşünüyorum. 
Bu
arada şunu ifade etmekte fayda görüyorum: Sayın Genel Başkanımız ve
Cumhurbaşkanımız şimdiye kadar ne bir kurumsal yapıdan ne bir örgütten ne de
başka bir mihraktan ne çekinmiştir ne de korkmuştur; şimdiye kadar ülkesinin
menfaatlerini, Türkiye’nin geleceğini canı pahasına savunmuştur ve savunmaya da
devam edecektir. 
Burada
gömmekten bahsediliyor. Doğru, 81 milyon yurttaşımızın can güvenliğine,
ülkemizin bölünmez bütünlüğüne kasteden teröristleri çiçekler vererek
karşılamayacağız onları hak ettikleri şekilde kazdıkları çukurların içerisine
gömmekten başka bir çare kalmıyor. Dolayısıyla hangi ifadenin hangi bağlamda
kullanıldığını iyi bilmek gerekiyor.
“Efendim,
bizden çekiniyorlar, sesimizden çekiniyorlar.” Kimseden çekindiğimiz falan yok,
AK PARTİ on altı yıldır ülkeyi yöneten Türkiye’nin en büyük siyasi partisidir
ve inşallah 24 Haziranda da göğüsleyecek bir partidir. 
(Mikrofon
otomatik cihaz tarafından kapatıldı)
MEHMET
MUŞ (İstanbul) - Dolayısıyla herkes kendi değerlendirmelerini kendi adına
yapsın, bizim adımıza kimse bir değerlendirmede bulunmasın.
Teşekkür
ediyorum.
BAŞKAN
– Teşekkür ediyorum efendim.
Gündeme
geçiyoruz.
Başkanlığın
Genel Kurula sunuşları vardır.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Buyurun
efendim.
IV.- ÖNERİLER
A) Siyasi Parti Grubu Önerileri
1.- AK PARTİ Grubunun, bastırılarak dağıtılan 552 sıra
sayılı Adalet ve Kalkınma Partisi Grup Başkanı İzmir Milletvekili Binali
Yıldırım ve Milliyetçi Hareket Partisi Grup Başkanı Osmaniye Milletvekili
Devlet Bahçeli ile 7 Milletvekilinin Milletvekili Genel Seçiminin Yenilenmesi
ve Seçimin 24 Haziran 2018 Tarihinde Yapılması Hakkındaki Önergesi ve Anayasa
Komisyonu Raporu’nun kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmına alınmasına; Genel
Kurulun, 20 Nisan 2018 Cuma günkü birleşiminde 552 sıra sayılı Anayasa
Komisyonu Raporu’nun görüşmelerinin tamamlanmasına kadar çalışmalarını
sürdürmesine, 552 sıra sayılı Anayasa Komisyonu Raporu’nun görüşmelerinin 20
Nisan 2018 Cuma günkü birleşiminde tamamlanması hâlinde Genel Kurulun 23 Nisan
2018 Pazartesi günkü özel birleşiminde konuşmaların tamamlanmasından sonra
“Kanun Tasarı ve Teklifleri ile Komisyonlardan Gelen Diğer İşler” kısmındaki
işlerin görüşülmeyerek çalışmaların tamamlanmasına ilişkin önerisi 
20/4/2018
Türkiye Büyük Millet Meclisi Başkanlığına
Danışma
Kurulu 20/4/2018 Cuma günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul
 AK
Parti Grup Başkan Vekili 
Öneri:
Bastırılarak
dağıtılan 552 sıra sayılı Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi ve Anayasa Komisyonu Raporu’nun kırk sekiz saat geçmeden gündemin
“Kanun Tasarı ve Teklifleri ile Komisyonlardan Gelen Diğer işler” kısmına
alınması;
Genel
Kurulun; 20 Nisan 2018 Cuma günkü (bugün) birleşiminde 552 sıra sayılı Anayasa
Komisyonu Raporu’nun görüşmelerinin tamamlanmasına kadar çalışmalarını
sürdürmesi, 552 sıra sayılı Anayasa Komisyonu Raporu’nun görüşmelerinin 20
Nisan 2018 Cuma günkü (bugün) birleşiminde tamamlanması hâlinde Genel Kurulun
23 Nisan 2018 Pazartesi günkü özel birleşiminde konuşmaların tamamlanmasından
sonra “Kanun Tasarı ve Teklifleri ile Komisyonlardan Gelen Diğer işler” kısmındaki
işlerin görüşülmeyerek çalışmaların tamamlanması;
Önerilmiştir.
BAŞKAN
– Öneri üzerinde konuşma talebi yok.
Adalet
ve Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmiştir.
Alınan
karar gereğince “Kanun Tasarı ve Teklifleri ile Komisyonlardan Gelen Diğer
İşler” kısmına geçiyoruz. 
İç
Tüzük’ün 95’inci maddesinde seçimlerin yenilenmesine dair Anayasa Komisyonu
raporunun Genel Kurulda gündemdeki bütün konulardan önce görüşüleceğine dair
hüküm bulunmaktadır. Bu hüküm sebebiyle 1’inci sıraya alınan, Adalet ve
Kalkınma Partisi Grup Başkanı İzmir Milletvekili Binali Yıldırım ve Milliyetçi
Hareket Partisi Grup Başkanı Osmaniye Milletvekili Devlet Bahçeli ile 7
Milletvekilinin Milletvekili Genel Seçiminin Yenilenmesi ve Seçimin 24 Haziran
2018 Tarihinde Yapılması Hakkındaki Önergesi ve Anayasa Komisyonu Raporu’nun
görüşmelerine başlayacağız.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Komisyonlardan Gelen Diğer İşler
1.- Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu (S. Sayısı: 552) (X)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 552 sıra sayısıyla bastırılıp dağıtılmıştır.
Komisyon
raporu üzerinde İç Tüzük’ün 72’nci maddesi uyarınca görüşme açıyorum. 
Gruplar
adına ilk konuşmacı Milliyetçi Hareket Partisi Grubu adına Grup Başkan Vekili
Manisa Milletvekili Sayın Erkan Akçay’dır.
Buyurunuz
Sayın Akçay. (MHP sıralarından alkışlar) 
Süreniz
yirmi dakikadır.
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
27’nci dönem genel seçimlerinin 24 Haziran 2018 Pazar günü yapılmasına ilişkin
önerge hakkında Milliyetçi Hareket Partisi Grubu adına söz aldım. Muhterem
heyetinizi saygıyla selamlıyorum.
Bilindiği
üzere, Sayın Genel Başkanımız 17 Nisan Salı günkü grup konuşmasında,
Türkiye’nin 3 Kasım 2019 tarihini beklemeden Cumhurbaşkanlığı hükûmet
sisteminin bütün unsurlarıyla bir an önce hayata geçmesinin ülkemiz için daha
faydalı olacağını ifade ederek erken seçim yapılması teklifinde bulunmuştur.
Akabinde iki sayın liderin görüşmelerini takiben Cumhurbaşkanımız Sayın Erdoğan
18 Nisan Çarşamba günü yaptığı açıklamayla erken seçim zaruretini yaşanan
gelişmeler ışığında değerlendirdiklerini ifade ederek 24 Haziran 2018 tarihinde
Cumhurbaşkanı ve milletvekili seçimlerinin yapılmasına karar verdiklerini
açıklamıştır.
Peki,
erken seçim kararı neden alındı? Değerli milletvekilleri, siyaset bir bakıma
gerçekleri görmek, geleceği öngörmek ve tutum almaktır. Önce ülkem ve milletim
diyerek hareket ettiğimizi defalarca vurguluyoruz. Bugün de aynı ilkelerle 24
Haziran seçimlerinde kurulacak sandığın Türkiye’nin önünü açacağına inanıyoruz.
Erken seçim kararının odağında Cumhurbaşkanlığı hükûmet sistemini bir an önce
hayata geçirmek vardır. 
Türkiye
hedeftedir, iç ve dış güvenlik sorunları karmaşık bir hâl almakta, vatanımızı
içine alan husumet çemberi daralmaktadır. Ülkemizin huzuru ve güvenliğine
kastedenlere cevap vermek, ülkemizin geleceğini planlamak zorundayız, geleceğe
daha güçlü adımlarla yürümek zorundayız. Türkiye’nin bekasının sarsılmak
istendiği bu dönemde gündemi sürekli seçim tartışmalarıyla meşgul edemeyiz. Bu
seçim ülkemizin temel konularını demokrasi içinde çözme gayretidir. Yurt içinde
ve yurt dışında terörle mücadelede önemli bir dönemdeyiz. Terörle mücadele
millî bir meseledir. Millî meseleler konuşulurken diğer konular tali kalır.
İşte bu nedenle seçim tartışmalarıyla geçirecek beş yüz altmış iki günümüz
yoktur. 16 Nisan Anayasa referandumuyla kabul edilen Cumhurbaşkanlığı hükûmet
sistemine herhangi bir tavsama ve gecikme olmaksızın geçilmelidir. Milletimizin
talep ve beklentisi de bu yöndedir. 
Cumhurbaşkanlığı
hükûmet sistemi Türkiye’nin demokrasi yolunda ilerleyişinin doğal bir
neticesidir. Demokrasinin gereği olarak her siyasi partinin 16 Nisan Anayasa
referandumuna saygı göstermesi gerekmektedir. Sistemin ana omurgası güçlü
devlet, güçlü yönetim ve demokratik istikrardır. Bu gerçek karşısında
Cumhurbaşkanlığı hükûmet sistemi üzerinde kriz ve kaos lobisi faaldir, fitne odaklarına
karşı harekete geçilmelidir.
Değerli
milletvekilleri, Türk siyaseti, keskin mücadelelerin tarihidir. Milliyetçi
Hareket Partisi olarak her zaman “Önce ülkem ve milletim.” düsturuyla hareket
ettik. Siyasetimizin amacı milletin birliği, devletin dirliği, vatanın
bütünlüğü içinde Türkiye Cumhuriyeti’nin ilelebet yükselmesi, muhafaza ve
müdafaasıdır. Hafızamızı tazeleyecek olursak 15 Temmuz hain darbe girişimini
unutmadık. Öncesinde, yönetim sisteminde 2007 yılından beri var olan, 2014
yılındaki Cumhurbaşkanlığı seçimiyle gün yüzüne çıkan anayasal sorunlarla
karşılaştık. Mesele kişiler değildir. 2007 yılında Cumhurbaşkanının halk
tarafından seçilmesine karar verilmesi sonrasında çift başlılığa ve yönetim
sorunlarına yol açacak bir tablo ortaya çıkacağını zamanında öngörmüş ve
uyarmıştık. 2014 yılında da bu durum gerçekleşti ve haklı çıktık. 15 Temmuz
hain darbe girişimi sonrasında siyasi kilitlenmeye ve krize sürüklenmek istenen
ülkemizde Cumhurbaşkanlığı hükûmet sistemiyle yönetim sorunlarına son veriyoruz.
Bundan sonra esas olan, Türk siyasetinin bu mecrada yol almasını sağlamaktır. 
Yaklaşık
bir yıldır devam eden ve son iki aydır yoğunlaşan erken seçim tartışmalarını
biz başlatmadık, ne Milliyetçi Hareket Partisi ne de Adalet ve Kalkınma Partisi
bu tartışmalara hiç girmedik. Bazı çevrelerin gündeminde 16 Nisan Anayasa
referandumundan beri sürekli erken seçim vardır. Her fırsatta erken seçim
çağrılarıyla “hodri meydan” deniliyordu. Bütün bu çevrelere ve kaos çıkarma
gayretlerine rağmen Cumhur İttifakı seçimlerin zamanında yapılması gerektiği
kanaatini çeşitli vesilelerle dile getirmiştir. Sayın Genel Başkanımızın ve
Sayın Cumhurbaşkanının 3 Kasım 2019’u defalarca işaret etmesine rağmen malum
çevreler seçim tartışmalarıyla kamuoyunu meşgul etmeye devam etmiştir. Bugün
itibarıyla 3 Kasım 2019’a 563 gün gibi uzun bir süre vardır. Fitne, dedikodu ve
kriz mekanizması kaosa kapı aralamak için faaliyetlerini hızlandırırken,
bölgesel risk ve tehlikelere zamanında önlem alınması gerekirken,
emperyalistler sınırlarımızın hemen ötesinde işgal ve savaş planları yaparken,
ülkemiz aleyhine siyasi ve ekonomik operasyonlar derinlik kazanırken, Türkiye
döviz -faiz- sıcak para sarmalında ekonomik ambargoya alınmak istenirken,
Cumhurbaşkanlığı hükûmet sistemi daha fiilen hayata geçmeden karalanmak
istenirken bütün bu olanları görüp de seyirci kalamazdık. 
Terörle
mücadele, ekonomik canlanma, sosyal huzur ve topyekûn kalkınma hamlesi yapmak
zorundayız. İç ve dış tehditlerin yoğunlaştığı bir dönemde Cumhurbaşkanlığı
hükûmet sistemine geçiş tamamlanarak taşlar yerine oturtulmalıdır. Sorumlu
siyasetin temsilcileri olarak bu işin daha fazla uzatılmaması gerektiği
yönündeki görüşümüzü ortaya koyduk. “Seçim var mı, yok mu, erken mi, zamanında
olacak mı?” gibi tartışmaların, polemiklerin sona erdirilmesi gerekiyordu. Bir
kısım zevat yine memnun değil. “Baskın seçim”, “acele seçim”, “yangından mal
kaçırmak” gibi birtakım ifadelerle bu kararı yine eleştiriyorlar. Kendi
sanrılarını millete mal etmek için erken seçim kararı hakkında akla hayale
gelmeyecek spekülasyonlar, komplo teorileri üretmekte yine çok mahirler.
“Baskın seçim” deniliyor. Allah aşkına, kime baskın bu seçim? Tüm partiler
“hazırız, hodri meydan” diyor. Hatta erken seçim çağrısını da neredeyse bir
yıldır onların başlattığını tekrar hatırlatmak isterim. Sık sık erken seçim
çağrısı yapanlara “Madem öyle, buyurun sandığa.” denilmiştir. Öte yandan Yüksek
Seçim Kurulu “Hazırız” diyor. Cumhur İttifakı da hazır. O hâlde bu seçim kime
baskın? Söyleyelim: Bu seçim Türkiye üzerinde operasyon yapmak isteyenlere,
proje örgütlerle birleşik cephe hâlinde Türkiye Cumhuriyeti’ni hedef alanlara
baskın seçim olabilir. Bu karar Türkiye’nin Zeytindalı’ndan, Fırat Kalkanı ve
El Bab Operasyonu’ndan rahatsız olanlara baskındır. Bu karar FETÖ’yle, PKK’yla
mücadeleden rahatsız olanlara baskındır. Bu karar turuncu devrimcilere, etnik
bölücülere, 15 Temmuzculara, PKK muhiplerine, Sevr sevdalılarına, sokak
sevdalılarına baskındır. Bu karar küresel emperyalizmin sözcülerine baskındır.
Daha dün ABD sözcüsü “Kaygılarımız var.” diyor, İngiliz gazeteleri
hazımsızlıklarını yansıtıyor. Neticede Türkiye düşmanları hazırlıksız
yakalanmış, onların 2019’a ayarlı bütün müdahale senaryoları ellerinde
kalmıştır. 
Değerli
milletvekilleri, seçimler tıkanan veya tehdit altında olan siyasi, sosyal,
ekonomik ve dış politika meselelerine çözüm için atılacak bir adımdır, bir
nefestir. Demokrasiye bağlıysanız millete gitmekte sakınca görülmemelidir.
Erken seçim çağrısı karşı karşıya bulunduğumuz durumlara karşı Cumhurbaşkanlığı
hükûmet sistemine geçiş suretiyle milletin hakemliğine başvurma çağrısıdır. Biz
millî iradeye sadakatle bağlıyız. Milletimizin kararını duymaktan rahatsız
olmayız. 16 Nisanda milletimiz hukuki çerçeveyi çizmiştir, 24 Haziranda da
millî devlet-güçlü iktidar istikametinde yürütmeyi ve yasamayı belirleyecektir.

Değerli
milletvekilleri, erken seçim kararı doğru ve zaruri bir karar olmuştur.
“OHAL’de seçim mi olur?” bahanesine sığınanlar da var. Bu bir gerekçe değil bir
bakıma bahanedir. Türkiye’nin belli bölgelerinde bugüne kadar pek çok defa
OHAL’le, hatta sıkıyönetim altında seçime gidilmiştir. 
Sonuç
olarak, değerli milletvekilleri, Türkiye hepimizindir, hepimizin vatanıdır. Bir
an önce ülkemizin temel konularına odaklanmalıyız; yönümüzü, istikametimizi belirlemeli,
ülkemizi bir an önce her türlü risk ve krizden uzak tutmalıyız. Sözü ve iradeyi
asıl sahibi olan millete vermenin zamanı gelmiştir. İstikbal ve istiklal Türk
milletinindir. Millî devlet, güçlü iktidar için istikametimiz millî iradedir.
Milletimiz, bu seçimi demokratik olgunluk içinde gerçekleştirecek, demokrasi
şölenine dönüştürecektir; milletimiz, ihanete göz açtırmayacak, iradesini
cumhurun yükseltilmesi istikametinde ortaya koyacaktır. 24 Haziran 2018 Pazar
günü, cumhurun dirilişine, Türkiye Cumhuriyeti’nin şahlanışına sahne olacaktır.
Millet iradesi 24 Haziranda tecelli edecek, milletsiz siyaset yapanlar gereken
dersi alacaklardır. 
Konuşmama
son verirken 24 Haziran seçimlerinin ülkemize ve milletimize hayırlı ve uğurlu
olmasını diliyor, muhterem heyetinizi saygıyla selamlıyorum. (MHP ve AK PARTİ
sıralarından alkışlar)
BAŞKAN
– Teşekkür ediyorum Sayın Akçay.
Gruplar
adına ikinci konuşmacı Halkların Demokratik Partisi Grubu adına Grup Başkan
Vekili İstanbul Milletvekili Sayın Filiz Kerestecioğlu’dur.
Buyurun
Sayın Kerestecioğlu. (HDP sıralarından alkışlar)
Süreniz
yirmi dakikadır. 
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri, sevgili halkımız; algı operasyonları ve yalan
bombardımanlarından neredeyse hafızanız uzun bir süredir silinmek istendi ya,
gelin, biraz hafıza tazeleyelim diyorum, bir geçmişe yolculuk yapalım, bugüne
nasıl geldik. Nasıl bu ülkede nihayet herkes kucaklaşacak, barış gelecek derken
barışın adı dahi yasak oldu? Nasıl “Çocuklar ölmesin.” diyen Ayşe öğretmen 6
aylık bebeğiyle tam da bugün hapse girmekle yüz yüze kaldı? Nasıl
televizyonlarda yalnızca savaştan bahsedenler konuşur oldu? Yeni bir yaşam
umudu Türkiye’de yeşermiş iken nasıl bunca zora, baskıya, düşmanlığa sürüklendi
Türkiye? Neler yaşadık, nasıl bugüne geldik, son birkaç yıla bir bakalım. 
Geçtiğimiz
son birkaç yıl içinde bu ülkenin hiç hak etmediği olaylar yaşadık. İkbalini
barışta değil savaşta ve herkesi birbirine düşman etmekte görenler, birden
söylem değiştirdiler. 2011’deki Diyarbakır mitinginde “Kürt sorunu benim
sorunumdur.” diyen Erdoğan 2015’te “Kürt sorunu yoktur, ne Kürt sorunu?” demeye
başladı. Fakat fayda etmedi. 7 Haziran seçim sonuçlarına göre AKP iktidarı
yüzde 40 oyla 258 milletvekili alarak büyük bir oy düşüşü yaşadı. Partimiz ise
yüzde 13,1 oy ve 80 milletvekiliyle önemli bir başarı sağladı. 7 Haziran seçim
sonuçlarına göre AKP iktidarı hükûmet kurma çoğunluğunu kaybetti; Erdoğan,
iktidarı kaybetme tehlikesiyle karşı karşıya kaldı. Erdoğan, kırk beş günlük
hükûmet kurma süresini uzatmak amacıyla Davutoğlu’na 9 Temmuza kadar hükûmet
kurma görevini vermedi. Teamüller gereği bir hafta-on günde tamamlanması
gereken koalisyon görüşmeleri, CHP markaja alınarak, 18 Ağustosa kadar devam
ettirildi; böylelikle, kırk beş günlük yasal sürenin kırk günü boyunca hükûmet
kurma görevi AKP’de kaldı. 
Sonrasında
çok acı birçok olay yaşadık. Değerli arkadaşlar, bazı insanlar idealleri için
yaşarlar; yanı başındaki insanların yaşadıkları acılara duyarsız kalamazlar.
İşte, böylesi inanç dolu gençler, Kobane’de savaşın izlerini çocukların
hafızalarından silmek için, kütüphaneler, oyun parkları inşa etmek istediler
fakat ne yazık ki Kobane’ye gitmeden önce Suruç’ta, gençlerin basın açıklaması
sırasında IŞİD canlı bomba patlattı ve 32 kişi hayatını kaybetti. Bu acı
olaydan yalnızca iki gün sonra, yine Ceylânpınar’da 2 polis memuru evlerinde
uyurken başlarından vurularak öldürüldü. Bu cinayet, barış sürecinin bitmesine
bahane edildi. Bugün, biliyorsunuz -ya da bilmiyorsunuz, emin değilim ama- bu
dava beraatle sonuçlandı ve faili meçhuller hanesine yazıldı. Bu konuda
verdiğimiz birçok araştırma önergesi reddedildi. Birbiri ardına sokağa çıkma
yasakları ilan edildi daha sonra. Türkiye İnsan Hakları Vakfı Dokümantasyon
Merkezi verilerine göre sokağa çıkma yasaklarının uygulanmaya başlandığı ilk
tarih olan 16 Ağustos 2015 ile 1 Haziran 2017 tarihleri arasında başta
Diyarbakır -Diyarbakır’da 127 kez- olmak üzere toplam 10 il ve en az 43 ilçede,
en az 218 kez süresiz sokağa çıkma yasağı ilanı gerçekleşti. Söz konusu sokağa
çıkma yasakları ve ablukalar boyunca başta Cizre’de 291 kişi olmak üzere toplam
861 kişi yaşamını yitirdi. İnsan hakları örgütleri yaşamını yitirenlerin
79’unun çocuk, 30’u 60 yaş üstü olmak üzere 71’inin kadın olduğunu bildirdi.
Taybet anayı, henüz 10 yaşındaki Cemile Çağırga’yı bizler unutmadık. Söz konusu
dönem boyunca yaklaşık 1 milyon 809 bin kişi başta en temel yaşam ve sağlık
hakları ihlal edilerek bu yasaklardan etkilendi, yaklaşık 500 bin insan
yerlerinden göç etti. 
Savaşı
bir seçim çalışmasıymışçasına büyüten Hükûmet ve 24 Ağustos 2015 tarihinde
sarayında Meclis Başkanı İsmet Yılmaz’la görüşen Cumhurbaşkanı Erdoğan
seçimlerin yenilenmesine karar verdi. Seçim tarihi olarak 1 Kasım 2015
belirlendi. Çatışmaların başlaması ve seçim takvimiyle birlikte HDP’ye medya
sansürü de devreye sokuldu ve o tarihten beri zaten bu sansür hiçbir zaman
kalkmadı. HDP sözcülerinin ana akım medyaya çıkması yasaklandı. Muhalif,
demokrat onlarca internet sitesine erişim yasağı getirildi, medya araçları
başta HDP olmak üzere bütün partilere aslında kapatıldı. Medya kuruluşlarına
kayyum atandı. İMC TV, TÜRKSAT’tan yasaya aykırı biçimde çıkartıldı. Hayat TV,
TV 10 ve daha birçok televizyon kanalı ve yayın organı kapatıldı ve yine yanı
başımızda Türkiye'nin en kanlı saldırılarından birini yaşadık, 10 Ekim Ankara
Gar katliamı. 10 Ekimde KESK, TMMOB, TTB, DİSK'in tertiplediği emek, barış ve
demokrasi mitinginde isimleri önceden basında yer alan ve istihbaratın da sözde
izlediği IŞİD militanlarının Gar Meydanı'nda gerçekleştirdiği canlı bomba
saldırısı sonucu 102 kişi yaşamını yitirdi, 400’ün üzerinde yurttaş da
yaralandı. Bu saldırının arkasındaki güçleri açığa çıkarmak yerine hapishaneler
muhalifler, gazeteciler, akademisyenler, öğrencilerle dolduruldu. Savaşın
başladığı günden bugüne DBP ve HDP başta olmak üzere, demokrasi mücadelesi
yürüten tüm kesimlere karşı hemen her gün siyasi operasyonlar yapıldı. Bu
siyasi operasyonlarda 13 bin civarında HDP ve DBP üyesi gözaltına alındı, 13
bin kişiden söz ediyoruz değerli arkadaşlar. 
Diyarbakır
Baro Başkanı Tahir Elçi Sur ilçesinde Dört Ayaklı Minare’nin çatışmalarda
gördüğü zarar üzerine yapılan basın açıklaması sırasında vurularak öldürüldü,
hâlâ ölüm nedeni açıklığa kavuşturulamadı. 
29
Nisan 2016’da Davutoğlu'nun AKP teşkilatlarını görevden alma ve atama yetkisi
elinden alındı, daha sonra 2 Mayısta gerçekleştirilen Erdoğan-Davutoğlu
görüşmesinde ise Davutoğlu'nun partiyi olağanüstü kongreye götürerek görevini
bırakması istendi. Bunun üzerine Davutoğlu 3 Mayısta MKYK’yı toplayarak 22
Mayıs 2016’da partinin olağanüstü kongreye gideceğini ve kendisinin aday
olmayacağını açıkladı. Bu olay Cumhurbaşkanının Hükûmete ve Davutoğlu'na
darbesi olarak adlandırıldı. 
Geldik
20 Mayıs 2016’ya, HDP’li milletvekillerinin dokunulmazlıklarının kaldırılması
için yoğun bir kampanya yürütüldü. Anayasa'ya aykırı bir şekilde vekillerimizin
dokunulmazlıklarının kaldırılmasına ilişkin yasa tasarısı Komisyondan ve
ardından Genel Kuruldan AKP, MHP ve CHP’nin desteğiyle geçti. 15 Temmuz 2016’da
askerî darbe girişimi yaşandı. 20 Temmuz 2016’da OHAL ilan edildi. Sonuncusu
panik seçimin açıklandığı gün olmak üzere, şimdiye kadar OHAL 7’nci kez
uzatıldı, OHAL neredeyse iki yıldır devam ediyor. 
İki
eş başkanımız, iki grup başkan vekilimiz ve parti sözcümüzün de aralarında
bulunduğu toplam 11 milletvekilimiz tutuklandı, hâlen 9 milletvekilimiz
tutuklu, 11’inin milletvekilliği düşürüldü. Seçimin açıklandığı günün ertesinde
yani daha dün 2 milletvekilimizin daha vekilliği halkın iradesini yansıtmaktan
bütünüyle uzaklaşmış bu Mecliste düşürüldü. 
Demokratik
Bölgeler Partisinin yüksek oylarla kazandığı belediyelere kayyum atanırken
bugüne kadar 95 belediye eş başkanımız tutuklandı, 56’sı hâlen cezaevinde.
16
Nisan 2017’de, OHAL koşullarında hiçbir bakımdan adil olmayan bir şekilde
Anayasa değişiklik referandumu yapıldı. Sonuçları tartışmalı, şaibeli seçim
sonucu yüzde 1 farkla yüzde 51 “evet” oldu. Referandumun hemen ardından 21
Mayıs 2017’de Erdoğan AKP Genel Başkanı oldu fakat bu acımasız yol, Erdoğan'ın
Cumhurbaşkanı seçildiği tarihte de bitmedi. Cumhurbaşkanını eleştiren binlerce
yurttaş, dünya üzerinde görülmemiş biçimde Cumhurbaşkanına hakaret davalarında
yargılandı ve yargılanmaya devam ediyor. Davaların hiçbiri Cumhurbaşkanlığı
kurumuna yönelik ifadeler aleyhine olmadı, doğrudan Cumhurbaşkanının
şahsiyetini korumaya yönelikti. Siyasi eleştiriler hakaret kabul edildi,
TCK’nin 299’uncu maddesi sansür yasası hâline geldi. Cumhurbaşkanına “padişah
bozuntusu” dediği gerekçesiyle Grup Başkan Vekilimiz Ahmet Yıldırım’ın
milletvekilliği düşürüldü. Buna karşın Erdoğan, istediğine “terörist”
istediğine “çapulcu” “vandal” “kemirgen” “barbar” “ajan” “hain” diyebildi.
Kendisinin bu sözleriyse savcılar tarafından ifade özgürlüğü olarak
değerlendirildi.
Bugün
bebeğiyle birlikte hapse girecek olan Ayşe öğretmenle başlayarak, barış için
2015’ten beri binlerce insan cezaevine girdi. KHK’lerle yalnızca muhalif
oldukları gerekçesiyle akademisyenler, öğretmenler, kamu personeli işten
atıldı. Ülkenin en değerli gazetecilerinin neredeyse tamamı işsiz kaldı. AKP
iktidara geldiği gün hapisteki kişi sayısından fazla öğrenci, bugün hapiste
bulunuyor.
Ziraat
Bankası medya patronuna 700 milyon dolar kredi verirken, çiftçi, borcunu
ödeyemediği için sütünü yerlere dökerek protesto edecek hâle geldi. Man Adası,
Panama gibi dünya üzerindeki birçok kişinin yolsuzluklarını ortaya çıkaran
belgelerde, yurttaşlardan kuruşu kuruşuna vergi alanların bütün mal
varlıklarını vergi cennetlerine taşıdıkları, bizzat bu ülkenin Başbakanının
oğullarının, Cumhurbaşkanının akrabalarının vergi ödemediği, hatta IŞİD’le
petrol ticaretleri ortaya çıktı.
Referandumdan
bugüne, yalnızca bir yıl içinde, dolar 3,65 liradan 4,1 liraya; benzin 5,38’den
6,09’a yükseldi.
Bugün,
özel sektörün bu sene ödemesi gereken yaklaşık 180 milyar dolar dış borcu var
arkadaşlar.
Türkiye’de
bugün 5 milyon 981 bin işsiz var. Yalnızca 2017 yılında, evet, yalnızca 2017
yılında en az 2006 işçi iş cinayetlerinde yaşamını yitirdi. OECD’nin Daha İyi
Yaşam Endeksi’nde Türkiye, 38 ülke içinde son sırada yer alıyor. Yine OECD
rakamlarına göre, en mutsuz öğrenciler Türkiye'de. İşte bu nedenle ülkeyi bir
yıl daha yönetemeyecek duruma düşen Hükûmet, beş yıl, on yıl, hatta bir kez
Başkan olduktan sonra gitmemecesine ülkeyi yönetmek istiyor. Panik seçime
gidilmesinin nedeni ülkedeki bütün bu saydığımız gidişattır ve bu ekonomik
tablo devam ederse Erdoğan’ın asla o koltuğa oturamayacağını da biliyor
olmasıdır. 
Bakın,
bu karanlık tablodan sonra biraz gençlerin sözüyle ferahlayalım çünkü onlar her
durumda gülmeyi biliyorlar. Gülmek devrimci bir eylemdir, yaşatır ama öfke ise
yaşamı öldürür. Seçim kararına ilişkin gençler diyorlar ki arkadaşlar: “Olumlu
düşünelim ‘Seçimi geçen hafta yaptım ben.’ de diyebilirdi.” Evet, böyle
diyorlar. Yani der miydiniz? Derdiniz vallahi “Seçimi geçen hafta yaptık biz,
haberiniz olmadı mı?” diyebilirdiniz çünkü bütün bu tablo, bugüne gelen
süreçte, sürekli yaptığınız dayatmalarla dolu. 
Bir
komik anekdot daha var bugünden. Fransa’da bir televizyon yayınında TRT editörü
olan şahıs demiş ki: “HDP’lileri yayına çağırıyoruz, çağırıyoruz, korkuyorlar,
gelmiyorlar.” Evet, aynen böyle demiş. Yani buna söylenecek ne söz var
bilemiyorum ama yarın toplanıp gidelim diyoruz TRT’ye, el mi yaman bey mi yaman
görelim. Neyse, TRT de sizin olsun biz kendi sözümüze, kendi gücümüze bakalım. 
Peki,
biz bu ülke için ne istiyoruz, nasıl bir ülke istiyoruz? Bunun kararını verme
zamanı arkadaşlar. Biz, seçime karşı değiliz, dayatmalara karşıyız. Ama 24
Haziran şimdi bunun kararını da vermenin zamanıdır. Bu, tek başına Tayyip
Erdoğan meselesi de değil. Biz, bir tek adam rejimi mi istiyoruz yoksa herkesin
hukuk kurallarına uyduğu parlamenter bir sistem mi istiyoruz? 
Tek
adam mı istiyoruz yoksa “Heyt!” “Hoyt!” “Er meydanı!” laflarını etmeyecek
siyasetçilerin, daha çok sayıda kadın ve gencin olduğu bir Parlamento mu
istiyoruz? 
Vekiller
sizin yerel sorunlarınızla ilgilenebiliyor mu? Bizleri bir daha seçmek
istemezseniz hangi demokratik usullere başvuracaksınız? İddialarınız,
idealleriniz var ve aday olmak istiyorsunuz ama nasıl olacak bu köşe başlarını
tutmuş olanların arasında, bunu nasıl açacaksınız? Hangi demokratik usuller
olsa eşit şartlar sağlanır ve sizin yolunuz açılır? Bu yolları açacak bir
demokratik siyaset mi istiyorsunuz, bir kişinin sözünden çıkmayanların
yürüttüğü bir siyaset mi istiyorsunuz? 
Hâlâ,
12 Eylülden beri orasından burasından delinmekle kalıp tam anlamıyla
demokratikleşememiş bir Anayasa’yla devam etmek mi istiyorsunuz yoksa
demokratik, özgürlükçü, bütün yurttaşların haklarını güvenceye alan bir anayasa
mı istiyorsunuz? 
Kuvvetler
ayrılığını ve yargı bağımsızlığını mı istiyoruz yoksa kimsenin adalete
inancının kalmadığı, yargının tek elde toplandığı bir sistem mi istiyoruz? 
Bütün
vergi muafiyetleri zenginlere tanınsın ve yoksulların, orta gelirlilerin
sırtına her türlü vergi yüklensin mi istiyoruz yoksa vergi adaleti mi
istiyoruz? 
Ormanlar,
mera alanları şirketlerin olsun, bütün sahiller AKP'yle iyi geçinenlere peşkeş
çekilsin; ormanlar, parklar, bahçeler yerine betonlara boğulalım mı istiyoruz
yoksa daha az beton, daha çok nefes mi istiyoruz?
Bir
tarım ülkesi olan Türkiye'de bu bereketi artıracak, doğayla uyum içinde bize de
çocuklarımıza da yetecek bir gıda ve tarım politikası mı istiyoruz, Rusya'nın,
ABD'nin GDO’lu tohumunu, ithal etini mi istiyoruz? Nohudu bile başka ülkeden mi
satın almak istiyoruz?
Yurttaşlar
kendi yaşam alanları üzerinde kendileri mi karar versin istiyoruz yoksa bir
günde evimiz kamulaştırılsın, sahiller, ormanlar, dereler bizlere hiç
sorulmadan zenginlere mi ait olsun istiyoruz? Çocuklarımız, her gün değişen
sınav sistemine ve üniversite sınavı gününe seçim koyacak kadar öğrencileri
önemsemeyen bir Hükûmete mi mahkûm olsun, yoksa stressiz, eşit ve kaliteli bir
eğitim mi görsün istiyoruz? Evet, kendi ikbali için kendi getirdiği, aslında
bizim karşı olduğumuz istismar yasasını bile bir kenara atan ve sadece kendi
ikbalini düşünen bir iktidar mı istiyoruz, yoksa çocuk hakları bakanlığını
kuran ve onları her türlü istismardan korumak için canla başla çalışan bir
yönetim mi istiyoruz? Kadınlar olarak kaç çocuk doğuracağımızdan nerede
gezeceğimize kadar karışan, “Kadın-erkek eşit değildir.” diyen bir siyasetçi mi
istiyoruz; kadınlar olarak eşit ve özgür olmak mı istiyoruz?
Evet,
değerli halkımız, yapılanlar karşısında umutsuzluğa kapılmış olanlarınız
olabilir ama bunu bir kez daha ifade etmek isterim ki bu ülke Orta Doğu’da
barışın öncüsü olabilir, bu ülke içeride kendi sınırları içinde tüm
yurttaşlarına ekonomik ve kültürel eşitlik sağlayabilir; herkesin düşüncesini
özgürce ifade ettiği, birbirine öfkeyle değil saygı duyarak yaşayabildiği bir
ülke olabilir. Mutlu olacağımız bir ülke mümkün. Bunun anahtarı elimizde.
“Kapısı kapalı” diyenlere sadece o kapı kolunu çevirerek biz o kapıyı açıp
ulaşabiliriz. Gelin canlar, 24 Haziranda bir olalım diyorum. Hepinizi saygıyla
selamlıyorum. (HDP sıralarından alkışlar) 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan…
BAŞKAN
– Buyurun.
MEHMET
MUŞ (İstanbul) – Hatip konuşmasında Genel Başkanımıza atfen “Akrabalarının
IŞİD’le petrol ticareti ortaya çıkmış.” gibi bir iddiada ve ithamda
bulunmuştur. Bu, Genel Başkanımıza ve partimize bir sataşmadır. İç Tüzük 69’a
göre söz talep ediyorum. 
BAŞKAN
– Buyurun. (AK PARTİ sıralarından alkışlar) 
Yeni
bir sataşmaya meydan vermeyelim lütfen. 
VI.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, İstanbul
Milletvekili Filiz Kerestecioğlu Demir’in 552 sıra sayılı Önerge üzerinde HDP
Grubu adına yaptığı konuşması sırasında AK PARTİ Grup Başkanına ve Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; az önce hatibi burada
dinledik fakat öyle şeyler ifade etti ki şimdi “Sayın Cumhurbaşkanımızın, Genel
Başkanımızın akrabalarının DEAŞ terör örgütüyle petrol ticareti varmış…” Bunu
çıkacaksınız, Sayın Kerestecioğlu, ispat edeceksiniz. Öyle yalan konuşarak,
Meclis kürsüsünden atarak bu işler olmuyor. Bunu ispatlamadığınız müddetçe siz
bir müfterisiniz; bunu unutmayın.
Bir
diğeri: Bu Man Adası tartışmaları, biliyorsunuz, birilerinin canını bayağı
sıktı. Bu ortaya atıldı. İşte yurt dışına şu kadar para gönderdiler… Sonra
baktı ki, ortaya çıktı, para falan gitmedi. Ama hâlâ bu Man etrafında dönüp
dolaşıyorlar.
Bir
diğeri: Değerli arkadaşlar, bakın, sanki Türkiye’de legal siyaset yapanlara
karşı bir tavır, bir tutum var. Türkiye’de siz hukuk içinde kaldığınız müddetçe
siyaset yapabiliyorsunuz, herkes yapabiliyor. Bu noktada kimseye bir kısıtlama
yok. Şu an yargılananlar sütten çıkmış ak kaşık gibi! Bir yargılama sürecini
görelim, ortaya çıksın.
Birkaç
tane örnek hatırlatacağım size. Diyor ki: “PKK'nın öyle bir gücü var ki sizi
tükürüğüyle boğar.” Bunu diyen bir milletvekili. Şimdi, hukuk devreye girip
yargılandığı zaman “Efendim, o rehin alındı.” O demokratik siyaset yapacaktı,
öyle mi? Bölücü terör örgütünün propagandasını yapacaksınız, “Öyle bir gücü var
ki sizi tükürüğüyle boğar.” diyeceksiniz, tehditler savuracaksınız, ondan sonra
hapishaneyi boyladığınız zaman “Rehin alındı. Siyaset yapacaktı, yapamadı.”
diyeceksiniz. Yok öyle bir dünya.
“O
Keleşleri size çevirmesini biliriz.” diyeceksiniz. Bunun karşılığını hukukta
gördüğünüz zaman “Biz masumduk, bir şey yapmadık.” diyeceksiniz.
Devlet
baraj yapar, yol yapar. “O yollar PKK ya gidiyordu, o yollar PKK’yı etkisiz
hâle getirmek için yapılıyordu.” O barajlar niye yapılıyordu biliyor musunuz?
Teröriste de “terörist” diyemiyor, “gerilla” diyorlar. “Gerillanın geçiş
yollarını engellemek için yapıldı.” diyor. Velev ki onun için yapıldı. Onun için
de yapabilir bunu devlet. Siz niye bundan rahatsız oluyorsunuz? Rahat geçip
gelsin de burada insanları katletsin, onu mu istiyorsunuz? 
(Mikrofon
otomatik cihaz tarafından kapatıldı) 
MEHMET
MUŞ (Devamla) – Fakat konuştukları zaman demokrasi ve insan haklarından burada
dem vuruyorlar. 
Kızılay
Meydanı’nda, bakın, onlarca vatandaşımızı katleden teröristin cenazesinde boy
gösteren milletvekilleri, anne karnında altı aylık bebek o bombalı saldırıda
şehit düştü. 
Bunlar
hiç yokmuş gibi, bunlar hiç olmamış gibi “Biz siyaset yapamıyoruz. Bizim
alanımız daraltılıyor.” gibi konuşmalar, kusura bakmayın, kimseye bunları
inandıramazsınız. 
Bunların
istediği ne biliyor musunuz? PKK’lı teröristler millete kan kustursun, baskı
yapsın, haraç kessin, yargılasın, bunlar da istedikleri gibi oralarda cirit
atsınlar. Bunların demokrasi anlayışı budur. Buna müsaade etmeyeceğiz. Böyle
bir şeyi hayal ediyor ve düşünüyorsanız asla bunları göremeyeceksiniz. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum Sayın Muş. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
- Buyurun Sayın Kerestecioğlu. 
III.- AÇIKLAMALAR (Devam)
19.- İstanbul Milletvekili Filiz Kerestecioğlu Demir’in,
İstanbul Milletvekili Mehmet Muş’un sataşma nedeniyle yaptığı konuşmasındaki
bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Sayın Muş’a çok fazla cevap vermeyi aslında
gerekli görmüyorum ama sadece şunu söyleyeceğim: Ben bir siyasi süreç anlattım
ve o siyasi süreç içerisinde yargının da ne kadar iktidarın tekelinde olduğunu,
siyasetçilerin sadece sözler nedeniyle yargılandığını, eylemler veya yaptıkları
herhangi bir başka şey nedeniyle değil, Anayasa’ya aykırı olarak bunların
kaldırıldığını anlattım ama verileri soruyorlarsa herhâlde Rusya’ya da sormak
lazım çünkü esas olarak, öncelikle, tüm dosyalar onlardaymış. “Erdoğan ve
ailesi IŞİD’le petrol ticareti yapıyor.” sözleri şimdi daha yakın oldukları o
ortaktan çıkmıştı ve bunun dışında da, Ekonomi Bakanlığı yaptığı süreçte Sayın
Elitaş’ın, IŞİD sınır komşusuyken yapılan ticaret TÜİK verilerine yansımıştı.
Yani biz bunu, bir yargı mekanizması yerine geçerek söylemiyoruz.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Bitireceğim. 
BAŞKAN
– Hanımefendi lütfen tamamlayınız. 
FİLİZ
KERESTECİOĞLU DEMİR (İstanbul) – Ama hakikaten, burada siyaset yapması her
türlü, her anlamda, her koşul altında engellenmek istenen ve zaten 2015 7
Haziranından bugünün seçimine geldiğimiz süreçte de, barajı geçtiği için ve
halklara umut verdiği için bu Meclise gelen bir partinin buradan gönderilmesi,
halkların iradesinin tanınmaması için de yine yeni bir seçime gidildiğini ifade
etmek isterim. 
MEHMET
MUŞ (İstanbul) – Sayın Başkan, kayıtlara geçmesi için…
BAŞKAN
– Buyurun Mehmet Bey. 
MEHMET
MUŞ (İstanbul) – Biz gazeteci değiliz, biz siyasetçiyiz. Ağzımızdan çıkan lafı
ona göre…
FİLİZ
KERESTECİOĞLU DEMİR (İstanbul) – “Man Adası belgeleri yok.” dediniz burada,
savcı “Var.” dedi. Yırttınız burada. 
MEHMET
MUŞ (İstanbul) – “Böyle haberler çıktı, ben onları söyledim.” Haberleri
söylemeyeceksiniz. Siz siyasetçisiniz, söylediğiniz sözü ispat edeceksiniz,
etmediğiniz müddetçe de müfterisiniz.
FİLİZ
KERESTECİOĞLU DEMİR (İstanbul) – Savcılık “Gerçek.” dedi, siz “Gerçek değil.”
dediniz. 
BAŞKAN
– Teşekkür ediyorum.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
1.- Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu (S. Sayısı: 552) (Devam)
BAŞKAN
- Evet efendim, şimdi gruplar adına üçüncü konuşmacı Cumhuriyet Halk Partisi
Grubu adına Grup Başkan Vekili İstanbul Milletvekili Sayın Engin Altay’a
aittir.
Buyurun
Sayın Altay. (CHP sıralarından alkışlar) 
Süreniz
yirmi dakikadır.
CHP
GRUBU ADINA ENGİN ALTAY (İstanbul) - Teşekkür ederim Sayın Başkan.
Son
söyleyeceğimi ilk söyleyeyim, hayırlı uğurlu olsun.
Sayın
Genel Başkanımız üç hafta önce “Düşün bu milletin yakasından.” dedi. Buradan ne
çıkar? Yani “Ya istifa edin ya seçime gidin.” dedi. Bu milletin sizi yakasından
düşürmesine fırsat verdiğiniz için çok teşekkür ediyorum, Allah razı olsun.
(CHP sıralarından alkışlar) 
Bu
vesileyle bir hayırlı iş daha yapmış olacağız. Sayın Canikli açıklamıştı “3 bin
kripto FETÖ’cüyü bir KHK'yle ihraç edeceğiz.” diye. Aziz milletimiz de
siyasetin kripto FETÖ’cülerini, siyasetteki kripto FETÖ’cüleri 24 Haziranda
inşallah tasfiye edecek. Bu da güzel bir haber. (CHP sıralarından alkışlar) 
Değerli
arkadaşlar, sözlerime Recep Tayyip Erdoğan’ın bir sözüyle başlamak istiyorum:
“OHAL’e ‘evet’ diyenler için söylüyorum -Recep Tayyip Erdoğan söylüyor- demek
ki terörün diline teslim oluyorsunuz, teröre hizmet ediyorsunuz.” Şimdi, OHAL’e
“evet” diyen AK PARTİ ve Milliyetçi Hareket Partisine soruyorum: Bu OHAL’e
“evet” diyenlerin teröre teslim olduğunu, terörün diline teslim olduğunu,
teröre hizmet ettiğini söyleyen Recep Tayyip Erdoğan doğru mudur yanlış mıdır?
Çıkın “Recep Tayyip Erdoğan doğrudur.” deyin ya da “Recep Tayyip Erdoğan
yanlıştır.” deyin. (CHP sıralarından alkışlar) 
Değerli
arkadaşlar, OHAL şartları içinde seçime gitmek etik değildir. OHAL değil
dünyanın en katı sıkıyönetimini de ilan edip seçime gitseniz akıbet
kaçınılmazdır. Çok bilinen bir terim vardır: Etki tepki doğurur. Siz 80
milyonun anayasal haklarını yani yerleşme ve seyahat hakkını, düşünce ve vicdan
hakkını, düşünce ve kanaat hakkını, düşünceyi açıklama ve yayma hakkını, bilim
ve sanat hakkını, basın ve iletişim hakkını, toplantı ve gösteri hakkını,
mülkiyet hakkını, çalışma hakkını, grev hakkını gasbederseniz, o, çuvala sığmaz;
milletin isyanı, milletin temel hak ve özgürlük aşkı, milletin demokrasi
sevdası sizi buradan indirmeye yeter. Bu bakımdan OHAL şartlarındaki bir seçimi
etik, ahlaki bulmamakla beraber; dünya milletler ailesine Türkiye için bir kara
leke, bir olumsuzlama olarak da geçmesine rağmen Cumhuriyet Halk Partisi bu
seçimlerden -çok şükür- 1’inci parti olarak çıkacaktır. Bunu bir gönül
rahatlığıyla Meclisten ilan etmekten mutluluk duyuyorum. (CHP sıralarından
alkışlar) 
HASAN
BASRİ KURT (Samsun) – Adayınız kim Sayın Başkan, Öztürk Bey mi?
ENGİN
ALTAY (Devamla) – Değerli milletvekilleri, Türkiye altmış sekiz yıldır
demokrasi mücadelesi veriyor, milletçe veriyoruz. 27 Mayıslar, 12 Martlar, 12
Eylüller, 28 Şubatlar, 15 Temmuzlar milletin demokrasiye olan sadakatini ve
aşkını kıramadı. Hiç şüpheniz olmasın, 27 Mayıstan, 12 Marttan, 12 Eylülden, 28
Şubattan ve 15 Temmuzdan daha vahim sonuçlar doğuran, demokrasimizi daha fazla
tahrip eden 20 Temmuz sivil darbesi ve OHAL’le Türkiye’ye verilen zarar, demin
saydığım 5 darbeyle verilen zarardan fazladır. Türkiye’de tahrip edilen bir
demokrasi var. Kutuplaşan bir toplum, dünya milletler ailesi nezdinde itibarsız
bir ülke yarattınız. Kamplaştırdınız toplumu, demokrasiyi tahrip ettiniz ve
Türkiye’yi itibarsızlaştırdınız. 
Geldiğimiz
noktada, 24 Hazirana giderken Türkiye’de 5 çok temel sorun can yakıcı hâle
geldi. Türkiye’nin bu 5 temel sorunu kabul edilebilir sınırların çok ama çok
üstünde. Demokrasimiz, ekonomimiz, eğitim politikalarımız, dış politikamız ve
toplumsal barış ve huzur ortamı noktasında Türkiye taşınabilir noktada değil
artık; ekonomi pert, demokrasi komada, eğitim kanser, dış politikamız felç;
toplumsal barış ve huzur ortamını da zaten yok ettiniz.
Bunu
yaparken, ekonomide çok büyük bir tahribat yarattınız; devletin iç ve dış borcu
243 milyardan 896 milyara çıktı; toplam dış borcumuz 129 milyardı, 453 milyar
oldu; vatandaşın banka borcu 6 milyardan 500 milyara çıktı ve cari açık 1
milyar dolardan 53 milyar dolara çıktı. Ekonomideki olumsuzlukları saymakla
bitiremeyiz. Gerçek işsiz sayısı bugün 6 milyonu aştı, 15-29 yaş arasındaki
genç nüfusta 4 milyon 800 bin işsiz var. Hep söyleriz, işsiz insan sudan çıkmış
balık gibidir ve onları siz bu hâle getirdiniz, sizin politikalarınız onları bu
hâle getirdi. (CHP sıralarından alkışlar) 2002 yılında 1,6 olan, 2013 yılında
hazırlanan beş yıllık kalkınma planında bu yıl için, 2018 için “1,9 olacak.”
dediğiniz dolar 4 lira oldu. Bunlar millete söylediğiniz yanlışlardır. “Yalan”
dersem dava açarsınız. 
Şurada
çok büyük bir hata yaptınız: Yaşam tarzı üzerinden, etnik aidiyet üzerinden,
inanç farklılıkları üzerinden önce insanları, sonra toplumu böldünüz ve
insanların etek boyuyla uğraştınız, insanların başlarının açık olup kapalı
olmasıyla uğraştınız.
BAŞBAKAN
YARDIMCISI RECEP AKDAĞ (Erzurum) – Yapmayın ya.
MEHMET
MUŞ (İstanbul) – Onunla siz uğraşıyorsunuz, siz. Kendinizi anlatıyorsunuz. 
AHMET
BERAT ÇONKAR (İstanbul) – Aynaya bak, aynaya.
ENGİN
ALTAY (Devamla) – Yalanlar söylediniz. “Camide içki içtiler.” dediniz,
ispatlayamadınız. Müfterilik arıyorsun ya müfterilik…
MEHMET
MUŞ (İstanbul) – Kendinizi anlatıyorsunuz, kendinizi.
ENGİN
ALTAY (Devamla) – “Başörtülü kadını tekmelediler.” dediniz, ispatlayamadınız.
İnsanların dinî duygularını ve hassasiyetlerini çok kirli bir şekilde kullandınız.
İnsanların mezheplerini sorguladınız. İnsanlar için “Affedersiniz, Ermeni.”
diyebildiniz. Bunlar toplumu bölen konular. Biz Türkiye'de Kürt’üyle Türk’üyle
Ermeni’siyle, Alevi’siyle Sünni’siyle, başı açığıyla başı kapalısıyla bin
yıllık kardeşliğin devamını istedik, siz toplumu böldünüz. 
MEHMET
MUŞ (İstanbul) – Ya, onu yapan sizsiniz.
ENGİN
ALTAY (Devamla) – İşkence yaptınız, işkencelere göz yumdunuz. Gazetecileri ve
milletvekillerini hapse attınız. 
TÜLAY
KAYNARCA (İstanbul) – Ya, nereyi anlatıyorsunuz?
MEHMET
MUŞ (İstanbul) – CHP’yi anlatıyor, CHP’yi. 
ENGİN
ALTAY (Devamla) – Sanatı yasakladınız, sanatı sansürlediniz. Sanatçıları
fişlediniz. 
Belediye
başkanlarını hukuksuz yere görevden uzaklaştırdınız, kayyumlar atadınız.
Nüfusun yüzde 51’ini halkın seçmediği belediye başkanları yönetiyor bugün. (CHP
sıralarından alkışlar)
Sarayın
avukatları hâkimlere ve savcılara talimat verir oldu, emir verir oldu, keseceği
cezayı resmen söyler oldu. 
Başlı
başına bir konu ama eğitimi bilimsellikten kopardınız. Afrika’daki en az
gelişmiş kabile devletlerinde bile Türkiye'den daha bilimsel, daha laik ve daha
parasız eğitim yapılıyor bugün. (CHP sıralarından alkışlar) 
Türkiye'yi
meczuplar ve sapkınların kol gezdiği bir ülke hâline getirdiniz. Atatürk’e
küfrün ve hakaretin özendirildiği bir ortama Türkiye'yi taşıdınız. 
MEHMET
MUŞ (İstanbul) – Bak, yine kaybettiniz. 
ENGİN
ALTAY (Devamla) – Yüce dinimizi, kutsal dinimizi tartışmaların göbeğine
oturttunuz bu meczuplar, bu sapkınlar aracılığıyla. 
Türkiye'yi
Avrupa Birliğinin siyasi denetimine yıllar sonra yeniden maruz bıraktınız. 
Kürt
sorununu salt siyasi malzeme olarak gördünüz. 
Türkiye'yi
ve 80 milyon yurttaşımızı muhtelif terör örgütlerinin açık hedefi hâline
getirdiniz. FETÖ başta olmak üzere, PKK, DAEŞ gibi örgütlere yardım ve yataklık
yapıldı devlet yöneticileri tarafından ve hâlâ…
TÜLAY
KAYNARCA (İstanbul) – Böyle bir şey söyleyemezsiniz. 
ENGİN
ALTAY (Devamla) – …ve hâlâ…
MEHMET
MUŞ (İstanbul) – Ha, söyle, ne?
ENGİN
ALTAY (Devamla) – … ve hâlâ Sayın Recep Tayyip Erdoğan Sayın Kemal Kılıçdaroğlu
hakkında “FETÖ’ye, PKK-PYD’ye, DAEŞ’e yardım ve yataklık yaptı.” iddiası için
bir tane ceza davası açmadı.
BÜLENT
TURAN (Çanakkale) – Açtı, açtı.
ENGİN
ALTAY (Devamla) – Açmadı, açmadı.
İBRAHİM
ÖZDİŞ (Adana) – Açamaz!
ENGİN
ALTAY (Devamla) – Vali ve kaymakamlara âdeta şantiye şefliği gibi nezaret
ettirerek Türkiye’nin bir bölgesinde önce hendek kazdırdınız valilerin ve
kaymakamların nezaretinde, kontrolünde. [CHP sıralarından alkışlar(!)] Sonra o
hendekler için kasabaları, köyleri, şehirleri bombaladınız, insanları
bombaladınız. 
MEHMET
MUŞ (İstanbul) – Ya, o hendeklerde kim var?
İLKNUR
İNCEÖZ (Aksaray) – Terör örgütü yok mu orada, terör örgütü?
ENGİN
ALTAY (Devamla) – Türkiye Büyük Millet Meclisi yerine soruna Oslo’da, Kandil’de,
Dolmabahçe’de, İmralı’da güya çözüm aradınız. Sizin sorumsuzluğunuzun,
basiretsizliğinizin, tutarsızlığınızın bedelini askerimiz, polisimiz ve
vatandaşımız canıyla, kanıyla ödedi.
Değerli
arkadaşlar, sayın milletvekilleri; dış politikada Türkiye’nin itibarını yerle
yeksan ettiniz. Birleşmiş Milletler kararıyla Türkiye Cumhuriyeti’ne ait
adalara ve aidiyeti belirsiz coğrafi formasyonlara Yunan bayrağı çektirmeyi
başardınız, sizi tebrik ediyorum(!) [CHP sıralarından “Bravo(!)” sesleri,
alkışlar(!)] 
Kendi
topraklarımızdan, kutsal ve kıymetli sayılan topraklarımızdan şanlı
bayrağımızın direğiyle birlikte, bayrak direkteyken bayrağı söküp yere yatay
çevirip bayrağımızı yerlerde süründüre süründüre Türkiye’nin sınırına yakın bir
bölgeye kutsal emanetleri taşıdınız. Bu da sizin Türkiye’yi getirdiğiniz ayıp
ve acı bir noktadır. [CHP sıralarından alkışlar(!)]
Müslümanlara
bomba yağdıran emperyalistleri alkışladınız.
HAYATİ
TEKİN (Samsun) – Miraç Gecesi hem de.
ENGİN
ALTAY (Devamla) – Türkiye’yi Orta Doğu bataklığında aciz ve itibarsız bir aktör
hâline getirdiniz. Danışılan Türkiye’yi didişilen Türkiye’ye çevirdiniz. Bu da
Orta Doğu coğrafyasında ve dünyada Türkiye’yi soktuğunuz durumun acı bir
gerçeğidir. Orta Doğu’da kardeş ve akrabalarımız olan Türkmen, Kürt ve
Arapların cihatçılaştırılmasına, kriminalize olmalarına ve birbirlerini
boğazlamalarına çanak tuttunuz. Bu da Hükûmetin, AK PARTİ’nin en büyük
günahlarından biridir. 
Bugün
dünyada daha şimdiden Türkiye’deki seçimlerle ilgili olarak olumsuz demeçler birinci
günden seslendirilmeye başlandı. 
MEHMET
MUŞ (İstanbul) – Onlardan önce siz yaptınız.
ENGİN
ALTAY (Devamla) - Dünya bize ayar veremez, ne Amerika ne Rusya. Sizin zaman
zaman “Ey Amerika!” deyip sonra “dostum” dediğiniz Amerika, “Aklını başına al.”
dediğiniz Rusya Devlet Başkanı Putin; hiç kimseden alacak ayarımız yok ama
Türkiye’yi 189 ülke arasında, ülke nezdinde bu kadar itibarsızlaştırmaya,
Türkiye’yi beşinci sınıf bir ülke gibi göstermeye ne hakkınız var? (CHP
sıralarından “Bravo” sesleri, alkışlar) Bugün Amerika Birleşik Devletleri
Dışişleri Bakanlığı Sözcüsü Türkiye’deki seçimlerle ilgili endişesini dile
getiriyor. Ey sözcü, hiç endişelenme, Cumhuriyet Halk Partisi var, Türkiye’de
demokrasiye aşık 70 milyon insan var. 
MEHMET
MUŞ (İstanbul) – 81, 81…
ENGİN
ALTAY (Devamla) - Hiç şüpheniz olmasın, Türkiye 24 Haziranda yeniden demokrasi
standartlarını çok geliştirmiş bir ülke olarak dünya milletler ailesi içindeki
yerini alacaktır. Almanya diyor ki: “Türkiye’deki gerilim ortamı, AK PARTİ’nin
yarattığı gerilim ortamı Almanya’daki Türklerin kendi arasındaki
gerilimlerinden kaynaklı olarak Almanya’nın huzurunu bozuyor.” 
MEHMET
MUŞ (İstanbul) – Öyle mi? Almanya’ya bir bakalım, PKK çadırları ne arıyor
orada?
ENGİN
ALTAY (Devamla) - Türkiye’yi bu hâle düşürmeye ne hakkınız var? Size değil
sözüm tabii, bütün söylediklerim Hükûmetedir.
İBRAHİM
ÖZDİŞ (Adana) – Yönetemiyorlar Sayın Grup Başkan Vekili, yönetemiyorlar.
ENGİN
ALTAY (Devamla) – Türkiye’yi bu hâle düşürmeye ne hakkınız var? (CHP
sıralarından “Bravo” sesleri, alkışlar) 
MEHMET
MUŞ (İstanbul) – Almanya’ya söyle bakalım, PKK çadırları ne arıyorlar orada? 
ENGİN
ALTAY (Devamla) – Şimdi, değerli arkadaşlar, taşeron… 
MEHMET
MUŞ (İstanbul) – Onu da söyle. 
ENGİN
ALTAY (Devamla) – Çiftçi, işçi, memur, işveren, öğrenci, ev kadını, küçük esnaf
ve iş arayan insan sizden müştekiydi, sizden şikâyetçiydi, sizden dertliydi.
Onların hayatını allak bullak ettiniz. Yetmedi, son bir yıldır Türkiye’nin
irili ufaklı bütün holdingleri, bütün sanayicileri, bütün tüccarları da sizden
müşteki oldu. Sizden artık kurtulmak lazım. Türkiye’nin fikir birliği ettiği
bir konu var, Türkiye bir felakete sürükleniyor. Türkiye’de bu konuda bir fikir
birliği var. Onun için, son söyleyeceğimi baştan söyledim. Bu kararı alanlardan
Allah razı olsun. (CHP sıralarından alkışlar) Kararda bizim de oyumuz var ama
bu kararı Meclise getirme noktasında ilk girişimi yapanlara teşekkür ediyoruz. 
Değerli
arkadaşlar, görmediğiniz bir şey var, gözünüzü kapattığınız bir şey var. Keşke
AK PARTİ 2002-2008 ayarlarına geri dönebilseydi. AK PARTİ 2002-2008 ayarlarına
geri dönmüş olsaydı belki –belki o da- bu seçimde bir şansınız vardı.
NİHAT
ÖZTÜRK (Muğla) – Sandıkta göreceğiz onu.
ENGİN
ALTAY (Devamla) – Ya göreceğiz zaten merak etme, acele etme, etten önce çömleğe
atlama. (CHP sıralarından alkışlar)
2002-2008’de
hakikaten bir şeyler yaptınız. Yiğidi öldür hakkını ver denmiştir. 2002-2008
arasında dişe dokunur bir şeyler yaptınız. Keşke hep mağdur kalsaydınız, çünkü
2002-2008 arasında mağdurdunuz. Kendinizi millete öyle yutturdunuz ama bir
yandan da ekonomik olarak palazlandınız ve palazlandıkça mağrurlaştınız.
Palazlandıkça, bir AK PARTİ’li sayın milletvekilimizin dediği gibi şımarıp,
yoksuldan, fakir fukaradan uzak düşer oldunuz. Sırtınızı zengine dayadınız. 
İLKNUR
İNCEÖZ (Aksaray) – Hiç öyle bir şey yok.
ENGİN
ALTAY (Devamla) – AK PARTİ milletvekili söylüyor ben söylemiyorum. 
Onun
için bu milletin yakasından, bu millet sizi Taşköprü kebabını sallar gibi
sallayıp düşürecek. (CHP sıralarından alkışlar) Türkiye’yi güvene, ahlaka,
adalete, saygıya, huzura, eşitliğe ve özgürlüğe susattınız. Türkiye’nin
adalete, güvene, ahlaka, saygıya, huzura, eşitliğe ve özgürlüğe olan
susamışlığını Fırat Nehri dindiremez, Türkiye’yi bu hâle getirdiniz. Bu millet
sizden kurtulmasın da ne yapsın? 
AHMET
HAMDİ ÇAMLI (İstanbul) – Kılıçdaroğlu’nu aday yapın o zaman. 
ENGİN
ALTAY (Devamla) – Tahammül edin.
Değerli
arkadaşlar, gelinen noktada “Vatana ihanet olur.” dediğiniz erken seçimi yapmak
zorunda kaldınız. Sayın Erdoğan “Erken seçim vatana ihanet.” diyordu. Ne oldu?
Ya, seçim gerekçenize bakın, çok ayıp ya! “Avrupa Birliği ilişkileri.”
diyorsunuz ya. Daha iki gün önce Avrupa Birliği Türkiye’yle ilgili sert bir
rapor yayınladı. Böylece Avrupa Birliğinin yayınladığı raporu da haklı ve meşru
gösteriyorsunuz ya. Gerekçenize bari düzgün bir şey yazsaydınız ya, ne ayıp ya!
(CHP sıralarından alkışlar) Biz Türkiye’nin dışarıya yönelik itibarını korumaya
çalışırken siz bu itibarı yerle yeksan etmek için yapmadık bir şey
bırakmadınız. 
Değerli
arkadaşlar, neyse, erken seçim yapıyoruz, tekrar Allah razı olsun. Şu sözümü
unutmayın, şimdi söyleyeceğimi unutmayın: Bence Sayın Erdoğan ve -kendisi
burada, kızmasın ama- Sayın Bahçeli siyasi ötenazi hakkını kullandı, hayırlısı
olsun. (CHP sıralarından alkışlar) Hayırlısı olsun. 
AHMET
HAMDİ ÇAMLI (İstanbul) – Kılıçdaroğlu mu aday şimdi?
ENGİN
ALTAY (Devamla) – Recep Tayyip Erdoğan’ın kini, öfkesi, hırsı ve ihtirası, AK
PARTİ’li kardeşlerimiz için de kabul edilebilir sınırların çok üstünde. Gidin
sahanıza, seçim bölgelerinize, bunu size söyleyecekler. 
EJDER
AÇIKKAPI (Elâzığ) – Oradan geliyoruz zaten. 
ENGİN
ALTAY (Devamla) – Tıpkı Cumhuriyet Halk Partili, İYİ PARTİ’li, Saadet Partili,
HDP’li, MHP’li seçmenler gibi AK PARTİ’li seçmenler de 24 Haziranda felakete
“Dur.” diyecek. Tıpkı bizim gibi, İYİ PARTİ, HDP, MHP’li gibi, Saadet Partili
gibi, Vatan Partili gibi, ÖDP’li gibi AK PARTİ’li seçmenler de 24 Haziranda
günahlarınıza daha fazla ortak olmayacak ve seçimleri kaybedeceksiniz. (CHP
sıralarından alkışlar) 
Efendim,
hazırlıkmış, çok hızlıymış… Bu seçim erken seçim değil, çok acele erken seçim;
iyi ki de öyle, iyi ki de öyle. 
(Mikrofon
otomatik cihaz tarafından kapatıldı)
ENGİN
ALTAY (Devamla) – Başkanım, toparlamama müsaade eder misiniz? 
BAŞKAN
– İki dakikada tamamlayın lütfen.
ENGİN
ALTAY (Devamla) – Cumhuriyet Halk Partisi üyeleriyle, gençlik ve kadın
kollarıyla, ilçe ve il başkanlarıyla, sandık kurulu üyeleriyle, müşahitleriyle,
milletvekilleriyle, Parti Meclis Üyeleriyle, Merkez Yönetim Kuruluyla ve Sayın
Genel Başkanımız Kemal Kılıçdaroğlu’yla 24 Hazirandaki demokrasi, huzur ve
adalet bayramına hazırdır. 
Gidişiniz
güle güle olsun efendim, güle güle gidin efendim. 
Saygılar
sunarım. (CHP sıralarından alkışlar) 
EJDER
AÇIKKAPI (Elâzığ) – 25’inde görüşeceğiz.
BAŞKAN
– Sayın Altay, teşekkür ediyorum. 
Efendim,
gruplar adına dördüncü konuşmacı, Adalet ve Kalkınma Partisi Grubu adına Grup
Başkan Vekili Çanakkale Milletvekili Sayın Bülent Turan’dır. 
Buyurun
Sayın Turan. (AK PARTİ sıralarından alkışlar) 
Müddetiniz
yirmi dakikadır. 
AK
PARTİ GRUBU ADINA BÜLENT TURAN (Çanakkale) – Sayın Başkan, değerli
milletvekilleri; görüşülmekte olan AK PARTİ ve MHP gruplarınca verilmiş olan
27’nci Dönem milletvekilliği ve cumhurbaşkanlığı seçimlerinin erkene alınması
hakkında önergemiz üzerinde AK PARTİ adına söz aldım. Yüce heyetinizi saygıyla
selamlıyorum. 
Çatısı
altında bulunmaktan büyük onur duyduğum Gazi Meclisimiz hiçbir parlamentoya
nasip olmayacak şanlı bir geçmişe sahip. Üç gün sonra 98’inci yıl dönümünü
kutlayacağımız Gazi Meclisimiz, ülkesi işgale uğrayan bir milletin direnişinin
en özel sembolü. 
1920
yılında Osmanlı İmparatorluğu’nun başkenti olan İstanbul’un işgal edilip
Meclis-i Mebusan vekilleri tutuklanmaya başlayınca vatanın istiklalini ve
istikbalini milletimizin iradesinde gören vekillerimiz, Gazi Mustafa Kemal
başta olmak üzere, büyük bir harekete başlayarak, Anadolu’ya çıkarak, sonuç
olarak Ankara’da Büyük Millet Meclisini kurdular. En yaşlı üye sıfatıyla Sinop
Mebusu Şerif Bey Başkanlık koltuğuna oturarak şu konuşmayı yaptı...
HAYATİ
TEKİN (Samsun) – O zaman Vahdettinciydin!
BÜLENT
TURAN (Devamla) – “Bu yüksek Meclisin en yaşlı üyesi sıfatıyla, Allah’ın
yardımıyla, milletimizin iç ve dış tam bağımsızlık içinde alın yazısının
sorumluluğunu doğrudan doğruya yüklenip kendi kendisini yönetmeye başladığını
bütün dünyaya ilan ederek Büyük Millet Meclisini açıyorum.” demişti. Bu
sözlerle Şerif Bey’in bahsettiği doğrultuda Meclisimiz bu yıllara kadar geldi
ve biz bir anlamda bu kararla, bu önergeyle yeniden bismillah diyerek 24
Haziranda tekrar Meclisimizin görevini tazeliyoruz. 
Sayın
Başkan, değerli milletvekilleri; bu Meclis, destansı bir mücadeleye öncülük
etti, Kurtuluş Savaşı’nı bizzat buradan idare etti, bir asır önce savaş
ortamında bile millî iradeden asla taviz vermedi. Yokluk ve yoksulluk
içerisinde olan bir milletin öncülüğünü yapmak, bütün dünyaya örnek olmak her
millete nasip olmazdı. Bugün Van’dan Çanakkale’ye, Trabzon’dan Mersin’e,
Kars’tan İzmir’e kadar birsek, yüreğimiz bir atıyorsa, aynı dertte
birleşiyorsak, aynı kıvancı paylaşıyorsak bundaki en büyük irade milletin
iradesinin Meclise yansımasıdır. Bu Meclisin şahsiyetli duruşu sayesinde cumhuriyet
ilan edildi ve bugünlere geldik.
Sayın
Başkan, değerli milletvekilleri; her dönemin kendi kıymeti oldu ancak
baktığımızda, kapatmaya hazırlandığımız 26’ncı Dönemde de çok büyük işleri
geride bıraktık. 15 Temmuz darbesi gibi demokrasi tarihimizde çok farklı
anılacak olan ve dik duruşla sergilenen o günü beraber yaşadık.
Dokunulmazlıkların kaldırılması, Cumhurbaşkanlığı hükûmet sisteminin hayata
geçirilmesi, İç Tüzük değişikliği, ekonomiden vesayet kavgamıza kadar,
demokrasinin büyütülmesinden güvenliğimize kadar birçok alanda vekillerimizle
çok büyük işler yaptık.
Bu
demokrasi tarihinde zaman zaman farklı dönemler yaşadık. 1950’de deyim
yerindeyse bir beyaz devrimle demokrasimiz çocukluk hastalıklarından bir
anlamda olgunluk dönemine geçmiş oldu. Darbelerle kapanan Meclisler oldu,
bunları alkışlayan partiler oldu, askerî darbelerden sonra üniformayla bu
Mecliste oturan vekillerle beraber olmaktan gurur duyan vekiller oldu ama ne
olursa olsun hep sivil irade galip çıktı, hep millet iradesi meseleye el koyup
bir anlamda, Mehmet Akif Ersoy’un dediği gibi, mabedimizin eline namahrem elini
asla değdirmedi. Demokrasimiz düştü kalktı ama geldiğimiz yerlerde büyük işleri
hep beraber yaşadık. 15 Temmuz akşamı üniforma giymiş teröristler, maalesef,
ülkemize büyük bedeller ödettiler. Parlamento tarihine bu Meclis, bu vekiller
adını altın harflerle yazdırdılar. Yirmi altı gün boyunca milletimiz
meydanlarda âdeta demokrasi tarihi yazdı. Cumhurbaşkanımızın dirayetli duruşu
bütün milletimize aşk verdi, umut verdi. Lider milletine, millet liderine
güvendi ve tarihî döneme hep beraber şahitlik ettik. 
Sayın
Başkan, değerli milletvekilleri; son birkaç yıl devletimiz, milletimiz
uluslararası sebeplerle hepinizin bildiği sıkıntılı dönemler yaşamaya başladı.
Bir yandan PKK’nın uluslararası güçlerin desteğiyle yaptığı operasyonlar,
DEAŞ’ın canlı bomba girişimleri, FETÖ’nün ülkemizi istikrarsız hâle getirmek
için yaptığı girişimler ve benzer örgütlerin operasyonları bizi zaman zaman
inkıtaya uğratmaya çalıştı ancak milletimizin desteğiyle tüm bu tehlikeleri
aşmayı, milletimize güvenerek bütün bu sorunları aşmayı hep beraber başarma
imkânı bulduk. Buna rağmen, bu tabloya rağmen Afrin gibi önemli bir zaferi
milletimizin desteğiyle kazanma imkânı bulduk. 
Sayın
Başkan, değerli milletvekilleri; 15 Temmuzdan sonra siyaset kurumunun yaşadığı
kriz, AK PARTİ ve Milliyetçi Hareket Partisine tekrar bu siyasi tabloyu
sağlıklı bir şekilde okuma imkânı verdi ve bunun sonunda da Cumhurbaşkanlığı
hükûmet sistemine geçiş imkânımızı milletimize götürme imkânı bulduk. 7
Ağustosta Yenikapı’da bir destan yazdık. Milletimiz, orada, biz siyasilere çok
özel bir görev verdi. Bu verilen özel görevin gereği olarak referandumdan sonra
ortaya çıkan tablonun bir an önce hayata geçmesi için de bu seçimi erkene alma
kararı almış olduk. 
Zaman
zaman, yok “Yönetemiyorlar.” yok “Neden böyle oldu?” diyenler var. Bakınız, AK
PARTİ kurulduğu günden bugüne kadar, biz, hep seçimleri zamanında yapmayı,
milletin emanetini son gün sandığa götürmeyi bir görev bildik ancak altını
çiziyorum, referandumda bir sistem değişikliği oldu, halkımız bize bir görev
verdi; uyum yasaları, yeni sistem, Cumhurbaşkanlığı sistemi gibi önemli ödevler
verdi. Gördük ki bu önemli ödevlerin bir an önce hayata geçmesi Türkiye'nin
daha güçlü demokrasisi için, daha güçlü güvenliği için, daha güçlü ekonomisi
için bir gereklilikmiş. Yok efendim, daha düne kadar biz erken seçime “Hayı.”
diyormuşuz; evet, yine söylüyorum: Biz, erken seçimin olmamasını, hep zamanında
olmasını on altı yıl boyunca istedik ancak önümüzde farklı bir tablo var. Bu
tabloya göre hareket etmek, buna göre karar almak yani bir anlamda, okun yaydan
çıkmasından sonraki tavrımızı ortaya koymak bizim stratejimizin gereğidir. O
yüzden, seçimin erkene alınması herkesin kabul edeceği bir gereklilikti. 
Gördüğünüz
gibi, seçimin erkene alınması kararının hemen ardından ekonomi dengelerinin
rahatlaması, toplumun tüm kesimlerinin, farklı kesimlerinin de bu konuya olumlu
yaklaşması bu kararın isabetli olduğunu gösterdi. Bakınız, bu kadar yönetilmeyen
bir Türkiye olsaydı -dediklerinize inanan yok Allah’tan ama- dedikleriniz doğru
olsaydı nasıl olurdu da yüzde 52 oy almış Cumhurbaşkanı, yüzde 50 oy almış AK
PARTİ’yle bugüne kadar dünyanın en büyük ekonomik büyümesine sahip olabilirdi?
Tarımda, sanayide, millî güvenlikte, enerjide, her alanda iddiamızı çok net
ortaya koyduk. Hangi alanda olağanüstü krizimiz var? Hani bir zamanlar bir
partinin genel başkanına Cumhurbaşkanı bir kitapçık attıktan sonra bir gecede 3
kat borçlanan Türkiye? Enflasyonu ve döviz kuru artan, faizleri patlayan
Türkiye nerede, bu kadar uluslararası krize rağmen hâlâ istikrarını,
büyümesini, yatırımını her alanda devam ettiren Türkiye nerede? O yüzden
yönetilememeyi bırakın, dünyaya örnek bir yönetim tarzını hep beraber ortaya koyduk.
Bakınız, AB ülkelerinden 3 kat fazla büyüyen Türkiye; Çin’den, Hindistan’dan
daha çok büyüme rakamı yakalayan Türkiye; yatırımlarını çok fazla artırma
iradesini hâlâ gösteren Türkiye. 
Değerli
arkadaşlar, AK PARTİ on altı yıl önce bütçeyi devraldığında, ilk iktidarında
120 milyardı; altını çiziyorum, yıl 2002, AK PARTİ ilk bütçesini yapıyor, 120
milyar bu ülkenin bütçesi var. Bu sene, sadece eğitim bütçemiz 134 milyar.
Bakınız, nasıl bir yönetilememezlik ki on altı sene önce 120 milyar olan
bütçemiz, bugün sadece eğitim başlığında daha fazla rakama ulaşmış. Sağlık, tek
başına 120 milyar. O yüzden, yönetilememe iddiasına sizden başka inanan yok.
Göreceksiniz. Az önce sayın grup başkan vekili heyecanla “Güle güle.” dedi,
kayıtlar var, 24 Haziran akşamı o kayıtları bir daha inceleyeceğiz. Benzer
konuşmaları on altı yılda on altı defa yaptınız; yok, “siyasi ötenazi”ymiş, yok
“son günleriniz”miş. Biz, millete rağmen bir iş yapmadık; biz, sırtımızı hep
millete dayadık. Vesayetçilere, darbecilere, basın mensuplarına, yanlış
yapmalara asla bu konuda prim vermedik. Biz, milletimizle beraber yol yürümenin
karşılığını on altı yılda tüm referandumlarda, yerel seçimlerde, genel
seçimlerde yaşamış olduk. O yüzden 24 Haziran akşamı aynı konuşmayı tekrar bu
kürsüden inşallah yapma imkânı bulacağız. (AK PARTİ sıralarından alkışlar)
Bakınız,
değerli milletvekilleri, ben Çanakkale Milletvekiliyim. Sadece Çanakkale’de
yapılan yatırımları alsak, bütün Türkiye'de seçimlerde anlatsak bu bile bir
partiye seçimlerini kazanma imkânı verir. Köprüsünü mü, hastanesini mi, hükûmet
binalarını mı, okullarını mı, tünellerini mi, Troya’sını mı, Assos’unu mu,
Ezine OSB’sini mi; hangisini anlatayım? 
ÖMER
FETHİ GÜRER (Niğde) – Sattıklarınızı da anlat ama.
BÜLENT
TURAN (Devamla) - Çanakkale’nin dönüşümünü, tüm Türkiye’nin dönüşümünü herkes
görüyor ve yaşıyor. Kim laf üretiyor, kim iş; bu millet artık bunları çok iyi
biliyor. 
Sayın
Başkan, Türkiye AK PARTİ’li yıllarda sadece yatırım yapan bir ülke olmaktan öte
evrensel vicdanın, mazlumların sesi olmanın da onurunu yaşadı. Dünyanın
neresinde bir mazlum varsa, neresinde sıkıntı yaşayan varsa “Türkiye bize el
uzatsın.” demeye başladı. Türkiye’yi artık Edirne-Kars sınırlarının çok
ötesinde bir ruhla beraber tanıma imkânı bulduk. 
Bakınız,
bugünlere kolay gelmedik; gün geldi, partimize kapatma davası açıldı; gün
geldi, liderimiz cezaevine girdi; gün geldi, muhtıra verildi; gün geldi, darbe
girişimleri oldu ama grubumuz asla sarsılmadı, milletimize olan inancımız asla
yitirilmedi. O yüzden bütün bu imkânları bulma ve aşma erdemine ermiş olduk.
Eğer bu olmamış olsaydı, bu kadar yönetilemezlik iddiası geçerli olsaydı Fırat
Kalkanı olabilir miydi, Afrin olabilir miydi, yatırımlar devam edebilir miydi?
Ne yönetilemezliği! Biz, yönetilemezlikten dolayı değil; sadece, bu geçiş
dönemi daha çabuk olsun, ülkemize daha fazla güven olsun, ekonomide,
demokraside, siyasette, güvenlikte daha çabuk büyüyelim diye bu adımı atıyoruz.
O yüzden her seçimden sonra milletimizi aşağılayan aynı anlayış, makarna, kömür
edebiyatı yapan aynı anlayış aynı ifadelere başladı; siz devam edin. Ben
buradan izninizle, bırakın 24 Haziranı, bu anlayış devam ettiği müddetçe 2023
seçimlerini de alacağımızı şimdiden ilan etmek istiyorum. (AK PARTİ
sıralarından alkışlar) 
Sizin
adayınız var mı, yok mu belli değil; kimin ne yaptığı belli değil.
Televizyonlarda duyduğumuzda güldüğümüz adaylarınız bir tarafa, bu ülkenin on
altı yıldan beri liderliğini yapan, tüm uluslararası toplantılarda “Acaba ne
diyecek?” diye bakılan, mazlumun sesi, demokrasinin öncüsü Tayyip Erdoğan’ın
adaylığında göreceksiniz hem 24 Haziranı alacağız hem de sonrasını
planlayacağız. (AK PARTİ sıralarından alkışlar) Çünkü bu millet bizim ruhumuzu
biliyor; yaklaşımımızı, niyetimizi biliyor. 
Bakınız,
ısrarla sayın grup başkan vekili “Olağanüstü hâlde seçim olmaz.” dedi. 
ENGİN
ALTAY (İstanbul) – Ya “İstersen sıkıyönetim yap.” dedim, ne alakası var ya? 
BÜLENT
TURAN (Devamla) – Değerli arkadaşlar, biz bu ülkede CHP’nin çelişkilerini
anlatmaktan yorulduk ama siz çelişkilerinizi anlatmaya imkân vermekten
yorulmadınız.
ALİ
ŞEKER (İstanbul) – Siz kendi çelişkilerinizi açıklayın; erken seçim ihanet mi,
değil mi, onu açıklayın. 
BÜLENT
TURAN (Devamla) – Bakınız değerli arkadaşlar, bu ülkede ilk defa olağanüstü
hâlde seçim olmayacak. 
ALİ
ŞEKER (İstanbul) – Ülkenin tamamında olağanüstü hâl olduğunda olmadı seçim.
BÜLENT
TURAN (Devamla) – Olağanüstü hâl bambaşka bir konu, seçim bambaşka bir konu. 
ALİ
ŞEKER (İstanbul) – Ülkenin bir kısmında vardı o zaman.
BÜLENT
TURAN (Devamla) – Değerli arkadaşlar, olağanüstü hâl, hâlâ FETÖ’yle, diğer
örgütlerle olan mücadelemizde bazı kurumlarımıza ekstra haklar veren anayasal
bir kurum. Seçim bambaşka bir mesele. Bu ülkede 12 defa olağanüstü hâl
döneminde seçim olmuş ama daha ötesi, olağanüstü hâlde seçim kararı alan
1995’te CHP’nin kendisi olmuş. 
ALİ
ŞEKER (İstanbul) – Olağan yönetemiyor musunuz ülkeyi? 
ÖMER
FETHİ GÜRER (Niğde) – 1 Mayısı yasaklıyorsunuz, 1 Mayısı.
BÜLENT
TURAN (Devamla) – CHP 1995 yılında erken seçim kararını olağanüstü hâlde alırken
yanlış değil, AK PARTİ alırken yanlış! 
ALİ
ŞEKER (İstanbul) – Ülkenin hangi yerinde vardı, hangi yerinde? 
BÜLENT
TURAN (Devamla) – Bu çifte standart ile bu haksız ithamlara izin vermeyeceğiz.
Olağanüstü hâlden bu millet rahatsız değil; esnafımız, akşam çay içmeye giden
emeklimiz, okula giden öğrencimiz, hiç kimse rahatsız değil. 
ÖMER
FETHİ GÜRER (Niğde) – Perişan, perişan, hepsi perişan. 
BÜLENT
TURAN (Devamla) – Kim rahatsız? Bir: FETÖ’cüler rahatsız. İki: Kim olduğunu
biliyorsunuz. 
ALİ
ŞEKER (İstanbul) – Tarihi öğren, tarihi.
GAYE
USLUER (Eskişehir) – Tarihi öğren.
BÜLENT
TURAN (Devamla) – O yüzden, diyorum ki olağanüstü hâl ile seçimin bambaşka
gündemler olduğunu, “Yerim dar.” diyen gelin misali şimdiden seçimlerden sonra
yenilgisine mazeret üretmeye çalışanların bir oyunu olduğunu söylemek isterim. 
ÖMER
FETHİ GÜRER (Niğde) – Mazot kaç lira, mazot?
ALİ
ŞEKER (İstanbul) – Boynuz kulağı geçti, 12 Eylül...
GAYE
USLUER (Eskişehir) – Tarihi öğrenin.
BÜLENT
TURAN (Devamla) – Yer dar değil, yer geniş. Önümüzde altmış altı gün var. 
ALİ
ŞEKER (İstanbul) – Altmış altı gün yok, altmış dört kaldı.
BÜLENT
TURAN (Devamla) – Olağanüstü hâl seçimle ilgili değil. O yüzden altmış altı
güne de…
ÖMER
FETHİ GÜRER (Niğde) – Altmış dört, altmış dört.
ALİ
ŞEKER (İstanbul) – Altmış dört, altmış dört. Siz yerinizde sayın. 
BÜLENT
TURAN (Devamla) – …yok efendim baskınmış, çok aceleymiş diyenlere şunu demek
istiyorum değerli arkadaşlar…
BAŞKAN
– Bülent Bey, bir dakika efendim… Bülent Bey, bir dakika…
Sayın
Şeker, müteaddit defalar müdahale ediyorsunuz. 
ÖMER
FETHİ GÜRER (Niğde) – Altmış dört gün.
ALİ
ŞEKER (İstanbul) – Altmış dört gün kaldı.
BAŞKAN
– Lütfen müdahale etmeyiniz, lütfen insicamı bozmayınız efendim. 
ALİ
ŞEKER (İstanbul) – Yanlış söylüyor, bilgilendiriyorum.
BAŞKAN
- Hatip kendi fikirlerini söyleyecek ve siz tahammül edeceksiniz.
Buyurun
efendim. 
BÜLENT
TURAN (Devamla) – Sayın Başkan, siz rahat olun. O sürekli bağırır, üç yıldan
beri bağırıyor. Ne kadar az bilirsen o kadar çok bağırırsın. O yüzden az
bilenler çok bağıracaklar. (AK PARTİ sıralarından alkışlar) 
ALİ
ŞEKER (İstanbul) – Biz doğru biliyoruz, günü bile doğru bilmiyorsun.
BÜLENT
TURAN (Devamla) – Biz yolumuza devam edeceğiz. Sen bağırmaya devam et, iki ay
daha bağır. 
Değerli
arkadaşlar, yıl 1995. Hani altmış altı gün azmış ya, onun cevabını veriyorum.
Fuat Çay kim? CHP’nin o tarihteki grup başkan vekili. Önerge veriyor, seçim
kararı alınıyor. Kaç gün sonra?
İLKNUR
İNCEÖZ (Aksaray) – Elli sekiz gün sonra.
BÜLENT
TURAN (Devamla) – Elli sekiz gün sonra. CHP elli sekiz gün sonra seçim kararı
alınca bu yanlış değil, AK PARTİ altmış altı gün sonra alınca bu yanlış. Bu
çifte standardı, bu hatalı eleştirileri bütün milletimiz görmeye devam ediyor.
Hepinizin bildiği gibi, dün Anayasa Komisyonunda kırk sekiz saatlik görüşmeyi
kısaltarak hemen gündeme geçtik. “Yok, olmaz; yok, yanlış.” dediler. Aynı
önergenin devamında, CHP’nin aynı grup başkan vekilinin kırk sekiz saati
kaldıran önergesi var.
Bir
daha söylüyorum: Hukuk içerisinde yapılan her türlü girişimin başımızın üzerinde
yeri var. Ben bunu eleştirmiyorum ama “CHP yapınca doğru, AK PARTİ yapınca
yanlış” yaklaşımı doğru bir yaklaşım değil. Biz on altı yıldan beri hukukun
dışına çıkmadık, İç Tüzük ne demişse onu yaptık. Seçim kararında iki parti, iki
Anadolu partisi, kökleri bu topraklar olan parti bu kararı aldı ve seçime
gitmeye karar verdi. Şimdiye kadar sürekli “Hadi, hodri meydan!” diyen, “Seçime
gidelim.” diyen, “Sandık nerede?” diyenler, bugün, yok “Süre az.” yok “Kırk
sekiz saat yetmez.” demeye başladılar. Biz tekrar milletimizin hakemliğine
gideceğiz ve milletimize yaptıklarımızı anlatmaya çalışacağız. Bu
yaptıklarımızın karşılığında milletimiz ne derse baş tacı diyeceğiz, milletin
sözü üzerine söz söylemeyeceğiz. Ancak 24 Haziran akşamı millet sizi -8 defa gittiniz-
9’uncu defa bir daha gönderirse buna saygı duyacaksınız.
Şimdiden
uyarıyorum: Yok “olağanüstü hâldi” yok “mühürsüz zarftı” yok “şöyleydi” yok
“böyleydi” demeyin. Her sandıkta her partinin 5 temsilcisi var. Şeffaf,
demokratik, kanuna uygun seçimleri dün 4 parti ortak karara bağladık,
Komisyonda beraber geçirdik. O yüzden diyorum ki bu evraklarda olduğu gibi,
eski yaptıklarınızı şu an biz yapmaya çalışıyoruz. Bu ülkenin büyümesine,
gelişmesine hep beraber katkı sağlayacağız. Ne olur, bir defa aynaya bakın; ne
olur, bir defa farklı davranın. Millete gidiyoruz, alkışlayın, beraber yürümeye
çalışalım. Bu millet zamanın ruhunda “Cumhur İttifakı” dedi, bu millet zamanın
ruhunda “Tayyip Erdoğan liderliğinde güçlü bir Türkiye’yi beraber inşa edelim.”
dedi. 
Bakınız,
Değerli Başkan, değerli milletvekilleri; aslında gündemimiz çok ancak grup
başkan vekilinin iddia etmiş olduğu bir hususa cevap vermek isterim; dedi ki:
“FETÖ’yle mücadelede Kılıçdaroğlu’nun iddialarına Tayyip Erdoğan ceza davası
açmadı.” 
Sayın
Altay, siz hukukçu değilsiniz, kandırılmış olabilirsiniz; ben size söyleyeyim:
Sayın Kılıçdaroğlu’nun bütün iddialarına Cumhurbaşkanımız avukatları
aracılığıyla tazminat davası açtı. 
ENGİN
ALTAY (İstanbul) – Ceza diyorum, ceza! 
ÖMER
FETHİ GÜRER (Niğde) – Ceza davasını soruyor. 
BÜLENT
TURAN (Devamla) – Ceza davasını neden açmadığını söyleyeyim sizlere. 
ENGİN
ALTAY (İstanbul) – Hah, söyle. 
BÜLENT
TURAN (Devamla) – Değerli arkadaşlar, bilmiyorsanız Tüzük’e bakın, Anayasa’ya
bakın; grup başkanlarının, milletvekillerinin grup konuşmaları dokunulmazlık
kapsamındadır, ceza davası açılmaz. 
ENGİN
ALTAY (İstanbul) – HDP’lileri niye hapse attınız o zaman? 
FİLİZ
KERESTECİOĞLU DEMİR (İstanbul) – Bravo! 
BÜLENT
TURAN (Devamla) – Bir şey söyleyeyim, Meclis dışındaki bütün konuşmaları için
ceza davası açıldı ancak birine bile ifade vermeye gitmedi Sayın Kılıçdaroğlu.
Davet ediyorum. 
ÖMER
FETHİ GÜRER (Niğde) – Bırak onları sen, son söylediğine gel. 
BÜLENT
TURAN (Devamla) – Bütün konuşmalarına, Meclis dışındaki konuşmalarına dava
açıldı, savunmaya gitmedi. Savunmaya giderse dava devam edecek. Yalanla,
numarayla, üçkâğıtla bu işler olmaz. 
ÖMER
FETHİ GÜRER (Niğde) – “Açamadık.” de, “Açamadık.” de! 
BÜLENT
TURAN (Devamla) – Hep böyle yaptınız şimdiye kadar, hep böyle yaptınız; bunlar
yanlış. (AK PARTİ sıralarından alkışlar) 
ÖMER
FETHİ GÜRER (Niğde) – “Açamadık, gerçekleri söylüyor.” de! 
BÜLENT
TURAN (Devamla) – Bu millet kimin doğru olduğunu, kimin yanlış olduğunu gördü.
Bakınız,
FETÖ’yle mücadelede en büyük argüman, Türkiye’yi kurtaran en büyük yaklaşım
Tayyip Erdoğan’ın güçlü liderliğidir. FETÖ’nün karşısında, basın mensuplarının
karşısında, bankaların karşısında sizin gibi sıraya geçenler olsaydı bugün,
bugünlere gelmezdik ama Allah’tanki Cumhurbaşkanımızın liderliği var, dik
duruşu var. 
(Mikrofon
otomatik cihaz tarafından kapatıldı) 
BAŞKAN
– İki dakikada tamamlar mısınız. 
BÜLENT
TURAN (Devamla) – Teşekkür ediyorum. 
Siz
aynı söylemleri devam ettirin, siz aynı ifadeleri kullanıp farklı sonuç
beklemeye devam edin. Aynı ifadeyi kullanıp da farklı sonuç bulmak hukuken,
kanunen, tıbben asla mümkün değil. Farklı söylemeye başlayın, CHP’yi tekrar
Mustafa Kemal’in partisi yapın… 
ÖMER
FETHİ GÜRER (Niğde) – Mustafa Kemal’in partisi CHP.
BÜLENT
TURAN (Devamla) – …başka partilerin karikatürü olmaktan çıkarın. O zaman belki
halk size “evet” der. 
Ben
söylüyorum, en istikrarlı parti -25,25,25- CHP. Bu sefer 25’i de
bulamayacaksınız. Seçim geldi, her gün “seçim” diyen insanlar aday bulmakta
âciz hâle geldiler. O yüzden biz yürümeye… 
HAYDAR
AKAR (Kocaeli) – Aday çok, niye âciz hâle gelelim? 
BÜLENT
TURAN (Devamla) – İktidara gelmemek için her türlü adımı atan insanlarsınız.
Biz yolumuza devam edeceğiz.
HAYDAR
AKAR (Kocaeli) – Herkes Tayyip Erdoğan kadar adaydır bizim partimizde.
BÜLENT
TURAN (Devamla) – Sayın Başkan, değerli milletvekilleri; kaldı iki ay. Zalime
karşı mazlumun hakkını savunmak için, egemenlerin karşısında diz çökmeden
mağdurun yanında olmak için, evrensel sesin vicdanı olmak için, “Dünya 5’ten
büyüktür.” demeye devam etmek için, iki yüz yıldır bu topraklar üzerinde
oynanan oyunları bozmak için, 24 Haziranda hep beraber tarih yazmak için
buyurun, hep beraber bu önergeye “evet” diyelim. Gelin, cumhuriyetimizin
100’üncü yılında ülkemizi dünyanın en büyük 10 ekonomisinin içerisine katmaya
çalışalım. 
ÖMER
FETHİ GÜRER (Niğde) – Öyle diye diye batırdınız ya! On beş yıldır aynı hikâye.
BÜLENT
TURAN (Devamla) – Gelin, 2023, 2053, 2071’in hedeflerini hep beraber yakalamaya
çalışalım. Tarih bizi çağırıyor, tarih bağıra bağıra bizi çağırıyor; gelin, bu
çağrıya hep beraber kulak verelim. 
HAYDAR
AKAR (Kocaeli) – On altı yıldır yapamadınız, şimdi mi yapacaksınız?
BÜLENT
TURAN (Devamla) – Şimdiden 24 Haziranın hayırlı olmasını, önergemizin kabulünü
diliyor, hepinizi saygıyla selamlıyorum. (AK PARTİ sıralarından “Bravo”
sesleri, alkışlar)
FATMA
KAPLAN HÜRRİYET (Kocaeli) – 16 Nisanda da aynı şeyi söylediniz; aynı yalanlar.
BAŞKAN
– Teşekkür ediyorum.
Buyurun
Sayın Altay.
ENGİN
ALTAY (İstanbul) – Sayın Başkan, hatip konuşmasında, bizi, yalan, numara ve
üçkâğıtçılıkla itham ederek ağır ve bugün yapılmaması gereken bir sataşmada
bulunmuştur efendim, hep birlikte seçime gittiğimiz bugünlerde. 
BAŞKAN
– Buyurun. (CHP sıralarından alkışlar)
Yeni
bir sataşmaya meydan vermeyin lütfen. 
ENGİN
ALTAY (İstanbul) – Ben sataşmaya meydan vermedim ama…
VI.- SATAŞMALARA İLİŞKİN KONUŞMALAR (Devam)
2.- İstanbul Milletvekili Engin Altay’ın, Çanakkale
Milletvekili Bülent Turan’ın 552 sıra sayılı Önerge üzerinde AK PARTİ Grubu
adına yaptığı konuşması sırasında Cumhuriyet Halk Partisine sataşması nedeniyle
konuşması
ENGİN
ALTAY (İstanbul) – Teşekkür ederim Sayın Başkan. 
Siyaset
şüphesiz, müzakere ve münakaşadır ama siyaset laf cambazlığı değildir, yalan
söylemek hiç değildir, yalan söylemek hiç değildir. (AK PARTİ sıralarından
“Oooo” sesleri) Sakin olun.
Nerede
Sayın Turan, su içmeye mi gitti? Allah aşkına, şu seçime kim “hayır” dedi ya?
Çıkmışsın burada “‘Seçime evet.’ deyin, ‘Seçime hayır.’ dediniz.” diyorsun.
Allah aşkına, Cumhuriyet Halk Partisi bu seçimin neresine... Daha dün, bırakın
24 Haziranı, 17 Haziranda yapalım seçimi dedim. Nereden çıkarıyorsun, işte “CHP
yaparsa elli sekiz günde normal de AK PARTİ yaparsa CHP hopluyor.” diye? Bizim
böyle bir tavrımız yok. Komisyonda bütün üyelerimiz “evet” oyu kullandı. Burada
da Cumhuriyet Halk Partisinin bütün milletvekilleri bu seçime “evet” oyu
verecek. Yalandan yere, gelin… Sanki Cumhuriyet Halk Partisi “Hayır.” diyor da
Sayın Turan aklı sıra televizyonlarda millete seçimi çok istedikleri arzunu
söylüyor. Vallahi de billahi de iç dünyanızda yarınız bu seçimi istemezsiniz;
ben biliyorum. (CHP sıralarından alkışlar). Bir şey daha söyleyeyim, seçimden
sonra üçte 2’niz burada yoksunuz ama biz yine burada olacağız hem de orada
oturarak, hem de orada oturarak olacağız. (CHP sıralarından alkışlar) 
Ya,
iyi ki Recep Tayyip Erdoğan’ın güçlü bir liderliği varmış da bu FETÖ’den bizi
kurtarmış, ya olmasaymış… FETÖ’nün bu memleketin başına bela edilmesinde geçmiş
siyasilerin de AK PARTİ öncesindekilerin de günahı ve kusuru vardır ama kusurun
büyüğü sizindir, bunu kabul edeceksiniz. (CHP sıralarından alkışlar) Öyle
olmasaydı Recep Tayyip Erdoğan şu lafı etmezdi: “Allah’ım beni affet! Ey
milletim, özür diliyorum!” Babam der ki: “Özür dileme, özür dilenecek iş
yapma.” Niye diledin ey Erdoğan?
Saygılar.
(CHP sıralarından alkışlar) 
BAŞKAN
– Teşekkür ediyorum.
BÜLENT
TURAN (Çanakkale) – Sayın Başkan…
HAYDAR
AKAR (Kocaeli) – Sataşma yok.
MAHMUT
TANAL (İstanbul) – Sataşma yok.
BAŞKAN
– Bülent Bey…
BÜLENT
TURAN (Çanakkale) – Sayın Başkan, usul ekonomisi gereği kürsüden söz talep
etmiyorum, zabıtlara geçsin diye söylemek istiyorum.
BAŞKAN
– Ben açayım mikrofonunuzu.
Dinliyorum
efendim, buyurun lütfen.
BÜLENT
TURAN (Çanakkale) – Sayın Başkan, usul ekonomisi gereği sataşmadan söz almak
istemiyorum. 
ENGİN
ALTAY (İstanbul) – Al.
BÜLENT
TURAN (Çanakkale) – Ancak sayın grup başkan vekilinin ısrarla “CHP seçime
‘Hayır.’ demedi.” demesiyle ilgili eleştirimi yalancılıkla itham etti. 
ENGİN
ALTAY (İstanbul) – Evet. 
BÜLENT
TURAN (Çanakkale) – Bunu reddediyorum, şundan dolayı: Eski uygulamalarda
defaatle CHP’nin de kırk sekiz saati kaldırmaya ilişkin önerisi olmasına
rağmen, dün biz grubumuz olarak 4 partiye bunu teklif ettik, buna imza atmadı
ancak yukarıda “Evet.” dedi yani aşağıda “Hayır.” dedi, yukarıda “Evet.” dedi.
Bu kafa karışıklığına ilişkin bir beyanda bulunmak istedim. 
Tekrar
teşekkür ediyorum. 
BAŞKAN
– Tutanaklara geçti efendim.
Teşekkür
ediyorum. 
ENGİN
ALTAY (İstanbul) - Sayın Başkan...
BAŞKAN
– Engin Bey...
ENGİN
ALTAY (İstanbul) – Müsaade ederseniz ben de tutanaklara bir şey geçirmek
istiyorum. 
BAŞKAN
– Buyurun. 
ENGİN
ALTAY (İstanbul) – Evet, söylediğimin arkasındayım, 1 CHP’linin -Genel
Başkanımız dâhil, sayın milletvekillerimiz dâhil- bu seçimlere yönelik “Hayır,
doğru değil, olmaz.” dediğini ispatlasın, bugün milletvekilliğinden istifa
ederim. 
BÜLENT
TURAN (Çanakkale) – “Baskın.” dediler Sayın Başkan.
ENGİN
ALTAY (İstanbul) – Hayır, öyle şey olur mu?
Kırk
sekiz saate gelince, ben hep söylüyorum: Kanunlar, Anayasa, İç Tüzük her yerde
çiğnenebilir; bu yüce çatı altında kanun, Anayasa, İç Tüzük çiğnenmez. Biz, işi
kuralına, hukukuna uygun yapın dedik; bunda ne var? Yani dün görüşüleceğine
bugün görüşülse seçim geri mi gidecekti? Sizin derdiniz başka, onu da
biliyoruz, merak etmeyin ama dersinizi alacaksınız. 
Teşekkür
ederim efendim. (CHP sıralarından alkışlar) 
BÜLENT
TURAN (Çanakkale) – Sayın Başkan...
BAŞKAN
– Efendim, bu ikili konuşmaları burada keselim isterseniz. 
BÜLENT
TURAN (Çanakkale) – Son Sayın Başkan.
BAŞKAN
– Herkes kendi meramını ifade etti. 
ENGİN
ALTAY (İstanbul) – Etti efendim, etti. 
BAŞKAN
- Tutanaklar ortada, hadiseler ortada. 
BÜLENT
TURAN (Çanakkale) – Sayın Başkan, ısrarla “Baskın seçim.” dediler.
BAŞKAN
- Bülent Bey...
BÜLENT
TURAN (Çanakkale) – Israrla “Baskın seçim.” demişlerdi, bu seçimin eski
uygulamalardan daha uzun sürede yapıldığını ifade etmek istiyorum Sayın Başkan.

BAŞKAN
– Efendim, teşekkür ediyorum. 
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
1.- Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu (S. Sayısı: 552) (Devam)
BAŞKAN
– Şimdi şahıslar adına konuşmalara geçiyoruz.
Şahsi
adına ilk konuşmacı, Çanakkale Milletvekili Sayın Muharrem Erkek’tir. 
Buyurunuz
Sayın Erkek. (CHP sıralarından alkışlar) 
Süreniz
on dakikadır. 
MUHARREM
ERKEK (Çanakkale) – Sayın Başkan, değerli milletvekilleri; yüce Meclisi
saygıyla selamlıyorum. 
552
sıra sayılı erken seçim önergesi burada. Dün Anayasa Komisyonunda görüştük;
bütün milletvekillerimizin, Anayasa Komisyonu üyelerimizin “evet” oyu da
burada, muhalefet şerhi de yazmadık ama tarihe not düştük, Anayasa Komisyonu
tutanaklarında tarihe not düştük ama “evet” oyunu verdik çünkü 24 Haziran 2018,
özgürlükler cumhuriyeti olacak, umut yılı olacak 2018, demokrasi yılı olacak,
buna inandığımız için.
FEVZİ
ŞANVERDİ (Hatay) – Hayal bu, hayal! 
MUHARREM
ERKEK (Devamla) – Evet, hayaller de güzeldir. 
İki
gün sonra, 23 Nisan Pazartesi günü 23 Nisanın 98’inci yılını kutlayacağız.
Doksan sekiz yıl önce vatan işgal altındayken dahi Mustafa Kemal Atatürk ve
arkadaşları önce Meclisi açtılar ve biz, bağımsızlık, özgürlük, kurtuluş
mücadelemizi Meclisle birlikte yürüttük, tüm kararlar Mecliste alındı. Ama siz
ne yaptınız? Meclisi, Parlamentoyu devre dışı bıraktınız OHAL düzeninde. Vatan
işgal altındayken bile bu Meclis devre dışı kalmadı ama maalesef, yirmi aydır
demokrasi ve hukuk askıda, Parlamento devre dışı ve siz, kararnamelerle, OHAL
KHK’leriyle her şeyi yaptınız yetkiniz olmadığı hâlde, terörle mücadele dışında
da her şeyi yaptınız ve millî iradeye, Parlamentoya aslında çok da büyük bir
saygısızlık yapıldı. 
24
Haziran erken seçim tarihi nerede açıklandı? Sarayda. Saray rejimi her geçen
gün tahkim edilmek, siyasi güç merkezi Meclis değil, saray yapılmak isteniyor.
Sarayda seçimlerin 24 Haziranda yapılacağı ilan edildi. O zaman biz burada neyi
görüşüyoruz? Bu Parlamentoya, bu Türkiye Büyük Millet Meclisine hiç saygı yok
mu? Bari bırakın da Meclis Genel Kurulunda kabul edildikten sonra bazı açıklamalar
yapılsaydı. İşte, bu, saray rejiminin vesayetini ve baskısını açıkça
gösteriyor. İşte, 24 Haziranda bu saray rejimine, bu tek adam rejimine millet
“Dur.” diyecek, millet size demokrasi dersini verecek. 
Bakın,
16 Nisan 2017’de kötü niyetli bir Anayasa değişikliğiyle kuvvetler ayrılığını
yıktınız ve dediniz ki: “Altı ay içerisinde uyum yasalarını Meclisten
geçireceğiz.” Evet, altı ay içerisinde Cumhurbaşkanlığı hükûmet sistemine göre
ve Anayasa değişikliklerine göre uyum yasalarının Meclisten geçmesi gerekiyordu.
Nerede uyum yasaları? Madem erken seçim planlıyordunuz, uyum yasaları nerede?
Siz, şu anda biliyor musunuz hukuki sorunları? 
Bakın,
Anayasa’dan bir cümleyi kaldırdık Anayasa değişikliğiyle. “Siyasi partiyle
ilişkisi kesilir.” cümlesi vardı Cumhurbaşkanının, değil mi? Anayasa’dan bunu
kaldırdınız, Anayasa’da bir düzenleme de yapmadınız bu konuda ama şu anda
Cumhurbaşkanı Seçim Kanunu’nda hüküm var. “Cumhurbaşkanının varsa partisiyle
ilişiği kesilir.” diyor, hâlâ var, çıkarmadınız. Şu anda Cumhurbaşkanı
Erdoğan’ın durumu tamamen Seçim Kanunu’na ve hukuka aykırı çünkü Anayasa’da bir
düzenleme yok. Niye yapmadınız? Yarın 24 Haziranda seçilecek olan Cumhurbaşkanı
Millî Güvenlik Kurulunu topladığında Cumhurbaşkanı yardımcıları o toplantıya
katılabilecek mi? Millî Güvenlik Kurulu Kanunu’nda uyum yasalarını hallettiniz
mi? Sıkıyönetimi kaldırdık, Sıkıyönetim Kanunu duruyor. Bu kadar basiretsiz,
öngörüsüz bir siyasetle karşı karşıyayız. Bunu kabul edin. İşte,
yönetemiyorsunuz, yönetemediğinizin göstergesi bunlar. (CHP sıralarından
alkışlar)
ALİ
ŞEKER (İstanbul) – Panik seçim, panik.
MUHARREM
ERKEK (Devamla) – Bırakın, biz yapalım, size yardımcı olalım, bunları
halledelim. 
MEHMET
MUŞ (İstanbul) – Siz partinizi yönetin önce, siz partinizi yönetin. 
MUHARREM
ERKEK (Devamla) – Uyum yasalarını söyleseydiniz biz hallederdik. Bakın, “Altı
ay.” dediniz altı ay, altı ay. 
Gelelim
yalanlara, çelişkilere: Sayın Başbakan burada, 20 Temmuz sivil darbesiyle OHAL
ilan ettiniz Parlamentonun o onurlu, dik duruşuna yakışmayan bir şekilde,
darbeye karşı ve ne dedi Sayın Başbakan? “Bir ay içerisinde, kırk beş gün
içerisinde halledeceğiz bunu. Soruşturmaya ilişkin etkin tedbirler alacağız ve
OHAL kalkacak.” dedi. Yirmi ay geçti, yirmi ay. “OHAL’de Anayasa değişikliğini
bu memlekette biz yaptırmayız.” dedi Sayın Başbakan ama yapıldı, ama yapıldı. 
Sayın
Başbakan doğru söylüyordu, iyi niyetliydi ama onun üzerinde bir irade var; tek
adam. Tek adam müsaade etmedi, tek adam OHAL düzeninde Anayasa değişikliği
yapılsın, referandum yapılsın istedi çünkü sarayda bir korku hâkim. Egemenlik
şahsileşmiş “Acaba iktidar gider mi?” İşte birileri şahsi ikbal için siyaset
yapıyor, birileri de Türkiye için, demokrasi için siyaset yapıyor. Bizim
mücadelemiz demokrasi mücadelesi, bizim mücadelemiz hak hukuk, adalet
mücadelesi. 
Sayın
Bekir Bozdağ da burada, Hükûmet Sözcüsü, en yetkili isim, bir ay önce ne dedi?
Madem Cumhurbaşkanlığı hükûmet sisteminin yürürlüğe girmesi çok önemli, bir ay
önce Hükûmet sözcünüz çıktı “Erken seçim olmayacak.” dedi. “Erken seçim yok,
bunu nereden çıkarıyorsunuz. Seçimler zamanında yapılacak, herkes planını buna
göre yapsın.” dedi. Siyaset, topluma, millete yalan söylemek değildir. Siyaset,
hile yapmak değildir. Siyaset, diğer partilere tuzak kurmak değildir. Siyaset,
iktidarda kalabilmek uğruna her yolu meşru görmek değildir. (CHP sıralarından
alkışlar)
Bakın,
bu kötülükleri Türkiye’ye yapmayın. Biz hazırız, hiç sorun değil ama ben size
bir şey söyleyeyim, sizin vicdanlarınıza soruyorum, adalet duygunuza soruyorum…
İşte, demokraside iktidarda çok uzun süre kalmanın mahzurları da var. Hani
diyor ya bir düşünür “İktidar yozlaştırır, mutlak iktidar mutlak yozlaştırır.”
Maalesef, saray rejimi bazı değerleri kaybetmiş, onun için bu seçimi yaşıyoruz.

Evet,
yalanlar, çelişkiler böyle devam ediyor. Uyum yasaları da çıkmadı. Daha bugün
bile, yüz bin imzayla cumhurbaşkanı adayının nasıl tespit edileceğini biz
biliyoruz ama millet bilmiyor, daha gelmedi, görüşeceğiz. Bunlar çıkarılıp
erken seçim yapılamaz mıydı? Ben sizin vicdanlarınıza, adalet duygunuza
soruyorum: Bu Parlamentoda, bu Genel Kurulda, bu Gazi Mecliste OHAL’i üç ay
uzatıp aynı gün erken seçim kararı almak siyasi etikle bağdaşır mı?
BÜLENT
TURAN (Çanakkale) – CHP döneminde de aynı şey oldu. 
MUHARREM
ERKEK (Devamla) – CHP’nin o döneminde Türkiye'nin tamamında OHAL yoktu, belli
illerinde OHAL vardı. Türkiye ilk kez böyle bir düzende bir genel seçime ve
Cumhurbaşkanlığı seçimine gidiyor ve Türkiye bunu hak etmiyor. 
OHAL
nedir biliyor musunuz sayın milletvekilleri? İşte, masum öğrenciler cezaevinde,
askerî öğrenciler cezaevinde, erler cezaevinde, terörle, FETÖ’yle ilgisi,
iltisakı olmayan binlerce insan mesleklerinden ihraç edildi, yargılanmadan, bir
soruşturma olmadan aileleriyle birlikte sivil olarak ölüme terk edildi.
OHAL
ne demektir, biliyor musunuz? Hani bir Ayşe öğretmen vardı, Beyaz Show’a
bağlandı, duygularını paylaştı “Çocuklar ölmesin.” dedi -demek ki “Çocuklar
ölsün.” demesi gerekiyormuş- bugün, bu akşamüstü altı aylık bebeğiyle birlikte
cezaevine girecek. Terör propagandası yapmaktan bir yıl üç ay hapis cezası aldı
ve bugün, altı aylık bebeğiyle cezaevine girecek, on bir ay yatacak. İşte, OHAL
budur sayın milletvekilleri. (CHP sıralarından alkışlar) OHAL’dir bunu yaratan,
bu adaletsizlikleri yaratan. Voltaire’in çok güzel bir sözü var: “Fikirlerinize
katılmıyorum ama onları ifade edebilmeniz için canımı veririm.” diyor. Nerede
kaldı düşünce özgürlüğü? Nerede kaldı ifade özgürlüğü? Bir kadın, bir öğretmen,
bir anne “Çocuklar ölmesin.” dediği için cezaevine giriyorsa bu memlekette işte
onun için adaleti, hakkı, hukuku yok ettiniz.
İBRAHİM
ÖZDİŞ (Adana) – Sarayda, sarayda, fikir özgürlüğü sarayda!
MUHARREM
ERKEK (Devamla) – Anayasa Mahkemesinin önünde dosya. Bu adaletsizliği, bu
vicdansızlığa ancak Anayasa Mahkemesi, vereceği bir tedbiren infazı durdurma
kararıyla durdurabilir, başka bir yol yok ama onu yapacak cesareti olduğunu
düşünmüyoruz. Lütfen takip edin, nasıl dramlara, nasıl haksızlıklara,
hukuksuzluklara imza attığınızı lütfen görün. Böyle adaletsiz bir düzende Türkiye’yi
tarihî bir seçime götürüyorsunuz.
Evet,
24 Haziran 2018’de inanın, demokrasi kazanacak, inanın. Siz, 16 Nisan 2017
referandumuyla, o Anayasa değişiklikleriyle hukuk devletini yıktınız; yasamayı,
yürütmeyi, yargıyı tek elde topladınız.
(Mikrofon
otomatik cihaz tarafından kapatıldı) 
BAŞKAN
– Bir dakikada toparlar mısınız lütfen.
MUHARREM
ERKEK (Devamla) – Şu anda, sarayda maalesef “Devlet benim.” diyen bir
Cumhurbaşkanı var ve aynı zamanda da bir siyasi partinin Genel Başkanı.
Anayasa’ya göre, hukuka göre mecbur olmadığı hâlde Sayın Cumhurbaşkanı aynı
zamanda siyasi partisinde Genel Başkan olmayı tercih etti; keşke etmeseydi
çünkü Cumhurbaşkanlığı yüce bir makam. Türkiye Cumhuriyeti devletini ve
milletini temsil ediyorsa 81 milyonu kucaklayan bir cumhurbaşkanına ihtiyacımız
var. İşte biz gerçekten tarafsız ve 81 milyonu, Türkiye’yi kucaklayan
cumhurbaşkanını 24 Haziranda seçeceğiz, bundan emin olun. (CHP sıralarından
alkışlar) Bundan emin olun çünkü millet artık adaletsizlikleri, yaşananları
görüyor. Şu anda Sayın Cumhurbaşkanı, Genel Başkanınız tarafsız değil, 81
milyonu kucaklamıyor, onun için 24 Haziran 2018 özgürlükler cumhuriyeti olacak
diyorum.
Hepinizi
sevgiyle, saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Erkek.
Efendim,
Hükûmet adına Başbakan, Adalet ve Kalkınma Partisi Grup Başkanı İzmir
Milletvekili Muhterem Binali Yıldırım Bey konuşacaklar.
Buyurun
Sayın Yıldırım. (Bakanlar Kurulu ve AK PARTİ sıralarından ayakta alkışlar) 
Süreniz
yirmi dakikadır.
BAŞBAKAN
BİNALİ YILDIRIM (İzmir) – Sayın Başkan, Gazi Meclisimizin değerli
milletvekilleri, yüce Meclisi, sizleri; sevgiyle, saygıyla selamlıyorum.
Bugün
tarihî bir gün, bir dönüm noktasındayız. 24 Haziran 2018’de yapılacak
Cumhurbaşkanlığı seçimleri ve genel seçimler için yüce Meclis karar alacak.
Yapılacak seçimlerin ülkemiz ve milletimiz için hayırlı, uğurlu olmasını
Mevla’mdan bu mübarek cuma gününde niyaz ediyorum. (AK PARTİ sıralarından
alkışlar)
Değerli
milletvekilleri, 16 Nisan halk oylamasıyla milletimiz mevcut siyasal sistemde
bir değişikliğe gitti, bu yönde bir karar verdi; halkın doğrudan iradesiyle
oluşan, demokratik ve hukuk devletine bağlı, denge denetleme mekanizmasıyla
donatılmış, daha güçlü bir Meclis ve istikrarlı bir yürütme için Cumhurbaşkanlığı
sistemine 16 Nisanda “evet” dedi. 
Parlamenter
sistemde, geçen yıllara baktığımızda, vesayet odakları sürekli olarak millî
iradeyi baskı altına almaya gayret etmiş, zaman zaman doğrudan, zaman zaman da
dolaylı müdahalelerle, darbelerle demokratik işleyiş kesintiye uğramıştır. Ülke
olarak, millet olarak bu müdahalelerden çok çektik, büyük bedeller ödedik.
Milletimizin, sanayicimizin, esnafımızın, çiftçimizin alın teri dökerek
oluşturduğu birikimler maalesef bu müdahalelerle yok olup gitti. Ülkemiz her seferinde
ekonomik krize ve istikrarsızlığa sürüklendi. Vesayet odakları sürekli olarak
siyaseti itibarsızlaştırma ve devleti işlemez hâle getirmeye çalıştılar.
Vatandaşlar arasına ayrılık tohumları atarak birliğimizi, dirliğimizi,
kardeşliğimizi bozmaya, milleti zayıf düşürerek mevzi kazanmaya, güç devşirmeye
çalıştılar. Türkiye’nin itibarını, onurunu hiç düşünmediler. 15 Temmuz hain
darbe girişimi ve arkasından yaşanan gelişmeler Türkiye Cumhuriyeti’nin hem
üniter devlet yapısını hem de millî birlik ve kardeşliğini muhafaza edebileceği
sağlam bir anayasal yapıyı mecburi hâle getirmiştir. 16 Nisan halk oylamasında
milletimiz Anayasa değişikliğine “evet” diyerek vesayeti bertaraf etmiş,
demokrasiyi, ülkenin geleceğini güvence altına almıştır. Kesintisiz bir demokrasi,
millî iradenin mutlak iktidarı, güçlü ve istikrarlı siyasal yönetime geçiş
süreci başlamıştır. Türkiye, Cumhurbaşkanlığı hükûmet sistemiyle bundan böyle
daha hızlı karar alma ve kararları etkin bir şekilde uygulama kabiliyetine
sahip olacaktır. Sistemin tam olarak uygulamaya geçmesi şüphesiz önümüzde
yapılacak seçimlerle mümkün hâle gelecektir. 24 Haziranda yapılacak bu seçim
Türkiye’nin 100’üncü yıl hedefleri açısından da son derece önemlidir. Bu
seçimde Türkiye geleceğini, istikrarını ve istikbalini de onaylamış olacaktır. 
Sayın
Başkan, değerli milletvekilleri; 16 Nisan Anayasa değişiklikleriyle birlikte
yürütme görevi tamamen halkın oylarıyla seçilen Cumhurbaşkanına ait olacak
şekilde karar çıkmıştır. Yönetim sistemi değişikliği bürokrasinin iş yapış
şeklinden ticari hayatın döngüsüne kadar hayatın her alanında yüksek bir
beklenti oluşturmuştur. Cumhurbaşkanlığı hükûmet sisteminin bir an önce hayata
geçmesi yönünde toplumda beklentiler günden güne artmıştır. “Madem sistem
değişti, o hâlde neden bekliyoruz?” sorusu ciddi olarak sorulmaya başlanmıştır.
Vatandaşlarımız 2019 Kasımına kadar beklemeyi kayıp zaman olarak görmeye
başlamıştır. Sadece vatandaşlarımız değil, siyasi partilerin bazıları da zaman
zaman erken seçimin yapılması yönünde geçmişte beyanatlar vermiştir. Sürekli
“Erken seçim olacak mı, olmayacak mı?” gibi değerlendirmeler toplumda geleceğin
planlanması, vatandaşlarımızın öngörüsünü de olumsuz etkilemeye başlamıştır.
Bunun yanı sıra, coğrafyamızda devam eden jeopolitik riskler ve ortaya çıkan
gelişmeler Türkiye'de Cumhurbaşkanlığı hükûmet sisteminin bütün kurum ve
yapılarıyla uygulamaya geçmesini zorunlu hâle getirmiştir. Bu durumu görmezden
gelemeyiz, bu riskleri görmezden gelemeyiz. 
AK
PARTİ, bildiğiniz gibi, 3 Kasım 2002’den bu yana 5 genel seçim, 3 yerel seçim,
3 halk oylaması, 1 de Cumhurbaşkanlığı seçiminden milletimizin teveccühüyle
açık ara birinci olarak çıkmayı başarmıştır. Bütün milletimiz bilir ki her
zaman ülkemizin, milletin menfaatlerini öne alarak buna göre hareket ettik,
buna göre kararlar verdik. Bu seçim kararını da yine ülkemin ve milletin yüksek
menfaatlerini gözeterek aldık. 
Şunu
samimi olarak ifade etmek istiyorum: Türkiye üzerine plan yapan odaklar,
Cumhurbaşkanımızın seçim tarihini açıklamasıyla birlikte büyük bir hayal
kırıklığı yaşadılar. Demokratik siyaset refleksimiz, Türkiye’ye yönelik
karanlık hesap ve söylemlerin önünü tıkamıştır.
Sayın
milletvekilleri, Türkiye'nin son iki yılında demokrasimiz çok çetin sınavlardan
geçti. Hamdolsun bu süreci Cumhurbaşkanımızın liderliğiyle başarıyla ve yüz
akıyla yönetebildik. Millet iradesinin tecelli ettiği bu Gazi Meclis tarihte
görülmeyen bir saldırıya uğradı. 15 Temmuz hain darbe saldırısı karşısında
millete yakışır yiğitlikte ve cesaretle bu Meclis durmasını bilmiş, alçak FETÖ
örgütü mensuplarına gereken dersi vermiştir. Bayrağımıza, ezanımıza,
demokrasimize, millî iradeye uzanan eller millet iradesiyle kırılmıştır. Gazi
Meclisi ve Gazi Meclisin değerli milletvekillerini bu asil duruşları
dolayısıyla bir kez daha tebrik ediyorum, kutluyorum. (AK PARTİ sıralarından
alkışlar) Ortaya koyduğumuz bu mücadele demokrasi tarihinde altın harflerle
yazılacaktır. 
Değerli
milletvekilleri, bazen insanlar yaşadığı tarihin önemini bilemez. Olayları
yaşarız, bize çok sıradan gelir ama gelecek kuşaklar bu olayları incelerken ne
kadar anlamlı olduğunu, ülkeler için ne kadar önemli olduğunu çok daha iyi fark
edeceklerdir. Biz tarihi yaşayanlardanız, tarihi yazacaklar bu yaşananları en
güzel şekilde anlatacaklar. (AK PARTİ sıralarından alkışlar) Bu mücadeleye
65’inci Hükûmetin Başbakanı olarak katkı veren bir arkadaşınız olmaktan dolayı
da büyük bir mutluluk duyduğumu ifade etmek isterim. Bugün karşınızda 65’inci
Hükûmetin Başbakanı olmanın yanında Türkiye Cumhuriyetinin son Başbakanı olarak
da hitap etme onurunu yaşıyorum. (Bakanlar Kurulu ve AK PARTİ sıralarından
“Bravo” sesleri, ayakta alkışlar) Sağ olun, sağ olun, arkadaşlar sağ olun. 
Aslında
her şey, bu Anayasa değişikliği, sistem değişikliği Türkiye’nin yakın tarihinde
hep gündemde olmuş bir meseledir. Ben hatırlıyorum, 70’ten 80’e kadar
siyasetteki bölünmüşlük, siyasetteki boşluk hep sistem tartışmalarını ön plana
çıkarmıştır ve Türkiye’de hatta 1921 Teşkilat-ı Esasiye’den sonra yeni bir
anayasa yapılması da gündeme gelmiş, Gazi Mustafa Kemal Atatürk Ziya Gökalp’e,
Diyarbakır Mebusuna, Ağaoğlu Ahmet Bey’e görev vermiştir ve onların hazırladığı
anayasa çalışması hâlâ Cumhuriyet Müzesi’nde mevcuttur. Oraya baktığımızda şunu
görüyoruz: Önerilen model başkanlık modelidir. Ancak Türkiye’nin İstiklal
Harbi’nden çıkmış olması ve içinde bulunduğu şartların çetinliği dolayısıyla bu
modelden vazgeçilmiş ve parlamenter sistemin devamında karar kılınmıştır. 
Değerli
milletvekilleri, ülkenin gündemini yıllarca işgal eden bu hükûmet sistemi
değişikliğinin, esasında, 15 Temmuz alçak darbe girişiminden sonra ülkemiz
için, milletimiz için ne kadar hayati bir mesele olduğu toplumda tam anlamıyla
olgunlaşmış, algı yerleşmiş ve bize düşen görev, siyasetçiler olarak, ülkenin,
milletin beklentisini bir an önce hayata geçirmek olmuştur, 15 Temmuzdan sonra
başlayan Yenikapı ruhu, ondan sonra da devam etmiştir. Milliyetçi Hareket
Partisi Genel Başkanı Sayın Devlet Bahçeli ve Milliyetçi Hareket Partisi Grubu
ve AK PARTİ Yenikapı ruhunu esas alarak Cumhur İttifakı’nın ilk adımlarını
aslında Anayasa değişikliği noktasında başlatmıştır. (Bakanlar Kurulu ve AK
PARTİ sıralarından alkışlar) Ve Anayasa'da yönetim sistemine yönelik
değişiklikler gündeme gelmiş, 10 Kasımda Sayın Bahçeli'yle ilk görüşme yapılmış
ve nihayet 10 Aralıkta yüce Meclise iki partinin mutabakatı olan bu teklif
sunulmuştur. Komisyon görüşmeleri ve nihayet 21 Ocak tarihinde de yüce Meclis
bu Anayasa değişikliğini kabul etmiş, halk oylaması kampanya süreci
başlamıştır. 16 Nisan da -malumunuz- teklifin halkımız tarafından onaylanma
tarihidir. Evet, Türkiye, 16 Nisandan sonra artık yönetim sistemi açısından
farklı bir noktaya gelmiştir; bazı maddeler hemen yürürlüğe girmiş, bazı
maddeler de yapılacak seçime ertelenmiştir. 
Bir
kez erken seçim konuşulmaya başlandığı zaman, artık bunu ısrar ederek
ertelemenin toplum için, ülke için, gelecek için hiç ama hiç kimseye faydası
yoktur. O yüzden de bu yönde yine Sayın Bahçeli'nin erken seçim ihtiyacını dile
getirmesi ve ülkemizin baş başa kaldığı jeopolitik riskleri de dikkate alarak
bu yönde kararı Sayın Cumhurbaşkanımız, 18 Nisan tarihinde, 24 Haziran Pazar
günü seçimin yapılması yönünde prensip kararımızı halkımıza, milletimize
bildirmiştir. Burada bize düşen, hepimize düşen, milletin önüne gitmek ve
millete hesabımızı vermektir. Biz zaten 2002’den bu tarafa hesap vere vere
geliyoruz ve seçimlere de gidiyoruz. (Bakanlar Kurulu ve AK PARTİ sıralarından
alkışlar) Dolayısıyla, bu seçimin zamansız olduğu, baskın olduğu vesaire gibi
söylemlerin bir altyapısı yoktur, gerekçesi yoktur. Siyasi partiler -ister
muhalefet olsun ister iktidar olsun- her an seçime hazır olmak
mecburiyetindedir. (Bakanlar Kurulu ve AK PARTİ sıralarından alkışlar)
Gördüğümüz kadarıyla, böyle de bir hazırlık var. Seçim tarihi açıklanır
açıklanmaz Cumhuriyet Halk Partisinde adaylık açıklayanlar ardı ardına devam
ediyor. (Bakanlar Kurulu ve AK PARTİ sıralarından alkışlar) Değerli Kemal Bey’e
benim tavsiyem: Elini çabuk tutsun, sonra sıra kalmayacak. (Bakanlar Kurulu ve
AK PARTİ sıralarından alkışlar) 
Bu
seçimlerde ilk defa, geçmiş seçimlerde gizli saklı, kapalı kapılar arkasında
yapılan ittifakları da sona erdirdik. Artık isteyen istediğiyle birlikte seçime
kendi kurumsal kimliğini, amblemini, rozetini muhafaza ederek girebilir dedik;
bu yönde de yasal değişikliği yaptık. Bunun sonucu olarak da bizim ittifakımız
millet ittifakıdır, Cumhur İttifakı’dır. (Bakanlar Kurulu, AK PARTİ ve MHP
sıralarından alkışlar) Milliyetçi Hareket Partisi, AK PARTİ olarak ülkemizin
geleceği için, bekası için, her türlü iç-dış tehdidi bertaraf etmek için
güçlerimizi birleştirerek sandığa gidiyoruz; hayırlı uğurlu olsun! (Bakanlar
Kurulu, AK PARTİ ve MHP sıralarından “Bravo!” sesleri, ayakta alkışlar) 
Evet,
değerli arkadaşlar, tabii, 65’inci Hükûmetin son Başbakanı olarak belki gidip
gelmemek gelip de görmemek var. Birbirimize hakkımız geçmiştir, hakkınızı helal
edin. (AK PARTİ sıralarından “Helal olsun.” sesleri) Gerçi Engin Bey burada
taksimatı yaptı “Siz gideceksiniz, yüzde 60’ınız geri gelmeyecek, ben
geleceğim.” dedi. Kimin geleceğini, kimin gelmeyeceğini Mevla’m bilir, görelim.
(AK PARTİ ve Bakanlar Kurulu sıralarından alkışlar) 
ENGİN
ALTAY (İstanbul) – Millet de bilir.
BAŞBAKAN
BİNALİ YILDIRIM (Devamla) - Mevla’m neyler, neylerse güzel eyler diyorum,
hepinizi sevgiyle saygıyla selamlıyorum. Sağ olun, var olun. 
Bizim
adayımız Cumhurbaşkanımız Recep Tayyip Erdoğan’dır, milletin adamıdır. (AK
PARTİ ve Bakanlar Kurulu sıralarından “Bravo!” sesleri, ayakta alkışlar)
BAŞKAN
– Teşekkür ediyorum Sayın Başbakan.
ENGİN
ALTAY (İstanbul) – Sayın Başkan…
BAŞKAN
– Engin Bey…
ENGİN
ALTAY (İstanbul) – Efendim, şimdi müsaade ederseniz 60’a göre pek kısa bir
meramımı arz etmek istiyorum. 
ADALET
BAKANI ABDULHAMİT GÜL (Gaziantep) – Adaylık başvurusunda mı bulunacaksın Engin
Bey?
MEHMET
MUŞ (İstanbul) – Adaylığı açıklıyor Sayın Başkan.
BAŞKAN
– Buyurun lütfen.
III.- AÇIKLAMALAR (Devam)
20.- İstanbul Milletvekili Engin Altay’ın, Başbakan Binali
Yıldırım’ın 552 sıra sayılı Önerge üzerinde Hükûmet adına yaptığı
konuşmasındaki bazı ifadelerine ilişkin açıklaması
ENGİN
ALTAY (İstanbul) – Çok teşekkür ederim.
Sayın
Başbakan Hükûmetin plaka numarasını mı karıştırdı, ben mi karıştırdım, bu
Hükûmet 65’inci Hükûmet mi?
MEHMET
MUŞ (İstanbul) – Kendi farkında değil.
ENGİN
ALTAY (İstanbul) – Evet, Sayın Başkan, partilerde, siyasi partilerde demokratik
mekanizmaların çalışmasından Sayın Başbakanın rahatsız olmasını ve
yadırgamasını ben demokrasimiz adına üzüntüyle karşıladığımı belirtmek
istiyorum. Ben de adayımızı açıklıyorum. 
BÜLENT
TURAN (Çanakkale) – Mahmut Tanal.
ENGİN
ALTAY (İstanbul) - Bizim adayımız demokrasidir, özgür ve bağımsız Türkiye’dir.
(CHP sıralarından “Bravo” sesleri, alkışlar)
MUSTAFA
ELİTAŞ (Kayseri) – Hayırlı olsun Engin Bey.
BAŞKAN
– Sayın Altay, zannediyorum, kurumlar değil, kavramlar değil de kişiler aday
olur; esprinizi anlaşılmıştır.
ENGİN
ALTAY (İstanbul) – Demokrasi kazanacak.
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
1.- Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu (S. Sayısı: 552) (Devam)
BAŞKAN
– Efendim, şahsı adına ikinci konuşmacı Grup Başkan Vekili İstanbul
Milletvekili Sayın Mehmet Muş Bey’dir.
Buyurun
Sayın Muş.
Süreniz
on dakikadır.
MEHMET
MUŞ (İstanbul) - Sayın Başkan, değerli milletvekilleri; Genel Kurulu ve
heyetinizi saygıyla selamlıyorum. 
Anılan,
birazdan Mecliste oylanacak olan 24 Haziranla ilgili seçim kararının şimdiden
milletimize hayırlar getirmesini temenni ediyorum. 
Bildiğimiz
üzere 16 Nisan referandumuyla birlikte Türkiye’de hükûmet sistemi değişmiştir
ve Cumhurbaşkanlığı hükûmet sistemine geçilmiştir. Gerek Türkiye’nin bölgesinde
yaşanan dış gelişmelerden gerekse eski sistemin yol açabileceği bazı
açmazlardan dolayı bir an önce belirsizliğin ortadan kaldırılması maksadıyla
böyle bir tartışma yapılmıştır, böyle bir karar verilmiştir. Birazdan da
Parlamentonun onayına gelecektir bu. 
Şimdi,
bu seçim kararıyla ilgili ana muhalefet partisinden hatiplerin dile
getirdikleri bir şey var; az önce konuşan hatiplerden biri diyor ki: “Bu karar
Külliye’de alınmıştır, sizlere dayatılmıştır ve sizlere burada ‘evet’ oyu
kullandırılacaktır.” 
ENGİN
ALTAY (İstanbul) – Biz de kullanacağız.
MEHMET
MUŞ (Devamla) - Fakat aynı hatip ve sayın grup başkan vekili de diyor ki: “Biz
de buna ‘evet’ diyeceğiz.” 
Şimdi,
bize hadi baskı yapıldı, size ne oluyor?
ENGİN
ALTAY (İstanbul) – Biz seçim istiyoruz, seçim istiyoruz, hemen seçim istiyoruz.
MEHMET
MUŞ (Devamla) – Biz isteyemez miyiz? 
ENGİN
ALTAY (İstanbul) – Sizin istediğinizden şüphem var.
MEHMET
MUŞ (Devamla) - Biz istediğimiz zaman baskı oluyor, onlar istedikleri zaman
demokrasi oluyor. CHP budur, CHP bu. 
ALİ
ÖZCAN (İstanbul) – Kardeşim, siz istemediniz ki Bahçeli istedi, Bahçeli.
MEHMET
MUŞ (Devamla) - Şimdi, değerli arkadaşlar, değerli milletvekilleri; “Türkiye’yi
yönetemiyorlar, o yüzden seçime gittiler.”
Böyle
bir iddiada bulunuyorlar. Bu iddia yersizdir, temeli yoktur.
ALİ
ÖZCAN (İstanbul) – Siz istemediniz, Bahçeli istedi. Sizin adayınızı da Bahçeli
belirledi. Allah Allah, ne konuşuyorsun sen! 
MEHMET
MUŞ (Devamla) - Çünkü on altı yıldır Türkiye’yi AK PARTİ yönetmektedir ve on
altı yıldır da milletimizden bu yetkiyi alabiliyoruz.
ALİ
ÖZCAN (İstanbul) - Sen kim, aday belirlemek kim? Bahçeli belirledi senin
adayını.
MEHMET
MUŞ (Devamla) - “Acaba erken seçim olacak mı, olmayacak mı?” gibi bir
tedirginlik de bu vesileyle ortadan kalkmış olacak. Zaten karar açıklandıktan
sonra, böyle bir açıklama yapıldıktan sonra gerek piyasaların gerek toplumun
gerek milletimizin buna tepkileri pozitif yönde olmuştur. 24 Hazirandan sonra
beş yıl boyunca seçim böylece milletimizin gündeminden çıkmış olacaktır.
Aynı
şekilde, bakın, değerli milletvekilleri “Eğer yüreğin yetiyorsa erken seçim
yap.” “Er meydanına çık.” Bunlar Sayın Cumhurbaşkanımıza, Genel Başkanımıza
atfen Sayın Kılıçdaroğlu tarafından yapılan konuşmalar.
MEHMET
METİNER (İstanbul) – 2017...
MEHMET
MUŞ (Devamla) – Şimdi, iki boyutu var olayın: “Erken seçim yapın.” Yaptık,
karar alacağız “Baskın seçim...” Peki “baskın”ın anlamı nedir? “Baskın” köken
itibarıyla, kelime itibarıyla “Beklenmedik.” “Hazırlığımız yok.” “Aniden”
demek, aslında şuur altında “Nereden çıktı bu, nereden çıktı bu karar?”
demektir. 
KAMİL
OKYAY SINDIR (İzmir) – Siz baskın yaptığınızı zannediyorsunuz.
MEHMET
MUŞ (Devamla) – Bunu direkt söyleyemedikleri için –dün de söyledim-
delikanlılığa da halel gelmesin diye “baskın seçim” “OHAL’de seçim olmaz.” gibi
ifadeler kullanıyorlar.
Şimdi,
Kılıçdaroğlu diyor ki: “Er meydanına çık, ben hazırım.” 
KAMİL
OKYAY SINDIR (İzmir) – Siz istemediniz ki Sayın Bahçeli istedi. Yoksa danışıklı
dövüş müydü?
MEHMET
MUŞ (Devamla) – Şimdi, sanırım, Kılıçdaroğlu’nun bu çağrısı, kendisi pehlivan
olmadığına göre güreş meydanına bir çağrı değil; bir sandık çağrısı, bir yarış
çağrısı. 
İBRAHİM
ÖZDİŞ (Adana) – Televizyon, televizyon...
MEHMET
MUŞ (Devamla) – Doğru mu anlıyorum?
ENGİN
ALTAY (İstanbul) – Doğru anlıyorsun.
MEHMET
MUŞ (Devamla) –Peki, Sayın Cumhurbaşkanımızın adaylığı açıklandı. Bekliyoruz,
Kılıçdaroğlu ne zaman çıkacak? Hâlen bekliyoruz. Bakın, Öztürk Yılmaz’ın, Didem
Engin’in gösterdiği cesaret kadar Kılıçdaroğlu cesaret gösteremedi, şu saate
kadar adaylığını hâlen açıklayamadı. 
AHMET
TUNCAY ÖZKAN (İzmir) – Sana ne bundan? Sen kendi adayına bak!
MEHMET
MUŞ (Devamla) – Az önce basına yansıdı, Muharrem İnce diyor ki: “Görüştük.
Kendisine ‘Aday olmalısın, Cumhuriyet Halk Partisinin adayı sen olmalısın.’
dedim fakat kendisi bana anketlerdeki adayları araştıracağını söyledi. ‘Elimde
bir anket var, çeşitli adaylar var, onları araştırıyorum.’ dedi.” 
Şimdi,
Sayın Kılıçdaroğlu da aday olursa kaybedeceğini ve kaybettikten sonra da
Cumhuriyet Halk Partisi Genel Başkanlığından olacağını çok iyi biliyor yani
Abbas yolcu olacağını çok iyi bildiği için aday olamıyor. (AK PARTİ
sıralarından alkışlar)
BÜLENT
YENER BEKTAŞOĞLU (Giresun) – Onu Allah bilir, Allah bilir. 
MEHMET
MUŞ (Devamla) - Şimdi, değerli milletvekilleri, bu kadar açıklama yaptıktan
sonra, bu kadar meydan okuduktan sonra mert bir siyasetçi ne yapar? Sözünün
arkasında durur.
ÖMER
FETHİ GÜRER (Niğde) – Ne kadar çok seviyorsunuz bizim Genel Başkanı, hep onu
anlatıyorsunuz her yerde. 
MEHMET
MUŞ (Devamla) - Seçim meydanı açılmış, iktidara talipsiniz ve bunları İktidar
Partisinin Genel Başkanına ana muhalefet partisinin lideri olarak
söylemişsiniz. Ne yaparsınız? Gereğini yerine getirirsiniz. Eğer gereğini
yapmazsanız sizi siyasette şöyle tanımlarlar: “Aciz bir siyasetçi.” “Dikkate
alınmayan bir siyasetçi.” Millet nezdinde de “Sözünün itibarı olmayan bir
siyasetçi.” etiketini yersiniz. Dolayısıyla bunları yerine getirmeniz
gerekiyor. 
İBRAHİM
ÖZDİŞ (Adana) – O size, size; o saraya karşı, saraya. 
ÖMER
FETHİ GÜRER (Niğde) – “Erken seçim yok.” diye 40 kere yalan söylediniz halka
ya! 
MEHMET
MUŞ (Devamla) - Şimdi, Türkiye’de seçimler yapılacak, “gizli oy, açık tasnif”
ilkesiyle yapılacak, hâkim gözetiminde yapılacak, propaganda serbestliğiyle
yapılacak.
İBRAHİM
ÖZDİŞ (Adana) – Olağanüstü hâl ne olacak? Olağanüstü hâl ne olacak Beyefendi? 
MEHMET
MUŞ (Devamla) - Bakın, Türkiye’de Cumhuriyet Halk Partisinin karıştırdığı bir
şey var.
İBRAHİM
ÖZDİŞ (Adana) – Olağanüstü hâl ne olacak? 
BÜLENT
TURAN (Çanakkale) – Bağır bağır, duymuyoruz!
MEHMET
MUŞ (Devamla) - Sanki bütün seçimleri 1946’daki seçimler gibi sanıyor.
1946’daki seçimleri biliyorsunuz. İkinci Dünya Savaşı’ndan sonra demokrasi
yanlıları kazanmış, bütün dünya demokrasiye geçiş yapmıştı.
İBRAHİM
ÖZDİŞ (Adana) – Olağanüstü hâl ne olacak, olağanüstü hâl?
MEHMET
MUŞ (Devamla) - Cumhuriyet Halk Partisi -tek parti dönemi- daha fazla
dayanamayarak 1946’da seçimleri yapmak zorunda kaldı.
İBRAHİM
ÖZDİŞ (Adana) – Tek parti döneminde sen de içindeydin, sen de vardın onun
içinde. 
MEHMET
MUŞ (Devamla) - Ama “mış” gibi yaptı, gerçek anlamda 1950’de oldu seçimler ve
1950’den sonra bir daha zaten tek başına iktidar yüzü görmediler.
ÖMER
FETHİ GÜRER (Niğde) – Doğru okumamışsın, doğru oku. 
İBRAHİM
ÖZDİŞ (Adana) – Tek parti döneminde sen de vardın onun içinde. 
MEHMET
MUŞ (Devamla) - Şimdi, bakın, 1946 seçimleriyle alakalı birkaç şeyi paylaşmak
istiyorum.
ÖMER
FETHİ GÜRER (Niğde) – 1978’de de biz iktidardaydık, yanlış biliyorsun. 
MEHMET
MUŞ (Devamla) - Bakın, şu, 1946 seçimlerinde oy kullanılıyorken ki sandık,
sandık alanı. Görüyorsunuz değil mi? Cumhuriyet Halk Partisinin flamaları, altı
oku her tarafta, sandık sarılmış. Böyle bir ortamda 1946’da oy kullandırılıyor.
ÖMER
FETHİ GÜRER (Niğde) – Ya, eleştirdiğini şimdi siz yapıyorsunuz işte. 
MEHMET
MUŞ (Devamla) - Oy açık kullanılacak. Fakat oylar kullanıldıktan sonra
CHP’liler bir odaya giriyorlar.
ÖMER
FETHİ GÜRER (Niğde) – Aynısını yapıyorsunuz. Onu örnek almayın, demokrasiyi
örnek alın. 
MEHMET
MUŞ (Devamla) - Odada sadece CHP’liler var, oyları sayıyorlar ve çıkıyorlar;
“Biz kazandık.” diyorlar.
İBRAHİM
ÖZDİŞ (Adana) – 16 Nisanda ne yaptınız? 
MEHMET
MUŞ (Devamla) - Öyle saymışlar ki bazı illerde yaşayan insanlardan daha fazla
CHP’lilere oy çıkmış. 
İBRAHİM
ÖZDİŞ (Adana) – YSK ne yaptı, ne yaptı? 
BAŞKAN-
Sayın Muş, bir dakika, bir dakika…
İbrahim
Bey, rica ediyorum, rica ediyorum… Israrla müdahale ediyorsunuz, lütfen… 
İBRAHİM
ÖZDİŞ (Adana) – Doğruları söylemiyor Sayın Başkan. 
MEHMET
MUŞ (Devamla) – Öyle saymışlar ki bir ilde yaşayan insanlardan daha fazla
Cumhuriyet Halk Partisine oy çıkmış. Ne zaman oldu bu? 1946. Cumhuriyet Halk
Partisi, kendisi 1946 seçimlerini organize ettiği için her seçimin böyle
olduğunu düşünüyor. Öyle değil; uyanın, kendinize gelin. 
İBRAHİM
ÖZDİŞ (Adana) – 16 Nisanda ne yaptınız? 
MEHMET
MUŞ (Devamla) – Her seçim sonrası “Şaibe vardı, hile vardı.” tantanasını yapar
Cumhuriyet Halk Partisi ve buradan, demokrasiden dem vurur. 
ÖMER
FETHİ GÜRER (Niğde) – Şimdi sen de yapıyorsun aynısını. 
MEHMET
MUŞ (Devamla) – Değerli milletvekilleri, Cumhuriyet Halk Partisi demokrat bir
parti değildir. Ellerine imkân geçse, hasbelkader ülkeyi yönetmeye kalksalar bütün
seçimleri 1946’daki gibi yaparlar, hiç şüpheniz olmasın... 
İBRAHİM
ÖZDİŞ (Adana) – Yuh! Yuh!
MEHMET
MUŞ (Devamla) – … bakın, hiç şüpheniz olmasın. 
ÖMER
FETHİ GÜRER (Niğde) – Sen de inanmıyorsun söylediğine ama söylemek zorundasın,
söyle.
AHMET
TUNCAY ÖZKAN (İzmir) – Yat kalk, CHP’ye dua et.
MEHMET
MUŞ (Devamla) – Şimdi, burada her çıkan konuşmacı tek adamdan bahsediyor; tek
adam, tek adam, tek adam… Arkadaşlar, bizde tek adam olmaz, bizde meydan
okumalara karşı dik duran adam olur. (AK PARTİ sıralarından alkışlar)
Şimdi
“Seçimi kazanacağım.” diyor Cumhuriyet Halk Partisi, “Biz kazanacağız.” diyor.
Bakın, Cumhur İttifakı’nın adayı son iki ay içerisinde -49 il, onlarca ilçe-
onlarca programa katılmış, onlarca devlet başkanıyla görüşmüş, onlarca ülkeyi ziyaret
etmiş, yerinde durmuyor. AK PARTİ teşkilatları, ittifak teşkilatları gece
gündüz uğraşıyor, gece gündüz çalışıyor, koşturuyor, sokak sokak dolaşıyor ama
Cumhuriyet Halk Partisi ne yapıyor? Oturma eylemi yapıyor değerli arkadaşlar,
oturma eylemi yapıyor. 
İBRAHİM
ÖZDİŞ (Adana) – Olağanüstü hâl için yapıyor, olağanüstü hâl. 
MEHMET
MUŞ (Devamla) – Bakın, seçimi oturarak kazanamazsınız, seçimi çalışarak
kazanırsınız. 
İBRAHİM
ÖZDİŞ (Adana) – Hadi ya!
MEHMET
MUŞ (Devamla) – Sayın Engin Altay, 1950’den itibaren millet size oturma görevi
veriyor. 1950’den beri oturuyorsunuz, korkarım ki böyle giderse bir elli sene
daha oturacaksınız ama oturarak kimse bir şey elde etmiyor. (AK PARTİ
sıralarından alkışlar) 
ENGİN
ALTAY (İstanbul) – Kalkacağız, merak etmeyin. 
MEHMET
MUŞ (Devamla) – Değerli milletvekilleri, son duyduklarımıza göre Cumhuriyet
Halk Partisi… Adayla ilgili anketlerden az önce bahsetmiştim. Bakın, bu anket
işi şuna benziyor: Siz 2017’de açıklama yapmışsınız: “Seçim istiyoruz.” geldi
“Hodrimeydan!” demişsiniz, adayı anketlerle arıyorsunuz. Yani aslında bu,
samanlıkta iğne aramaya benzer. Bazen dışarısını aydınlık sanıp dışarıda da
arıyorlar bir aday fakat hâlen bulunabilmiş değil. Aynı zamanda buna
“mikroskobik arama” da diyorlar. Arkadaşlar, aday bu şekilde bulunmaz; aday
vardır, gider aday gösterirsiniz. Eğer siz hakikaten Türkiye'yi yönetmeye
niyetliyseniz, böyle bir iddianız varsa böyle anketlerle samanlıkta iğne arar
gibi aday aramazsınız, böyle işlerle zaman kaybetmezsiniz.
BÜLENT
YENER BEKTAŞOĞLU (Giresun) – Bu hiç olmadı. 
MEHMET
MUŞ (Devamla) – Dolayısıyla bakın, bir şeyi daha ifade etmek istiyorum: CHP’nin
millete bakış açısı nedir? 26 Şubat 2016 tarihinde bir milletvekilleri diyor
ki: “Memlekette her 4 kişiden 1’i sosyal demokrat yapıya sahip, diğer 3’ü yobaz
ve bağnazdır.” 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Kim diyor bunu?
ÜNAL
DEMİRTAŞ (Zonguldak) – Kim diyor, kim?
BAŞKAN
– Sayın Muş, bir dakikalık süre uzatımı veriyorum, lütfen tamamlayınız.
MEHMET
MUŞ (Devamla) – Şimdi bu “yobaz ve bağnaz” dediklerinizden yüzde 50’yi geçmek
için oy istiyorsunuz. O insanlar size oy vermez.
ENGİN
ALTAY (İstanbul) – Kim diyor bunu, kim diyor ya?
MEHMET
MUŞ (Devamla) – O insanlardan oy alamazsınız. 
BURCU
KÖKSAL (Afyonkarahisar) – Yalan söylüyorsun!
MEHMET
MUŞ (Devamla) – Milletvekillerinize sorun. Bizde yalan olmaz, o sizde olur. 
ÜNAL
DEMİRTAŞ (Zonguldak) – Doğruyu söyle! İsim ver, isim. 
MEHMET
MUŞ (Devamla) – 26 Şubat 2016 tarihinde Hatay Milletvekiliniz Hilmi Yarayıcı
-isim de verdim- yurt dışında bir programda söylüyor. 
Dörtte
3’ü yobaz ha! Şimdi o dörtte 3’ten oy istiyorsunuz, sizi iktidar yapacaklar;
sizi iktidar yapmazlar. 
İBRAHİM
ÖZDİŞ (Adana) – Söylemez böyle bir şey, söylemez.
MEHMET
MUŞ (Devamla) – Siz bu kafayla iktidar olamazsınız, millet size ülkeyi yönetme
görevi vermedi, vermeyecek.
Bir
şeyi daha hatırlatmak isterim, bakın, değerli arkadaşlar, Kılıçdaroğlu’nun
seçim tahminleri: 2011 yılında diyor ki: “Genel Başkan olduğum zaman kendime
hedef koymuştum, hedefimiz yüzde 40.” Seçim sonucu: CHP yüzde 25,98. 
7
Haziran 2015 genel seçimleri öncesi “Başarısız olursam, oyum düşerse ‘İlla ben
koltuğumda kalacağım.’ diye bir düşüncem yok.” diyor. CHP’nin aldığı oy: 24,88.

Arkadaşlar,
kalktı mı? Sayın Altay, kalktı mı koltuktan? 
ENGİN
ALTAY (İstanbul) – Duymadım sizi. 
MEHMET
MUŞ (Devamla) – Öyle söyledi de… Soruyorum size.
İBRAHİM
ÖZDİŞ (Adana) – Seni ilgilendirir mi?
MEHMET
MUŞ (Devamla) – 1 Kasım 2015 öncesi “Hedefimiz yüzde 35, bunu tutturacağız,
aşabiliriz de. Eğer CHP’nin oyu düşerse ‘Biz bu işi beceremedik.’ deriz.”
CHP’nin aldığı oy: 25,2. 
ÖMER
FETHİ GÜRER (Niğde) – Ne kadar korkuyorsunuz Kılıçdaroğlu’ndan, başka
konuştuğunuz konu yok. Cumhurbaşkanını konuşun, siz onu konuşursunuz. 
MEHMET
MUŞ (Devamla) – 16 Nisan referandumu öncesi “Kesinlikle ‘hayır’ oyu çıkacak.”
diyor, “evet” çıktı. 
ÖMER
FETHİ GÜRER (Niğde) – İşçiye, köylüye, esnafa, çiftçiye yaptıklarınızı anlat,
mazot kaç kere zam gördü onu anlat, elektriğe gelen zammı anlat, doğal gaza
gelen zammı anlat, onları anlat az da. 
MEHMET
MUŞ (Devamla) – Şimdi, önümüzdeki seçimle ilgili söyledikleri: “Hedefimiz en az
yüzde 60; 51 falan değil ha, 60. Yüzde 60 diyorum ama yüzde 70 de alabilirim.” 
Şimdi,
geçmiş tahminleri ortada. Kendisi koyduğu hedefe inanmadığı için aday olamıyor.
CHP, tarihinin en büyük tokadını milletten yiyecektir, unutmayın. (AK PARTİ
sıralarından alkışlar) 
İBRAHİM
ÖZDİŞ (Adana) – Göreceğiz.
BAŞKAN
– Sayın Muş, teşekkür ediyorum. 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Engin Altay.
MUSTAFA
ELİTAŞ (Kayseri) – “Milletin tokadı” sataşma değil.
ENGİN
ALTAY (İstanbul) – Sayın Başkanım, teşekkür ederim. 
Bir
milletvekilimizin toplumla ilgili yaptığı bir tespitin doğru olmadığını
düşünüyor. Bu konuda bir açıklamaya da zaten gerek var, teyide muhtaç ama bu
konuda benim bir değerlendirme yapmam ve cevap hakkı kullanmam gerekir diye
düşünüyorum efendim.
BAŞKAN
– İki dakika için buyurun. (CHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın, İstanbul
Milletvekili Mehmet Muş’un 552 sıra sayılı Önerge üzerinde şahsı adına yaptığı
konuşması sırasında Cumhuriyet Halk Partisine sataşması nedeniyle konuşması 
ENGİN
ALTAY (İstanbul) – Teşekkür ederim Başkanım.
Önce
şunu söyleyeyim: Sandık çağrısını biz yaptık, bu kesin. 
İkincisi:
Ben Cumhuriyet Halk Partisinin adayını toplumun merak ettiğini biliyorum,
bundan büyük bir memnuniyet duyuyorum da sizin bu kadar merak etmeniz, bizim
bir seçim zaferiyle bu sonuca ulaşacağımızı teyit ediyor. Eksik olmayın, merak
etmeyin. (CHP sıralarından alkışlar) Demin söylediğimi gene söylüyorum: Bu
seçimin kazananı demokrasidir. Demokrasi kazanacak, şüpheniz olmasın. 
İLYAS
ŞEKER (Kocaeli) – Kesinlikle gene demokrasi kazanacak.
ENGİN
ALTAY (Devamla) – Şimdi gelelim… Müflis tüccar, iflas eden tüccar eski
defterleri karıştırır. Mehmet Muş kardeşim 1946’ya kadar gittiğine göre sizin
durumunuz hakikaten zor, hakikaten zor. (CHP sıralarından alkışlar) 
Ama
tabii şu iddia vahimdir: Bir milletvekilimizin…
…Toplumun
yüzde 75’i mi?
MUSTAFA
ELİTAŞ (Kayseri) – Evet, öyle söyledi.
ENGİN
ALTAY (Devamla) – …toplumun yüzde 75’inin yobaz ve cahil olduğunu söylediğini
iddia ediyor. Bunu kabul etmemiz mümkün değildir, tasvip etmemiz mümkün
değildir. 
İLKNUR
İNCEÖZ (Aksaray) – Gereğini yapın o zaman.
ENGİN
ALTAY (Devamla) – Böyle bir söz söylenmişse gereği yapılır. 
İLKNUR
İNCEÖZ (Aksaray) – Yapın, yapın. Ezanlara ve şehitlere laf edenlere de gereğini
yapın.
ENGİN
ALTAY (Devamla) – Biz aziz milletimizin her ferdinin, köylüsü kentlisi,
iskarpinlisi cizlavetlisi, kravatlısı feslisi, tümünün birinci sınıf vatandaş
olduğunu düşünüyoruz.
Ve
Mehmet Muş’a da bir soru sormak istiyorum... Mehmet Muş, Mustafa Kemal Atatürk
sade bizim değil kardeşim, senin de Mustafa Kemal Atatürk’ün, bunu unutma! 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, buyurun efendim. 
III.- AÇIKLAMALAR (Devam)
21.- İstanbul Milletvekili Filiz Kerestecioğlu Demir’in, her
koşulda seçime hazır olduklarına ancak seçimi dayatma anlayışına karşı
çıktıkları için bugün oy kullanmayacaklarına ve 24 Haziranda tüm demokrasi
güçlerini oy kullanmaya çağırdıklarına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, tutumumuzu belli etmek için söz
aldım.
Bizler
her koşulda seçime hazır olan bir partiyiz. Hatta ifade etmeliyim ki bizler
kadar bütün zorluklarla mücadele eden ve bunların üstesinden gelme becerisi,
geleneği olan, halk iradesine başvurmaya daha hazır bir parti de yoktur; bu
bizim için net. Ancak daha dün “Erken seçim vatana ihanettir.” deyip şimdi “Ben
istedim oldu. Gelin, burada oy verin.” demek bir dayatmadır. Biz bu dayatma
anlayışına karşı çıkıyoruz ve “Ben ekonomiyi, ülkeyi batırdım ama şimdi seçime
gidelim kendi ikbalim için.” diyen anlayışa karşı çıkıyoruz.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım.
BAŞKAN
– Lütfen tamamlayın efendim.
FİLİZ
KERESTECİOĞLU DEMİR (İstanbul) - Bu bizim için şaşırtıcı değil tabii. Ama
seçime değil bu dayatmaya karşı olduğumuz için, bu er ve yalanla dolu olan
meydanda bugün oy kullanmayacağız. 24 Haziranda ise tüm demokrasi güçlerini,
güçlerini birleştirmeye ve bu zulüm ittifakına son vermek ve demokrasinin
kapılarını açmak için oy kullanmaya çağırıyoruz.
Teşekkür
ederim.
(HDP
milletvekillerinin Genel Kurul salonunu terk etmesi)
BAŞKAN
– Teşekkür ederiz.
Sayın
Elitaş, buyurun efendim.
22.- Kayseri Milletvekili Mustafa Elitaş’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
MUSTAFA
ELİTAŞ (Kayseri) – Sayın Başkan, Sayın Altay biraz önce kürsüden sataşmadan
yaptığı konuşmada cevap verirken “AK PARTİ’liler bizim adayımızı merak ediyor.”
dediler. Aslında normal, şöyle; televizyonlarda alt yazılarda, genel başkan
yardımcısı diyor ki: “Bizde 4-5 aday olabilir.” Şu anda parti sözcüsü “Sayın
Kılıçdaroğlu en yakın adaydır.” diyor. 6 falan aday var. Kamuoyunun merak ettiği
“Daha fazla kaç tane olacak ve bunlardan hangisi yarışı kazanacak?” Bütün merak
bundandır. 
İkincisi:
Sayın Altay “Demokrasi aday olacak.” diyor.
ENGİN
ALTAY (İstanbul) – “Demokrasi kazanacak.” dedim. 
MUSTAFA
ELİTAŞ (Kayseri) – Bir düzeltme yapayım: Demokrasi aday olmaz. Demokrasi
adayların yarıştığı er meydanıdır. 
Hepinizi
saygıyla selamlıyorum, teşekkür ediyorum. (AK PARTİ sıralarından alkışlar) 
MEHMET
MUŞ (İstanbul) – Sayın Başkan, söz talebim var, 60’a göre söz istiyorum. 
BAŞKAN
– Mehmet Bey, buyurun. 
23.- İstanbul Milletvekili Mehmet Muş’un, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul ) – Sayın Başkan, değerli milletvekilleri; ben az önce Gazi
Mustafa Kemal Atatürk’e yönelik herhangi bir ifade kullanmadım. Kullandığım
ifade “1946 seçimleri”dir. Gazi, 1938 yılında vefat etmiştir. Şimdi, geçtiğimiz
bir Meclis çalışmasında diğer bir grup başkan vekilleri Cumhuriyet Halk
Partisinin kuruluş tarihini bilmiyordu, şimdi Sayın Altay da maalesef 1946 ile
1938’i karıştırmış durumda. Bunu Genel Kurulun takdirine sunuyorum. Gazi
Mustafa Kemal hepimizin ortak değeridir. 
Teşekkür
ederim. (AK PARTİ sıralarından alkışlar) 
ENGİN
ALTAY (İstanbul) – Sayın Başkanım, beni bilgisizlikle itham etti efendim. 
BAŞKAN
– Sayın Altay, bu böyle sürmesin yalnız, bir sataşma daha olmasın. 
ENGİN
ALTAY (İstanbul) – Konuşmamı buradan yapayım o zaman. 
BAŞKAN
– Lütfen buyurun efendim. 
24.- İstanbul Milletvekili Engin Altay’ın, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Şimdi, Sayın Başkanım, ben Mehmet Muş’a “Atatürk sizin değil
mi?” derken 1946 seçimleriyle ilgili değildi. Mehmet Muş bize “Siz Mustafa
Kemal’in partisisiniz, partisi olun.” falan deyince “Sanki siz başka bir şey
misiniz, Mustafa Kemal’i içselleştiremiyor musunuz?” mealinde söyledim.
MEHMET
MUŞ (İstanbul) – Onu ben demedim. 
BÜLENT
TURAN (Çanakkale) – Onu ben demiştim, ben. 
ÖZNUR
ÇALIK (Malatya) – Mehmet Muş öyle bir şey söylemedi Sayın Altay. 
ENGİN
ALTAY (İstanbul) - Merak etmesin, biz, Türkiye’nin cumhuriyet tarihini, bu
cumhuriyet için bedel ödeyenlerin durumunu çok iyi biliriz. 1946 seçimleriyle
ilgili değil söylediğim. Mehmet Muş “Mustafa Kemal’in partisisiniz.” deyince
“Sen kimin partisisin yani sen bu cumhuriyeti kuran Mustafa Kemal’in kurduğu
cumhuriyetle burada değil misin?” demek için bunu söyledim. 
Teşekkür
ederim. (CHP sıralarından alkışlar) 
MEHMET
MUŞ (İstanbul) – Ben öyle bir şey demedim ya!
BÜLENT
TURAN (Çanakkale) – Engin Altay, onu ben demiştim. 
V.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
1.- Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 Milletvekilinin Milletvekili Genel
Seçiminin Yenilenmesi ve Seçimin 24 Haziran 2018 Tarihinde Yapılması Hakkındaki
Önergesi (4/147) ve Anayasa Komisyonu Raporu (S. Sayısı: 552) (Devam)
BAŞKAN
– Sayın milletvekilleri, Anayasa Komisyonunun, Milletvekili Genel Seçimlerinin
Yenilenmesi ve Seçimin 24 Haziran 2018 Pazar Günü Yapılmasına Dair 552 sıra
sayılı Raporu’nun görüşmeleri tamamlanmıştır. 
İç
Tüzük’ün 95’inci maddesi gereğince komisyon raporu açık oya sunulacaktır. Açık
oylamanın şekli hakkında Genel Kurulun kararına müracaat edeceğim. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. 
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen sisteme giremeyen üyelerin oy pusulalarını oylama için
verilen süre içinde Başkanlığa ulaştırmalarını rica ediyorum.
Pusula
veren milletvekillerinin Genel Kuruldan ayrılmamaları gerekmektedir. Bunu
ikazen hatırlatıyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini, kendisinin ad ve soyadı ile imzasını da taşıyan
oy pusulasını yine oylama için verilen süre içerisinde Başkanlığa
ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Efendim, neticeyi ıttılanıza sunacağım. 
Adalet
ve Kalkınma Partisi Grup Başkanı İzmir Milletvekili Sayın Binali Yıldırım ve
Milliyetçi Hareket Partisi Grup Başkanı Osmaniye Milletvekili Sayın Devlet
Bahçeli ile 7 Milletvekilinin Milletvekilliği Genel Seçiminin Yenilenmesi ve
Seçimin 24 Haziran 2018 Tarihinde Yapılması Hakkında Önergesi ve Anayasa
Komisyonu Raporu’nun açık oylama sonucunu sunuyorum: 
“Kullanılan oy sayısı  : 386
Kabul  : 386 (x)
 Kâtip
Üye Kâtip Üye
 Vecdi
Gündoğdu Sema Kırcı
 Kırklareli Balıkesir”
(AK
PARTİ, CHP ve MHP sıralarından alkışlar)
VII.- OTURUM BAŞKANLARININ KONUŞMALARI
1.- Oturum Başkanı TBMM Başkanı İsmail Kahraman’ın, seçim
kararının hayırlı olmasını dilediğine, 26’ncı Dönemin herkesin iftihar edeceği
ve siyasi tarihe altın harflerle yazılacak bir dönem olduğuna, yeni döneme
başarılar dilediğine ve şehitleri rahmetle andığına ilişkin konuşması
BAŞKAN
– Efendim, böylelikle, çok önemli, çok mühim bir kararı almış bulunuyoruz; bir
dönemin, yerini yeni bir döneme bırakması kararı bu. Hayırlı olsun, uğurlu
olsun milletimiz için, memleketimiz için. 
Seçim,
malumunuz, çok önemli; seçim, demokrasinin kalbi; sandık, demokrasinin
kalbidir. Sandık ne derse o ve demokratik hayatın devamı, ülkemizin gelişmesi
için şarttır. Biz, cumhuriyetten yanayız, demokrasiden yanayız ve demokratik
cumhuriyetle, inşallah, ilelebet devam edeceğiz. (AK PARTİ, CHP ve MHP
sıralarından alkışlar)
HAYDAR
AKAR (Kocaeli) – Sayın Başkan, bir tek biz dinliyoruz. 
BAŞKAN
– Tek millet, tek bayrak, tek vatan, tek devlet; bizim hepimizin iştirak ettiği
topyekûn bir Anayasa’mız, “demos kratos” halkın hakimiyeti; bu, devam edecek
inşallah. 
Birbirimizi
bazen kırıyoruz, bazen kırıcı durumlar oluyor ama nasıl 15 Temmuzda burada
idiysek ve hep beraber idiysek yine hep beraberiz. Bunlar geçici hadiseler.
Hepimizin hedefi, ülkemizin gelişmesi ve ileri gitmesidir. 
Biraz
evvel Sayın Başbakanımız “Burada parlamenter sistemin son Başbakanı olarak
konuşuyorum.” dedi. Olabilir ama demokrasi devam ediyor. Bizim 26’ncı Dönemdeki
büyük başarılarımızı tarih yazacak. İnanıyorum ki siyasi tarihimize bu, altın
harflerle geçecektir. (AK PARTİ, CHP ve MHP sıralarından alkışlar)
Bir
kere, öncelikle, biz, emanetin müdafisi olduk ve 15 Temmuz günü burada bütün
partiler bir araya gelerek burayı biiznillah terk etmedik. 
Bitiriyoruz,
acele etmeyin, bitiriyoruz.
Arkadaşlar,
26’ncı Dönem, hepimizin iftihar edeceği, siyasi tarihe altın harflerle
yazılacak bir dönemdir. Bunun ispatı kesindir, inceleyince bunu herkes
görecektir. Bir bütün hâline geldik. Buradan 7 Ağustos doğdu. O ruh hep devam
etmelidir, Yenikapı ruhu hep devam edecek. Millî menfaatlerde biz bir aradayız.
Seçimlerde birbirimizi inşallah kırmayacağız. Beni bağışlarsanız, hepinize
gelmiş olduğunu zannettiğim, edebiyattan güzel bir şiir var; onunla
tamamlayalım, bence rehber bir şiir:
“Gülü
İncitme Gönül

Çiçeklerle
hoş geçin,
Balı
incitme gönül.
Bir
küçük meyve için
Dalı
incitme gönül.

Konuşmak
bize mahsus,
Olsa
da bir güzel süs,
Ya
‘hayır’ de, yahut sus.
Dili
incitme gönül.

Sevmekten
geri kalma,
Yapan
ol, yıkan olma,
Sevene
diken olma, 
Gülü
incitme gönül.

Başın
olsa da yüksek,
Gözün
enginde gerek,
Kibirle
yürüyerek
Yolu
incitme gönül.

Mevlâ
verince azma,
Geri
alınca kızma,
Tüten
ocağı bozma,
Külü
incitme gönül.

Dokunur
gayretine,
Karışma
hikmetine.
Sahibi
hürmetine
Kulu
incitme gönül.”
Güzel
değil mi? (AK PARTİ sıralarından alkışlar) Bu, bizim zaten kültürümüzün
gereğidir ve buna göre hareket edeceğiz.
METİN
KÜLÜNK (İstanbul) – Sayın Başkanım, veda konuşması gibi oldu, biz sizi bir daha
görmek istiyoruz. 
BAŞKAN
– Ben şunu da eklemek istiyorum arkadaşlar: Elimden geldiğince adil olarak
davranmak istedim. Beşeriz, hepimizin hatası olur. Helallik istiyorum; ben,
topyekûn helal ediyorum. (AK PARTİ sıralarından “Helal olsun.” sesleri,
alkışlar) Allah utandırmasın. 
Yeni
döneme başarılar diliyorum. Arkadaşlarımızın bazısı gelmeyebilir ama yapılan
hizmetler hep kalıcıdır. Hepinizin eskiden yaptıklarınızın iyi tarafı
anlatılacaktır. Sağlık, afiyet dileklerimle şükranlarımı sunuyorum,
şehitlerimizi rahmetle anıyorum, Türkiye’mizin çok daha ötelere gitmesini niyaz
ediyorum.
Alınan
karar gereğince Türkiye Büyük Millet Meclisinin kuruluşunun 98’inci yıl dönümü
ile Ulusal Egemenlik ve Çocuk Bayramı’nın kutlanması, günün anlam ve öneminin
belirtilmesi maksadıyla yapılacak görüşmeler için 23 Nisan 2018 Pazartesi günü
saat 14.00’te toplanmak üzere birleşimi kapatıyorum.
Teşekkürler
ediyorum, sağlık, afiyet diliyorum. (AK PARTİ sıralarından alkışlar)
Kapanma Saati: 17.07




(X) 552 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




