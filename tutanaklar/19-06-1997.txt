


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20    CİLT : 29          YASAMA YILI : 2


T. B. M. M.

TUTANAK DERGİSİ

109 uncu Birleşim

19 . 6 . 1997Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Samsun Milletvekili Yalçın Gürtan'ın,
Refahyol Hükümetinin, erken seçimi, gerçekleri
saptırma eylemi olarak gündeme getirdiğine ilişkin
gündemdışı konuşması

2. - İzmir Milletvekili İ. Kaya Erdem'in,
kurulacak yeni hükümetle ilgili çalışmalarda
sivil toplum örgütlerinin demokratik tepkilerinin dikkate
alınmasına ilişkin gündemdışı
konuşması

3.- SamsunMilletvekili Ayhan Gürel'in,
Samsun İli Kavak İlçesinin çevre kirliliği
sorununa ve alınması gerekli önlemlere ilişkin
gündemdışı konuşması ve
Çevre Bakanı M. Ziyattin Tokar'ın cevabı

B)TEZKERELER VE ÖNERGELER

1. - Konya Milletvekili Necmettin Erbakan Başkanlığındaki
BakanlarKurulunun istifasının kabulüne; yeni
bakanlar kurulu kuruluncaya kadar göreve devamının
rica edildiğine ilişkin Cumhurbaşkanlığı
tezkeresi (3/884)

2.- İstifa eden ve istifası kabul
edilen TurizmBakanı M. Bahattin Yücel'den boşalan
TurizmBakanlığına, DevletBakanı Bahattin
Şeker'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/885)

3.- Türkiye BüyükMilletMeclisi
GenelKurul ve komisyonlarında bulunan kanun tasarı
ve tekliflerinden hangilerinin görüşüleceğine
ilişkin Başbakanlık tezkeresi (3/885)

V. -KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.- Denizli Milletvekili Hasan Korkmazcan ile
Siyasî Parti Gruplarını Temsilen 10 Milletvekilinin;
SendikalarKanununda DeğişiklikYapılması
Hakkında Kanun Teklifi ile Antalya Milletvekili DenizBaykal
ve 30 Arkadaşının, Gümüşhane
Milletvekili M. Oltan Sungurlu ve 3 Arkadaşının
ve İstanbul Milletvekili Bülent Ecevit ve 7 Arkadaşının
Benzer Mahiyetteki Kanun Teklifleri ve Anayasa Komisyonu Raporu
(2/693, 2/405, 2/448, 2/629) (S.Sayısı : 300)

VI. - SORULAR VE CEVAPLAR

A)YAZILI SORULAR VE CEVAPLARI

1. - İstanbul Milletvekili Bülent Akarcalı'nın,
İstanbul - Sarıyer -Baltalimanı Mevkiinde
bulunan lokale ilişkin sorusu ve İçişleri
Bakanı Meral Akşener'in yazılı cevabı
(7/2692)

2.- İzmirMilletvekili Sabri Ergül'ün,
ceza ve tutukevlerinde zabıta tarafından alınan
kişilere ilişkin sorusu ve İçişleri
Bakanı Meral Akşener'in yazılı cevabı
(7/2778)

3.- İzmirMilletvekili Sabri Ergül'ün,
Flash TV'ye yapılan saldırıya ilişkin
sorusu ve İçişleri Bakanı Meral Akşener'in
yazılı cevabı (7/2791)

4. - Aydın Milletvekili Yüksel Yalova'nın,
2495 sayılı Kanun kapsamı dışında
kalan özel güvenlik firmalarına ilişkin
sorusu ve İçişleri Bakanı Meral Akşener'in
yazılı cevabı (7/2800)

5. -İzmir Milletvekili Sabri Ergül'ün,
Şırnak Valisinin İl Esnaf Kefalet Kooperatifi
seçimlerinde partizanlık yaptığı
iddiasına ilişkin sorusu ve İçişleri
Bakanı Meral Akşener'in yazılı cevabı
(7/2837)









I.- GEÇEN TUTANAK 
ÖZETİ

TBMM GenelKurulu saat 15.00'te açıldı.

Aydın Milletvekili Cengiz Altınkaya,
Ege Bölgesindeki elektrik kesintilerine,

Ordu Milletvekili İhsan Çabuk da Ordu
İlinin sorunlarına,

İlişkin gündemdışı
birer konuşma yaptılar.

Vaki davete icabetle, 7 -9 Mayıs 1997 tarihlerinde
Polonya'ya resmî bir ziyarette bulunan Cumhurbaşkanı
Süleyman Demirel'e refakat eden heyete iştirak etmeleri
uygun görülen milletvekillerine ilişkin Başbakanlık
tezkeresi kabul edildi.

Başkanlıkça,

Doğu ve Güneydoğu Anadolu'da boşaltılan
yerleşim birimleri nedeniyle göç eden yurttaşlarımızın
sorunlarının araştırılarak,
alınması gereken tedbirlerin tespit edilmesi amacıyla
kurulan (10/25) esas numaralı Meclis Araştırması
Komisyonunun başkan, başkanvekili, sözcü
ve kâtip üyeliğine seçilen üyelere,

Değişen oranlar nedeniyle, Kamu İktisadî
Teşebbüsleri Komisyonunda bağımsız
milletvekillerine bir üyelik daha düştüğünden,
aday olmak isteyen bağımsız milletvekillerinin
Başkanlığa müracaat etmelerine

İlişkin duyuruda bulunuldu.

Gündemin “Sözlü Sorular”
kısmına geçilerek :

  1 inci sırada bulunan (6/405),

  2 nci sırada bulunan (6/406)

  3 üncü sırada bulunan (6/407),

  4 üncü sırada bulunan (6/408),

  5 inci sırada bulunan (6/409),

  6 ncı sırada bulunan (6/411),

  7 nci sırada bulunan (6/412),

  8 inci sırada bulunan (6/413),

  9 uncu sırada bulunan (6/414),

10 uncu sırada bulunan (6/415),

11 inci sırada bulunan (6/416),

12 nci sırada bulunan (6/417),

13 üncü sırada bulunan (6/419),

14 üncü sırada bulunan (6/420),

15 inci sırada bulunan (6/421),

16 ncı sırada bulunan (6/422),

17 nci sırada bulunan (6/423),

18 inci sırada bulunan (6/424),

19 uncu sırada bulunan (6/425),

20 nci sırada bulunan (6/426),

21 inci sırada bulunan (6/427),

22 nci sırada bulunan (6/429),

23 üncü sırada bulunan (6/430),

24 üncü sırada bulunan (6/431),

25 inci sırada bulunan (6/432),

26 ncı sırada bulunan (6/433),

Esas numaralı sözlü soruların,
üç birleşim içerisinde cevaplandırılmadıklarından,
yazılı soruya çevrildikleri ve gündemden
çıkarıldıkları açıklandı;

Uşak Milletvekili Mehmet Yaşar Ünal,
1, 2 ve 3 üncü sıralarda bulunan ve üç
birleşim içinde cevaplandırılmayan
(6/405, 6/406, 6/407) esas numaralı sözlü soruları
üzerinde görüşlerini açıkladı;

27 nci sırada bulunan (6/434),

28 inci sırada bulunan (6/435),

29 uncu sırada bulunan (6/436),

30 uncu sırada bulunan (6/437),

32 nci sırada bulunan (6/440),

33 üncü sırada bulunan (6/441)

34 üncü sırada bulunan (6/442),

36 ncı sırada bulunan (6/444),

37 nci sırada bulunan (6/445),

38 inci sırada bulunan (6/446),

40 ıncı sırada bulunan (6/448),

41 inci sırada bulunan (6/450),

42 nci sırada bulunan (6/451),

43 üncü sırada bulunan (6/452),

44 üncü sırada bulunan (6/453),

46 ncı sırada bulunan (6/458),

Esas numaralı sözlü sorular, ilgili
bakanlar Genel Kurulda hazır bulunmadıklarından,
ertelendi;

31 inci sırada bulunan, HatayMilletvekili
Levent Mıstıkoğlu'nun (6/438),

35 ve 39 uncu sıralarda bulunan, Burdur Milletvekili
Yusuf Ekinci'nin (6/443, 6/447),

Esas numaralı sözlü sorularına,
Çalışma ve Sosyal Güvenlik Bakanı
Necati Çelik,

47 nci sırada bulunan, Bursa Milletvekili
Yahya Şimşek'in (6/459) esas numaralı sözlü
sorusuna da DevletBakanı Nevzat Ercan,

Cevap verdi.

45 inci sırada bulunan, Erzincan Milletvekili
Mustafa Kul'un (6/457) esas numaralı sorusuna Çalışma
ve Sosyal Güvenlik Bakanı Necati Çelik cevap
verdi; soru sahibi de cevaba karşı görüşlerini
açıkladı.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
:

1 inci sırasında bulunan 23,

2 nci sırasında bulunan 132,

3 üncü sırasında bulunan
164,

4 üncü sırasında bulunan
168,

5 inci sırasında bulunan 232,

Sıra sayılı kanun tasarıları
ve tekliflerinin görüşmeleri, komisyon yetkilileri
GenelKurulda hazır bulunmadıklarından, ertelendi;

6 ncı sırasında bulunan, Kamu
Kurumu Niteliğindeki MeslekKuruluşlarına İlişkinKanunların
Bazı Maddelerinin Değiştirilmesine DairKanun
Teklifinin (2/559, 1/565, 2/406, 2/456, 2/611) (S. Sayısı
: 281) yapılan görüşmelerden sonra kabul
edildiği ve kanunlaştığı açıklandı;

7 nci sırasında bulunan, Denizli Milletvekili
Hasan Korkmazcan ile Siyasî Parti Gruplarını
Temsilen 10 Milletvekilinin, Sendikalar Kanununda Değişiklik
Yapılması Hakkında Kanun Teklifi ile Antalya
Milletvekili Deniz Baykal ve 30 Arkadaşının,
Gümüşhane Milletvekili M. Oltan Sungurlu ve 3
arkadaşının ve İstanbul Milletvekili
Bülent Ecevit ve 7 Arkadaşının Benzer
Mahiyetteki Kanun Tekliflerinin (2/693, 2/405, 2/448, 2/629) (S.
Sayısı : 300) tümü üzerinde bir süre
görüşüldü.

Kanun tasarı ve tekliflerini görüşmek
için, 19 Haziran 1997 Perşembe günü saat
15.00'te toplanmak üzere, birleşime 18.50'de son verildi.



Kamer Genç

Başkanvekili

 ÜnalYaşar Kemalettin Göktaş

 Gaziantep Trabzon

 Kâtip Üye Kâtip Üye











                                     II.
- GELEN KÂĞITLAR                        No : 152

19 . 6 . 1997 PERŞEMBE

Teklifler

1. -  Konya Milletvekili A. Turan Bilge'nin; Akşehir
Adıyla Bir İl Kurulmasına Dair Kanun Teklifi
(2/855) (İçişleri ve Plan ve Bütçe
komisyonlarına) (Başkanlığa geliş
tarihi : 12.6.1997)

2. - Zonguldak Milletvekilleri Hasan Gemici ve Tahsin
Boray Baycık'ın; Zonguldak İlinde Beycuma
Adıyla Bir İlçe Kurulması Hakkında
Kanun Teklifi (2/856) (İçişleri ve Plan ve
Bütçe komisyonlarına) (Başkanlığa
geliş tarihi : 12.6.1997)

3. - Balıkesir Milletvekili Mustafa Güven
Karahan'ın; Siverek Adı ile Bir İl Kurulması
Hakkında Kanun Teklifi (2/857) (İçişleri
ve Plan ve Bütçe komisyonlarına) (Başkanlığa
geliş tarihi : 12.6.1997)

4. - Manisa Milletvekili Hasan Gülay ve M. Cihan
Yazar'ın; Akhisar Adı ile Bir İl Kurulması
Hakkında Kanun Teklifi (2/858) (İçişleri
ve Plan ve Bütçe komisyonlarına) (Başkanlığa
geliş tarihi : 12.6.1997)

5. - Konya Milletvekili A. Turan Bilge'nin; Ereğli
Adı ile Bir İl Kurulmasına Dair Kanun Teklifi
(2/859) (İçişleri ve Plan ve Bütçe
komisyonlarına) (Başkanlığa geliş
tarihi : 12.6.1997)

6. - Balıkesir Milletvekili Mustafa Güven
Karahan ve Edirne Milletvekili Mustafa İlimen'in; Bandırma
Adı ile Bir İl Kurulmasına Dair Teklifi 
(2/860) (İçişleri ve Plan ve Bütçe
komisyonlarına) (Başkanlığa geliş
tarihi : 12.6.1997)

7. - Tekirdağ Milletvekili Fevzi Aytekin'in;
Yüksek Öğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanun
ile 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/861) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 13.6.1997)

8. - Zonguldak Milletvekili Tahsin Boray Baycık'ın;
Ereğli Adı ile Bir İl, Kandilli ve Ormanlı
Adlarında İki İlçe Kurulması
Hakkında Kanun Teklifi (2/862) (İçişleri
ve Plan ve Bütçe komisyonlarına) (Başkanlığa
geliş tarihi : 13.6.1997)

Tezkereler

1. - Samsun Milletvekili Murat Karayalçın'ın;
Yasama Dokunulmazlığının Kaldırılması
Hakkında Başbakanlık Tezkeresi (3/880) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi : 17.6.1997)

2. - Halil Güneş Hakkındaki Ölüm
Cezasının Yerine Getirilmesine Dair Başbakanlık
Tezkeresi (3/881) (Adalet Komisyonuna) (Başkanlığa
geliş tarihi : 17.6.1997)

3. - Erol Özpolat Hakkındaki Ölüm
Cezasının Yerine Getirilmesine Dair Başbakanlık
Tezkeresi (3/882) (Adalet Komisyonuna) (Başkanlığa
geliş tarihi : 17.6.1997)

Sözlü Soru Önergesi

1. - İzmir Milletvekili Atilla Mutman'ın,
özel okulların ücretlerine ilişkin Millî
Eğitim Bakanından sözlü soru önergesi
(6/576) (Başkanlığa geliş tarihi : 17.6.1997)

Yazılı Soru Önergeleri

1. - Iğdır Milletvekili Adil Aşırım'ın,
bina satışları ve ihalelerle ilgili yolsuzluk
iddialarına ilişkin Ulaştırma Bakanından
yazılı soru önergesi (7/3022) (Başkanlığa
geliş tarihi : 17.6.1997)

2. - Bursa Milletvekili Ali Rahmi Beyreli'nin, Bakanlık
çalışanlarına Gelir İdaresini
Geliştirme Fonundan ek ödeme yapıldığı
iddiasına ilişkin Maliye Bakanından yazılı
soru önergesi (7/3023) (Başkanlığa geliş
tarihi : 17.6.1997)


BİRİNCİ OTURUM

Açılma Saati : 15.00

19 Haziran 1997 Perşembe 

BAŞKAN : Başkanvekili Kamer
GENÇ 

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)



BAŞKAN - Türkiye Büyük Millet
Meclisinin 109 uncu Birleşimini açıyorum.


Sayın milletvekilleri, çalışmak
için yeterli sayımız vardır; çalışmalarımıza
başlıyoruz. 

ÖNDER SAV (Ankara) - Nerede var?.. Yoklama istiyoruz.
Çoğunluk var mı?!..

BAŞKAN - Efendim, yoklama isterseniz istersiniz...


TEVFİK DİKER (Manisa)  - Yoklama yapılmasını
istiyoruz. 

BAŞKAN - Efendim, her zaman yapıyoruz.


ÖNDER SAV (Ankara) - Nerede var?!.. Bakın
bakalım, burada çoğunluk var mı? 

BAŞKAN - Sayın Sav, bakın, işe
başladığımız zaman yoklama isteyebilirsiniz...
İlk defa bize itiraz ediyorsunuz. 

ÖNDER SAV (Ankara) - Alışkanlık
haline getirmeyin bunu. 

BAŞKAN - Efendim, anladım da, sayın
arkadaşlarınızın...

İSMAİL YILMAZ (İzmir) - Sayın
Başkan, çalışmak istiyoruz. 

ÖNDER SAV (Ankara) - Olur mu öyle şey.


İBRAHİM GÜRDAL (Antalya) - Meclisi
çalıştırmak istiyorsan, bakanlarını
getir, milletvekillerini getir.

SÜLEYMAN HATİNOĞLU (Artvin) - Sayın
Başkan, koltukları mı saydınız,
milletvekillerini mi?..

BAŞKAN - ...grup başkanvekillerinizin
benden özel isteği oldu “Eğer, biz, çalışmasını
istemiyorsak, yoklama yapın” diye; ama, baktık
ki, arkadaşlarımız gelmişler. Zaten...

İBRAHİM GÜRDAL (Antalya) - Meclis
böyle çalıştırılmaz; Meclisin
çalışmasının bir kuralı
var. 

BAŞKAN - Efendim, bir dakika, beni dinleyin.
Zaten, Hükümetin istediği...

İBRAHİM GÜRDAL (Antalya) - Böyle
olmaz. 

BAŞKAN - Efendim bir dinleyin; dinlemesini
öğrenmeden bir şey anlayamazsınız.


Diyorum ki, gündemdeki konular, Hükümetin
görüşülmesini istediği konular, uyum
kanunlarıdır. O uyum kanunlarının
da görüşülmesi konusunda, Genel Kurulun bir
mutabakatı var. 

İBRAHİM GÜRDAL (Antalya) - Ne
mutabakatı var, hani, nerede mutabakat?!.  Okuyun bakalım
mutabakatı...

BAŞKAN - Yok mu?

MUSTAFA CUMHUR ERSÜMER (Çanakkale) -
Sayın Başkan, biz, şu anda, sizin, Türkiye
Büyük Millet Meclisi Başkanı olarak bu
Mecliste çoğunluğun olup olmadığını
değerlendirmenizi istiyoruz.

BAŞKAN - Efendim, bir defa açtım...
Biliyorsunuz, daha önce de yaptık; ama, arkadaşlarımız
istemiyorlarsa yoklama isterler.

İBRAHİM GÜRDAL (Antalya) -Evet,
yoklama istiyoruz.

BAŞKAN - Efendim, ne zaman yoklama isteyeceğinizi
öğrenin; siz kaç senedir bu Meclistesiniz!.. 1987'den
beri sizinle beraber Meclisteyiz, yoklamanın ne zaman isteneceğini
daha öğrenmemişseniz, kültürünüz
az demektir.

MUSTAFA CUMHUR ERSÜMER (Çanakkale) -
Sayın Başkan, bu Mecliste şu anda çoğunluk
yoktur; bu nedenle, görüşmelere geçemezsiniz.

BAŞKAN - Efendim, ben açtım...
(RP sıralarından alkışlar)

MUSTAFA CUMHUR ERSÜMER (Çanakkale) -
Açamazsınız!.. 

BAŞKAN - Efendim, rica ediyorum... Tezahürata
gerek yok.

MUSTAFA CUMHUR ERSÜMER (Çanakkale) -
Sayın Başkan, siz Genel Kurulu kendi keyfinize göre
idare edemezsiniz. 

BAŞKAN - Değerli arkadaşlarım,
bakın, ben burada muhalefetin lehine hareket ediyorum.
Gündemde, gündemdışı söz isteyen,
muhalefete mensup üç milletvekili var; kendileri konuştuktan
sonra kanun tasarı ve tekliflerinin görüşmelerine
geçeceğiz. Arkadaşlarımız, oylamaya
geçtiğimiz anda...

MUSTAFA CUMHUR ERSÜMER (Çanakkale) -Usullere
uymak zorundasınız; “ben açtım”
deyip açamazsınız.

BAŞKAN - Efendim “açtım”
dedim artık... Bakın, her şeyin bir kuralı
var; burası yaz boz tahtası değil ki... (RP
sıralarından alkışlar)


IV. - BAŞKANLIĞIN GENEL KURULA
SUNUŞLARI

A)GÜNDEMDIŞI KONUŞMALAR

1. - SamsunMilletvekili Yalçın Gürtan'ın,
Refahyol Hükümetinin, erken seçimi, gerçekleri
saptırma eylemi olarak gündeme getirdiğine ilişkin
gündemdışı konuşması

BAŞKAN - Gümdemdışı
ilk sözü, Refahyol Hükümetinin, gündemi
saptırmak amacıyla oluşturduğu erken seçim
balonu konusunda söz isteyen Samsun Milletvekili Sayın
Yalçın Gürtan'a veriyorum.

Buyurun Sayın Gürtan.

Süreniz 5 dakikadır. 

YALÇIN GÜRTAN (Samsun) - Sayın
Başkan, saygıdeğer milletvekilleri; Refahyol
Hükümetinin bir müddetten beri gerçekleri
saptırma eylemi olarak gündeme getirmeye çalıştığı,
aslında kendilerinin de inanmadığı erken
seçim konusuyla ilgili olarak şahsım adına
söz almış bulunuyorum. Bu konuyu günlerdir
merakla bekleyen halkımızı ve Yüce Parlamentoyu
saygıyla selamlıyorum.

TEVHİT KARAKAYA (Erzincan) - Seçimden
kaçmayınız.

BAŞKAN - Efendim, rica ediyorum, karışmayın.

YALÇIN GÜRTAN (Devamla) - Otur da dinle!

Ülkemiz insanı, bir müddetten beri,
basiretsiz Refahyol Hükümetinin ali cengiz oyunlarını
seyretmektedir. Halkımız, geçim derdiyle
uğraşırken, Refah Partisi ve onun küçük
ortağı DYP seçim nöbetine tutulmuştur.
(RP sıralarından “Evet” sesleri) Hangi
seçimden bahsediyorsunuz; erken seçimden mi, düzgün
seçimden mi? (RP sıralarından gürültüler)

MEHMET BEDRİ İNCETAHTACI (Gaziantep)
- Düzgün seçimden...

BAŞKAN - Müdahale etmeyin arkadaşlar...

YALÇIN GÜRTAN (Devamla) - Tabiî
ki, ülkeyi yönetmekten aciz olan bu Hükümetin
kaçış yolu seçime yönelik olacaktır.
Birtakım sorunları çözemeyen Refahyol
Hükümeti, mevzuatı değiştirme ve gündemi
saptırma eylemine bir yenisini daha eklemekle vakit kazanmak
istiyor; ama, çok geç, dünle beraber bu da
bitti cancağızım, bugün yeni şeyler
söylemek lazım. (DSP ve CHP sıralarından
alkışlar; RP sıralarından “Bravo”
sesleri, alkışlar[!]) Refah Partisi ve onun küçük
ortağı DYP, dönülmez akşamın
ufkunda olduklarının farkındalar mı?
(DSP sıralarından alkışlar; RP sıralarından
“Bravo” sesleri, alkışlar[!])

BAŞKAN - Arkadaşlar, rica ediyorum....

YALÇIN GÜRTAN (Devamla) - Seçim
olmalı mı; tabiî ki, şartlar oluşunca
-uyum yasaları, nüfus sayımı, seçmen
kütüklerinin yeniden düzenlenmesi ve Yüksek
Seçim Kurulunun seçim hazırlıkları
tamamlandıktan sonra- yeni bir seçim ülkemizi
aydınlığa çıkaracaksa, bu kaçınılmazdır.
(RP sıralarından “Bravo[!]” sesleri)

Bir defa dinleyin; peşinden ne gelecek, dinleyin....

Sayın milletvekilleri, onyedi ay önce
yapılan seçimlerin faturasını halkımız
daha ödemedi. Refahyol Hükümeti, sırf başarısızlıklarını
örtbas etmek ve diğer bazı korkulardan dolayı,
seçime giderek âdeta kaçmak istemektedir;
ülkenin zaten sınırlı olan imkânlarını
seçim sevdasına çarçur etmek niyetindedir.
(DSP sıralarından alkışlar, RP sıralarından
“Bravo” sesleri, alkışlar [!])

BAŞKAN - Sayın milletvekilleri, rica
ediyorum efendim... Biraz sükûnetle dinleyelim...

YALÇIN GÜRTAN (Devamla) - Hükümetin
iki kanadını oluşturan Refah Partisi ve onun
küçük ortağı DYP... Şimdi, DYP'li
arkadaşlarım “niye küçük ortağız”
diye bana soracaklar. Maalesef, sayısal olduğu kadar
siyasal olarak da hızlı bir küçülmenin,
çöküşün ve tükenişin içerisindesiniz.
Bunu görmek için kâhin olmaya gerek yoktur.
Denize düşenin yılana sarıldığı
gibi, DYP ve onun Genel Başkanı Tansu Çiller
de Refaha sarılmıştır. 

VEYSEL CANDAN (Konya) - Bravo (!)

YALÇIN GÜRTAN (Devamla) - Tüm ülke,
halkımız bunu görmekte ve alınan kararlarla
yapılanları ibretle izlemektedir. Halkımız,
seçim değil geçim istemektedir, geçim...
(DSP sıralarından alkışlar, RP sıralarından
“Bravo” sesleri, alkışlar [!]) Ayrıca,
sorunlarına kalıcı çözüm
beklemektedir. Bunların hangisini yaptınız
bugüne kadar? 

VEYSEL CANDAN (Konya) - Hepsini... Hepsini... 

YALÇIN GÜRTAN (Devamla) - Onsekiz aydır
ne yaptınız, onun hesabını verin burada.

Refah Partisi ve DYP ile onlar gibi düşünen
bazı partiler, kendi parti menfaatlarını
ülkemizin menfaatlarından önde tutamazlar. Demokratik
Sol Parti olarak biz, önce ülkemizin menfaatlarının,
ondan sonra şahsî menfaatların düşünülmesi
gerektiği inancındayız. 

Ülkeyi yönetmeyi beceremeyenler, sizin
yapacağınız tek şey -şayet varsa-
onurunuzla, beceriksizliğinizi kabul edip, köşenize
çekilerek oturmak olmalıdır. (DSP sıralarından
alkışlar) 

Sizler, ülkeyi yönetmekten aciz kalınca,
Millî Güvenlik Kurulu kararlarını uygulamak
zor gelince, çözümü, kaçmakta, yeni
bir seçimde arıyorsunuz; ama, bu sizin sonunuz olacaktır,
bunu göremiyorsunuz; lütfen görün... (RP sıralarından
alkışlar [!])

Sayın milletvekilleri, Refah Partisi, imzaladığı
Millî Güvenlik Kurulu kararlarını tabanına
ihanet olarak kabul ederek, uygulamaktan kaçınmaktadır.
Refah'ın, 65 milyonun yaşadığı
bir ülkede, tüm ülke insanının menfaatlarının
düşünülmesi yerine, kendi tabanı olarak
kabul ettiği 5-6 milyon insanın menfaatına yönelmesi,
inanan insanların inançlarını sömürme
düşüncesinden kaynaklanmaktadır. (RP sıralarından
“Bravo” sesleri, alkışlar [!])

Bravo tabiî; nasıl biliyorsunuz doğruyu...
(DSP sıralarından alkışlar; RP sıralarından
“Bravo” sesleri, alkışlar [!])

8 yıllık kesintisiz eğitim, kamuoyuna
ve bizzat Refah tabanına, imam hatip liselerinin kapatılması
sorunu olarak aktarılmaya çalışılmaktadır.
(RP sıralarından “Doğrudur” sesleri)
Oysa, imam hatip liselerinin kapatılması söz
konusu değildir. (RP sıralarından “Bravo
[!]” sesleri) İsteyenin çocuğu, 8 yıllık
kesintisiz...

(Mikrofon otomatik cihaz tarafından kapatıldı)

BAŞKAN - Efendim, toparlar mısınız.


YALÇIN GÜRTAN (Devamla) - Sağ olun
Başkanım.

Refah Partisinin Sayın Genel Başkanı
ve diğer milletvekillerinden çoğunun çocuğu
imam hatip liselerinde değil de niçin anadolu liselerinde
okumaktadır?! Ya olduğun gibi görün ya da
göründüğün gibi ol. (DSP sıralarından
alkışlar; RP sıralarından “Bravo”
sesleri, alkışlar [!]) 

Refah Partisinin, kendisinin örnek almadığı
bir davranışı halkımızdan istemeye
ve halkı başka mecralara yönlendirmeye hakkı
yoktur. Milletvekilleri halkı temsil eder; halk gibi yaşamayan
milletvekilinin, halkın sorunlarını çözmesi
mümkün müdür... (RP sıralarından
“Bravo” sesleri, alkışlar [!]) 

Bugünkü Refahyol Hükümeti, hükümet
olmuştur; ama, iktidar olamamıştır.
Zaten, kaçarak da bunu açıkça göstermiştir.
(RP sıralarından “Bravo” sesleri, alkışlar
[!]) Ama, bir yıla varan Refahyol Hükümeti zam
şampiyonudur; ekonomi can çekişmektedir; mutfaklar
yangın yerine dönmüştür. Ayrıca,
bu Hükümet, yolsuzlukları örtmenin, Susurluk
olayını rafa kaldırmanın ve hızlı
bir yozlaşmanın da şampiyonudur. (RP sıralarından
gürültüler)

ALİ OĞUZ (İstanbul) - Hava... Hava...

YALÇIN GÜRTAN (Devamla) - Bu şekliyle
oluşan Refahyol Hükümeti, bırakın
ülke çıkarlarını düşünmeyi,
parti çıkarlarını bile bir kenara
atarak, kişisel çıkarlar peşine takılmış
ve bitmiştir. İşte, küçük
ortak DYP'nin durumu... Kendi içerisinde tükenişini
yaşayan bu Hükümet, halk nezdinde de tükenmiştir.
Seçimin, bu tükenişe çözüm
bulacağı düşüncesi ise yanlıştır.

Biz, Demokratik Sol Parti olarak, halkımızın
seçimden önce, geçim problemlerine çözüm
bulunması, bu amaçla da Parlamento içerisinde
Refah Partisi dışındaki siyasî partilerin
oluşturacağı geniş tabanlı çözüm
hükümetiyle ülkemizin üzerindeki kara bulutların
dağıtılması, uyum yasaları ile
nüfus sayımı ve diğer yasaların
kabulünden sonra olası bir seçimin halkımıza
daha yararlı olacağı inancındayız.
Bitli bir yorgan görünümünde olan Refahyol
Hükümetinin tersyüz edilerek “Yolrefah”
şeklinde yola devam etmesinin de ülkeye zarar vereceği
kanaatindeyiz. (RP sıralarından “Bravo [!]”
sesleri )

Bizi, televizyonları başında
dinleyen halkımızı ve Yüce Parlamentoyu
selamlıyor, hepinize saygılar sunuyorum. (DSP ve
CHP sıralarından alkışlar, RP sıralarından
alkışlar [!])

İSMAİL YILMAZ (İzmir) - Anladık;
seçim istemiyorsunuz...

BAŞKAN - Teşekkür ederim Sayın
Gürtan.

Sayın milletvekilleri, Türkiye Büyük
Millet Meclisi salonunda yapılan bir konuşma, meydan
mitinginde yapılan bir konuşmayı dinler gibi
dinlenmez. Bazı arkadaşlarımız öğlen
herhalde fazla yemek yedikleri için enerji sarf etmek istiyorlar.
Olmaz bu, arkadaşlar...

KAHRAMAN EMMİOĞLU (Gaziantep) - Çok
haklısınız Sayın Başkan...

BAŞKAN - Gündemdışı
konuşmaya cevap vermek için Hükümetten
herhangi bir talep gelmemiştir.

2.- İzmir Milletvekili İ.
Kaya Erdem'in, kurulacak yeni hükümetle ilgili çalışmalarda
sivil toplum örgütlerinin demokratik tepkilerinin dikkate
alınmasına ilişkin gündemdışı
konuşması

BAŞKAN - Gündemdışı
ikinci konuşma, kurulacak yeni hükümet çalışmalarında
nazara alınması gerektiği görüşünde
olduğu sivil toplum örgütlerinin tepkileriyle ilgili
olarak söz isteyen İzmir Milletvekili Sayın
Kaya Erdem'e verilmiştir.

Buyurun Sayın Erdem.

Süreniz 5 dakikadır.

İ. KAYA ERDEM (İzmir) - Sayın
Başkan, değerli milletvekilleri; Refah ve Doğru
Yol Partilerinin kurdukları Refahyol Koalisyon Hükümeti
dün istifa etmek zorunda kalmıştır. 

Ülkemiz, son yılların en bunalımlı
günlerini yaşıyor. Siyasî bunalım
her geçen gün biraz daha yoğunlaşmakta,
toplumda endişe ve tedirginliğin artmasına sebep
olmaktadır. İnsanlarımız huzur ve
güven istemekte, ümit ışığı
aramaktadır. 

Yeni hükümet arayışlarının
başladığı bugünlerde, hükümet
teşkili çalışmalarında gözden
uzak tutulmaması gereken sivil toplum örgütlerinin
demokratik tepkilerine de bu vesileyle değinmek istiyorum.


ABDULİLAH FIRAT (Erzurum) - Gafillerden de
bahset.

İ. KAYA ERDEM (Devamla) - Çünkü,
çoğulcu demokrasilerde toplumun gösterdiği
tepkilere büyük değer verilmekte, hükümet
ve parlamento, halkın isteklerini öncelikle ele alarak;
gerekli duyarlılığı göstermektedir.
Demokrasinin erdemliliği de buradadır. 

Değerli milletvekilleri, Türkiye İşçi
Sendikaları Konfederasyonu, Türkiye Esnaf ve Sanatkârlar
Konfederasyonu, Devrimci İşçi Sendikaları
Konfederasyonu, Türkiye Odalar ve Borsalar Birliği ve
Türkiye İşveren Sendikaları Konfederasyonu
olarak ülkemizin en büyük sivil toplum örgütleri
ilk defa bir araya gelerek, demokratik, laik cumhuriyete ve Atatürk
ilke ve inkılaplarına karşı ortaya
çıkan tehlikeleri vurgulamışlar ve
demokratik tepkilerini ortak bir bildiriyle kamuoyuna açıklamışlardır.
Bildiride, Türkiye Büyük Millet Meclisiyle ilgili
olarak aşağıdaki hususlara yer verilmiştir.


“Bu amaçla bir araya gelen kuruluşlarımız,
halkımızın oylarıyla seçilen
milletvekillerinin namus ve şerefleri üzerine ettikleri
yeminlere sadık kalmalarını, milletvekillerinin
ve siyasî partilerimizin, ülke çıkarlarını,
şahsî çıkar ve hesapların veya
parti, grup çıkarlarının üstünde
tutmasını, ülkemizde, parlamenter demokratik
düzen temelinde bir siyasî istikrar sağlanarak,
Türkiye'nin bütün potansiyelinin hayata geçirilmesini,
yatırımların ve istihdamın artırılmasını
ve işsizliğin azaltılmasını, enflasyonun
engellenmesini ve halkımızın huzur ve refahının
artırılmasını istemektedirler.”


Değerli milletvekilleri, söz konusu bildiri,
kanaatimce, önemlidir. Beş büyük kitle örgütünün,
tüm farklılıklarını bir kenara
koyarak, tam bir birlik ve bütünlük içinde
ülkeye ve cumhuriyete sahip çıkmak için
bir araya gelmiş olmalarından, hepimizin alacağı
dersler vardır. Unutmayalım ki, ileri demokratik
ülkelerde, hükümet ve parlamento, ülkenin
temel meselelerinde anlaşarak, sivil toplum örgütlerinin
de desteğini almaya çalışırlar.
Ülkemizdeki beş büyük sivil toplum örgütünün,
bizlerin önüne geçerek, memleket meselelerinde
bir araya gelmeleri, Hükümet ve Parlamentoya örnek
olmaları, ayrıca önem kazanmaktadır.


Hükümet ve Parlamentoya karşı
gösterilen demokratik tepkiyi, yalnız bu beş
büyük sivil kuruluş yapmış değildir;
ayrıca, medyanın yüzde 75'i, üniversite
rektör, dekan ve mensupları, Türk Sanayicileri
ve İşadamları Derneği, vakıf ve
dernekler gibi kuruluşlar da, bildirilerde yer alan görüşlere
benzer tepkilerini ortaya koymuşlardır. Diğer
taraftan, ülkenin en büyük holding ve şirketleri
de, bildiride yer alan görüşleri, değişik
üslupta kamuoyuna duyurmuşlardır. 

Görüldüğü üzere, Türkiye'nin
büyük bir kısmının ortaya koyduğu
demokratik tepkileri, yeni hükümet teşkili esnasında,
siyasî partilerimizin, çok dikkatle değerlendirmesi,
kendilerine oy veren halkın isteklerini göz önüne
almaları, çağdaş demokrasinin de en temel
kuralıdır

 (Mikrofon otomatik cihaz tarafından kapatıldı)


BAŞKAN - Sayın Erdem, lütfen toparlar
mısınız ; süreniz bitti.  

İ. KAYA ERDEM (Devamla) - Bitiriyorum efendim.


Milletin sesine kulak tıkayarak, milletin
istekleri karşısında vurdumduymazlıkla
hareket ederek, hatta, söz konusu demokratik tepkileri yok
farz ederek yeni hükümet teşkilinin, Türkiye'de
rejim bunalımını azaltmak yerine daha da
artıracağı endişesindeyim. 

Değerli milletvekilleri, çok kısa
bir zaman içinde, yeniden kurulacak hükümet için,
Türkiye Büyük Millet Meclisinde, güvenoylaması
yapılacaktır. Halkımızın büyük
kısmının istekleri doğrultusunda ve Türkiye
Büyük Millet Meclisinde namus ve şerefimiz üzerine
ettiğimiz yemine sadık kalarak kullanacağımız
oylar, ülkemizin ve demokrasimizin geleceğini etkileyecek
tarihî bir karar olacaktır. 

Hepinize saygılarımı sunarım.
(ANAP, DSP ve CHP sıralarından alkışlar)

BAŞKAN - Teşekkür ederim Sayın
Erdem.

Gündemdışı konuşmaya
cevap konusunda Hükümetten bir istek gelmediğine
göre, öteki gündemdışı söze
geçiyorum.

3.- Samsun Milletvekili Ayhan Gürel'in,
Samsun İli Kavak İlçesinin çevre kirliliği
sorununa ve alınması gerekli önlemlere ilişkin
gündemdışı konuşması ve
Çevre Bakanı M. Ziyattin Tokar'ın cevabı

BAŞKAN - Gündemdışı
üçüncü söz, Samsun İli Kavak
İlçesinin çevre kirliliği sorununa çözüm
getirebilme konusunda gündemdışı söz
isteyen Samsun Milletvekili Ayhan Gürel'e verilmiştir.


Sayın Gürel, buyurun efendim. (DSP sıralarından
alkışlar)

Süreniz 5 dakikadır.

AYHAN GÜREL (Samsun) - Sayın Başkan,
değerli milletvekilleri; geçen hafta, yine, Samsun
İli Kavak İlçesindeki bazı sorunlarla
ilgili yapmış olduğum konuşmama devam edeceğim.
Geçen hafta, benim, çevre kirliliğiyle ilgili
yapacağım konuşmaya cevap verecek Sayın
Bakanın Genel Kurulda bulunmaması nedeniyle konuşmamı
bu haftaya ertelemiştim. Öncelikle Genel Kurulu saygılarımla
selamlıyorum.

Samsun İli Kavak İlçesinde kurulmuş
bulunan ve hiçbir önlem alınmadan çalışmalarını
sürdüren kireç ocakları ve paketleme tesisleri,
çevreye ve insan yaşamına olumsuz yönde
etki etmektedir. Bu nedenle, öncelikle Sayın Çevre
Bakanım ve Sağlık Bakanımdan, bu işletmelerle
ilgili, uzman bilirkişilerle gerekli inceleme ve araştırma
yaptırılarak, gerçekten, çevrenin
kirlenmesine ve bu meyanda insan sağlığına
zarar verilip verilmediğinin tespitini; zarar verildiği
tespit edilirse, 2872 sayılı Çevre Kanununun
15 inci maddesi hükümleri uygulanarak faaliyetlerinin
durdurulmasına karar verilmesini arz ediyorum.

Bununla birlikte, biz, bu işletmelerin, 2872
sayılı Çevre Kanunu hükümlerine
uygun olarak çalıştırılmasından
yanayız. Nitekim, Kavak'ta yaşayan vatandaşlarımız,
490 imzalı bir dilekçeyi belediye başkanı
aracılığıyla kaymakama ulaştırmışlar,
kaymakamlık da Samsun Valiliğine ulaştırmış.
Bu dilekçe, İl Koordinasyon Kurul toplantısında
görüşülerek alt komisyona havale edilmiş
ve maalesef, alt komisyonda kalmış, bir netice elde
edilememiş. 

Yürürlükte bulunan 2872 sayılı
Çevre Kanununun belirli maddelerini, açıklık
getirmek ve bilgi vermek açısından okumakta
yarar görüyorum.

“Madde 2- Bu Kanunda geçen;

a) 'Çevre Korunması' terimi; ekolojik
dengenin korunması, havada, suda, toprakta kirlilik ve
bozulmaların önlenmesi ve çevrenin iyileştirilmesi
için yapılan çalışmaların
bütünü,

c)'Çevre Kirliliği' terimi; insanların
her türlü faaliyetleri sonucu, havada, suda ve toprakta
meydana gelen olumsuz gelişmelerle ekolojik dengenin bozulması
ve aynı faaliyetler sonucu ortaya çıkan koku,
gürültü ve atıkların çevrede
meydana getirdiği arzu edilmeyen sonuçları,”

11 inci maddede ise, bir tesisin, işletmenin
kurulabilmesi için izlenen yöntem ve alınması
gereken izin konusu vardır.

“Madde 11- Gerçekleştirilmesi planlanan
kurum, kuruluş ve işletmeler mevzuatta öngörülen
arıtma tesis ve sistemlerini müstakil veya ortak olarak
kurmakla yükümlüdürler. Arıtma tesis
ve sistemleri kurulup işletmeye hazır hale getirilmedikçe,
kurum, kuruluş ve işletmelere işletme ve kullanım
izni verilmez.”

Şimdi, ben, Sayın Çevre Bakanından
-herhalde bana cevap verecekler- bir hususun da araştırılmasını
istiyorum: Acaba bu kuruluşlar bu şekilde başvurarak
gerekli izinleri almış mıdır? Bu hususta
da bilgi verirse memnun olurum. 

Kanuna aykırı olarak çalışmalarını
sürdürmekte olan bu işletmelerin faaliyetlerinin
durdurulması 15 inci maddede düzenlenmiş: “Bu
Kanunda yazılı yasaklara aykırı hareket
eden veya kanunda belirtilen yükümlülükleri
yerine getirmeyen kurum, kuruluş ve işletmelere mahallin
en büyük mülkî amiri, bu yasaklara aykırı
faaliyeti düzeltmek ve kanunda belirtilen yükümlülükleri
yerine getirmek üzere esasları yönetmelikle belirlenen
yeteri kadar süre verir.

Bu süre sonunda bunları yapmayan kurum,
kuruluş ve işletmelerin faaliyeti, yasağın
veya yerine getirilmeyen yükümlülüğün
çeşit ve niteliğine göre kısmen veya
tamamen, süreli veya süresiz olarak durdurulur.”


Şimdi... 

 (Mikrofon otomatik cihaz tarafından kapatıldı)


BAŞKAN - Sayın Gürel, lütfen,
toparlar mısınız efendim. 

AYHAN GÜREL (Devamla) - Bitiriyorum Sayın
Başkanım. 

Gerçekten, baktığı zaman
insanın içi sızlıyor; bir tesis kurulmuş,
etraf bembeyaz, paketleme tesisi, ağaçlar kurumuş
ve bitki örtüsü ölmüş... Yine,
ilçenin içerisinde, gerçekten, sabahleyin
saat 8.00-8.30 sıralarında bir sis... O sis insanın
boğazını yakıyor, gayet tabiî,
olumsuz yönde insan vücuduna zarar verebiliyor. Bu hususlarla
ilgilenilerek, gerçekten, bizim iddia ettiğimiz şekilde
çevreye zarar verildiği sabit olursa, derhal, yasanın
15 inci maddesinin uygulanarak, faaliyetlerinin durdurulmasına
karar verilmesi... Bu husus gerçekten kanunun emredici
bir hükmüdür; buna uyulacağını
zannediyorum. 

Yine, son olarak şu hususu da belirteyim: Bu
hususlarla ilgili Samsun Çevre İl Müdürlüğüne
yazmış olduğum yazı nedeniyle,  gerekli
inceleme, araştırma yapılarak Kavak Kaymakamlığına
gerekenin yapılması için yazı yazıldığı
ve Kavak Kaymakamlığı tarafından da,
şu anda incelemelerin devam ettiği şeklinde tarafıma
bilgi verildi. 

Bu hususları da ben Sayın Çevre
Bakanıma iletiyorum ve gereğinin yapılması
umuduyla, Yüce Heyeti saygılarımla selamlıyorum.
(DSP sıralarından alkışlar)

BAŞKAN - Teşekkür ederim Sayın
Gürel.

Çevre Bakanımız Sayın
Ziyattin Tokar cevap vereceklerdir; buyurun.(RP sıralarından
alkışlar)

ÇEVRE BAKANI M. ZİYATTİN TOKAR
(Ağrı) - Sayın Başkan, değerli milletvekilleri;
Samsun Milletvekili Sayın Ayhan Gürel'in, Samsun İlinin
Kavak İlçesinde çevre kirliliği ve bazı
köylerdeki sorunlarla ilgili yapmış olduğu
gündemdışı konuşmaya cevap vereceğim;
Yüce Heyetinizi saygıyla selamlıyorum.

Kavak İlçesinde 7 tane kireç
ocağı vardır ve bu 7 kireç ocağı,
2872 sayılı Çevre Kanununun kapsamı
dahilinde, ÇED Yönetmeliğinin geçici 1
inci maddesine göre denetlenmektedir. 

Geçtiğimiz hafta sizin yapmış
olduğunuz gündemdışı konuşmaya
ben yetişemedim; o gün, Samsun İl Müdürlüğüyle
yapmış olduğumuz görüşme neticesinde
bu denetimler yapılmaktadır; devamlı izleme
altına alınmıştır. Buradaki
sorun, sizin de bahsettiğiniz gibi, petrokok kullanımından
dolayı hava kirliliğidir. Petrokok kullanımı
da yine, Bakanlığımızca kontrol altına
alınıp, kükürt nispetinin daha düşürülmesi
için gerekli çalışmalar başlatılmıştır.


O bölgede bulunan Masulu-1 kaynağında
yapmış olduğumuz içmesuyu analizinde fiziksel
ve kimyasal özellikler Türk Standartları-266'ya
uygun bulunmuştur; ancak, kalsiyum değeri, standardın
biraz üzerine çıkmış, maksimum
değerinin altındadır. Aynı şekilde,
Masulu-2 kaynağında debi  30 litre/saniyedir ve fiziksel
ve kimyasal özellikleri uygun bulunmuştur. 

Devlet Su İşleri Göleti: Bu gölette
ise, hakikaten bir kirlilik gözlenmiştir ve orada klorlama
yapabilmek için çalışmalar başlatılmıştır.
Dolayısıyla, bölgede 8 tane kireç ocağı,
kireç torbalama tesisleri -bunların çevre
kirliliğine etkisi yoktur- 9 adet tuğla fabrikası
ve tavuk kesimhaneleri vardır. Bu kesimhanelerin 1 tanesinde
arıtma tesisi vardır; diğerlerine ise uyarılarımız
olmuştur. 

Burada, bir önemli nokta da, direkt Mert Irmağına
deşarj yapılmaktadır. Bu konular, tarafımızdan,
Samsun Çevre İl Müdürlüğü
tarafından kontrol altına alınmaya çalışılmaktadır.


Tabiî ki, çevre bizim için çok
önemlidir. Ülkemizin her yanında, aynı
şekilde çevrenin korunması, kirliliğin
azaltılması ve çevre şartlarına
uygun hale getirilmesi tarafımızdan kontrol altına
alınacaktır. 

Teşekkür ediyorum; Yüce Heyetinizi
saygıyla selamlıyorum. (RP sıralarından
alkışlar)

BAŞKAN - Teşekkür ederim Sayın
Bakan.

Gündemdışı konuşma
cevaplandırılmıştır.

Gündemdışı konuşmalar
tamamlanmıştır.

Cumhurbaşkanının, Bakanlar Kurulunun
istifasının kabulüne ve yeni hükümet
kuruluncaya kadar mevcut Bakanlar Kurulunun görevine devamına
dair bir tezkeresi vardır; okutuyorum:

B)TEZKERELER VE ÖNERGELER

1. - Konya Milletvekili Necmettin Erbakan 
Başkanlığındaki
BakanlarKurulunun istifasının kabulüne; yeni
bakanlar kurulu kuruluncaya kadar göreve devamının
rica edildiğine ilişkin Cumhurbaşkanlığı
tezkeresi (3/884)

   18 Haziran 1997

Türkiye Büyük Millet Meclisi
Başkanlığına

İLGİ: Başbakanlığın,
18 Haziran 1997 tarihli ve B.02.0.PPG.0.12-1/1-12487 sayılı
yazıları.

Türkiye Cumhuriyeti Anayasasının
104 üncü maddesi uyarınca, Bakanlar Kurulunun
istifası kabul olunmuştur. Yeni hükümet
kuruluncaya kadar, mevcut Bakanlar Kurulunun göreve devamının
rica edildiğini bilgilerinize sunarım.

  

Süleym
an
Demirel

  


Cumhurbaşkanı

BAŞKAN - Bilgilerinize sunulmuştur.

Cumhurbaşkanlığının
bir başka tezkeresi vardır; okutuyorum:

2.- İstifa eden ve istifası
kabul edilen TurizmBakanı M. Bahattin Yücel'den boşalan
TurizmBakanlığına, DevletBakanı Bahattin
Şeker'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/885)

   18 Haziran 1997

 Türkiye Büyük Millet Meclisi
Başkanlığına

İLGİ: Başbakanlığın,
18 Haziran 1997 tarihli ve B.02.0.PPG.0.12-1/1-12396 sayılı
yazısı. 

İstifa eden ve istifası kabul edilen
Bahattin Yücel'den boşalan Turizm Bakanlığına,
yeni bir tayin yapılıncaya kadar; Devlet Bakanı
Bahattin Şeker'in vekâlet etmesi, Türkiye Cumhuriyeti
Anayasasının 113 üncü maddesi gereğince
uygun görülmüştür.

Bilgilerinize sunarım.

  

Süleym
an
Demirel

  


Cumhurbaşkanı

BAŞKAN - Bilgilerinize sunulmuştur.

Başbakanlığın, İçtüzüğün
78 inci maddesine göre verilmiş bir tezkeresi vardır;
okutup, bilgilerinize sunacağım.

3.- Türkiye BüyükMillet Meclisi
GenelKurul ve komisyonlarında bulunan kanun tasarı
ve tekliflerinden hangilerinin görüşüleceğine
ilişkin Başbakanlık tezkeresi (3/885)

   19.6.1997

Türkiye Büyük Millet Meclisi
Başkanlığına

Türkiye Büyük Millet Meclisi İçtüzüğünün
78 inci maddesinde “Bakanlar Kurulunun herhangi bir sebeple
çekilmesi halinde yeni Bakanlar Kurulu güvenoyu alıncaya
kadar, Anayasa ve İçtüzük değişiklikleri
hariç, kanun tasarı ve tekliflerinin komisyonlarda
ve Genel Kurulda görüşülmesi ertelenir. Ancak,
Bakanlar Kurulunun öncelikli olduğunu bir yazı
ile Başkanlığa bildirdiği kanun tasarı
ve tekliflerinin görüşülmesine devam olunur”
hükmü yer almıştır.

Belirtilen hüküm uyarınca, Türkiye
Büyük Millet Meclisi Genel Kurul ve komisyon çalışmalarının
devamını teminen Genel Kurul ve komisyonlarda bulunan
kanun tasarı ve tekliflerinden ekli listede belirtilenlerin
görüşülmesine devam olunması Bakanlar
Kurulunca uygun görülmüştür.

Bilgilerinize arz olunur.

                                Prof. Dr. Necmettin
Erbakan

                                                
                                                       Başbakan

Liste

Sendikalar Kanununda Değişiklik Yapılması
Hakkında Kanun Teklifi (S.Sayısı: 300)

Yükseköğretim Kanununun 59 uncu Maddesinin
Değiştirilmesi Hakkında Kanun Teklifi (S.Sayısı:
299)

Dernekler Kanununda Değişiklik Yapılmasına
Dair Kanun Teklifi (S.Sayısı: 318)

Anayasa Mahkemesinin Kuruluş ve Yargılama
Usulleri Hakkında Kanunun Bazı Maddelerinin Değiştirilmesine
Dair Kanun Teklifi (S.Sayısı: 326)

Siyasî Partiler Kanununda Değişiklik
Yapılmasına Dair Kanun Teklifi (S.Sayısı:
336)

Yurdışında Bulunanların
Sosyal Güvenlikleri Hakkında 20/3/1997 Tarih ve 4230
Sayılı Borçlanma Kanunu ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi (1/592)

Türkiye Cumhuriyeti Emekli Sandığı
Kanununun Bir Maddesinde Değişiklik Yapılmasına
Dair Kanun Tasarısı İle Türkiye Cumhuriyeti
Emekli Sandığı Kanununa Bir Geçici Madde
Eklenmesi Hakkında Kanun Tasarısı. (S. Sayısı:
182)

26.5.1996 Tarih ve 2464 Sayılı Belediye
Kanununun 84 üncü Maddesinin Beşinci Bendinden
Sonra Bir Fıkra Eklenmesi ve Büyükşehir
Belediyelerinin Yönetimi Hakkında Kanun Hükmünde
Kararnamenin Değiştirilerek Kabulü Hakkında
3030 Sayılı Kanunun Bir Maddesinin Değiştirilmesine
Dair Kanun Teklifi. (2/790)

5680 Sayılı Basın Kanununda
Değişiklik Yapılmasına Dair Kanun Teklifi.
(2/839)

2634 Sayılı Turizmi Teşvik Kanununda
Değişiklik Yapılması Hakkında Kanun
Tasarısı. 

Yap-İşlet Modeli İle Elektrik
Enerjisi Üretimi Tesislerinin Kurulması ve İşletilmesi
İle Enerji Satışının Düzenlenmesi
Hakkında Kanun Teklifi. (2/835)

BAŞKAN - Bilgilerinize sunulmuştur.

Sayın milletvekilleri, Genel Kurul gündeminde
bulunan ve Başbakanlık tezkeresinde görüşülmesine
devam olunması istenen kanun tasarı ve teklifleri,
gündemdeki sıralarına göre görüşülecektir.

Şimdi, gündemin “Kanun Tasarı
ve Teklifleriyle Komisyonlardan Gelen Diğer İşler”
kısmına geçiyoruz.

1, 2, 3 ve 4 üncü sıralarda yer
alan işleri, Hükümet, İçtüzüğün
78 inci maddesine göre, görüşülmesini
istemediği için, geçiyoruz. 

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - Denizli Milletvekili HasanKorkmazcan ile
Siyasî Parti Gruplarını Temsilen 10 Milletvekilinin;
SendikalarKanununda Değişiklik Yapılması
Hakkında Kanun Teklifi ile Antalya Milletvekili Deniz Baykal
ve 30 Arkadaşının, Gümüşhane
Milletvekili M. Oltan Sungurlu ve 3 Arkadaşının
ve İstanbul Milletvekili Bülent Ecevit ve 7 Arkadaşının
Benzer Mahiyetteki Kanun Teklifleri ve Anayasa Komisyonu Raporu
(2/693, 2/405, 2/448, 2/629) (S. Sayısı : 300) (1)

BAŞKAN - Şimdi, 5 inci sırada
yer alan, Denizli Milletvekili Hasan Korkmazcan İle Siyasî
Parti Gruplarını Temsilen 10 Milletvekilinin; Sendikalar
Kanununda Değişiklik Yapılması Hakkında
Kanun Teklifi İle Antalya Milletvekili Deniz Baykal ve
30 Arkadaşının, Gümüşhane
Milletvekili M. Oltan Sungurlu ve 3 Arkadaşının
ve İstanbul Milletvekili Bülent Ecevit ve 7 Arkadaşının
Benzer Mahiyetteki Kanun Teklifleri ve Anayasa Komisyonu Raporunun
görüşmelerine kaldığımız
yerden devam ediyoruz.

(1)300 S. Sayılı Basmayazı
18.6.1997 tarihli 108 inci Birleşim Tutanağına
eklidir.

Sayın Komisyon ve Hükümet yerlerini
aldılar.

Dün, teklifin tümü üzerinde,
ANAP ve CHP grupları konuşmuştu; sıra,
DSP Grubu adına Sayın Hikmet Sami Türk'e gelmişti;
buyurun Sayın Türk. (DSP sıralarından
alkışlar)

Süreniz 20 dakikadır efendim; buyurun.

DSP GRUBU ADINA HİKMET SAMİ TÜRK
(Trabzon) - Sayın Başkan, değerli milletvekilleri;
sendikal haklar, gerek anayasaların yapılmasında
ve değiştirilmesinde gerek onlara uyum yasalarında
en çok tartışma konusu olan hususlardandır.
Bu, konunun özelliğinden kaynaklanmaktadır. Şimdi
görüşmekte olduğumuz Sendikalar Kanununda
Değişiklik Yapılmasına İlişkin
Kanun Teklifi de, partilerarası komisyonda, bu kuralın
bir istisnasını teşkil etmemiştir; partilerarası
komisyonda üzerinde en çok tartışma yapılan
konulardan birisi Sendikalar Kanunuyla ilgili değişikliklerdir.


Sendikalar, günümüzde, işçi
ve işverenler arasında, işçilerin menfaatlarının
korunması, bu yoldan sosyal barışın
gerçekleşmesi bakımından önemli
rol oynayan demokratik kitle örgütlerindendir. İşçi
ve işveren sendikaları, sosyal partnerler olarak,
sosyal barışın sağlanmasında kendi
görevlerini yerine getirmektedirler. Anayasamızın
51 inci maddesine göre, işçiler ve işverenler,
üyelerinin çalışma ilişkilerinde,
ekonomik ve sosyal hak ve menfaatlarını korumak
ve geliştirmek için, önceden izin almaksızın
sendikalar ve üst kuruluşlar kurma hakkına sahiptirler.


Anayasamızın bu hükmüne paralel
olarak “sandika” kavramı, Sendikalar Kanununun
2 nci maddesinde, “işçilerin veya işverenlerin
çalışma ilişkilerinde ortak ekonomik
ve sosyal hak ve menfaatlarını korumak ve geliştirmek
için meydana getirdikleri tüzelkişiliğe
sahip kuruluşlar” olarak tanımlanmıştır.

Görüşmekte olduğumuz kanun teklifi
on maddeden oluşmaktadır. Bunların ikisi yürürlük
maddesi olarak bir yana bırakılacak olursa, ilk
sekiz madde, üzerinde ayrı ayrı durulmaya değer
niteliktedir. Ancak, bu maddeleri görüşmeden önce,
1995 yılında Anayasada yapılan değişiklikler
üzerinde biraz durmakta yarar vardır. 

Bildiğiniz gibi, 1982 Anayasası, önceki
dönemin olaylarına aşırı bir tepki
niteliğiyle, sendikal haklar konusunda da kısıtlayıcı
hükümler getirmiştir. Bu hükümlerin
başında, sendikaların siyasetle uğraşmaları,
siyasî partilerle ilişki kurmaları ve bu amaçla
dernekler, vakıflar ve kamu kurumu niteliğindeki meslek
kuruluşlarıyla ortak hareket etmeleri yasaklanmıştı.


1995 yılında yapılan Anayasa
değişiklikleri arasında, bu kısıtlamaları
ve diğer kısıtlamaları içeren
52 nci madde yürürlükten tamamıyla kaldırılmıştır.
Şimdi üzerinde konuşacağımız
kanun teklifi, özellikle bu 52 nci maddenin kaldırılmasından
doğan hususlarla ilgilidir. Bu arada, kanun teklifi görüşülürken,
zorunlu olan bazı uyum hükümleri de, kanunun
kendi içerisinde, sistematik bakımdan yapılması
gereken uyum düzenlemeleri de yapılmıştır.
Bu çerçeve içerisinde kanun teklifi incelendiği
zaman, başlıca şu noktaların belirtilmesinde
yarar görülmektedir:

Teklifin 1 inci maddesinde, Sendikalar Kanununun
33 üncü maddesinin birinci fıkrasının
altıncı bendine “sendika ve konfederasyonların
sosyal faaliyetleri” arasında yer almak üzere
“teknik ve meslekî eğitim tesisleri kurmak”
ibaresi de eklenmektedir. Aslında bu hüküm, Sendikalar
Kanununda daha önce var olan bir hükmün, uygun
yer olarak 33 üncü maddeye aktarılmasından
ibarettir. Gerçekten, Sendikalar Kanununun 44 üncü
maddesinin birinci fıkrasında “sendika ve konfederasyonlar,
gelirlerini bu kanunda ve tüzüklerinde gösterilen
faaliyetlerin dışında kullanamazlar ve bağışlayamazlar”
hükmünden sonra, şu cümle yer almaktadır:
“ancak, teknik ve meslekî eğitim tesisleri yaptırılabilir”.
Burada, “ancak” ile başlayan bu cümle, sendikaların
amaçları dışında faaliyet gösteremeyeceğini
düzenleyen hükümler karşısında
aşırı derecede kısıtlayıcı
bir hüküm olarak görülebilir. Bu düşünceyle,
bu görev, sendikaların ve konfederasyonların
sosyal faaliyetleri arasında bir çalışma
türü, olarak belirtilmiştir. Zaten, sözünü
ettiğim 44 üncü maddede, işçi, sendika
ve konfederasyonlarının, birinci fıkradaki
harcamaların dışında, ayrıca,
gelirlerinin en az yüzde 10'unu üyelerinin eğitimiyle,
meslekî bilgi ve tecrübelerini artırmak için
kullanmak zorunda oldukları hükmü korunmaktadır.


Kanun teklifinin en önemli maddesi, belki de
2 nci maddesidir; çünkü, bu madde, 1982 Anayasasının
1995 yılında yürürlükten kaldırılan
52 nci maddesinde yer alan, siyaset yasağı, siyasî
partilerle ilişki kurma ve bu amaçla, dernekler,
vakıflar ve kamu kurumu niteliğindeki meslek kuruluşlarıyla
ortak hareket etme yasağının kaldırılmasıyla
ilgilidir. Yasak devam ettiği sürece, Sendikalar Kanununun
37 nci maddesinde şu hüküm yer almaktaydır.
“ Sendika ve konfederasyonlar siyasî amaç güdemezler,
siyasî faaliyette bulunamazlar, siyasî partilerle
ilişki kuramaz ve işbirliği yapamazlar ve bunlarla
hiçbir konuda hiçbir şekilde müşterek
hareket edemezler, siyasî partilerden destek göremezler
ve onlara destek olamazlar, bunlardan yardım ve bağış
alamazlar, bunlara yardım ve bağışta bulunamazlar.
Sendika ve konfederasyonlar derneklerle, kamu kurumu niteliğindeki
meslek kuruluşları ve vakıflarla siyasî
amaçla ortak hareket edemezler, bir siyasî partinin
adını, amblem veya işaretlerini kullanamazlar.
Sendika ve konfederasyonların üyelerinin münhasıran
ekonomik ve sosyal hak ve menfaatlarının korunması
ve geliştirilmesi amacıyla yapacakları faaliyetler
ve açıklamalar siyasî faaliyet sayılmaz.”

Aynı maddenin üçüncü
fıkrasında “Bir siyasî partinin yönetim
organlarından herhangi birinde görev alan sendika
veya konfederasyon yöneticilerinin, bu göreve geldikleri
andan itibaren sendika ve konfederasyondaki görevleri kendiliğinden
sona erer” hükmü yer almaktadır. 

Sayın Başkan, değerli milletvekilleri;
37 nci maddenin üçüncü fıkrası,
tamamıyla yürürlükten kaldırılmaktadır;
ikinci fıkrası ise, görüştüğümüz
kanun teklifinde, şu hale gelmiştir: “Sendika
ve konfederasyonlar, amaçları dışında
faaliyette bulunamazlar. Siyasî partilerin ad, amblem, rumuz
veya işaretlerini kullanamazlar.” Amaç dışı
faaliyette bulunmamak, Türk hukukunda, zaten, tüzelkişilerin
genel ortak özelliğidir. Bu hüküm, şimdi,
sendikalar açısından da bu özelliği
belirtmektedir. 

Sendikalar bakımından, siyaset yasağı
ve siyasî partilerle ilişki yasağı kaldırılmakla
birlikte, onların, belirli partilerin uzantısı
veya onların yan kuruluşu olarak görülmemeleri
için, siyasî partilerin ad, amblem, rumuz veya işaretlerini
kullanamayacaklarına dair hükmün korunmasında
yarar görülmüştür. 

Maddenin, değişiklik teklifinde üçüncü
fıkra olarak önerilen bölümünde ise,
mahallî idareler ve milletvekili seçimlerinde aday
olan sendika ve konfederasyon yöneticilerinin, sendika ve
konfederasyon organlarındaki görevlerinin adaylık
süresince askıda kalacağı, seçilmeleri
halinde, görevlerinin son bulacağı ifade edilmektedir.
Bu maddenin yeniden düzenlenmesinin bir nedeni, 37 nci maddenin
üçüncü fıkrası çıkarıldıktan
sonra, maddenin yeni baştan düzenlenmesi zorunluluğunun
ortaya çıkmasındandır; fakat, burada,
bir hususa işaret etmekte yarar var: Seçilmeleri
halinde görevlerinin son bulması, Anayasamızın
82 nci maddesindeki bir yasaktan kaynaklanmaktadır. 

Bildiğiniz gibi, Anayasamızın 82
nci maddesinde milletvekilliğiyle bağdaşmayan görevler
sayılmaktadır. Bunlar arasında, milletvekillerinin,
kamu kurumu niteliğindeki meslek kuruluşları
ile sendikalar ve bunların üst kuruluşlarının
ve katıldıkları teşebbüs veya
ortaklıkların yönetim ve denetim kurullarında
görev alamayacakları, vekili olamayacakları
belirtilmektedir. 

Aslında, bu, demokratik ülkelerde rastlanmayan
bir yasaktır ve Anayasamızda yapılacak olan
değişiklikler arasında, ilk kaldırılacak
olan hükümlerden biri de, sanıyorum ki, milletvekilliğiyle
kamu kurumu niteliğindeki meslek kuruluşları
ve sendikalar yöneticiliğinin bağdaşmayacağı
yolundaki bu hükmün 82 nci maddeden çıkarılmasıdır.


Demokratik Sol Parti, bu amaçla bir anayasa
değişikliğini Türkiye Büyük Millet
Meclisi Başkanlığına sunmuştur;
ancak, anayasa değişiklikleri için gerekli yeterli
imza bulunmadığı için, henüz bu
önerimiz üzerinde bir işlem yapılamamaktadır;
ancak, Partilerarası Komisyonda, anayasa değişiklikleri
üzerinde yapılacak olan çalışmalar
sırasında bu önerimizin değerlendirileceğine
inanmaktayız. 

Teklifin 3 üncü maddesinde, sendikaların
siyasî partilerden malî yardım ve bağış
alamayacakları, Sendikalar Kanununun 40 ıncı
maddesine yapılan bir eklemeyle ifade edilmektedir. Aslında,
bu yasak, biraz önce size okumuş olduğum, yürürlükteki
37 nci maddeden aktarılmış olan bir yasaktır;
ancak, Anayasanın 52 nci maddesinde, sendikalarla siyasî
partilerin birbirlerine destek olamayacakları yasağı
kaldırıldıktan sonra, böyle bir yasağın
sürdürülmesinin 1995'te gerçekleştirilen
Anayasa değişikliğinin amacına uygun olmadığı
düşüncesindeyiz ve sendikalar ile siyasî
partiler arasında işbirliği yapılabileceğine
göre, onların birbirlerini destekleyici yönde
malî yardım ve bağışta bulunmaları
normal olan durumdur. Partilerarası komisyonda bir uzlaşmaya
varabilmek ve bu noktada çalışmaların
kesilmesini önlemek için bu ibarenin metne girmesini
kabul etmiş bulunuyoruz; ancak, Anayasa değişikliğinin
amacı, bu yasağın da kaldırılması
yönündedir. Umarım ki, ileride, bu yasak, Sendikalar
Kanunundan tamamıyla çıkarılır.

Teklifin 4 üncü maddesinde, sendika ve
konfederasyonların tüm nakdi gelirlerini bankalara
yatırmak zorunda oldukları belirtilmektedir. Aslında,
1982 Anayasasının 52 nci maddesinde, sendikaların
bütün gelirlerini devlet bankalarına yatırmaları
zorunluğu öngörülmüş bulunuyordu.
O yasak kaldırıldığına göre,
artık, devlet bankalarına yatırma zorunluluğu
ve böylece yasa aracılığıyla bir
haksız rekabet yaratılmasının anlamı
kalmamıştır; madde “sendika ve konfederasyonların
tüm nakdi gelirlerinin bankalara yatırılması”
biçiminde düzeltilmiştir. 

Ancak, burada, Anayasada yapılan değişikliğin
eksik bırakılan bir yönüne de değinmek
yerinde olacaktır. Anayasanın, sendikaların,
tüm nakdi gelirlerini devlet bankalarına yatırmaları
zorunluğuyla ilgili 52 nci maddesi kaldırılırken,
bu konuda, geçici 14 üncü maddeye dokunulmamıştır.
Geçici 14 üncü maddeye göre, hâlâ,
“Sendikaların, gelirlerini devlet bankalarında
muhafaza etmelerine ilişkin yükümlülükleri,
Anayasanın yürürlüğe girdiği tarihten
itibaren en geç iki yıl içinde yerine getirilir”
şeklindedir. Anayasa için, artık, gereksiz
bir yük olan bu hükmün de, ileride Anayasada yapılacak
bir değişiklikle çıkarılmasının
yerinde olacağı düşüncesindeyiz.

Teklifin 5 inci maddesinde, Sendikalar Kanununun
47 nci maddesi değiştirilmektedir. Yürürlükten
kaldırılan, Anayasanın 52 nci maddesinde,
sendikaların, devletin idarî ve malî denetimi
altında olduğu hükme bağlanıyordu;
buna paralel olarak 47 nci maddede ayrıntılı
hükümler getirilmişti.

Devletin idarî ve malî denetimi anayasa
değişikliğiyle Anayasadan çıkarıldığına
göre, Sendikalar Kanununun da buna göre düzenlenmesi
gerekir; ama, sendikaların, gerek işçiler
gerek işverenler bakımından taşıdıkları
büyük önem dolayısıyla, onlar üzerinde
hiç değilse iç denetimin daha ciddî bir
biçimde yapılmasını sağlamak bakımından,
şimdi görüşmekte olduğumuz teklifin
5 inci maddesi getirilmiş ve 47 nci maddede, daha önce
devletin idarî ve malî denetiminde dikkate alınacak
olan hususlar, sendikanın denetçileri ve denetleme
kurullarınca dikkate alınacak hususlar olarak belirtilmiştir.

BAŞKAN - Efendim, 1 dakikanız var.

HİKMET SAMİ TÜRK (Devamla) - Burada,
Türkiye'nin, 25.11.1992 tarih ve 3847 sayılı
Kanunla onaylanmasını uygun bulduğu, Sendika
Özgürlüğüne ve Örgütlenme Hakkının
Korunmasına İlişkin 87 Sayılı
Sözleşmedeki bir hükmü hatırlatmakta
yarar görüyorum: Bu Sözleşme, Bakanlar Kurulunca
da, 8.1.1993 tarihinde, 93/3967 sayılı Kararnameyle
onaylanmıştır.

BAŞKAN - Efendim, lütfen  toparlayın.

HİKMET SAMİ TÜRK (Devamla) - Sözleşmenin
3 üncü maddesi de “Çalışanların
ve işverenlerin örgütleri, tüzük ve
içyönetmeliklerini düzenlemek, temsilcilerini
serbestçe seçmek, yönetim ve etkinliklerini
düzenlemek ve işprogramlarını belirlemek
hakkına sahiptirler. Kamu makamları, bu hakkı
sınırlayacak veya bu hakkın yasaya uygun
şekilde kullanılmasına engel olacak nitelikte
her türlü müdahaleden sakınmalıdırlar”
denilmektedir. Bu hüküm, -Anayasanın 90 ıncı
maddesinin son fıkrasına göre, Türkiye
için, sözleşme, bir kanun niteliği taşıdığından,-
ileride, yeni 47 nci maddeye göre yapılacak olan tüzüğün
hazırlanmasında dikkate alınması gereken
bir husustur. 

Kanun teklifinin diğer maddeleri üzerindeki
görüşlerimizi, sırası geldikçe
Yüce Meclise sunma hakkımızı saklı
tutarak, Demokratik Sol Parti Grubu ve şahsım adına
Yüce Meclisi saygıyla selamlıyorum. (DSP sıralarından
alkışlar)

BAŞKAN - Teşekkür ederim Sayın
Türk.

Refah Partisi Grubu adına, Sayın Lütfi
Yalman; buyurun. 

Süreniz 20 dakikadır.

RP GRUBU ADINA LÜTFİ YALMAN (Konya) -
Sayın Başkan, sayın milletvekilleri; 2821
sayılı Sendikalar Kanununda değişiklik
yapılmasıyla ilgili olarak Refah Partisi Grubu adına
söz almış bulunuyorum; hepinizi saygıyla
selamlarım.

Hepinizin bildiği gibi, 1982 Anayasasının
52 nci maddesi, 23.7.1995 tarih ve 4121 sayılı Kanunla
kaldırılmış, ayrıca, Anayasanın,
dernekler, siyasî partiler ve kamu kurumu niteliğindeki
meslekî kuruluşlarla ilgili maddelerinde de değişiklikler
yapılmıştır. 1982 Anayasasının
52 nci maddesinin kaldırılması ve Anayasanın
söz konusu maddelerinde yapılan değişikliklere
uyum sağlanabilmesi için, 2821 sayılı
Sendikalar Kanununun bazı maddelerinde değişiklik
yapılması zarureti hasıl olmuştur.
Bu yasa tasarısında öngörülen değişikliklerin,
sadece Anayasada yapılan değişikliklere uyum
sağlanmasına yönelik olduğu, yine, hepimizin
malumudur. 

1982 Anayasasında “sendikalar, siyasî
amaç güdemezler, siyasî faaliyette bulunamazlar,
siyasî partilerden destek göremezler, siyasî
partileri destekleyemezler, siyasî partilerle müşterek
hareket edemezler, siyasî partilere yardım ve bağışta
bulunamazlar, yardım ve bağış alamazlar,
derneklerle, kamu kurumu niteliğindeki meslekî kuruluşlarla,
vakıflarla bu amaçla hareket edemezler” şeklinde
kısıtlayıcı hükümler içeren
52 nci madde yürürlükten kaldırılmıştı.
Yine, aynı maddede, sendikaları devletin idarî
ve malî denetimine tabi kılan; ayrıca, sendikaların,
tüm gelirlerini devlet bankalarında muhafaza etme
zorunluluğunu getiren hükümlerin de yürürlükten
kaldırılması, Sendikalar Kanununun ilgili
maddelerinde değişiklik yapılmasını
gerektirmiştir. 

Bu teklifle, 2821 sayılı Sendikalar
Yasasının 33, 37, 40, 43, 44, 47 ve 51 nci maddeleri
yeniden düzenlenmiştir. Siyasî partilerin temsilcilerinden
oluşan özel komisyonun mutabakata vardığı
ve Anayasa Komisyonunda da kabul edilen teklifin 1 inci maddesine
göre, 2821 sayılı Kanunun 44 üncü
maddesinin birinci fıkrasında yer alan hüküm,
sosyal faaliyetler içeren 33 üncü maddeye ekleniyor.
Teklifin 1 inci maddesindeki, özellikle, meslekî eğitim
tesisleri kurulması ve gelirlerin yüzde 10'unun eğitime
ayrılması hükmü çok olumlu bir
değişikliktir. 

2 nci maddede ise, 2821 sayılı Sendikalar
Kanunun 37 nci maddesindeki değişiklikle, sendikalar
ve konfederasyonlar kendi amaçları  dışında
bir faaliyette bulunamayacaklardır. 

Ayrıca, bu maddeye göre, sendika ve konfederasyonların
yöneticileri, meslekî kuruluşlar ve vakıflarla
belli ölçüler içerisinde kendi konumları
ve vazifeleri çerçevesinde siyasî faaliyette
bulunacak veya yönetiminde görev alabileceklerdir; ancak,
sendika ve konfederasyonların, siyasî partilerin
yan kuruluşu gibi davranmalarını veya yan
kuruluşu gibi görünmelerini önlemek için,
siyasî partilerin ad, amblem, rumuz veya işaretlerini
kullanamayacakları da hükme bağlanmıştır.


Teklifin 2 nci maddesi, daha çok temel yasakları
içeren 37 nci maddeye bir atıfta bulunmaktadır
ve sendika yöneticilerinin herhangi bir partiye üye
olmalarına izin getirmektedir. Bu, tabiî ki, eğer
yasa dikkatle incelenirse, genelde sendika yöneticilerinin
kendi kişiliklerini ilgilendiriyor. Tüzelkişileri
ilgilendirip ilgilendirmediği konusundaysa, tam bir netlik
olduğunu söylemek mümkün değildir. 

Yine, Sendikalar Kanununun 40 ıncı
maddesi ikinci fıkrasına “siyasî partiler”
ibaresi eklenerek sendika ve konfederasyonların, siyasî
partilerden malî destek ve bağış almaları
da yasaklanmıştır. Siyasî partilere
ve birtakım kurumlara malî destek ve bağış
vermeleri de, yine, bu çerçeve içerisinde
yasaklanmıştır. Böylece, yapılabilecek
istismarların da önüne geçilmiş
olunur. 40 ıncı maddeye eklenen bu ibare, siyasî
partilerin, sendika ve konfederasyonları, kendi amaçları
doğrultusunda davranmaya zorlamalarına da engel olmaktadır.


Sendikalar Kanununun 47 nci maddesindeki, sendikalar
ve konfederasyonlar üzerinde, devletin idarî ve malî
denetimini düzenleyen hükümler de kaldırılmıştır;
fakat, tamamen bir başıboşluk olmaması,
bir denetimsizlik meydana getirmemesi, istismarlara meydan verilmemesi
için de, yerine, denetleme kurulları veya denetçiler
eliyle bir iç denetim mekanizması meydana getirilmiş,
kurulmuş ve bir düzenleme oluşturulmuştur.
Özellikle, sendikaların, son zamanlarda, yasaklayıcı
kanunlara rağmen -henüz uyum yasaları çıkmamış
olduğu için bunu ifade ediyorum- siyasî faaliyetlerde
bulunmadığını söylemek mümkün
değil; yani, uyum yasaları çıkmadan önce
de ilgili maddeler, zaten, hemen hemen fiilen ortadan kalkmıştı.

Bizim arzumuz, çıkarılmasına
“evet” diyeceğimiz bu kanunların amaçlarına
uygun hareket edilmesidir. Nedir bu amaçlar; sendikaların
ve çıkarılacak yasayla ilgisi olan kuruluşlara
üye kitlelerin haklarını siyasî platformlarda
savunmaktır, siyasal çalışmalarla birtakım
haklar elde etmelerini sağlamaktır; yine, hukukî
çerveve içerisinde bu hakları korumak ve
kollamaktır. 

Değerli arkadaşlar, yoksa, son zamanlarda
birkısım sendika liderlerinin yaptığı
gibi, demokrasiyi rafa kaldırıcı tavırlar
alıp, darbe çığırtkanlığı
yapmak değildir. Zira, bu tavır, onlara ve temsil ettikleri
kitlelere de zarar vermektedir. Bırakın yeni haklar
elde etmeyi, daha önceki haklarını da kaybedecekleri
hepimizin malumudur. Bunun içindir ki, sendikların
çoğunluğu, genel başkanlarının
bu tavırlarına tepki göstermişler, tabanın
tepkisini iletmişlerdir. 

Sendikalar Kanununun 42 nci maddesinin ikinci fıkrası,
siyasî partilerin sendikalara veya sendikaların siyasî
partilere parasal yardım yapmalarına yasaklama getiriyor.
Biraz önce de ifade ettiğimiz gibi, bu istismarı
önlemeye yönelik bir düzenleme olduğu kanaatindeyim.


Sendikaların amacı, işçiden
elde ettikleri parayı falan veya filan siyasî partiyi
desteklemeye değil, temsil ettikleri kitlelerin haklarını
çok değişik platformlarda korumaya veya kollamaya
harcamayı temin etmektir. Kaldı ki “bugün
borç alan yarın buyruk alır” özdeyişi
çerçevesinde de, olayı mutlak manada değerlendirmek
gerekir. 

Sayın Başkan, değerli arkadaşlar;
Türkiye'de demokrasinin tam rayına oturabilmesi, başta,
siyasî partiler, demokratik kitle örgütleri ve
sivil kuruluşların tutum ve davranışlarına
bağlıdır. Bunu niye söylüyoruz; neyi
konuştuğumuzu eğer detaylıca düşünürsek,
daha net anlaşılır zannediyorum. 

Biz, bugün, 1982 darbe Anayasasının
dar ve baskıcı hükümlerinin değiştirilmesini
konuşuyoruz ve hemen hemen birçok maddesinin daha
demokratik hale getirilmesi için gayret gösteriyoruz.
Bu konuda, bütün partilerin de, gayretleri vardır.


Şimdi, hem Anayasanın demokratikleştirilmesi
için mücadele edeceksin hem de söylemlerinde
ve kapalı kapılar ardında darbe çığırtkanlığı
yapacak veya bunlara çanak tutacaksın hem demokratik
kitle örgütü olacaksın hem kendi kitleni
hem de belli mercileri bile rahatsız edecek kadar darbe
şakşakçılığı yapacaksın,
bildiriler dağıtacaksın bu konuda... Bu ne perhiz
bu ne lahana turşusu!..

Değerli arkadaşlar, çıkarılan
bu yasaların temel gayesi, sendikaların görevlerini
daha rahat yapabilmeleri, daha rahat hareket edebilmeleri, yetkilerini
daha rahat kullanabilme imkânını elde etmelerini
sağlamaktır; ancak, şunu hemen ifade etmek lazım
ki, demokrasilerde temel bir şart daha vardır -en
çok bunun öncelikle bilinmesi gerekir- o da, bütün
kurumların, bütün kuruluşların,
görevlerini, yetkilerini ve hadlerini bilmesi olayıdır.
Yoksa, demokratik bir platformda, demokratik ülkelerde görevlerini,
yetkilerini ve hadlerini bilmeyen kurum veya kuruluşlar
olursa kaos meydana gelir, sıkıntı doğar.
Çıkarılan kanunların bu çerçeve
içerisinde değerlendirilmesi, bu çerçeve
içerisinde ele alınması ve bu çerçevede
anlaşılması gerektiği kanaatindeyim. 

Yasanın hayırlı olmasını
temenni ediyor, hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Yalman.

Şahısları adına, Sayın
Bekir Yurdagül?.. Yok.

Sayın Emin Kul?.. Yok.

Sayın Metin Bostancıoğlu, buyurun
efendim. (DSP, ANAP ve CHP sıralarından alkışlar)

Süreniz 10 dakika. 

METİN BOSTANCIOĞLU (Sinop) - Sayın
Başkan, sayın milletvekilleri; bugün, 300 sıra
sayılı Sendikalar Kanununda Değişiklik
Yapılması Hakkındaki Kanun Teklifini görüşüyoruz.


Bugün, 2821 sayılı Sendikalar
Kanununun 33 üncü maddesinin birinci fıkrasının
6 ncı bendini değiştirmek suretiyle “üyelerinin
meslekî eğitim, bilgi ve tecrübelerini yükseltmek
için çalışmak; teknik ve meslekî
eğitim tesisleri kurmak” şeklinde bir düzenleme
yapıyoruz. 

Bugün, 37 nci maddenin üçüncü
fıkrasını yürürlükten kaldırarak;
ikinci ve dördüncü fıkraları, ikinci
ve üçüncü fıkra olarak değiştiriyoruz
ve diyoruz ki “sendika ve konfederasyonlar, amaçları
dışında faaliyette bulunamazlar. Siyasî
partilerin ad, amblem, rumuz veya işaretlerini kullanamazlar.

Mahallî idareler ve milletvekili seçimlerinde
aday olan sendika ve konfederasyon yöneticilerinin sendika
ve konfederasyon organlarındaki görevleri, adaylık
süresince askıda kalır. Seçilmeleri
halinde görevleri son bulur” şeklinde değişiklik
yapıyoruz. 

Yine, 40 ıncı maddenin ikinci fıkrasına
“...bankalar tarafından ödenmiş sermayesinin
en az yarısına katılmak suretiyle kurulan
kuruluşlarla bunların aynı oranda katılması
ile kurulan kurumlar” ibarelerinden sonra gelmek üzere
“ve siyasî partiler” ibarelerini ekliyoruz. 

43 üncü maddenin birinci fıkrasını
değiştiriyoruz ve diyoruz ki “sendika ve konfederasyonlar
tüm nakdî gelirlerini bankalara yatırmak zorundadırlar.”


47 nci maddede kenar başlığı
ile birlikte değişiklik yapıyoruz. “İdarî
ve Malî Denetim” konusunda şu düzenlemeyi
getiriyoruz: “Sendika ve konfederasyonlarda denetleme kurulları
veya denetçiler tarafından yapılacak idarî
ve malî denetimde yönetim ve işleyişin,
gelir ve giderlerin, bunlarla ilgili işlemlerin kanun, tüzük
ve genel kurul kararlarına uygun olup olmadığı
incelenir. 

Denetim esasları, işçi ve işveren
konfederasyonlarının yazılı görüşleri
alınarak hazırlanacak bir tüzükte gösterilir.
“ 

51 inci madde de, malî ve idarî denetimle
ilgili bir madde. Burada da “sendikalar ve konfederasyonlar,
her hesap veya bütçe devresinde, o bütçe
devresine ait bilanço ve hesaplarıyla çalışma
ve denetleme raporlarını ait oldukları dönemi
izleyen üç ay içerisinde Çalışma
ve Sosyal Güvenlik Bakanlığına, sendikalar,
ayrıca, bağlı bulundukları konfederasyonlara
gönderirler” diyoruz. 

Sayın milletvekilleri, bu değişiklikler,
1995 yılı içerisinde yapılan Anayasa
değişikliğinden sonra Anayasaya uyum sağlamak
için yapılıyor; ancak, Anayasamızın
82 nci maddesinde, şimdi anlatacağım değişikliği
yapmadan, bu uyum yasalarını yapmamızın
da pek önemli bir husus olmadığı kanaatindeyim.
Anayasanın 82 nci maddesinde şu hüküm mevcut
“...sendikalar ve bunların üst kuruluşlarının
ve katıldıkları teşebbüs veya
ortaklıkların yönetim ve denetim kurullarında
görev alamazlar, vekili olamazlar...” Kim? Milletvekilleri...
Bu madde, Türkiye Büyük Millet Meclisi üyelerinin
görev alamayacakları işleri düzenliyor.
Türkiye Büyük Millet Meclisi üyeleri, birtakım
görevlerde, aynı zamanda milletvekilliği sıfatıyla
birlikte bulunamıyorlar; fakat, kamu kurumu niteliğindeki
meslek kuruluşları ile sendikalar ve bunların
üst kuruluşlarının ve katıldıkları
teşebbüs veya ortaklıkların yönetim
ve denetim kurullarında milletvekillerinin görev alamamasının,
hatta, vekil dahi olamamasının, avukatlığını
dahi yapamamasının, kabul edilebilir, mantıklı
bir gerekçeye dayanması gerekir. 

Niçin, aynı zamanda, sendika başkanı,
sendika yönetim kurulu üyesi, milletvekili olamasın;
niçin, bu görevi terk etsin?! Bunun haklı bir
nedeni yoktur. Öncelikle, biz, Anayasanın bu hükmünü
değiştirmek zorundayız. Bu nedenle, Demokratik
Sol Parti, Anayasanın 82 nci maddesinde değişiklik
yapılmasına dair Anayasa değişiklik teklifini
imzaya açtı. Bütün sendikacılar,
bütün sendika yöneticileri ve bu sendikaların
hukuk müşavirliğini, vekilliğini yapan hukukçular
adına sizlere sesleniyorum: Bu Anayasa maddesinin burada
kalmasının bir mantığı var mıdır;
evet, yoktur. O nedenle, öncelikle, Anayasanın bu
maddesinde gerekli değişikliği yaparak, sendikacıların
da, aynı zamanda milletvekili olmasını sağlamalıyız.


Politika, bir yurttaşlık görevidir.
Sendikacılar, sendikalar, politikayla ilgilenmezler; ancak,
ülkenin istihdam politikasıyla ilgili görüşlerini
belirtmeyecekler de kimler belirtecekler?! 

Kıymetli milletvekilleri, o nedenle, Demokratik
Sol Parti olarak imzaya açtığımız
82 nci maddenin değişikliğine dair teklifimize destek
bekliyor, hepinizi saygıyla selamlıyorum. (Alkışlar)

BAŞKAN - Teşekkür ederim efendim.

Sayın milletvekilleri, teklifin tümü
üzerindeki müzakereler bitmiştir.

Teklifin maddelerine geçilmesini oylayacağım;
ancak, oylamaya geçmeden önce bir yoklama isteği
vardır; okutuyorum:

 Türkiye Büyük Millet Meclisi Sayın
Başkanlığına

Başkanlık, Genel Kurul salonunda toplantı
yetersayısı bulunmadığı halde
çalışmaları başlatmış
bulunmaktadır. Başkanlık, takdirini yanlış
kullanmıştır; salonda en az üçte
bir oranında sayın üye bulunmamaktadır.


Görüşülmekte olan teklifin maddelerine
geçilmeden önce, oylama yapılmadan yoklama
yapılmasını talep ediyoruz. 

BAŞKAN - Evvela, yoklama isteğinde bulunan
arkadaşlarımızı tespit edeceğiz.

Önder Sav?.. Burada.

Ayhan Fırat?.. Burada.

Birgen Keleş?.. Burada.

Ercan Karakaş?.. Burada.

Atilâ Sav?.. Burada. 

Ahmet Güryüz Ketenci?.. Burada. 

Ali Haydar Şahin?.. Burada.

Zeki Çakıroğlu?.. Burada. 

İrfan Gürpınar?.. Burada. 

Aydın Güven Gürkan?.. Burada. 

Ali Dinçer?.. Burada. 

Haydar Oymak?.. Burada. 

Ali Rıza Bodur?.. Burada. 

Nezir Büyükcengiz?.. Burada. 

Mustafa Yıldız?.. Burada. 

Mahmut Işık?.. Burada. 

Algan Hacaloğlu?.. Burada. 

Celal Topkan?.. Burada. 

Şahin Ulusoy?.. Burada. 

Bekir Kumbul?.. Burada. 

Erdoğan Yetenç?.. Burada. 

Ahmet Küçük?.. Burada. 

BAŞKAN - Aslında, doğrudan doğruya
yoklama istenebilirdi. Bizim, başlangıç yetkimizi
isabetli kullanmadığımız konusundaki
görüşe katılmıyoruz. (CHP sıralarından
“Yoklamayı yap” sesleri) 

Efendim, bakın, bu ilk defa yapılan
bir şey değil. Her şey akıl ve mantıkla
idare edilir. Allah, insanlara akıl, mantık, şuur
vermiş ve bunun bir de inisiyatifi var. (CHP sıralarından
gürültüler) 

ERCAN KARAKAŞ (İstanbul) - İçtüzük
de var!.. 

BAŞKAN - Bir dakika efendim!.. Bir söz
de, ben söyleyeyim canım!.. 

ALİ RIZA BODUR (İzmir) - Allah akıl
vermiş, İçtüzük uygulansın
diye!.. 

BAŞKAN - Yani, bu, ilk defa, bizim tarafımızdan
yapılan bir şey değil; önemli olan, bu Meclisi
çalıştırmaktır. 

Aslında, birleşimin açılması,
muhalefet partisi milletvekillerinin lehinedir. 

ÖNDER SAV (Ankara) - Bu konuşmanın
ne gereği var!.. 

BAŞKAN - Biraz dinlemesini de öğrenin
canım, Allah, Allah!..   

ÖNDER SAV (Ankara) - Ne gereği var şimdi
bu konuşmanın?!. Yoklamayı yap...

BAŞKAN - O zaman siz, onu, niye yazdınız
önergenizin başına?.. Siz yazarsanız
ben de cevap veririm. (RP sıralarından alkışlar)
Onun için rica ediyorum, şeye gerek yok. 

Biz, burada, takdir yetkimizi, daima, kamu yararına
ve Meclisin çalışması yönünde
kullanıyoruz; bu, başkalarının hoşuna
gitmeyebilir. 

Sayın milletvekilleri, yoklamada bulunmayıp
da sonradan gelen arkadaşlarımız pusula gönderirlerse,
Divan üyesi arkadaşımız gönderilen
pusulaları kontrol edeceğinden, arkadaşların,
Genel Kurul Salonundan ayrılmamalarını istiyorum
efendim. 

III.- YOKLAMA

BAŞKAN -Yoklamaya Adana ilinden başlıyoruz.


(Yoklama yapıldı)

BAŞKAN - Sayın milletvekilleri, toplantı
yetersayısı yoktur; birleşime 10 dakika ara
veriyorum. 

Kapanma Saati: 16.43

 

İKİNCİ OTURUM

Açılma Saati :16.55 

BAŞKAN : Başkanvekili Kamer
GENÇ 

KÂTİP ÜYELER : Mustafa
BAŞ (İstanbul), Ünal YAŞAR (Gaziantep)




BAŞKAN - Türkiye Büyük Millet
Meclisinin 109 uncu Birleşiminin İkinci Oturumunu
açıyorum. 


III. - YOKLAMA

BAŞKAN - Sayın milletvekilleri, ilk
oturumda, görüşmekte olduğumuz yasa teklifinin
tümünün oylanmasından önce yoklama
istenmişti; yapılan yoklama sonucunda toplantı
yetersayısı olmadığı için
birleşime 10 dakika ara vermiştim. 

Şimdi, yeniden yoklama yapacağız;
yoklama sırasında Genel Kurul Salonunda bulunan
sayın milletvekillerinin, salonda olduklarını
yüksek sesle belirtmelerini rica ediyorum. 

(Yoklama yapıldı) 

BAŞKAN - Sayın milletvekilleri, yapılan
ikinci yoklamada da toplantı yetersayısı
bulunamadığından, denetim konularını
görüşmek için, 24 Haziran 1997 Salı
günü saat 15.00'te toplanmak üzere. birleşimi
kapatıyorum.


Kapanma Saati: 17.18




VI. -SORULAR VE CEVAPLAR

A) YAZILI SORULAR VE CEVAPLARI

1.-İstanbul Milletvekili Bülent Akarcalı'nın,
İstanbul -Sarıyer -Baltalimanı Mevkiinde
bulunan lokale ilişkin sorusu ve İçişleri
Bakanı Meral Akşener'in yazılı cevabı
(7/2692)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
arz ederim.

  Bülent Akarcalı

  İstanbul

İstanbul İli Sarıyer İlçesi
Baltalimanı mevkiinde bulunan Bakanlığınıza
ait moral-eğitim tesisleri adı altında faaliyette
bulunan lokalle ilgili olarak,

1. Burada yapılmakta olan inşaat kaç
metrekaredir?

2. Hükümet ciddî tasarruf tedbirleri
almışken bu inşaatın harcamaları
nereden ödenmektedir?

3. Bu inşaat Boğaziçi ön görünümünde
olduğuna göre, Boğaziçi İmar Müdürlüğünden
hangi tarihte ruhsat almıştır?

4. Alınan ruhsat ile yapılan çok
katlı inşaat birbirine uygun mudur?

5. İstanbul Valisi ve Emniyet Müdürü
bu kaçak inşaata neden ve nasıl göz yummaktadır?

6. Polis kendine kaçak inşaat yaptırırsa
diğer kaçak inşaatları kim önleyecektir?

7. Bu tip eğitim-moral tesisleri kimlere açıktır?

8. Sade polis memurları buralardan yararlanıyor
mu, yoksa yalnız rütbeli memurlar mı yararlanıyor?

 T. C.

 İçişleri Bakanlığı

 Emniyet Genel Müdürlüğü
19.6.1997

 Sayı :B.05.0.1.EGM.0.12.01.01-129755

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
28.5.1997 gün ve A.01.GNS.0.10.00.02-7/2692-6605-18684 sayılı
yazısı.

İstanbul Milletvekili Bülent Akarcalı
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

İstanbul Moral Eğitim Merkezi Tesisleri
3. kısım onarım alanı 744.59 m2
olup ödeneği Türk Polis Teşkilatı Güçlendirme
Vakfı tarafından karşılanmaktadır.

İstanbul Emniyet Müdürlüğünün
8.11.1993 tarih ve 6368 sayı ile Boğaziçi İmar
Müdürlüğüne müracaatı üzerine
13.12.1993 tarihli yazılı izinde :Derz, iç
ve dış sıva, boya badana, oluk, dere, doğrama,
döşeme, tavan kaplamaları, elektrik ve sıhhî
tesisat tamirleri ile çatı onarım ve kiremit
aktarılması işlerinin ruhsata tabi olmadığı
bildirilmiştir. Alınan ruhsat ile kat çıkılması
sözkonusu değildir.

İstanbul Moral Eğitim merkezi Tesisleri
3 üncü kısım onarım işleri
ilgili mevzuat çerçevesi içinde yürütülmektedir.

Moral Eğitim Merkezi Tesislerinden yararlanabilecek
kişiler, Moral Eğitim Merkezleri Kuruluş Görev
ve Çalışma Yönergesinde açıkça
belirtilmiş olup, tüm emniyet mensupları yararlanabilmektedir.

Bilgilerinize arz ederim.

  Dr. Meral Akşener

  İçişleri Bakanı

2.-İzmir Milletvekili Sabri Ergül'ün,
ceza ve tutukevlerinde zabıta tarafından alınan
kişilere ilişkin sorusu ve İçişleri
Bakanı Meral Akşener'in yazılı cevabı
(7/2778)

Türkiye Büyük Millet Meclisi
Başkanlığına

Aşağıdaki sorularımın
Sayınİçişleri Bakanınca yazılı
olarak yanıtlanması için gereğini saygıyla
dilerim.

  Sabri Ergül

  İzmir

1. 3216, 3419, 3618, 3853 ve 4085 sayılı
Yasalar gereğince, pişmanlık hükümlerinden
yararlanmak, kamuoyundaki tanımlama ile itirafçı
denilen, itirafçı kabul edilmek ve yukarıda
belirtilen yasalara göre işlem görmek amacıyla
bugüne kadar yetkili  mercilere başvuran ve yine bu
yasalara göre “isimlerinin İçişleri
Bakanlığına bildirilmesi gereken” İtirafçı'ların
bu yasalardan yararlananların sayısı nedir?
Başvuranların tümü için İçişleri
Bakanlığı, mahkemelere “olumlu” rapor
vermiş midir? Başvurusu İçişleri
Bakanlığınca uygun görülmeyen, “bu
yasalardan yararlanmaz” şeklinde hakkında rapor
düzenleyen var mıdır? Sayıları
kaç kişidir?

Halen araştırması, tahkikatı
devam eden, hakkında ilgili mahkeme için raporları
henüz düzenlenmeyen kişi sayısı
nedir?

2. Yasaların yürürlüğe
girdiği tarihten bu yana, pişmanlık hükümlerinden
yararlanan, itirafçılığı Bakanlığınızca
uygun görülerek “rapor”ları olumlu
yönde düzenlenen kişi sayısı nedir?

Mahkemelerce itirafçılığı
uygun görülen kişi sayısı nedir?
Halen Bakanlığınızca tahkikatı,
araştırması devam eden hakkında rapor
verilmeyen kişi sayısı nedir?

3. İlgili 3419 sayılı yazının
3 üncü maddesi gereğince “itirafının
doğruluğunun araştırılması
için” cezaevi ve tutukevlerinden zabıtaca alınan
kişilerin sayısı nedir?

Bunlarla ilgili olarak “zabıta muhafazasında
kalınacak süre olan 15 günü” geçen,
hakkında bu 15 günlük süre dışında,
başkaca 15 günlük süre alınan, peşpeşe
ve/veya ayrı ayrı tarihlerde alınmak suretiyle
zabıta muhafazasında sürekli ve/veya ayrı
ayrı 15'er günlük süreler olmak üzere,
zabıtada 15 günden fazla kalan itirafçı
sayısı nedir?

Halen Emniyet ve Jandarma Güçlerinin
elinde bulunan, zabıtanın muhafazasında olan
kaç kişi vardır?

4. Aynı şekilde OHALyasası ve
15.12.1990 tarihli ve 430 nolu KHK'nin 3/c maddesi gereğince,
“ifadesine başvurulması gereken” tutuklu
ve/veya hükümlülerden, cezaevine tutukevlerinden
bugüne değin zabıtaca (polis ve jandarma) alınan
kaç kişi vardır? Alınan, ceza ve tutukevlerine
iade edilen ve halen edilmeyen zabıtanın (polis
ve jandarma) halen elinde bulunan kaç kişi vardır?

Bu şekilde zabıtaca alınan kişilerden
ayrı ayrı ve/veya peş peşe süre
alma, uzatma şeklinde de olsa zabıtanın elinde
10 günden fazla kalan kişilerin sayısı
nedir?

Zabıtanın elinde 10 günden fazla
kalan kişilerin sayısı nedir? Bunlardan alındıkları
il'in dışındaki il merkezlerine zabıtaca
götürülen ve halen bu durumda olup da, zabıtaca
alındığı il'in dışında
bir yere götürülen, götürülmüş
olan kişilerin sayısı nedir?

5. Gerek 3419 ve gerekse OHALmevzuatı gereğince
zabıtaca, ceza ve tutukevinden bu şekilde alınmış
kişilerden ve “itirafçı”lığına
karar verilerek tahliye edilmiş ve durumu kesinleşmiş
kişilerden “itirafçı sayılan,
araştırması devam eden, kısacası
itirafçı işlemi gören kişilerden
sonradan yeni suç işleyenlerin, hakkında suç
isnadı ile tahkikat açılanların sayısı
nedir?

Bu yeni suç ve/veya itirafının
gerçek dışı olduğu nedeniyle itirafçı
statüsüne son verilen itirafçı sayısı
nedir?

6. Gerek 3419 sayılı Yasa ve devamı
yasalara göre ve gerekse OHAL mevzuatı, 430 sayılı
KHKgereğince ceza ve tutukevlerinden alınan ve zabıta
elinde iken  olay, çatışma, kaza ve başka
nedenle ölen itirafçı kişi sayısı
nedir?

7. İçişleri Bakanlığı
(polis, jandarma) teşkilatlarında görev yapmış,
halen yapan personelden, kişilerden, sözkonusu olan
Pişmanlık Yasaları ve OHAL mevzuatına
göre, görevini yapmakta olanlardan görevini suiistimal
ettiği iddiası, Pişmanlık Yasaları
Ohal mevzuatına aykırı davrandığı,
itirafçılar ve/veya devlete sızmış,
sızmaya çalışan “organize suç
örgütü” kurduğu ve/veya suç işlediği
iddiası ile haklarında adlî ve idarî
soruşturma yapılan kaç kişi vardır?

8. İçişleri Bakanlığı
teşkilatına (iller, polis ve jandarma) yukarıda
belirtilen yasalara uyulması, itirafçı ve
araştırılması gereken kişiler
konusunda istismarlara neden olunmaması; özellikle
10 ve 15 günlük sürelere uyulması için
talimat vermeyi düşünüyor musunuz?

Polis ve Jandarma teşkilatlarında görev
yapmış veya halen görev yapan personelden “Organize
Suç Örgütü” kurduğu ve suç
işlediği iddiası ile 28 kişi hakkında
adlî ve idarî soruşturma yapılmıştır.

Çalışmalar genel mevzuat çerçevesinde
yürütüldüğünden önergede belirtilen
konular ile ilgili herhangi bir istismar sözkonusu olmayıp,
gerekli talimatlar günü gününe verilmektedir.

Bilgilerinize arz ederim.

  Dr. Meral Akşener

  İçişleri Bakanı

 T. C.

 İçişleri Bakanlığı

 Emniyet Genel Müdürlüğü
19.6.1997

 Sayı :B.05.0.1.EGM.0.12.01.01-129756

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
22.5.1997 gün ve A.01.GNS.0.10.00.02-7/2778-6800/18551  sayılı
yazısı.

İzmir Milletvekili Sabri Ergül tarafından
TBMMBaşkanlığına sunulan tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

3216, 3419, 3618, 3853 ve 4085 sayılı
Yasalar gereğince, bu Kanun hükümlerinden yararlanmak
amacıyla bugüne kadar yetkili mercilere başvuran
ve isimleri İçişleri Bakanlığına
bildirilerek bu yasalardan yararlanmak isteyenlerin sayısı
2 992'dir. Olumlu görüş bildirilen 680, olumsuz
görüş bildirilen 2 235 ve tahkikatı devam
eden, hakkında ilgili mahkeme için raporları
henüz düzenlenmeyen 77 kişi vardır.

Yasaların yürürlüğe girdiği
tarihten bu yana itirafçılığı
Bakanlığımızca uygun görülen
ve raporları olumlu yönde yazılan 680 kişi,
Bakanlığımızca tahkikatı devam
ettirilen ve hakkında rapor verilmeyen 77 kişi vardır.

Zabıtaca cezaevi ve tutukevinden alınan
kişi sayısı 124 dür. Zabıta muhafazasında
15 günü geçen ve hakkında ek süre
alınan kişi sayısı 51 ve halen zabıta
muhafazasında 5 kişi bulunmaktadır.

OHALYasası ve 15.12.1990 tarihli ve 430 nolu
KHK'nin 3/c maddesi gereğince, “ifadesine başvurulması
gereken” tutuklu ve hükümlülerden, cezaevine
tutukevlerinden bugüne kadar zabıtaca 651 kişi
alınmıştır.Ceza ve tutukevlerine 581
kişi iade edilmiş olup, halen 70 kişi zabıtanın
elinde bulunmaktadır. Zabıtaca alınan kişilerden
ayrı ayrı ve peş peşe süre alma,
uzatma şeklinde de olsa zabıtanın elinde halen
10 günden fazla 389 kişi bulunmaktadır. Zabıtaca
alındığı ilin dışına
çıkarılan 6 kişi bulunmaktadır.

İtirafçı işlemi gören
kişilerden sonradan yeni suç işleyenler hakkında
suç isnadı ile tahkikat açılan 12
kişi ve yeni suç ve itirafının gerçek
dışı olduğu nedeniyle itirafçı
statüsüne son verilen 10 kişi bulunmaktadır.

Genel mevzuata göre ceza ve tutukevlerinden
alınan ve zabıta elinde iken olay, çatışma,
kaza ve başka nedenlerle 4 itirafçı ölmüştür.

3.-İzmir Milletvekili Sabri Ergül'ün,
Flash TV'ye yapılan saldırıya ilişkin
sorusu ve İçişleri Bakanı Meral Akşener'in
yazılı cevabı (7/2791)

Türkiye Büyük Millet Meclisi
Başkanlığına

Aşağıdaki sorularımın
Sayın İçişleri Bakanı tarafından
yazılı olarak yanıtlanması için
gereğini saygıyla dilerim.

  Sabri Ergül

  İzmir

1. Flash TV'nin İstanbul Stüdyosunu silahla
basan 35-40 kişilik grup şehir eşkiyaları
ve kullandıkları araçların plakaları
ve kimlere ait olduğu ve basına da yansıdığı
gibi saldırganları sevk eden DYP yazılı
minübüs ve otolar şimdiye kadar saptanmış
mıdır? Ne yapılmıştır?

2. İstanbul polisi 155 nolu “Polis İhbar”
telefonu bant kayıtları ve polis telsiz bant kayıtları
incelenmiş ve olayın polise ilk ihbar saat ve dakikası
ile buna ait “Polis İhbar” ve telsiz bant kayıtları”
ve olaya müdahale eden, etmeyen; olayın duyulması,
ihbar edilmesi üzerine polisin sevk ve müdahale emir
ve hareketlerini, talimatlarını içeren “Polis
imdat ve telsiz bantları” C. Savcılığına
teslim edilmiş midir? Bant kayıtlarında silinti,
tahrifat var mıdır? Gerek idarî ve gerekse
adlî soruşturmada bu bantlar incelenmiş midir?

Polis imdat, telsiz bant kayıtlarına
göre olay saat kaçta, hangi dakikada polise intikal
etmiş, polis amirleri hangi talimatları telsiz ile
vermişler, olaya hangi ekip müdahale etmiş, ekipler
ve polis amirleri arasında banta alınması
gerekli hangi muhabereler geçmiş, ilk müdahale,
olay yerinde ilk inceleme hangi polis ekibince yapılmış
ve hangi tutanaklar, nasıl, hangi zamanda tutulmuş
ve kayda alınmıştır? Bu kayıtlar
olayı soruşturan C. Savcısına eksiksiz
verilmiş midir?

Polis telsiz bant kayıtlarında olayı
ilk ihbar eden, gören kişi, kişiler, polis ekipleri
ve bantların ilk tespit ve bildirimleri, bant kayıtlarına
ve tutanaklara göre nedir? Araçlar ve katılan
kişiler sayısı nedir?

3. Basında yer aldığı, tanıkların
anlattıkları gibi 40-45 el silah atımı,
bu mermi atımlarına ait kovan ve mermi çekirdekleri,
atıldıkları silahlara ait balistik muayeneler,
kovan ve mermi çekirdekleri balistik izleri, ruhsatlı
ve ruhsatsız silahlara ait arşiv izleri ile mukayese
edilmiş midir? Kaç mermi, kaç kovan zapta
geçirilmiş, kaç tip ve çapta silahtan
ateş edilmiş ve bunlar arasında arşiv
kayıtlarında bulunan ruhsatlı ve ruhsatsız
silahlarla “uyum” gösteren kovan ve mermi izleri
var mıdır?

Sanık diye tutuklanan “4 gariban”
dışındaki esas sanık ve azmettirici
sanıklar kimlerdir?

İddia edildiği gibi olay yerinde yakalanıp
da polise teslim edilen, olaya karışan sanıklardan
polisçe bırakılan var mıdır?

4. İlk tespit, keşif, suç delili
koyan ve mermi tip, adet ve çaplarına ait tutanak
ve polis imdat ve telsiz bant kayıtları, belgeleri
iddia edildiği gibi tahrif edilmiş değiştirilmiş
midir? Bantlar ile tutanaklar birbirini tekzip mi etmekte doğrulamakta
mıdır?

Türk Telekom kayıtlarına göre
olay öncesi ve sonrası DYPİl Merkezi ve yöneticileri
telefonları ile Emniyet Müdürlüğü
telefonları arasındaki görüşme kayıtları
var mıdır? Kayıtları nedir?

5. Önemlisi, olay mahallinde toplanan mermi
ve mermi kovanı balistik izleri, Prof. Dr. Tansu Çiller'in
Başbakanlığı döneminde hediye ettiği
ve bir kısmı DYP yöneticisi ve sempatizanlarına
ait olduğu iddia edilen bu hediye silahların arşiv
balistik izleri ile mukayesesi yapılmış mıdır?

TBMM'de verdiğimiz yazılı soru
önergeleri ile “Başbakan sıfatı
ile Prof. Dr. Tansu Çiller'in silah hediye ettiği kişilerin
kimler, isimleri ve sıfatlarının ne olduğu
hususunun açıklanması, yanıtlanması
yönündeki yazılı soru önergelerimize
gereği gibi yanıt vermeyen Tansu Çiller'in silah
hediye ettiği kişilerin isimlerini gizleyen Sayın
İçişleri Bakanının açıklamadığı,
gizlediği ve fakat polis arşivlerinde isimleri ve sıfatları
belli kişilerin hediye silahlarının balistik
arşiv kayıtları ile, özellikle bize de
ulaşan duyumlara göre DYPyöneticileri ve sempatizanı
oldukları ileri sürülen ve olaya karışan
A.B., M.E., ve M.A., isimli kişilerce kullanıldığı
ihbar edilen, Prof. Dr. Tansu Çiller'in Başbakanlığı
döneminde hediye ettiği silahlara ait balistik arşiv
kayıtlarının, olay mahallinde toplanan silah
kovan ve mermi çekirdekleri balistik kayıtları
ile mukayesesinin yapılıp yapılmadığının,
ateş edilen silahlar ile Tansu Çiller'in hediye ettiği
silahlar arasında “balistik benzerlik, aynilik”
bulunup bulunmadığının incelemesi yapılmış
mıdır? C. Savcılığına bu
bilgiler verilmiş midir.?

6. Başta DYPyöneticileri olmak üzere
ruhsatlı ve Tansu Çiller hediyesi silahlar dahil
ve  A.B., M.E., ve M.A., isimli kişilerin kullandığı,
sahip olduğu silahlar ile Flash TV'yi basan kişilerin
ateşi sonucu bulunan mermi kovanı ve çekirdeği
balistik izlerinin mukayesesini yaptırmayı, Tansu
Çiller'in kimlere silah ediye ettiğini gizlemekten
vazgeçmeyi düşünüyor musunuz?

 T. C.

 İçişleri Bakanlığı

 Emniyet Genel Müdürlüğü
19.6.1997

 Sayı :B.05.0.1.EGM.0.12.01.01-129757

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
28.5.1997 gün ve A.01.GNS.0.10.00.02-7/2791-6852/18684  sayılı
yazısı.

İzmir Milletvekili Sabri Ergül tarafından
TBMMBaşkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

2.5.1997 günü saat 18.30 sıralarında
Beyoğlu İlçesinde faaliyet gösteren Flash
TVİstanbul stüdyolarını basan grubun
kullandığı tanık beyanlarında
anlaşılan 34 GOS 13 plakalı siyah renkli BMW
marka otonun üzerinde bulunan bu plakanın sahte olduğu,
gerçekte ise bu plakanın Kağıthane İlçesinde
bulunan BSETNakliyat Turizm Şirketine ait  beyaz renkli
Ford minibüse ait olduğu, 34 BUU 15 plaka sayılı
siyah mercedes otonun ise Ünol oğlu 1966 doğumlu
Mecit Ergenç'e ait olduğu ancak sözkonusu olay
esnasında Hıdır oğlu 1966 Malatya doğumlu
Mehmet Tunçdemir tarafından kullanıldığı
tespit edilmiştir.

Üzerinde DYP yazılı minübüs
veya otonun olaya karıştığına dair
herhangi bir bilgi veya belgenin olmadığı yapılan
araştırmalardan anlaşılmıştır.

Flash TVİstanbul stüdyolarının
silahlı bir grup tarafından basılması
ve kurşunlanması olayının 6.5.1997
günü saat 19.30 sıralarında gerçekleşmesine
rağmen olayın saat 19.34-10'da Beyoğlu Emniyet
Müdürlüğü ekiplerine bildirilmesi üzerine
saat 19.39.06'da bir ekibin olay yerine intikal ettiği diğer
ekiplerimizin ise görgü tanıklarından
almış oldukları bilgiler doğrultusunda
saldırganların kaçmaları muhtemel
bölge ve noktalarda sabit ve rink halinde uygulamaya başladıkları
ve olayın 155 nolu Polis İmdat Telefonundan öğrenilmediği
anlaşılmıştır.

Olay esnasında yapılan muhaberenin
kayıtlarının yapıldığı
bantlar üzerinde silinti ve tahrifatın yapılmasının
mümkün olmadığı gibi bugüne kadar
olayı soruşturan Cumhuriyet Savcılığınca
155 Polis İmdat Telefonu ve muhabere kayıtlarının
istenmediği,

Güvenlik güçlerinin olaya karışan
saldırganları yakalama çalışmaları
devam ederken Kimlik ve Olay Yeri İnceleme Şube Müdürlüğüne
bağlı bir ekip saat 19.45 sıralarında,
Beyoğlu Cumhuriyet Savcısı da saat 23.00 sıralarında
olay yerine giderek gerekli tutanakları tanzim ettikleri,

Olay yerinde yapılan incelemede; 9 mm çaplı
21 adet boş kovan, 11 adet mermi çekirdeği ve
1 adet mermi gömleği parçası ile 7.65 mm
çaplı 17 adet boş kovan, 8 adet mermi çekirdeği,
2 adet mermi çekirdeği parçası ve 2 adet
nüve bulunarak zapt edildiği, Kriminal Polis Laboratuvarı
Müdürlüğünce yapılan tetkik sonucu
olay esnasında 2 adet 9 mm, 3 adette 7.65 mm çapında
olmak üzere 5 tabancanın kullanıldığı
tespit edilmiştir.

6.5.1997 günü yakalanan ve çıkarıldığı
mahkemece 9.5.1997 günü tutuklanarak Bayrampaşa
Cezaevine konan Zübeyt oğlu 1960 Kars doğumlu Hacı
Çıtrak, Mehmet oğlu 1979 İstanbul doğumlu
Erkan Ulaş ile birlikte yakalanan Hıdır oğlu
1966 Malatya doğumlu Mehmet Tunçdemir'in üzerinde
yakalanan 9  mm çapındaki Browning marka B.06154
seri nolu tabanca ile Kazım oğlu 1972 İstanbul
doğumlu Erdal Coşkun'un üzerinde yakalanan 7.65
mm. çapında Hege marka BB 54482 seri nolu tabancaların
olay anında kullanılan ruhsatsız tabancalar
olduğu,

Olay esnasında Mehmet Tunçdemir tarafından
kullanılan 34 BUU 15 plakalı mercedes oto sahibi
Ünal oğlu 1966 İstanbul doğumlu Mecit Ergenç'in
olayla hiçbir bağlantısının bulunmadığının
tespit edilmesi üzerine Beyoğlu Cumhuriyet Başsavcılığınca
9.5.1997 gün ve Hz. 97/10264 sayıya kayden serbest
bırakıldığı bunun dışında
olay anında veya olaydan sonra gözaltına alınıp
serbest bırakılan kişi veya kişilerin
bulunmadığı yapılan araştırmalardan
anlaşılmıştır.

Bilgilerinize arz ederim.

  Dr. Meral Akşener

  İçişleri Bakanı

4.-Aydın Milletvekili Yüksel Yalova'nın,
2495 sayılı Kanun kapsamı dışında
kalan özel güvenlik firmalarına ilişkin
sorusu ve İçişleri Bakanı Meral Akşener'in
yazılı cevabı (7/2800)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
tensiplerinize arz ederim.

  Dr. Yüksel Yalova

  Aydın

Ülkemizin izinde bulunduğu sosyal, kültürel
ve ekonomik koşullar, nüfus artışı,
Güneydoğu  olayları büyük kentlere göç
gibi olgular yanında son günlerde aşırı
siyasî tahrik ve teşvikler nedeniyle tırmandırılmak
istenen şiddet olayları ve özellikle bazı
medya kuruluşlarına yapılan fiilî saldırılar
güvenlik sorununu bir kere daha gündeme getirmektedir.

Her ne kadar güvenlik ve asayişi  sağlama,
halkın huzurunu temin etme görevi 3201 sayılı
Emniyet Teşkilat Kanununa göre İçişleri
Bakanına tevdi edilmiş olup bu hizmet EmniyetGenel
Müdürlüğü ve Jandarma Genel Komutanlığı
tarafından yürütülmekte ise de, değişen
ve gelişen toplumsal yapı nedeniyle genel kolluk
kuvvetlerinin her an her olaya en etkili bir biçimde yetişememesi
nedeniyle hizmette bazı eksiklikler ve aksamalar meydana
gelmektedir. Bu sebeple bazı kurum ve kuruluşlar
2495 sayılı Bazı Kurum ve Kuruluşların
Korunması ve Güvenliklerinin Sağlanması
Hakkındaki Kanuna göre veya bu kanun kapsamı
dışında kalan bazı kişi, kurum
ve kuruluşlar ise bazı Özel Güvenlik Firmaları
elemanlarınca korunmaktadırlar. Ancak, uygulamada
bu firmaların da yeterince ve ihtiyaca uygun olarak genel
koruma ve güvenlik boşluklarını dolduramadıkları
gözlenmektedir.

1. 2495 sayılı Kanun kapsamı
dışında kalan, güvenlik ve koruma görevi
yapan güvenlik firmalarının görev, yetki
ve sorumluluklarını belirleyen yasal dayanakları
var mıdır?

2. Bu firmalar kimler tarafından kurulabilmekte
ve kurucular konusunda güvenlik ve koruma hizmetlerinin önem
ve gereğine uygun bazı nitelikler aranmakta mıdır?

3. Bu görevi ifa edenlerin, hizmet öncesi
ve hizmetiçi eğitimleri ve görevleri sırasında
denetimleri konusunda yasal bir düzenleme var mıdır?

4. 2495 sayılı Kanuna göre güvenlik
ve koruma görevi yapanların, yasaya uygun olarak eğitimleri
gerekli şekilde yapılmakta mıdır? Bu
görevliler yasalarla belirlenmiş kurallara uygun şekilde
denetlenmekte midir?

5. Günün koşullarına göre
tüm Özel Güvenlik Hizmetlerinin görev, yetki
ve sorumluluklarını belirlemeye yönelik, eğitimleri
ve denetimleri hususlarını da kapsayan bir yasal
düzenleme çalışması var mıdır?

6. Son günlerde meydana gelen bazı medya
kuruluşlarına yapılan silahlı saldırı
olaylarında etkisiz kalan, hatta tek başına
saldırıyı gerçekleştiren kişiye
karşı hiç bir şey yapamayan ve silahlarını
dahi gaspettiren güvenlik elemanları, görevlerindeki
davranış, hal ve hareket tarzları konusunda
yeterli eğitim almışlar mıdır?

7. Bu elemanlar olaydan önce en son ne zaman
eğitime tabi tutulmuşlar ve en son ne zaman ve kimler
tarafından denetlenmişlerdir?

 T. C.

 İçişleri Bakanlığı

 Emniyet Genel Müdürlüğü
19.6.1997

 Sayı :B.05.0.1.EGM.0.12.01.01-129758

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
28.5.1997 gün ve A.01.GNS.0.10.00.02-7/2800-6882/18752  sayılı
yazısı.

Aydın Milletvekili Yüksel Yalova tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

2495 Sayılı Bazı Kurum ve Kuruluşların
Korunması ve Güvenliklerinin Sağlanması
Hakkında Kanun kapsamı dışında
kalan, güvenlik ve koruma faaliyetinde bulunan güvenlik
şirketlerinin görev, yetki ve sorumluluklarını
belirleyen bir yasal düzenleme bulunmamaktadır. Ayrıca,
bu şirket sahipleri ve çalışanları
hakkında herhangi bir işlem yapılmamaktadır.
Bu şirketlerde çalışan güvenlik
personeline hzmetiçi eğitim verilmesi sözkonusu
değildir.

2495 Sayılı Kanun kapsamındaki
kuruluşlarda bulunan Özel Güvenlik Teşkilatı
personelinin eğitimi 2495 sayılı Kanunun 17
nci maddesi ve Kanunun uygulanmasına ilişkin Yönetmeliğin
37 nci maddesi gereğince İçişleri Bakanlığına
ait olup, EmniyetGenel Müdürlüğü tarafından
hazırlanan genel eğitim planı her yıl
uygulanmak üzere illere gönderilmiştir. Kuruluşun
bulunduğu bölgeler itibariyle Valilerce görevlendirilecek
genel kolluk kuvvetleri bu eğitim programının
uygulanmasından sorumludur.

Özel güvenlik teşkilatı personelinin
denetimi, Kanunun 18 inci maddesi gereğince İçişleri
Bakanlığı tarafından yapılabildiği
gibi Valiler, İl Jandarma Komutanlığı
veya İl Emniyet Müdürlüğü aracılığı
ile de denetlenebilmektedir. Mahallî Kolluk Kuvvetlerince
imkânlar ölçüsünde yapılan
denetimler neticesi yapılan denetim sonuçları
Bakanlığımıza gönderilmiştir.

Bilgilerinize arz ederim.

  Dr. Meral Akşener

  İçişleri Bakanı

5.-İzmir Milletvekili Sabri Ergül'ün,
Şırnak Valisinin İl Esnaf Kefalet Kooperatifi
seçimlerinde partizanlık yaptığı
iddiasına ilişkin sorusu ve İçişleri
Bakanı Meral Akşener'in yazılı cevabı
(7/2837)

Türkiye Büyük Millet Meclisi
Başkanlığına

Aşağıdaki sorularımın
Sayın İçişleri Bakanı tarafından
yazılı olarak yanıtlanması için
gereğini saygıyla dilerim.

  Sabri Ergül

  İzmir

1. 3 Mayıs 1997 Cumartesi günü yapılan
Şırnak İli Esnaf Kefalet  Kooperatifi, Kooperatif
Genel Kurulunun İl Valisi ve hakkında öteden
beri “Partizan Vali”, “DYP'nin Ocak Başkanı
Vali” yakıştırmaları yapılan
ve bulunduğu ilde yasaların tam uygulanmasına
nezaret etme durumunda bulunan Kamil Acun tarafından âdeta
basıldığı, seçimlerin DYP'ye yakın
bir grup tarafından kazanılması için
delegelere baskı yapıldığı, Vali
ve Korumaları Polislerin Genel Kurulda “terör”
estirdiği, DYP'ye  yakın olmayan delegelerin, vali
ve polis zoru ile salondan uzaklaştırıldığı
ve seçimlerin bu şekilde DYP yanlılarınca
kazanılmasının 1 oy fark ile sağlandığı
ve seçimlere hile karıştırılarak
ve delegelerin özgürce oy kullanmalarına engel
olunarak, Esnaf ve Kefalet Kooperatifi Yönetiminin zorla
ve baskı ile DYP'ye yakın kişilerden oluşmasının
sağlandığı doğru mudur?

2. “Partizan Vali, DYP Ocak Başkanı
Vali ve eski DYP Milletvekili adayı” Şırnak
Valisi Kamil Acun'un zorla ve devlet gücünü kanunsuz
bir şekilde kullanarak, Devletten, tarafsızlık
ve hukuka saygı bekleyen yurttaşlar indinde devleti
ve temsil ettiği makamı küçük düşürdüğü,
devletine bağlı ve saygılı yurttaşları,
adeta devletine karşı ve düşman duruma
getirici, haksız ve hukuksuz uygulamalarına devam
ettiği, bunun en son örneğinin Şırnak
İli Esnaf Kefalet Kooperatifi Genel Kurulunda yaşanan
olaylarla ortaya çıktığı, Valinin
zorba tutumunun, DYP'de değil ama, Devletine bağlı
yurttaşlar arasında infial yarattığı
doğru mudur?

3. Hukuk ve yasa tanımadığı,
Devletin Valisi olmaktan çok, DYPOcak Başkanı
gibi davranması ile ünlü Kamil Acun'un Esnaf
Kefalet Kooperatifi seçimlerinde aday olan ve Genel Kurulu
oluşturan 196 delegeden çoğunluğunun desteğini
almış, Ömer Uğur'un Genel Kurulda seçimleri
kazanacağının anlaşılması
üzerine, salona gelerek “eski, mevcut yönetim seçilecek,
bunun dışında bir yönetim tanımam
ve onaylamam” ve “yoksa seçimleri iptal eder,
ve tanımam”diyerek, “bu kooperatifi yıkar
ve başka bir yönetime verdirmem” tehdidinde bulunarak,
Devletin Valisi değil, derebeyi gibi davrandığı,
yanındaki polislerle, muhalefet grubunun ve kongrenin en
güçlü adayı Ömer Uğur'a baskı
yapmaya çalıştığı, sonuç
alamayınca da kongrede Ömer Uğur'u destekleyen
grubu, delegeleri kongre salonundan attırdığı
doğru mudur?

Bu nedenle delege sayısı 196 olan Genel
Kurulun zorla boşalttırılarak muhalif üyelerden
Ömer Uğur'u destekleyen delegelerin polis zoru ile salondan
atıldığı; ve seçimlere 99 üyenin
katılmak zorunda kaldığı ve yönetime
muhalif üyelerin zorla susturulmasından sonra seçimlere
geçildiği ve mevcut DYP'ye yakın yönetimin
bu baskı ve tehditler sonucu 1 oy fark ile seçimleri
kazandığı iddialarını araştırmayı
ve Vali Kamil Acun hakkında işlem yapmayı
düşünüyor musunuz?

4. Ayrıca Vali Kamil Acun'un bu kanunsuz uygulamalarını
eleştiren, kendisini uyaran ve muhalif grubu destekleyen
Yusuf Uğur'u kongre salonunda Koruma Memurları Ali
Yücel ve Kenan Doğan'a tehdit ile tuvalete kapatarak
dövdürdüğü ve delegelere gözdağı
vermek istediği, mevcut yönetiminin 1 oy fark ile kanunsuz
şekilde seçilmesini sağladığı
iddiaları nedeniyle Vali ve korumaları hakkında
soruşturma yaptırıp, cezalandırılmasını
temin etmeyi düşünüyor musunuz?

 T. C.

 İçişleri Bakanlığı

 Personel Genel Müdürlüğü
19.6.1997

 Sayı :B050PGM0710001-Ş/10417 

Türkiye Büyük Millet Meclisi
Başkanlığına

İlgi :4.6.1997 tarih ve Kan. Kar. Md. 
A.01.0.GNS.0.10.00.02-7050
sayılı yazınız.

İzmir Milletvekili Sabri Ergül'ün
tarafımdan yazılı olarak cevaplandırılmasını
istediği soru önergesine (7/2837) ait cevaplar aşağıya
çıkarılmıştır.

Arz ederim.

  Dr. Meral Akşener

  İçişleri Bakanı

Konunun incelenmesi neticesinde;

Şırnak İlinde güvenlik güçlerinin
fedakâr çalışmaları sonucu huzur
ortamının sağlanması üzerine zaman
kaybedilmeksizin halkın ekonomik yönden de güçlenmesi
için girişimlerde bulunulduğu,

1994 yılında Şırnak İl
Merkezi olarak 75 olan işyeri sayısının
bugün itibariyle 1000'e ulaştığı,
Şırnak'daki bu gelişmeler esnasında
yapılan bir araştırmada “Bölücü
Terör Örgütü ile ilişkisi olan bir grubun
Şırnak Esnaf Sanatkârlar Kredi ve Kefalet Kooperatifinin
yönetimini ele geçirerek, hayalî isim ve ikâmet
adresleriyle, Halk Bankasından, sözde esnaf adına
milyarlarca lira para çekerek, geri ödenmeyen krediler
aldıklarının” tespit edildiği, verilen
bu krediler geri dönmediği için bankanın
yeni kredi imkânı sağlayamadığı
ve bu durumun esnafı zor durumda bıraktığı,

1996 yılında Şırnak Valiliğinin
katkıları ile geri dönmeyen krediler konusunun
halledildiği, gerçek esnafların özverisiyle
yeni bir yönetim oluşturularak Kooperatifin aktif olarak
işlevini yerine getirmeye başladığı,

Böyle bir mücadele ve özverili gayretler
neticesinde ayaklarının üzerinde yürümüye
başlayan Şırnak Esnaf Sanatkârlar Kredi
ve Kefalet Kooperatifinin 3 Mayıs 1997 tarihinde Belediye
Düğün Salonunda Genel Kurul Toplantısının
yapıldığı, bu toplantıya esnafın
bir kadirşinaslık örneği göstererek
Vali Kamil Acun'u da davet ettiği,

Davet üzerine bahse konu toplantıya katılan
İl Valisi Kamil Acun'un siyasî tarafsızlığını
koruyamayarak karşıt görüşlü
olanları Genel Kuruldan uzaklaştırma iddiasının
gerçeği yansıtmadığı,

İl Valisinin, toplantıda hazırun
cetvelini okuyarak yoklama yapan şahsın kim ve görevinin
ne olduğunu, Kooperatifle bir ilgisinin olup olmadığını
ilgililere sorduğu, adının Yusuf Uğur olduğu
öğrenilen kişinin ne Kooperatifle ne de herhangi
bir kamu kurumuyla ilgili bir görev ve üyeliğinin
olmadığını tespit ettiği, bunun üzerine
Genel Kurulun yasalara uygun bir şekilde cereyan etmesi
için, yasal prosedürü doğru uygulaması
hususunda sadece Bakanlık temsilcisini uyardığı,
adı geçenin önergede belirtildiği şekilde
Kongrede aday olmadığı, PKK sempatizanı
kişilerle samimi ilişki içinde olduğu,
1980 sonrası Abdullah Öcalan ile muhtelif defalar
bizzat görüşmeler  yaptığı,
Şırnak'da eski adıyla KUK olarak bilinen örgütün
izinde yer aldığı tespit edilmiş olup
halen güvenlik güçlerinin takibinde bulunduğunun
öğrenildiği, 

Daha sonra Şırnak Valisi Kamil Acun'un
yanlış anlaşılmaya mahal vermemek için
yoklama bile yapılmadan, Genel Kuruldan ayrılarak
yatırımları yerinde incelemek üzere
Cizre İlçesine gittiği,

Hem o günkü, hem de son seçilen
yönetim kurulunun bütün üyelerinin iddia edildiği
gibi tek bir parti mensubu olmayıp, farklı partilere
mensup esnaflardan oluştuğu anlaşılmıştır.



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












