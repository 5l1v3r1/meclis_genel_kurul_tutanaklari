


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 14   
YASAMA YILI : 2



T. B. M. M.

TUTANAK DERGİSİ


22 nci Birleşim

26 . 11 . 1996  Salı




İ Ç İ N D E K İ
L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - İstanbul Milletvekili M. Sedat Aloğlu'nun,
TBMM Dışişleri Komisyonu üyelerinden müteşekkil
bir heyetin Bulgaristan'a yaptığı ziyarete ilişkin
gündemdışı konuşması

2. - Giresun Milletvekili Rasim Zaimoğlu'nun,
Hükümetin fındık politikasına ilişkin
gündemdışı konuşması

3. - Kocaeli Milletvekili Halil Çalık'ın,
Öğretmenler Günü ve öğretmenlerin
sorunlarına ilişkin gündemdışı
konuşması ve Millî Eğitim Bakanı
Mehmet Sağlam'ın cevabı

B) TEZKERELER VE ÖNERGELER

1. - İngiltere ve Amerika Birleşik Devletlerine
giden Orman Bakanı Mehmet Halit Dağlı'ya, dönüşüne
kadar, Sanayi ve Ticaret Bakanı E. Yalım Erez'in
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/577)

2. - Belçika'ya giden Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/578)

3. - İspanya'ya giden Devlet Bakanı
Bahattin Şeker'e, dönüşüne kadar, Devlet
Bakanı Işılay Saygın'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/579)

4. - Belçika'ya gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/580)

5. - Almanya ve Fransa'ya gidecek olan Devlet Bakanı
Sacit Günbey'e, dönüşüne kadar, Devlet
Bakanı Ahmet Cemil Tunç'un vekâlet etmesinin
uygun görüldüğüne ilişkin Cumhurbaşkanlığı
tezkeresi (3/581)

6. - Almanya ve Fransa'ya gidecek olan Adalet Bakanı
Şevket Kazan'a, dönüşüne kadar Devlet
Bakanı Mehmet Altınsoy'un vekâlet etmesinin
uygun görüldüğüne ilişkin Cumhurbaşkanlığı
tezkeresi (3/582)

7. - Aksaray Milletvekili Nevzat Köse'nin, Millî
Savunma Komisyonu üyeliğinden çekildiğine
ilişkin önergesi (4/107)

8. - Anayasa Komisyonu Başkanlığının,
Komisyonun, başkanvekili ve kâtip üye seçimini
yaptığına ilişkin tezkeresi (3/583)

9. - Aydın Milletvekili Fatih Atay'ın,
Aydın İli Yenihisar İlçesi Adının
Didim Olarak Değiştirilmesi Hakkında Kanun Teklifinin
(2/341) doğrudan gündeme alınmasına ilişkin
önergesi (4/108)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Adana Milletvekili Cevdet Akçalı
ve 49 arkadaşının, Türkiye Cumhuriyeti
ile Türkçe konuşan ülkeler arasındaki
ekonomik, kültürel ve sosyal ilişkileri geliştirmek
için alınması gereken tedbirleri belirlemek
amacıyla Meclis araştırması açılmasına
ilişkin önergesi (10/132)

IV. - ÖNERİLER

A) DANIŞMA KURULU ÖNERİLERİ

1. - 1997 Malî Yılı Bütçe
Kanunu Tasarılarının gündemdeki yeri,
görüşme gün ve saatleri ile konuşma
sürelerine ilişkin Danışma Kurulu Önerisi

V. - SEÇİMLER

A) KOMİSYONLARA ÜYE SEÇİMİ

1. - (10/89, 126, 110, 124, 125) esas numaralı
Meclis Araştırma Komisyonuna üye seçimi

VI. - GENSORU, GENEL GÖRÜŞME,
MECLİS SORUŞTURMASI VE MECLİS ARAŞTIRMASI

A) GÖRÜŞMELER

1. - Yozgat Milletvekili Kâzım Arslan
ve 26 arkadaşının, basın ahlak ve meslek
esaslarına aykırı olarak görsel ve yazılı
basında yer alan yayınlar konusunda genel görüşme
açılmasına ilişkin önergesi üzerine,
Genel Kurulun 20.11.1996 tarihli 20 nci Birleşiminde açılması
kabul edilen genel görüşme (8/8)

VII. - SATAŞMALARA İLİŞKİN
KONUŞMALAR

1. - Ankara Milletvekili M. Seyfi Oktay'ın,
Kayseri Milletvekili Nurettin Kaldırımcı'nın,
ileri sürmüş olduğu görüşten
farklı görüşleri kendisine atfetmesi nedeniyle
konuşması

2. - Sıvas Milletvekili Temel Karamollaoğlu'nun,
Ankara Milletvekili Yılmaz Ateş'in, Gruplarına
sataşması nedeniyle konuşması

VIII. - SORULAR VE CEVAPLAR

A)YAZILI SORULAR VE CEVAPLARI

1. - Aydın Milletvekili Yüksel Yalova'nın,

- Hâkim ve savcı olarak görev yapan
Alevî bürokratların pasif görevlere atanacağı
iddiasına,

- Sıvas olayı sanıklarının
farklı bir muameleye tabi tutulduklarına,

İlişkin Başbakandan soruları
ve Adalet Bakanı Şevket Kazan'ın yazılı
cevabı (7/1300, 1308)

2. - İstanbul Milletvekili Bülent Akarcalı'nın,
bir öğrencinin annesinin Alman asıllı olduğu
gerekcesiyle GATA'ya alınmadığı iddiasına
ilişkin sorusu ve Dışişleri Bakanı
ve Başbakan Yardımcısı Tansu Çiller'in
yazılı cevabı (7/1363)

3. - İstanbul Milletvekili Bülent Akarcalı'nın,

- İstanbul'un elektrik dağıtımında
yaşanan bazı sorunlara,

- İstanbul'un elektrik kablolarının
değiştirilmesiyle ilgili olarak ŞATEK firması
ile BEDAŞ arasında yaşanan bazı olaylara,

- İstanbul'un elektrik dağıtımıyla
ilgili olarak BEDAŞ ve ŞATEK arasındaki yetki
ve görev çatışmasına,

İlişkin soruları ve Enerji ve
Tabiî Kaynaklar Bakanı M. Recai Kutan'ın yazılı
cevabı (7/1451, 1452, 1453)

4. - Niğde Milletvekili Mehmet Salih Katırcıoğlu'nun,
patates üreticilerinin elektrik borçlarına
ilişkin Başbakandan sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1505)

5. - Afyon Milletvekili H. İbrahim Özsoy'un,
deprem afetine uğrayan Dinar, Kızılören
ve Evciler'deki esnafın vergi borcunun affedilmesine ilişkin
sorusu ve Maliye Bakanı Abdüllatif Şener'in
yazılı cevabı (7/1574)

6. - Kütahya Milletvekili Emin Karaa'nın,
Kütahya'nın Emet İlçesinde Asit-borik
fabrikasının kurulup kurulmayacağına
ilişkin sorusu ve Devlet Bakanı Teoman Rıza
Güneri'nin yazılı cevabı (7/1578)

7. - İstanbul Milletvekili Bülent Akarcalı'nın,
İran'dan kaçarak Türkiye'ye sığınan
kişilere ilişkin sorusu ve İçişleri
Bakanı Meral Akşener'in yazılı cevabı
(7/1579)

8. - Niğde Milletvekili Akın Gönen'in,
Niğde Polis Okuluna ilişkin sorusu ve İçişleri
Bakanı Meral Akşener'in yazılı cevabı
(7/1582)

9. - Malatya Milletvekili Ayhan Fırat'ın,
enerji sektöründe yapılacak yatırımlara
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1585)

10. - Hatay Milletvekili Atila Sav'ın, Ankara'da
Atatürk Kültür Merkezi alanı içinde
bulunan yapı ve yerlerin kullanımına ilişkin
sorusu ve Kültür Bakanı İsmail Kahraman'ın
yazılı cevabı (7/1591)

11. - Tekirdağ Milletvekili Fevzi Aytekin'in,
Tekirdağ Gümrük Muhafaza Müdürlüğündeki
mesai ve yolluk uygulamasına ilişkin sorusu ve Devlet
Bakanı Ayfer Yılmaz'ın yazılı
cevabı (7/1603)

12. - İstanbul Milletvekili Bülent Akarcalı'nın,
avukatların terlikle cezaevlerine girmeleri konusundaki
karara ilişkin sorusu ve Adalet Bakanı Şevket
Kazan'ın yazılı cevabı (7/1624)

I. - GEÇEN TUTANAK ÖZETİ

TBMM Genel Kurulu saat 14.00'te açılarak
iki oturum yaptı.

Yapılan yoklamalar sonucunda Genel Kurulda
toplantı yetersayısı bulunmadığı
anlaşıldığından;

Alınan karar gereğince, basın ahlak
ve meslek esaslarına aykırı olarak görsel
ve yazılı basında yer alan yayınlar
konusundaki genel görüşmeyi yapmak ve diğer
denetim konularını görüşmek için,
26 Kasım 1996 Salı günü saat 15.00'te
toplanmak üzere, birleşime 15.25'te son verildi.

Uluç Gürkan

Başkanvekili

 Zeki Ergezen Kadir Bozkurt

 Bitlis Sinop

 Kâtip Üye Kâtip Üye




II. - GELEN KÂĞITLAR

22 . 11 . 1996 CUMA

Tasarı

1. - 4139 Sayılı 1996 Malî Yılı
Bütçe Kanunu ile Bağlı (A) İşaretli
Cetvelde Değişiklik Yapılmasına Dair Kanun
Tasarısı (1/540) (Plan ve Bütçe Komisyonuna)
(Başkanlığa geliş tarihi : 21.11.1996)

Teklifler

1. - Sakarya Milletvekili Ertuğrul Eryılmaz'ın;
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanunda Değişiklik Yapılması
Hakkında Kanun Teklifi  (2/563) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi : 18.11.1996)

2. - İstanbul Milletvekili Bülent Ecevit
ve 7 Arkadaşının; Seçimlerin Temel
Hükümleri ve Seçmen Kütükleri Hakkında
Kanun ile Milletvekili Seçimi Kanununda Değişiklik
Yapılmasına Dair Kanun Teklifi (2/564) (Anayasa
Komisyonuna) (Başkanlığa geliş tarihi :
19.11.1996)

3. - Aydın Milletvekili Ali Rıza Gönül
ve 4 Arkadaşının; Devlet Memurları
Kanununa Bağlı (1) Sayılı Cetvelde Değişiklik
Yapılması Hakkında Kanun Teklifi (2/565)
(Plan ve Bütçe Komisyonuna) (Başkanlığa
geliş tarihi : 19.11.1996)

4. - Bitlis Milletvekilleri Zeki Ergezen ve Abdulhaluk
Mutlu'nun; Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanun
ile 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/566) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 19.11.1996)

5. - Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin Yükseköğretim
Kanununun 59 uncu Maddesinin Değiştirilmesi Hakkında
Kanun Teklifi (2/567) (Millî Eğitim, Kültür,
Gençlik ve Spor ve Anayasa komisyonlarına) (Başkanlığa
geliş tarihi : 20.11.1996)

6. - Denizli Milletvekili Hasan Korkmazcan ile Siyasî
Parti Gruplarını Temsilen 10 Milletvekilinin; Anayasa
Mahkemesinin Kuruluşu ve Yargılama Usulleri Hakkında
Kanunun Bazı Maddelerinin Değiştrilmesine Dair
Kanun Teklifi (2/568) (Anayasa Komisyonuna) (Başkanlığa
geliş tarihi : 20.11.1996)

7. - Adana Milletvekili Mehmet Büyükyılmaz
ve 3 Arkadaşının; Kadirli ve Sumbas İlçelerinin
Adana İline Bağlanmasına İlişkin
Yasa Önerisi (2/569) (İçişleri Komisyonuna)
(Başkanlığa geliş tarihi : 20.11.1996)

8. - Yozgat Milletvekili Yusuf Bacanlı ve
14 Arkadaşının; Memurlar ile Diğer Kamu
Görevlilerinin Bazı Disiplin Cezalarının
Affı Hakkında Kanun Teklifi (2/570) (Adalet Komisyonuna)
(Başkanlığa geliş tarihi : 20.11.1996)

Raporlar

1. - Millî Savunma Bakanlığı
ile Kara, Deniz ve Hava Kuvvetleri Komutanlıklarına
Bağlı Kurumlarda Döner Sermaye Teşkili ve
İşletilmesine İlşikin Kanun ile Gülhane
Askerî Tıp Akademisi Kanununda Değişiklik
Yapılması Hakkında Kanun Tasarısı
ile Ankara Milletvekili Yücel Seçkiner'in Aynı
Mahiyetteki Kanun Teklifi ve Plan ve Bütçe  Komisyonu
Raporu (1/397, 2/162) (S. Sayısı : 136) (Dağıtma
tarihi : 22.11.1996) (GÜNDEME)

2. - Millî Savunma Bakanlığı
ile Kara, Deniz ve Hava Kuvvetleri Komutanlıklarına
Bağlı Kurumlarda Döner Sermaye Teşkili ve
İşletilmesine İlişkin Kanunda Değişiklik
Yapılmasına ilişkin  Kanun  Tasarısı
ve Millî Savunma ve Plan ve Bütçe Komisyonları
Raporları (1/429) (S. Sayısı : 137) (Dağıtma
tarihi : 22.11.1996) (GÜNDEME)

Sözlü Soru Önergesi

1. - Bursa Milletvekili Feridun Pehlivan'ın,
Ankara'da yaşanan hava kirliliğine ilişkin Devlet
Bakanından sözlü soru önergesi (6/377) (Başkanlığa
geliş tarihi : 20.11.1996)

Yazılı Soru Önergeleri

1. - Sinop Milletvekili Metin Bostancıoğlu'nun,
Sinop TEDAŞ ambarından çalındığı
iddia edilen kullanılmamış bakır iletken
kabloya ilişkin Enerji ve Tabiî Kaynaklar Bakanından
yazılı soru önergesi (7/1655) (Başkanlığa
geliş tarihi : 20.11.1996)

2. - Samsun Milletvekili Yalçın Gürtan'ın,
öğretmenlerin yaşam koşullarının
iyileştirilmesi için alınacak tedbirlere ilişkin
Millî Eğitim Bakanından yazılı
soru önergesi (7/1656) (Başkanlığa geliş
tarihi : 20.11.1996)

3. - Samsun Milletvekili İrfan Demiralp'in,
Samsun-Asarcık İlçesinde jandarma idarî
çavuşu olarak görev yapan kişiye ilişkin
Başbakandan yazılı soru önergesi (7/1657)
(Başkanlığa geliş tarihi : 20.11.1996)

4. - Afyon Milletvekili H. İbrahim Özsoy'un,
Şeker Fabrikalarında özel koruma ve güvenlik
görevlerinde çalıştırılan
personele ilişkin Sanayi ve Ticaret Bakanından yazılı
soru önergesi (7/1658) (Başkanlığa geliş
tarihi : 20.11.1996)

5. - Artvin Milletvekili Süleyman Hatinoğlu'nun,
yapılan zamlara ilişkin Başbakandan yazılı
soru önergesi (7/1659) (Başkanlığa geliş
tarihi : 20.11.1996)

6. - Kayseri Milletvekili İbrahim Yılmaz'ın,
eşinin basında yer alan bazı beyanlarına
ilişkin Başbakandan yazılı soru önergesi
(7/1660) (Başkanlığa geliş tarihi : 20.11.1996)




25 . 11 . 1996 PAZARTESİ

Raporlar

1. - Türkiye Cumhuriyeti ile Azerbaycan Cumhuriyeti
Arasında Spor Alanında İşbirliğine
İlişkin Protokolün Onaylanmasının
Uygun Bulunduğuna Dair Kanun Tasarısı ve Millî
Eğitim, Kültür, Gençlik ve Spor ve Dışişleri
komisyonları raporları (1/317) (S.Sayısı
: 138) (Dağıtma tarihi : 25.11.1996) (GÜNDEME)

2. - Türkiye Cumhuriyeti ile Azerbaycan Cumhuriyeti
Arasında Eğitim ve Bilim Alanında İşbirliğine
İlişkin Protokolün Onaylanmasının
Uygun Bulunduğuna Dair Kanun Tasarısı ve Millî
Eğitim, Kültür, Gençlik ve Spor ve Dışişleri
komisyonları raporları (1/316) (S.Sayısı
: 139) (Dağıtma tarihi : 25.11.1996) (GÜNDEME)

3. - Türkiye Cumhuriyeti ile Azerbaycan Cumhuriyeti
Arasında Kültür ve  Güzel  Sanatlar  Alanında
 İşbirliğine  İlişkin Protokolün
Onaylanmasının Uygun  Bulunduğuna  Dair Kanun
Tasarısı ve Millî Eğitim, Kültür,
Gençlik ve Spor ve Dışişleri komisyonları
raporları (1/320) (S.Sayısı : 140) (Dağıtma
tarihi : 25.11.1996) (GÜNDEME)

4. - Türkiye Cumhuriyeti ile Azerbaycan Cumhuriyeti
Arasında Tıp ve Sağlık Alanında
İşbirliğine İlişkin Protokolün
Onaylanmasının Uygun Bulunduğuna Dair Kanun
Tasarısı ve Sağlık, Aile, Çalışma
ve Sosyal İşler ve Dışişleri komisyonları
raporları (1/315) (S.Sayısı : 141) (Dağıtma
tarihi : 25.11.1996) (GÜNDEME)

5. - Türkiye Cumhuriyeti Hükümeti
ile Kırgız Cumhuriyeti Hükümeti Arasında
Ücretsiz Sağlık Hizmetlerine Dair Protokolün
Onaylanmasının Uygun Bulunduğuna Dair Kanun
Tasarısı ve Sağlık, Aile, Çalışma
ve Sosyal İşler ve Dışişleri komisyonları
raporları (1/313) (S.Sayısı : 142) (Dağıtma
tarihi : 25.11.1996) (GÜNDEME)

6. - Türkiye Cumhuriyeti Hükümeti
ile Polonya Cumhuriyeti Hükümeti Arasında Teknik
ve Savunma Sanayii İşbirliği Anlaşmasının
Onaylanmasının Uygun Bulunduğu Hakkında
Kanun Tasarısı ve Millî Savunma ve Dışişleri
komisyonları raporları (1/330) (S.Sayısı
: 143) (Dağıtma tarihi : 25.11.1996) (GÜNDEME)

7. - İdarî Yargılama Usulü
Kanununda Değişiklik Yapılmasına İlişkin
Kanun Tasarısı ve Adalet Komisyonu Raporu (1/531)
(S.Sayısı : 145) (Dağıtma tarihi : 25.11.1996)
(GÜNDEME)

8. - Türk Ceza Kanunu ile Cezaların İnfazı
Hakkında Kanunda Değişiklik  Yapılmasına
Dair Kanun Tasarısı ve Adalet Komisyonu Raporu (1/530)
(S.Sayısı : 146) (Dağıtma tarihi : 25.11.1996)
(GÜNDEME)



Süresi İçinde Cevaplandırılmayan

Yazılı Sorular

1. - Tekirdağ Milletvekili Fevzi Aytekin'in,
Tekirdağ-Marmaraereğlisi İlçesinde yapılan
özel liman ve iskeleye ilişkin Devlet Bakanından
(Gürcan Dağdaş) yazılı soru önergesi
(7/1283)

2. - Antalya Milletvekili Bekir Kumbul'un, bazı
sağlık kuruluşlarında doktor ve hemşirelerin
görevleri sırasında başörtüsü
taktıklarına ilişkin Sağlık Bakanından
yazılı soru önergesi (7/1285)

3. - Manisa Mliletvekili Tevfik Diker'in, bir Devlet
Bakanının Almanya'da Alman istihbarat birimleri
ve diğer kuruluşlarla görüşmeler yapıp
yapmadığına ilişkin Başbakandan
yazılı soru önergesi (7/1289)

4. - Adıyaman Milletvekili Celal Topkan'ın,
Antep fıstığının taban fiyatının
açıklanmasına ilişkin Başbakandan
yazılı soru önergesi (7/1299)

5. - Aydın Milletvekili Yüksel Yalova'nın,
Uğur Mumcu'nun katillerinin İsrail ajanı olduğu
iddiasına ilişkin Başbakandan yazılı
soru önergesi (7/1301)

6. - Hatay Milletvekili Fuat Çay'ın,
terörle ilgili olarak İran'lı yetkililerle
yapılan görüşmelere ilişkin Başbakandan
yazılı soru önergesi (7/1304)

7. - İstanbul Milletvekili Mehmet Sevigen'in,
Ata Uçağının ve Orman Bakanlığına
ait helikopterlerin özel amaçlar için kullanıldığı
iddiasına ilişkin Başbakandan yazılı
soru önergesi (7/1305)

8. - Bursa Milletvekili Ali Rahmi Beyreli'nin, Bursa
Doğalgaz Proje ve İşletme Müdürlüğünce
onay alınmadan malzeme satın alındığı
iddiasına ilişkin Başbakandan yazılı
soru önergesi (7/1317)

9. - Bursa Milletvekili Ali Rahmi Beyreli'nin, Bursa
Doğalgaz Proje ve İşletme Müdürlüğü
tarafından yapılan çelik boru alımına
ilişkin Başbakandan yazılı soru önergesi
(7/1318)

10. - Bursa Milletvekili Hayati Korkmaz'ın,
Bursa Doğalgaz Projesinde Botaş'ın zarara uğratıldığı
iddiasına ilişkin Başbakandan yazılı
soru önergesi (7/1319)

11. - Bursa Milletvekili Hayati Korkmaz'ın,
Bursa Doğalgaz Projesinde kullanılan vanaların
seçiminde gerekli ihtimam gösterilmeyerek zarara sebebiyet
verildiği iddiasına ilişkin Başbakandan
yazılı soru önergesi (7/1320)

12. - Bursa Milletvekili Nayati Korkmaz'ın,
Bursa Doğalgaz Projesinde proje kapsamı dışındaki
mahallere dağıtımı ve servis hatları
yapılarak Devletin zarara uğratıldığı
iddiasına ilişkin Başbakandan yazılı
soru önergesi (7/1321)

13. - Bursa Milletvekili Ali Rahmi Beyreli'nin, Bursa
Doğalgaz Projesinde tahmini metraj yöntemiyle tespit
edilen asfalt kesintisine ilişkin Başbakandan yazılı
soru önergesi (7/1322)

14. - Balıkesir Milletvekili İ. Önder
Kırlı'nın, AÖF bütünleme sınavları
öncesinde soruların bazı kişilerin eline
geçmesi nedeniyle yapılacak işlemlere ve alınacak
tedbirlere  ilişkin Millî Eğitim Bakanından
yazılı soru önergesi (7/1323)

15. - Afyon Milletvekili H. İbrahim Özsoy'un,
Afyon'un bazı ilçelerinde meydana gelen deprem dolayısıyla
afetzede çiftçilerin tarım kredi kooperatiflerine
olan borçlarına ilişkin Başbakandan
yazılı soru önergesi (7/1324)

16. - Adana Milletvekili Erol Çevikçe'nin,
pamuk ve mısır üreticilerine uygulanan politikalara
ilişkin Tarım ve Köyişleri Bakanından
yazılı soru önergesi (7/1325)

17. - İstanbul Milletvekili Mehmet Cevdet
Selvi'nin, Dışişleri Bakanından yurtdışı
gezilerine ilişkin Başbakandan yazılı
soru önergesi (7/1327)

18. - Aydın Milletvekili Yüksel Yalova'nın,
Kuşadası'nda meydana gelen sel felaketinden zarar
görenlere yapılacak yardımlara ve hasara uğrayan
alt yapı yatırımlarına ilişkin
Dışişleri Bakanı ve Başbakan Yardımcısından
yazılı soru önergesi (7/1334)

19. - Bursa Milletvekili Hayati Korkmaz'ın,
Bursa Doğalgaz Projesinde kullanılan bazı malzemeler
için fazla ödeme yapıldığı
iddiasına ilişkin Başbakandan yazılı
soru önergesi (7/1340)

20. - Sıvas Milletvekili Mahmut Işık'ın,
ABD'nin ülkemizdeki ajanlarına ilişkin Başbakandan
yazılı soru önergesi (7/1344)

21. - Çanakkale Milletvekili Ahmet Küçük'ün
çiftçilerimizi akaryakıt zammından
korumak için alınacak tedbirlere ve Tarım
Kredi Kooperatiflerince satılan gübreye ilişkin
Tarım ve Köyişleri Bakanından yazılı
soru önergesi (7/1345)

22. - Burdur Milletvekili Kâzım Üstüner'in
koruyucu aşılama çalışmalarına
ve aşı enjeksiyon ücretlerine ilişkin
Tarım ve Köyişleri Bakanından yazılı
soru önergesi (7/1347)

23. - Burdur Milletvekili Kâzım Üstüner'in,
ithal ete ilişkin Tarım ve Köyişleri Bakanından
yazılı soru önergesi (7/1348)

24. - Konya Milletvekili Lütfi Yalman'ın,
TRT'de yayınlanan bir haber programla ilgili olarak yapımcı
ve haber daire başkanı hakkında soruşturma
açılıp açılmadığına
ilişkin Devlet Bakanından (Abdullah Gül) yazılı
soru önergesi (7/1353)

25. - Çanakkale Milletvekili Ahmet Küçük'ün,
elma ve çeltik üreticilerinin sorunlarına ilişkin
Tarım ve Köyişleri Bakanından yazılı
soru önergesi (7/1354)

26. - Konya Milletvekili Nezir Büyükcengiz'in,
Konya-Sarayönü ilçesinin bazı belde ve
köylerinde zarar gören üreticilere yapılacak
yardımlara ilişkin Tarım ve Köyişleri
Bakanından yazılı soru önergesi (7/1355)

27. - Kars Milletvekili Y. Selahattin Beyribey'in,
süt sığırcılığı
projesine ilişkin Tarım ve Köyişleri Bakanından
yazılı soru önergesi (7/1365)

28. - Gaziantep Milletvekili Mustafa R. Taşar'ın,
Antep fıstığına ilişkin Başbakandan
yazılı soru önergesi (7/1366)

29. - Niğde Milletvekili Akın Gönen'in,
Niğde Patates Araştırma Enstitüsünün
personel ihtiyacına ilişkin Tarım ve Köyişleri
Bakanından yazılı soru önergesi (7/1367)

30. - Ankara Milletvekili Hikmet Uluğbay'ın,
eski Başbakan Tansu Çiller'in Londra'ya yaptığı
resmî ziyarette bir otele fazla ödeme yapıldığı
iddiasına ilişkin Başbakandan yazılı
soru önergesi (7/1368)

31. - Çanakkale Milletvekili Ahmet Küçük'ün,
süt ve et üreticilerinin desteklenmesine ilişkin
Tarım ve Köyişleri Bakanından yazılı
soru önergesi (7/1369)

32. - Tekirdağ Milletvekili Fevzi Aytekin'in,
ithal izni olmayan ilaçların reçetelere yazıldığına
ilişkin Sağlık Bakanından yazılı
soru önergesi (7/1375)

33. - Tekirdağ Milletvekili Fevzi Aytekin'in,
ithal edilen gıda maddelerinin tahlilerine ilişkin
Tarım ve Köyişleri Bakanından yazılı
soru önergesi (7/1376)

34. - Çanakkale Milletvekili Ahmet Küçük'ün,
kaynak paketine ilişkin Başbakandan yazılı
soru önergesi (7/1378)

35. - Çanakkale Milletvekili Ahmet Küçük'ün,
Manavgat, Göksu ve Köprü çay sularının
satışına ilişkin Başbakandan yazılı
soru önergesi (7/1380)

36. - Muğla Milletvekili Zeki Çakıroğlu'nun,
Sakarya İl Belediye Başkanlığınca
işten çıkarılan işçilere
ve Belediye Başkanına ilişkin İçişleri
Bakanından yazılı soru önergesi (7/1381)

37. - Muğla Milletvekili Zeki Çakıroğlu'nun,
asgarî ücretten vergi alınmamasına ilişkin
Maliye Bakanından yazılı soru önergesi
(7/1382)

38. - Sıvas Milletvekili Mahmut Işık'ın,
görevini ihmal ettiği iddia edilen Suşehri Cumhuriyet
Savcısı hakkında yapılacak işleme
ilişkin Adalet Bakanından yazılı soru
önergesi (7/1386)

39. - Sıvas Milletvekili Mahmut Işık'ın,
faili meçhul cinayetlerle ilgili olarak CHP'lilerce hazırlanan
bir rapora ilişkin İçişleri Bakanından
yazılı soru önergesi (7/1388)

40. - İstanbul Milletvekili Ercan Karakaş'ın,
Diyarbakır E tipi cezaevinde yaşanan olaylara ilişkin
Adalet Bakanından yazılı soru önergesi
(7/1390)

41. - Konya Milletvekili Nezir Büyükcengiz'in,
infaz koruma memurlarına ilişkin Adalet Bakanından
yazılı soru önergesi (7/1391)

42. - Ankara Milletvekili Yücel Seçkiner'in,
belediyelere verilen para miktarına ilişkin Maliye
Bakanından yazılı soru önergesi (7/1396)

43. - Giresun Milletvekili Burhan Kara'nın,
basına yaptığı bazı açıklamalarına
ilişkin Dışişleri Bakanı ve Başbakan
Yardımcısından yazılı soru
önergesi (7/1397)

44. - Malatya Milletvekili Ayhan Fırat'ın,
bazı tutukluların talepleri karşısındaki
tutumuna ilişkin Adalet Bakanından yazılı
soru önergesi (7/1399)

45. - Hatay Milletvekili Atila Sav'ın, iki
hâkim adayı hakkında verilen olumsuz sicillere
rağmen hâkimliğe kabul edildikleri iddialarına
ilişkin Adalet Bakanından yazılı soru
önergesi (7/1402)

46. - Giresun Milletvekili Burhan Kara'nın,
özel korumalarına ilişkin Başbakandan
yazılı soru önergesi (7/1404)

47. - Aydın Milletvekili Fatih Atay'ın,
Ekonomik önlemler paketine ilişkin Başbakandan
yazılı soru önergesi (7/1406)

48. - Konya Milletvekili Nezir Büyükcengiz'in,
Konya İlinde bir helikopter fabrikası kurulup kurulmayacağına
ilişkin Başbakandan yazılı soru önergesi
(7/1408)

49. - Konya Milletvekili Nezir Büyükcengiz'in,
ithal hayvan sübvansiyon bedellerine ilişkin Başbakandan
yazılı soru önergesi (7/1409)

50. - Kahramanmaraş Milletvekili Esat Bütün'ün,
Demokratik Barış Hareketi adlı kuruluşa
yapılan yardım ve bağışlara ilişkin
Maliye Bakanından yazılı soru önergesi
(7/1417)

51. - Bursa Milletvekili Ali Rahmi Beyreli'nin, tanıtma
fonunun denetimine iilişkin Başbakandan yazılı
soru önergesi (7/1420)

52. - Bartın Milletvekili Cafer Tufan Yazıcıoğlu'nun,
Bartın İli dahilindeki Belediyelere yapılan
yardım ve ödemelere ilişkin Maliye Bakanından
yazılı soru önergesi (7/1424)

53. - Bartın Milletvekili Cafer Tufan Yazıcıoğlu'nun,
Bartın Petrol Ofisi Bölge Müdürlüğü
stok depolarının hizmete açılmasına
ilişkin Devlet Bakanından (Ufuk Söylemez) yazılı
soru önergesi (7/1426)

54. - Ordu Milletvekili Müjdat Koç'un,
yardımcı sağlık personeli mezunlarına
ilişkin Sağlık Bakanından yazılı
soru önergesi (7/1436)

55. - Tekirdağ Milletvekili Fevzi Aytekin'in,
Tekirdağ TMO'da yapılan soruşturmalara ilişkin
Tarım ve Köyişleri Bakanından yazılı
soru önergesi (7/1439)

56. - Sakarya Milletvekili Ersin Taranoğlu'nun,
mısır üreticisinin zarara uğradığı
iddialarına ilişkin Tarım ve Köyişleri
Bakanından yazılı soru önergesi (7/1444)

57. - Aydın Milletvekili Fatih Atay'ın,
Diyanet İşleri Başkanlığından
bazı bakanlıklara yapılan nakillere ilişkin
Başbakandan yazılı soru önergesi (7/1449)

58. - Konya Milletvekili Nezir Büyükcengiz'in,
Başbakan'ın Afrika gezisine katılan bir Milletvekilinin
tutumuna ilişkin Dışişleri Bakanı
ve Başbakan Yardımcısından yazılı
soru önergesi (7/1450)

59. - İstanbul Milletvekili Halit Dumankaya'nın,
1995 yılında iller itibariyle kaç kişiye
ve hangi miktarlarda hayvancılık kredisi verildiğine
ilişkin Başbakandan yazılı soru önergesi
(7/1454)

60. - Niğde Milletvekili Mehmet Salih Katırcıoğlu'nun,
yurtdışından patates ve elma ithal edilip
edilmediğine ilişkin Başbakandan yazılı
soru önergesi (7/1486)

61. - İstanbul Milletvekili Mehmet Ali Şahin'in,
Gümrük Birliğine girdiğimiz tarihten itibaren
ekonomide meydana gelen değişikliklere ilişkin
Başbakandan yazılı soru önergesi (7/1489)

62. - İzmir Milletvekili Hakan Tartan'ın,
24 Aralık seçimlerinden sonra yurtdışına
giden Bakanlara ilişkin Başbakandan yazılı
soru önergesi (7/1491)

63. - İzmir Milletvekili Atilla Mutman'ın,
İzmir'de Menkul Kıymetler Borsası kurulup
kurulmayacağına ilişkin Başbakandan yazılı
soru önergesi (7/1494)

64. - Elazığ Milletvekili Ahmet Cemil
Tunç'un, Ekonomik, Kültürüle Eğitim
ve Teknik İşbirliği Başkanlığının
bazı harcamalarına ilişkin Başbakandan
yazılı soru önergesi (7/1495)

65. - Elazığ Milletvekili Ahmet Cemil
Tunç'un, Güven Sigorta TAŞ'nin bazı harcamalarına
ilişkin Başbakandan yazılı soru önergesi
(7/1497)

66. - Bayburt Milletvekili Suat Pamukçu'nun,
atama ve yer değiştirme kararnamelerine ilişkin
Başbakandan yazılı soru önergesi (7/1504)

67. - Elazığ Milletvekili Ahmet Cemil
Tunç'un, Ankara Palas'ta verilen bir resepsiyonun fatura
bedeline ilişkin Başbakandan yazılı
soru önergesi (7/1507)

68. - Ordu Milletvekili Hüseyin Olgun Akın'ın,
Ordu-Mesudiye İmam Hatip Lisesi'ne ilişkin Başbakandan
yazılı soru önergesi (7/1509)


26 . 11 . 1996 SALI

Yazılı Soru Önergeleri

1. - Konya Milletvekili Nezir Büyükcnegiz'in,
yurtdışında bulunan bir şahsın
İNTERPOL tarafından aranıp aranmadığına
ilişkin İçişleri Bakanından yazılı
soru önergesi (7/1661) (Başkanlığa geliş
tarih : 21.11.1996)

2. - Adıyaman Milletvekili Celal Topkan'ın,
buğdaya uygulanan gümrük fon miktarına ilişkin
Başbakandan yazılı soru önergesi (7/1662)
(Başkanlığa geliş tarihi : 21.11.1996)

3. - Aydın Milletvekili Yüksel Yalova'nın,
Salihlispor-Karşıyaka maçı sonrası
meydana gelen olaylara ilişkin İçişleri
Bakanından yazılı soru önergesi (7/1663)
(Başkanlığa geliş tarih : 21.11.1996)

4. - İstanbul Milletvekili Bülent Akarcalı'nın
TEAŞ ihalesine ilişkin Enerji ve Tabiî Kaynaklar
Bakanından yazılı soru önergesi (7/1664)
(Başkanlığa geliş tarihi : 21.11.1996)

5. - İstanbul Milletvekili Bülent Akarcalı'nın,
Başbakanlık genelgesiyle kurulan Stratejik Araştırma
Geliştirme ve Teknolojik Değerlendirme Başmüşavirliğine
atanan şahsa ilişkin Başbakandan yazılı
soru önergesi (7/1665) (Başkanlığa geliş
tarihi : 21.11.1996)

6. - İstanbul Milletvekili Bülent Akarcalı'nın,
otoyol gişelerine ilişkin Bayındırlık
ve İskân Bakanından yazılı soru
önergesi (7/1666) (Başkanlığa geliş
tarihi : 21.11.1996)

7. - İstanbul Milletvekili Bülent Akarcalı'nın,
1997 yılında araştırma-geliştirmeye
ayrılacak paranın kaynağına ve harcama
kurallarına ilişkin Devlet Bakanından yazılı
soru önergesi (7/1667) (Başkanlığa geliş
tarihi : 21.11.1996)

8. - Kütahya Milletvekili Emin Karaa'nın,
doğalgazın Kütahya'ya getirilmesi için
bir çalışma yapılıp yapılmadığına
ilişkin Enerji ve Tabiî Kaynaklar Bakanından
yazılı soru önergesi (7/1668) (Başkanlığa
geliş tarihi : 22.11.1996)

9. - Kütahya  Milletvekili  Emin Karaa'nın,
Kütahya ilinde hava kirliliğini önlemek için
alınacak tedbirlere  ilişkin  Çevre  Bakanından
 yazılı soru  önergesi (7/1669) (Başkanlığa
geliş tarihi : 22.11.1996)

10. - Artvin Milletvekili Süleyman Hatinoğlu'nun,
hidroelektrik santrallere ilişkin Başbakandan yazılı
soru önergesi (7/1670) (Başkanlığa geliş
tarihi : 22.11.1996)

11. - Yozgat Milletvekili İsmail Durak Ünlü'nün,
bir Devlet Bakanının dövizli askerlikten yararlanmak
için bakanlığı yanılttığı
iddialarına ilişkin Millî Savunma Bakanından
yazılı soru önergesi (7/1671) (Başkanlığa
geliş tarihi : 22.11.1996)

12. - Yozgat Milletvekili İsmail Durak Ünlü'nün,
bir Devlet Bakanının askerliğiyle ilgili olarak
basında yer alan iddialara dair açıklama
yapmayı düşünüp düşünmediğine
ilişkin Dışişleri Bakanı ve Başbakan
Yardımcısından yazılı soru
önergesi (7/1672) (Başkanlığa geliş
tarihi : 22.11.1996)

13. - Yozgat Milletvekili Kazım Arslan'ın,
öğretmenlik için müracaat edenlerin atamalarına
ilişkin Millî Eğitim Bakanından yazılı
soru önergesi (7/1673) (Başkanlığa geliş
tarihi : 22.11.1996)

14. - Yozgat Milletvekili Kazım Arslan'ın,
Yozgat SSK Hastanesinin yapımına ilişkin Çalışma
ve Sosyal Güvenlik Bakanından yazılı
soru önergesi (7/1674) (Başkanlığa geliş
tarihi : 22.11.1996)

Meclis Araştırma Önergesi

1. - Adana Milletvekili Cevdet Akçalı
ve 49 arkadaşının, Türkiye Cumhuriyeti
ile Türkçe konuşan ülkeler arasındaki
ekonomik, kültürel ve sosyal ilişkileri geliştirmek
için alınması gereken tedbirleri belirlemek
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/132)
(Başkanlığa geliş tarihi : 21.11.1996)

BİRİNCİ OTURUM

Açılma Saati : 15.00

26 Kasım 1996 Salı

BAŞKAN : Başkanvekili Uluç
GÜRKAN

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)



BAŞKAN - Türkiye Büyük Millet
Meclisinin 22 nci Birleşimini açıyorum.

Görüşmelere başlıyoruz.

Gündeme geçmeden önce, üç
arkadaşıma, gündemdışı söz
vereceğim.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - İstanbul Milletvekili M. Sedat Aloğlu'nun,
TBMM Dışişleri Komisyonu üyelerinden müteşekkil
bir heyetin Bulgaristan'a yaptığı ziyarete ilişkin
gündemdışı konuşması

BAŞKAN - Gündemdışı
birinci söz, İstanbul Milletvekili, Dışişleri
Komisyonu Başkanı Sayın Sedat Aloğlu'nun.

Sayın Aloğlu, Bulgaristan'a yapılan
ziyaret konusunda Genel Kurula bilgi sunacaklar.

Buyurun Sayın Aloğlu. 

Süreniz 5 dakikadır.

M. SEDAT ALOĞLU (İstanbul) - Teşekkür
ederim Sayın Başkan.

Yüce Meclisin üyelerini saygılarımla
ve en iyi dileklerimle selamlıyorum.

Türkiye Büyük Millet Meclisi Dışişleri
Komisyonundan oluşan bir heyet, 18-20 Kasım tarihleri
arasında -yani, geçen hafta- Bulgaristan Dışişleri
Komisyonunun daveti üzerine, bu ülkeye bir ziyarette
bulunmuştur. Bu ülkeyi ziyaret eden heyetin üyeleri;
Refah Partisi milletvekilleri Sayın Hüseyin Kansu
ve Sayın Yaşar Canbay; ANAP Milletvekili Sayın
Cemal Özbilen; DSP Milletvekili Ali Rahmi Beyreli; CHP Milletvekili
Ercan Karakaş ve ben, Doğru Yol Partisi milletvekili
olarak bulunduk.

Bu ziyaretimiz esnasında, mevcut Cumhurbaşkanı
Jelev -ki, görevi 19 Ocak 1997'de sona erecektir- Cumhurbaşkanı
Stoyanov -19 Ocak 1997'den itibaren Cumhurbaşkanlığı
görevini devralacaktır- Parlamento Başkanı
Sayın Sendov, Parlamento Başkan Yardımcısı
Sayın Ünal Lütfü tarafından kabul
edildik. 

Ayrıca, heyetimiz, Parlamento Dış
İlişkiler Komisyonu Başkanı Nikolay
Kamov ve üyeleri, Parlamento Türk-Bulgar Dostluk Grubu
üyeleri, Savunma ve Güvenlik Komisyonu Başkanı
ve üyeleri, Başbakan Yardımcısı
Şivarov, İçişleri Bakanı Dobrev,
Ticaret ve Ekonomik İşler Bakanı Paparizov,
Dışişleri Bakan Vekili Bokova ve Filibe Belediye
Başkanı Spas Girnevski ile de görüşme
imkânı bulmuştur. 

Bütün bu görüşmelerimizde,
gayet iyi ilişkiler içerisinde, dostane komşuluk
ilişkileri içerisinde, ikili siyasî ilişkiler,
ikili ekonomik ilişkiler, terörizm ve örgütlü
suçlarla mücadele işbirliği, Bulgaristan'ın
NATO'ya girme arzusu, Bulgaristan'ın Avrupa Birliğine
girme arzusu ve hazırlıkları, Bulgaristan'ın
Karadeniz Ekonomik İşbirliği Parlamenter Asamblesine
girme kararı, Bulgaristan'ın şu anda yaşamakta
olduğu ekonomik durum ve siyasal sıkıntılar
konusu, müşterek güvenlik ve savunmayla ilgili
bazı konular, Balkanlarda işbirliği imkânları,
Doğu-Batı koridoru, çevre sorunları,
İstanbul'daki Bulgar mal varlıklarının
ilişkili olduğu bazı konular ve Bulgaristan'dan
Türkiye'ye ziyarette bulunacak olan Bulgaristan vatandaşlarının
vize formaliteleri ve vize harçları konusu baz teşkil
etmiştir.

Sayın üyeler, şunu söyleyebilirim
ki, gayet iyiniyetli ve halisane duygularımıza aynı
şekilde cevap bulmuş durumdayız ve Bulgaristan,
Türkiye ile olan ilişkilerini daha da geliştirme
arzusu içerisindedir; ancak, Bulgaristan, siyasî
ve ekonomik rejimini değiştirme bakımından,
eşzamanlı değiştirmenin getirmiş
olduğu sıkıntıları yaşamaktadır
ve üzücü olsa da, bu sıkıntıların
kısa vadede biteceğini söylemek mümkün
değildir. 

Biz, temas etmiş olduğumuz bütün
yetkililere, Türkiye'nin bütün komşularına,
bütün iyiniyetli komşularına olduğu
gibi Bulgaristan'a da, iyiniyetli cevap aldığımız
zaman, daha fazlasıyla mukabele edeceğimizi ifade ettik
ve memnuniyetle belirtiyorum, aynı karşılığı
gördük. Onlar, dostlukların ve iyi komşuluk
ilişkilerinin, özellikle zor zamanlarda belli olacağını
ifade ettiler. Biz ise, iyi komşuluğumuzu ifade etmek
için ve ortaya koymak için, komşularımızın
zorluklarla yaşamasını beklemediğimizi
söyledik. 

Şunu söyleyebilirim ki, bugün, Bulgaristan,
Türkiye'nin maddî ve manevî desteğine, belki
her zamandan fazla ihtiyaç duymaktadır. 

20 nci Dönemin Dışişleri
Komisyonundan oluşan bir heyetin yapmış olduğu
ilk yurtdışı ziyaret Bulgaristan'a olmuştur.


(Mikrofon otomatik cihaz tarafından kapatıldı)


BAŞKAN - Sayın Aloğlu, eksüreniz
1 dakikadır.

M. SEDAT ALOĞLU (Devamla) - Teşekkür
ederim Sayın Başkan; hemen tamamlıyorum.

Bu ziyaretin ilk ziyaret olmasının
da, gayet tabiî ki, siyasî bir mesajı vardır.
Dışişleri Komisyonu olarak başlatmış
olduğumuz bu anlamlı hareketin, ümit ediyorum
ki, diğer yetkililer ve diğer parlamenterler tarafından
devam ettirilmesi, iki ülkenin de menfaatınadır.

Hepinize saygı ve sevgilerimi sunuyorum efendim.


Teşekkür ederim. (DYP sıralarından
alkışlar)

BAŞKAN -Teşekkür ediyorum Sayın
Aloğlu.

Gündemdışı konuşmaya
cevap için Hükümet adına söz talebi
yok.

2. - Giresun Milletvekili Rasim Zaimoğlu'nun,
Hükümetin fındık politikasına ilişkin
gündemdışı konuşması

BAŞKAN - Gündemdışı
ikinci konuşma, Giresun Milletvekili Sayın Rasim
Zaimoğlu'nun. 

Sayın Zaimoğlu, fındık politikası
hakkında konuşacaklar.

Sayın Zaimoğlu, buyurun efendim. (ANAP
sıralarından alkışlar)

Süreniz 5 dakikadır.

RASİM ZAİMOĞLU (Giresun) - Teşekkür
ederim Sayın Başkanım.

Sayın Başkan, değerli milletvekilleri;
bu arada, 24 Kasımda kutlanan Öğretmenler Gününü,
ben de, bütün öğretmenlerimiz için,
kutluyorum ve hepsine hayırlı olsun diyorum.

Sözlerime başlamadan önce, Genel
Başkanımız Sayın Mesut Yılmaz'a
yapılan menfur saldırıyı şiddetle
kınadığımı burada ifade ediyorum.
Bu, aslında, Partimize, Türkiye Cumhuriyetine ve Yüce
Parlamentomuza yapılan bir saldırıdır;
milletimizin özenle beklediği temiz toplum idealinin
yolunu kesmeye yönelmiş talihsiz ve çirkin bir
saldırıdır.

Bu saldırı, bizi, daha da kamçılamıştır.
Biz, buradan büyük milletimize şu sözü
veriyoruz: Biz, bu pislikleri temizleyinceye kadar ve çocuklarımıza,
gençlerimize temiz toplum emanet edinceye kadar, bu gibi
pisliklerin üstüne, ölünceye kadar, sonuna
kadar gideceğiz. Bu sözü, buradan, milletimize vermek
istiyorum. (ANAP ve DSP sıralarından alkışlar)
Bu olaylar bizi asla yıldırmayacaktır.

Sayın Başkan, değerli milletvekilleri;
gündemdışı konuşmama, Hükümetin,
fındık konusundaki yanlış politikalarına
değinerek başlamak istiyorum. 

Buradan, bir Giresun Milletvekili olarak ve fındığı
bilen bir arkadaşınız olarak seslenmek istiyorum;
bakın, dünya fındık üretiminin
tam yüzde 75'ini Türkiye gerçekleştiriyor;
ama, ne yazık ki, biz, fındığı
 iyi değerlendiremiyoruz, iyi satamıyoruz. Türkiye'nin
yanlışı nerededir; ben, yanlışı,
yanlışı uygulayan hükümetlerdedir
diye noktalıyorum. 

Bakın, tarım ürünü olarak
en büyük ihracat girdimiz, bugün 700-800 milyon
dolarla fındıktadır. Aslında, malın
yüzde 75'ini biz üretiyoruz; ama, bunu, istediğimiz
şekilde satamıyoruz; Hamburg'daki üç
beş kişiye bırakmışız,
bunlar, Türkiye ile oyuncak gibi oynuyorlar. 

Bakın, bu Hükümetin fındık
politikası iflas etmiştir. 54 üncü Hükümet,
bu konudaki büyük acemiliğini, maalesef, gözler
önüne sermiştir. Bu arada, üreticilerimiz,
âdeta borç batağına saplanmış,
tefeciye mecbur edilmiş, iflasın eşiğine
gelmiştir.

Size, çok kısa olarak fındık
olayını anlatmak istiyorum. Sayın Başbakan
ile Sayın Başbakan Yardımcısı,
bu sene Giresun'a gelemediler. Geçen sene, Sayın
Tansu Çiller, Giresun meydanında, maalesef, halk
tarafından ciddiye alınmamıştı,
yuhalanmıştı; onun için, bu sene Giresun'a
gelemediler. 

Fındığın merkezi Giresun
olduğu halde, bu sene fındık fiyatı Trabzon'da
açıklandı ve vatandaşa 2 dolar olarak
ilan edilen fındık bedelinin tıkır
tıkır ödeneceğini söylediler; vatandaşlarımız
da, buna kandı. Maalesef, size acı haber ki, tam
19 Eylülden beri; vatandaşımız parasını
alamamaktadır. Bugün, piyasada, fındık
140-145 bin liraya düşmüştür, vatandaş
mağdur durumdadır. Benim aldığım
bilgilere göre, şu anda, Fiskobirlik'in 12 trilyon
lira borcu vardır. Bakın, peşin ödeme
yapılmadığı için fiyatlar bu hale
gelmiştir. 

Şimdi, ben size Karadenizliler adına,
Karadenizli, Giresunlu olarak, vatandaş adına soruyorum,
diyorum ki siz yalan söylediniz, halkı kandırdınız.
Şimdi, beni sizi mahkemeye mi vereyim, Yüce Divana
mı vereyim, nereye vereyim? Siz yalan söyleyince,
halkı kandırınca cezası olmuyor; ama,
basın söyleyince ceza koyacaksınız;
böyle eşitsizlik olmaz, böyle çifte standart
olmaz.

Bakın, 1995'te de aynı şeyi yaptınız;
yine yalan söylediniz, yine fındığın
parasını peşin ödeyemediniz. FKB'ye şu
anda fındık verenler yandı; peşin para
alacak diyenler hep yandı. Fiskobirlik'e, şu
gün teslim edeceği fındığın
parasını üç ay sonra mı alır,
beş ay sonra mı alır, bir sene sonra mı
alır bilemiyorum.

Biraz sonra, burada, Bakan varsa, Başbakan
varsa, Hükümet varsa gelsin, açıklasınlar;
fındığın parasını ne zaman
verecekler, ne zaman_

(Mikrofon otomatik cihaz tarafından kapatıldı)

BAŞKAN - Sayın Zaimoğlu, eksüreniz
1 dakikadır.

RASİM ZAİMOĞLU (Devamla) - Sayın
Başkan, şu 5 dakikalık zaman dilimi içerisinde,
sizlere, kahraman, büyük Türk Milletinin, cesur
Karadenizlilerin ve Giresun Milletvekili Rasim Zaimoğlu olarak
da, Giresun uşaklarının duygularını
dile getirmek için uğraşıyorum. Aslında,
bu süre, fındığı anlatmak için
yeterli değil.

AHMET DERİN (Kütahya) - Sen selam veriyorsun;
başka birşey yapmıyorsun.

RASİM ZAİMOĞLU (Devamla) - Bir
Hükümet düşünün, ismi Refahyol;
sanki, bilerek, isteyerek, Karadeniz halkına ve fındık
üreticisine eziyet ediyor. Zaten, Refahyol, her konuda bir
sürü yalan söylüyor; fındık
konusunda da yalanların katmerlisini söylüyor.
Başbakan “fındığa peşin ödeme
yapacağız” diyor; Başbakan Yardımcısı
“peşin ödeme yapacağız” diyor;
DYP'li bakan Karadeniz'de konuşuyor ve “bugün
fındığı alacağız, yarın
parasını vereceğiz” diyor; daha sonra da,
20 Eylülden itibaren, bugüne kadar beş para yok!..
Problem, yalnız ödemede mi; şu anda 120 bin
ton fındık Fiskobirlik'in depolarında duruyor.
Tüccar, malını tıkır tıkır
satıyor...

(Mikrofon otomatik cihaz tarafından kapatıldı)

BAŞKAN - Teşekkür ediyorum Sayın
Zaimoğlu.

RASİM ZAİMOĞLU (Devamla) - Bir
dakika, Sayın Başkan...

BAŞKAN - Uygulamayı hiç bozmadık...

RASİM ZAİMOĞLU (Devamla) - Tamamlıyorum
Sayın Başkanım... Tamamlıyorum...

BAŞKAN - Bugüne kadar, ikinci kere mikrofonu
hiç açmadım.

RASİM ZAİMOĞLU (Devamla) - Sayın
Başkanım, bir cümle söyleyip tamamlayacağım.

BAŞKAN - Mikrofonsuz; lütfen...

RASİM ZAİMOĞLU (Devamla) - Sayın
Başkan...

BAŞKAN - Lütfen; Sayın Zaimoğlu...

RASİM ZAİMOĞLU (Devamla) - Bu Refahyol
Hükümetinden ne zaman kurtulacağız?.. Allah,
bizi kurtarsın. (ANAP ve DSP sıralarından
alkışlar)

BAŞKAN - Sayın Zaimoğlu'nun gündemdışı
konuşmasına Hükümet adına yanıt
talebi?.. Yok.

3. - Kocaeli Milletvekili Halil Çalık'ın,
Öğretmenler Günü ve öğretmenlerin
sorunlarına ilişkin gündemdışı
konuşması ve Millî Eğitim Bakanı
Mehmet Sağlam'ın cevabı

BAŞKAN - Sayın milletvekilleri, gündemdışı
üçüncü konuşmanın konusu öğretmenlerin
sorunlarıdır.

Bu konuda, Başkanlığımıza,
İçel Milletvekili Sayın Halil Cin, Edirne
Milletvekili Sayın Erdal Kesebir ve Kocaeli Milletvekili
Sayın Halil Çalık tarafından başvuruda
bulunulmuştur.

Bugün, benim, adına -Plan ve Bütçe
Komisyonunda olduğu için- şu an kürsüde
bulunduğum Başkanvekilimiz Sayın Kamer Genç,
gündemdışı sözü, bu arkadaşlarımız
arasından, Sayın Halil Çalık'a vermişler;
onun için, kendisini kürsüye çağırıyorum.
(DSP sıralarından alkışlar)

Sayın Çalık, süreniz 5
dakikadır.

Buyurun efendim. 

HALİL ÇALIK (Kocaeli) - Sayın
Başkan, sayın milletvekilleri; kutlanmış
bulunan 24 Kasım Öğretmenler Günü nedeniyle,
öğretmenlerimizin sorunları hakkında gündemdışı
söz almış bulunuyorum; bu vesileyle, öğretmenlerimize
başarılar dilerken, görev şehitlerine
Tanrıdan rahmet ve ailelerine sabır temenni eder,
Yüce Meclisi saygıyla selamlarım. 

Sayın milletvekilleri, zamanım çok
az olduğu için, eğitimcilerin, yalnızca
özlük sorunlarına değinmek istiyorum. 

Sizlerin de malumu olduğu gibi, İLKSAN,
bu haliyle, öğretmenlere hiçbir yarar sağlamamaktadır;
çünkü, teşkilatta 7 yöneticinin yalnızca
3'ü öğretmen, 4'ü ise Bakanlık temsilcisidir.
Bu durumda demokrasiden ve demokratik yönetimden bahsedilemez.
Geçmişteki acı örnekleri tekrar yaşamak
istemiyorsak, bu kurum yeniden yapılanmalıdır.
Örneğin; İLKSAN'a 700 bin lira ödeyen bir
öğretmenin eline 27 yıl sonunda -bugün emekli
olsa- yalnızca 43 milyon 300 bin lira geçmektedir.
Bu rakamın 27 yıllık tutarı ise 226
milyon lira olup, faiziyle birlikte kaç liraya ulaşacağını
takdirlerinize sunuyorum.

Değerli arkadaşlarım, üstün
emeklerini inkâr edemeyeceğimiz değerli öğretmenlerimizin
alınterinin hesabı verilmeli ve nemaları
mutlaka ödenmelidir. 

Diğer taraftan, bir öğretmen 15 saat
ders karşılığı 30 milyon lira maaş
alırken, bir ayda 48 saat ek derse giren bir öğretmenin
aldığı para ise yalnızca 3 milyon 600
bin lira civarındadır. Bunu kıyaslarsak,
bir öğretmen 70'li yıllarda 1 saatlik ekders ücretiyl,
15 gazete satın alıyordu; oysa bugün, yalnızca,
1,5 gazete satın alabilmektedir; bunu, insaflarınıza,
bunu, takdirlerinize sunuyorum. 

Değerli arkadaşlarım, bu da Refah
Partisinin hiç de adil olmayan düzeninin bir parçasıdır.


Değerli arkadaşlarım, bu güzide
topluluğu bir kez olsun, bir maaş ikramiyeyle biraz
rahatlatsak, gelecek neslimizi de güvence altına almış
olmaz mıyız?

Değerli arkadaşlarım, ayrıca,
öğretmenlere, yılbaşında “eğitim
ödeneği” adı altında para verilmektedir.
Biz diyoruz ki, bu, tüm eğitim emekçilerine verilmelidir
ve bu rakam, 1 inci derecenin 4 üncü kademesine eşdeğer
olmalıdır diyoruz. 

Değerli arkadaşlarım, personel arasındaki
ayırımın kaldırılması
için, taşradaki eğitim kurumlarında çalışanlara
da, merkez örgütünde olduğu gibi, öğle
yemeği verilmelidir. Eğer, buralarda öğle yemeği
düzeni sağlanamıyorsa, taşradaki eğitim
kurumlarında çalışan arkadaşlarımıza,
bunun ücreti verilmelidir.

Değerli arkadaşlarım, mevcut sicil
sistemine göre, altı yıl üst üste
90 puan veya üzeri sicil notu alan her öğretmene,
1 kademe verilmektedir. Halbuki, bu, objektif kriterlere dayanmamaktadır.
Şöyle ki, beş sene üst üste 90 puan
veya üzeri sicil notu alan bir öğretmen, altıncı
sene müdürle takışırsa kademe alamaz.
Dolayısıyla, bunun, mutlaka ve mutlaka objektif
kriterlere dayandırılması gerekir. 

Yıllarca, öğretmenler, personel yasası
çıktı çıkacak diye beklediler...
Lütfen; sizden, öğretmenlerin anısına
ve adına rica ediyorum, bunu, Yüce Meclisin mutlaka
çıkarması gerekir ve bu, bir zorunluluk arz
etmektedir. 

Değerli arkadaşlarım, 98 sayılı
ILO Sözleşmesinin kendilerine tanıdığı
hakka istinaden, 20 Aralık ve 18 Nisanda, öğretmenlerin
yaptığı eylemler sonucu, şu anda, 500
kadar öğretmenimiz sürgündedir. Erzurum'da
ise, eşi bir kazaya, kocası bir kazaya sürülmektedir.
Burada, insanlık suçu işlenmektedir. Sayın
Bakanım, lütfen; bunu düzeltiniz... (DSP sıralarından
alkışlar) Seçim bölgem olan Kocaeli'de,
şu anda, 2 bin öğretmen hakkında, bu konuyla
ilgili soruşturma açılmış bulunmaktadır;
ama, maalesef, bunun detayına inilmemekte ve bu öğretmenlerin
niçin sokaklarda olduğu düşünülmemektedir.


Değerli arkadaşlarım, 1 Ekim 1996
tarihinde, Hantepe'de katledilen öğretmenlerin...

(Mİkrofon otomatik cihaz tarafından
kapatıldı)

BAŞKAN - Sayın Çalık,
eksüreniz 1 dakikadır.

HALİL ÇALIK (Devamla) - ...anısı
üzerine, Adıyaman'da 4 öğretmen protesto
amacıyla yakasına kurdele takıyor diye, bunlar
hakkında hiç de adil olmayan bir soruşturma
açılıyor. Bu da, idarenin, öğretmen
şehitlerinin anısına ne kadar duyarlı
olduğunu göstermektedir. 

Sayın Başkan, sayın milletvekilleri;
öğretmenlerin üzerindeki bu baskılar mutlaka
kaldırılmalıdır. İslamiyette
“bana bir harf öğretenin kölesi olurum”
diye bir söz vardır. Bu mantıkla beraber, bu
da, çağın bilgisini içerdiğinden,
sizleri göreve davet ediyorum. 

Atatürk diyor ki: “Eğitimdir ki, bir
milleti bağımsız, şanlı toplum
halinde yaşatır veya kölelik ve yoksulluğa
iletir.” 

Bu vesileyle, sizleri göreve davet eder, Yüce
Meclisi saygıyla selamlarım. (DSP sıralarından
alkışlar)

BAŞKAN - Teşekkür ediyorum Sayın
Çalık.

Gündemdışı konuşma
üzerinde, Millî Eğitim Bakanı Sayın
Mehmet Sağlam; buyurun efendim. (DYP sıralarından
alkışlar)

MİLLî EĞİTİM BAKANI
MEHMET SAĞLAM (Kahramanmaraş) - Sayın Başkan,
değerli milletvekilleri; değerli arkadaşımız
Sayın Çalık'ın öğretmenlerimizin
sorunlarını Yüce Meclisin kürsüsüne
getirmesinden dolayı kendisine şükranlarımı
sunuyorum.

Şimdi, ilk önce, İLKSAN'la ilgili
bazı yanlış anlamaları düzeltme
ve değerli arkadaşımızın sorduğu
bazı sorulara cevap verme gereği doğduğundan
dolayı, Yüce Meclisi bilgilendirmek üzere huzurunuza
çıktım.

İLKSAN, bildiğiniz gibi, geçmişte
büyük bir sıkıntı geçirmiş,
maalesef, yönetici öğretmenler, konuyla ilgili yapmış
oldukları çeşitli işlem ve eylemlerinden
dolayı yargı önünde mahkûm olmuşlar
ve maalesef, bir kısmı da halen bu mahkûmiyetlerini
çekmektedirler. Dolayısıyla, yeni bir düzenleme
yapılmış ve İLKSAN'ın; en azından,
öğretmenlerimize karşı daha önceki
taahhütlerini yerine getirmek üzere bir reorganizasyonuna
gidilmiştir. 

Arkadaşımız, “7 yöneticisinden
3'ü öğretmen, diğeri bakanlık temsilcisi”
dediler. Bir yanlışlık var efendim; konuyu
iyi incelemek lazım. Bu, Maliye Bakanlığı
gibi, belli ölçüde, işin malî yönünü,
ekonomik yönünü bilen insanlardan oluşması
için yapılmış bir şeydir. Bunlar,
Millî Eğitim Bakanlığı temsilcisi
değildir. Yeni düzenleme, doğrudan doğruya, 3
öğretmene karşılık, yönetim
kurulu; yani, işin biraz da yatırım, iktisat
ve malî yönünden anlayan bakanlıkların
temsilciliklerini getirmiştir. Dolayısıyla,
bugün, en azından, eski taahhütlerini tasfiye
etmek üzere bir yeni düzenlemeye gitmektedir ve şu
anda, merak edilecek, daha doğrusu eleştirilecek bir
yönü yoktur.

“Demokratik yönetim” dediniz. İşletmelerin,
demokratik yönetimi olmaz; işletmelerin, işletme
mantığına göre yönetimi olur. Zaten,
daha evvel, işte, demokratik yönetiminden dolayı
yönetememişler ve maalesef, bugün, birçok
öğretmenimiz mahkûmiyet durumuna düşmüştür
.

Şimdi, ders saatlerinin 76 bin lira olduğunu
-30 bin lira değil- biz de biliyoruz; ama, bildiğiniz
gibi, bu, bir katsayıya bağlanmıştır.
Katsayılar ocak ayında değişir. Ocak ayı
için Yüce Meclise teklif getireceğiz. Değerli
arkadaşımızın teklifi desteklemesini
bekliyorum.

Şimdi, eğitim konusunda; özellikle,
4 milyon lira civarında olan yılbaşındaki
-yani, eğitim-öğretim yılı başındaki-
ödenek, bildiğiniz gibi, 54 üncü Hükümet
tarafından yüzde 100 artırılarak, öğretmenlerimize
8 milyon lira olarak ödenmiştir. “Bunu, bütün
eğitim emekçilerine de ödeyelim” dediniz.
Eğer, eğitim emekçisinden maksadınız,
oradaki idarî personel, hizmetli vesaireyse, bu ödeneğin
“eğitim ve öğretim ödeneği” altında
bunlara da ödenmesinin ne derece doğru olacağını
takdirinize bırakıyorum. Adı üzerinde,
bu öğretmeni eğitim ve öğretime hazırlayan
bir ödenektir. Dolayısıyla, sadece, öğretmen
sınıfında hizmet eden arkadaşlarımıza
ödenmektedir.

Şimdi, altı yıl, sicili 90 puan
olanların bir maaş ikramiye almaları konusu
var. Bu, öğretmenlere mahsus bir şey değil.
Personel sistemimizi bilenler bilir; bu, 657 sayılı
Kanunun genel hükmüdür. Dolayısıyla,
o kanun ne emrediyorsa biz de onu uyguluyoruz; altı yıl,
altı yıl; beş yıl, beş yıl...
Biri de çıkar, niye yedi yıl değil, dört
yıl değil, üç yıl değil de diyebilir;
ama, bu, personel sistemimizin genel bir yaklaşımıdır.
Öğretmenlerimiz de bundan yararlanıyor.

Öğretmenlerimizin özlük haklarıyla
ilgili birkaç kanun tasarısını önümüzdeki
günlerde Yüce Meclisin bilgisine, eleştirisine
ve onayına sunacağız. Bunlar arasında,
öğretmenlerimizin ve eğitim yöneticilerinin
çalışma esasları ile haklarıyla
ilgili belirli düzenlemeler var. O zaman da, milletvekilimizden
ve Grubundan bu kanun tasarılarına inşallah
destek bekliyoruz.

ILO Sözleşmesi ve öğretmenlerimizin
durumuna gelince: Bildiğiniz gibi, anayasal değişiklikten
sonra, kamu çalışanlarının sendikal
haklarıyla ilgili çalışma, Çalışma
ve Sosyal Güvenlik Bakanlığımızda
sürdürülüyor. Bu tasarı, hukuk fakültelerimize
görüş bildirmek üzere gönderilmiştir,
şu anda bu aşamadadır. Bu geçiş
döneminde, bazı işlem ve eylemlerinden dolayı
bazı öğretmenlerimiz hakkında soruşturma
açıldığı doğrudur. Yalnız,
değerli arkadaşımızın söylediği
gibi 500 öğretmen değil, sendikanın bize verdiği
dosyaya göre 91 kişidir. Herhalde arkadaşımız
bunu 5'le falan çarpmış. Dolayısıyla
500 öğretmen hakında soruşturma açılması
söz konusu değildir.

İkinci olarak, değerli arkadaşımız
“adil olmayan soruşturmalar” diyor. Soruşturmanın
adil olanını, olmayanını ben bilmiyorum.
Soruşturma açılır, inceleme yapılır,
devletin müfettişleri gider, devletin görevlileri
bir rapor hazırlarlar, bu raporlara göre işlem
veya eylem yapılır. Dolayısıyla, adil
olan soruşturma, adil olmayan soruşturma ayırımı
benim bildiğim kadarıyla ne hukuk sistemimizde ne de
teftiş sistemimizde var; ama, bize, bir inceleme konusu,
bir araştırma konusu, bir soruşturma konusu
geldiği zaman, devletin müfettişlerinin yaptığı
soruşturmaya göre işlem yapılır.
Arkadaşımız, en azından, bu soruşturmaların
yasal prosedürüne uygun yapılacağından
ve en azından, hak arayan öğretmenlerimizin bu
soruşturmalardan zarar görmemesi için elimizden
geleni yaptığımızdan emin olabilirler.

Yüce Meclisin bilgisine saygıyla arz
ediyorum. (DYP ve RP sıralarından alkışlar)

BAŞKAN - Teşekkür ediyorum Sayın
Bakan.

Buyurun Sayın Çalık.

HALİL ÇALIK (Kocaeli) - Sayın
Bakan, İLKSAN'ın 7 yöneticisinden 4'ünün
bakanlık temsilcisi olduğu doğrudur, devletin temsilcisidirler
ve orada demokrasiden bahsedilmez gibi söyledi. O zaman orada
3 kişi seçimle getiriliyor; o zaman 3'ünün
de seçimine hiç gerek yok. Orada atamayla beraber,
Divan Başkanının seçildiğine bizzat
ben şahidim. 

İkincisi, ders ücreti 75 bin liradır
Sayın Bakanım. -burada, bu konuda düzeltme
yaparsanız bizler de, tabiî ki, yardımcı
olacağız- ondan sonra, eğitim ödeneğinin
oradaki memurlarla...

BAŞKAN - Sayın Çalık;
lütfen... Cevap niteliğinde söz verme şansım
yok. Bir düzeltme niteliği varsa, buyurun; ama, bir cevap
niteliğinde söz verme şansımız yok.


Teşekkür ediyorum. 

HALİL ÇALIK (Kocaeli) - Bilgilerinize
sunuyorum. 

Saygılar sunarım.

BAŞKAN - Gündemdışı
konuşmalar tamamlanmıştır. 

Sayın milletvekilleri, sunuşlar hem
hacim olarak hem sayısal olarak bir hayli fazladır.

Divan üyesi arkadaşımızın
sunuşları oturarak okuması hususunu oylarınıza
sunuyorum: Kabul edenler... Kabul etmeyenler... Kabul edilmiştir.


Cumhurbaşkanlığı tezkereleri
vardır; okutup bilgilerinize sunacağım:

B) TEZKERELER VE ÖNERGELER

1. - İngiltere ve Amerika Birleşik
Devletlerine giden Orman Bakanı Mehmet Halit Dağlı'ya,
dönüşüne kadar, Sanayi ve Ticaret Bakanı
E. Yalım Erez'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/577)

 18 Kasım 1996

Türkiye Büyük Millet Meclisi
Başkanlığına

İlgi: 8 Kasım 1996 gün ve Kan.Kar:
39-06-150-96-614 sayılı yazımız. 

9 Kasım 1996 tarihinden itibaren İngiltere
ve Amerika Birleşik Devletlerine giden Orman Bakanı
M.Halit Dağlı'nın dönüşüne
kadar, Orman Bakanlığına, Millî Eğitim
Bakanı Prof.Dr.Mehmet Sağlam'ın vekâlet
etmesi ilgi yazıyla uygun görülmüştü.


18 Kasım 1996 tarihinden itibaren Orman Bakanlığına,
Sanayi ve Ticaret Bakanı Yalım Erez'in vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.


 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

İkinci tezkereyi okutuyorum: 

2. - Belçika'ya giden Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/578)

 18 Kasım 1996

Türkiye Büyük Millet Meclisi
Başkanlığına 

Batı Avrupa Birliği (BAB) Bakanlar Konseyi
Toplantısı'na katılmak üzere, 18 Kasım
1996 tarihinde Belçika'ya giden Dışişleri
Bakanı ve Başbakan Yardımcısı
Prof.Dr.Tansu Çiller'in dönüşüne kadar;
Dışişleri Bakanlığı ve Başbakan
Yardımcılığına, Millî Eğitim
Bakanı Prof.Dr.Mehmet Sağlam'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.


 Süleyman Demirel 

 Cumhurbaşkanı

BAŞKAN -  Bilgilerinize sunulmuştur.


Üçüncü tezkereyi okutuyorum:


3. - İspanya'ya giden Devlet Bakanı
Bahattin Şeker'e, dönüşüne kadar, Devlet
Bakanı Işılay Saygın'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/579)

 18 Kasım 1996

Türkiye Büyük Millet Meclisi
Başkanlığına

18 Kasım 1996 tarihinde İspanya'ya
giden Devlet Bakanı Bahattin Şeker'in dönüşüne
kadar; Devlet Bakanlığına, Devlet Bakanı
Işılay Saygın'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

4 üncü tezkereyi okutuyorum:

4. - Belçika'ya gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/580)


 19 Kasım 1996

Türkiye Büyük Millet Meclisi
Başkanlığına

Görüşmelerde bulunmak üzere,
20 Kasım 1996 tarihinde Belçika'ya gidecek olan
Devlet Bakanı Ayfer Yılmaz'ın dönüşüne
kadar; Devlet Bakanlığına, Devlet Bakanı
Ufuk Söylemez'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı


BAŞKAN - Bilgilerinize sunulmuştur.

5 inci tezkereyi okutuyorum:

5. - Almanya ve Fransa'ya gidecek olan Devlet
Bakanı Sacit Günbey'e, dönüşüne
kadar, Devlet Bakanı Ahmet Cemil Tunç'un vekâlet
etmesinin uygun ilişkin Cumhurbaşkanlığı
tezkeresi (3/581)

 21 Kasım 1996

Türkiye Büyük Millet Meclisi
Başkanlığına

Görüşmelerde bulunmak üzere,
25 Kasım 1996 tarihinden itibaren Almanya ve Fransa'ya
gidecek olan Devlet Bakanı Prof. Dr. Sacit Günbey'in
dönüşüne kadar; Devlet Bakanlığına,
Devlet Bakanı Ahmet Cemil Tunç'un vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

6 ncı tezkereyi okutuyorum:

6. - Almanya ve Fransa'ya gidecek olan Adalet
Bakanı Şevket Kazan'a, dönüşüne
kadar Devlet Bakanı Mehmet Altınsoy'un vekâlet
etmesinin uygun ilişkin Cumhurbaşkanlığı
tezkeresi (3/582)

 21 Kasım 1996

Türkiye Büyük Millet Meclisi
Başkanlığına

Görüşmelerde bulunmak üzere,
25 Kasım 1996 tarihinden itibaren Almanya ve Fransa'ya
gidecek olan Adalet Bakanı Şevket Kazan'ın
dönüşüne kadar; Adalet Bakanlığına,
Devlet Bakanı Mehmet Altınsoy'un vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Komisyondan istifa önergesi vardır; okutup,
bilgilerinize sunacağım:

7. - Aksaray Milletvekili Nevzat Köse'nin,
Millî Savunma Komisyonu üyeliğinden çekildiğine
ilişkin önergesi (4/107)

Türkiye Büyük Millet Meclisi
Başkanlığına

Halihazırda Sağlık, Aile, Çalışma
ve Sosyal İşler Komisyonu Başkanlığı
görevini deruhte etmekte bulunduğumdan, Millî Savunma
Komisyonu üyeliğinden istifa ettiğimi bildirir, gereğinin
yapılmasını arz ederim.

Saygılarımla.                     
20.11.1996

 Nevzat Köse

 Aksaray

BAŞKAN - Bilgilerinize sunulmuştur.

Anayasa Komisyonu Başkanlığının,
başkanvekili ve kâtip seçimine dair bir tezkeresi
vardır; okutuyorum:

8. - Anayasa Komisyonu Başkanlığının,
Komisyonun, başkanvekili ve kâtip üye seçimini
yaptığına ilişkin tezkeresi (3/583)

 21.11.1996

Türkiye Büyük Millet Meclisi
Başkanlığına

Komisyonumuzun 21.11.1996 tarihli toplantısında,
açık bulunan Başkanvekilliğine, İstanbul
Milletvekili Mehmet Ali Şahin ve Kâtipliğe de
Karabük Milletvekili Hayrettin Dilekcan seçilmişlerdir.

Bilgilerinize saygıyla arz olunur.

 Ahmet İyimaya

 Amasya

 Anayasa Komisyonu Başkanı

BAŞKAN - Bilgilerinize sunulmuştur. 

Bir Meclis araştırması önergesi
vardır; okutuyorum: 


C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Adana Milletvekili Cevdet Akçalı
ve 49 arkadaşının, Türkiye Cumhuriyeti
ile Türkçe konuşan ülkeler arasındaki
ekonomik, kültürel ve sosyal ilişkileri geliştirmek
için alınması gereken tedbirleri belirlemek
amacıyla Meclis araştırması açılmasına
ilişkin önergesi (10/132)

Türkiye Büyük Millet Meclisi
Başkanlığına

Sovyet Sosyalist Cumhuriyetleri Birliğinin dağılmasıyla,
ortaya yepyeni bir dünya coğrafyası çıkmıştır.
Bu birliğin çökmesiyle bağımsızlığını
kazanan devletlerin bir kısmı Türkiye'nin komşularıdır.
Bir kısmı da, Türkiye'nin, tarihî, kültürel,
dil, din ve soy birliği olan ülkelerdir. 

Türkiye, bu yeni kurulan devletlerle birtakım
ilişkiler kurmak ve geliştirmek zorunda kalmıştır
ve büyük bir tarihî mirasın sahibi olarak,
birtakım sorumlulukları yüklenmek gereğini
duymuştur. 

Yeni oluşan coğrafyayla, Azerbaycan ve
Orta Asya cumhuriyetleri, Türkiye ile ekonomik ve siyasî
ilişkiler dışında, kültürel
ilişkileri olan ülkelerdir. Bu ülkelerle Türkiye
arasındaki dayanışma ve yardımlaşma
duygusu, karşılıklı olarak, daha ilk
günden beri ortaya çıkmıştır.
Taraflar, Türkiye ve Türkçe konuşan ülkeler
olarak işbirliği yapma hususunda, siyasî irade
ve kararlılıklarını türlü
vesilelerle ortaya koymuşlardır. 

Ancak, Rusya'nın çöküşü
ve devletlerin bağımsızlıklarına
kavuşmaları o kadar çabuk olmuştur ki,
Türkiye, bu konuda, hazırlıksız olarak
problemlerle karşı karşıya gelmiştir.


Rusya'dan bağımsızlığını
kazanan Azerbaycan ve Orta Asya cumhuriyetleriyle ilişkilerini
geliştirme, gerekli sorumlulukları yüklenme,
Türkiye'nin partilerüstü devlet politikasıdır.
Buna rağmen, bu politikanın muhtevası, ölçüsü,
metotları henüz tam olarak belirlenmiş değildir.
Bu muhtevanın ve metotların belirlenmesinde, Türkiye
Büyük Millet Meclisi de bazı görevler almalıdır.
Bu sebeple, Türkiye Büyük Millet Meclisine bu araştırma
önergesi verilmiştir. 

Bu önergemizle istenen araştırma,
adı geçen cumhuriyetlerle Türkiye'nin, ekonomik,
siyasal, kültürel sorumluluklarının ölçüleri,
bunun karşısında sahip olduğumuz imkânları
ve bu imkânları kullanma metotları, tespit,
bunları idame ettirme şekillerini  ortaya çıkaracaktır.


Bu araştırma önergesinin muhtevası,
partilerüstü millî bir politikanın tespiti
olduğundan, Türkiye Büyük Millet Meclisinde
temsil edilen bütün partilere mensup milletvekilleri
tarafından imzalanmıştır. 

Anayasamızın 98 ve İçtüzüğümüzün
104 ve 105 inci maddeleri gereğince, Türkiye Cumhuriyetinin,
Türkçe konuşan ülkelerle ekonomik, kültürel
ve sosyal ilişkileri geliştirme imkânlarının
araştırılması için bir araştırma
komisyonu kurulmasını ve gereğinin yapılmasını
dileriz. 

 1. Cevdet Akçalı  (Adana)

 2. Şaban Karataş  (Ankara)

 3. Sadi Somuncuoğlu (Aksaray)

 4. Y. Selahattin Beyribey (Kars)

 5. Necati Güllülü  (Erzurum)

 6. Ahmet Alkan  (Konya)

 7. Miraç Akdoğan  (Malatya)

 8. Mehmet Sılay  (Hatay)

 9. Recep Mızrak  (Kırıkkale)

10. Avni Doğan  (Kahramanmaraş)

11. Cemil Çiçek  (Ankara)

12. Esat Bütün  (Kahramanmaraş)

13. Mehmet Salih Yıldırım (Şırnak)

14. İsmail Köse  (Erzurum)

15. Doğan Baran  (Niğde)

16. Haluk Yıldız  (Kastamonu)

17. Ümran Akkan  (Edirne)

18. M. Kemal Aykurt  (Denizli)

19. Nihan İlgün  (Tekirdağ)

20. Mehmet Ekici  (Ankara)

21. Nevzat Yanmaz  (Sıvas)

22. Kâzım Arslan  (Yozgat)

23. Mikail Korkmaz  (Kırıkkale)

24. İsmail Durak Ünlü  (Yozgat)

25. Mehmet Salih Katırcıoğlu (Niğde)

26. Cemalettin Lafçı  (Amasya)

27. Murtaza Özkanlı  (Aksaray)

28. Latif Öztek  (Samsun)

29. Abdullah Özbey (Karaman)

30. Kemal Albayrak  (Kırıkkale)

31. Tevfik Diker  (Manisa) 

32. İsmail İlhan Sungur  (Trabzon)

33. Yusuf Ekinci  (Burdur)

34. Ömer Özyılmaz  (Erzurum)

35. Ahmet Kabil  (Rize) 

36. Metin Öney  (İzmir)

37. Hayrettin Uzun  (Kocaeli)

38. Abdulkadir Baş  (Nevşehir)

39. Aslan Ali Hatipoğlu  (Amasya)

40. Murat Başesgioğlu  (Kastamonu)

41. Mustafa Balcılar  (Eskişehir)

42. Halil Cin  (İçel)

43. Yaşar Okuyan  (Yalova)

44. Erkan Mumcu  (Isparta)

45. Levent Mıstıkoğlu  (Hatay)

46. Şinasi Altıner  (Karabük)

47. Adil Aşırım  (Iğdır)

48. Ahat Andican  (İstanbul)

49. Yaşar Topçu  (Sinop)

50. Recep Kırış  (Kayseri)

BAŞKAN - Bilgilerinize sunulmuştur.

Önerge, gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

İçtüzüğün 37 nci
maddesine göre verilmiş doğrudan gündeme alınma
önergesi vardır; okutup, işleme koyacağım
ve oylarınıza sunacağım. 

Önergeyi okutuyorum:

B) TEZKERELER VE ÖNERGELER (Devam)

9. - Aydın Milletvekili Fatih Atay'ın,
Aydın İli Yenihisar İlçesi Adının
Didim Olarak Değiştirilmesi Hakkında Kanun Teklifinin
(2/341) doğrudan gündeme alınmasına ilişkin
önergesi (4/108)

Türkiye Büyük Millet Meclisi
Başkanlığına

12.6.1996 tarihinde verdiğim Yenihisar İlçesinin
adının Didim olarak değişiklik kanun teklifi,
havale edildiği İçişleri Komisyonunda
bugüne kadar görüşülememiştir.

İçtüzüğün 37 nci
maddesi uyarınca doğrudan görüşülmesi
için gereğini saygılarımla arz ederim.

 Fatih Atay

 Aydın

BAŞKAN - İçtüzüğün
37 nci maddesi uyarınca, önerge üzerinde, istemleri
halinde, Komisyona, Hükümete, teklif sahibine ve bir
milletvekiline, 5' er dakikayı geçmemek üzere
söz verilecektir.

Komisyonun söz talebi?.. Yok.

Hükümetin?.. Yok.

Teklif sahibi olarak, Sayın Atay, buyurun.
(CHP sıralarından alkışlar)

Sayın Atay, lütfen, 5 dakika içinde
tamamlayın; çünkü, eksüre veremiyorum.

FATİH ATAY (Aydın) - Teşekkür
ederim Sayın Başkan.

Sayın Başkan, sayın milletvekilleri;
Aydın İline bağlı Yenihisar İlçesinin
adının Didim olarak değiştirilmesiyle
ilgili yasa teklifinin doğrudan gündeme alınması
için söz almış bulunuyorum. Bu duygularla,
hepinizi saygıyla selamlıyorum.

Ege Bölgesinin incisi olan Didim İlçemiz,
ne yazık ki, senelerdir, yöre halkının
da benimsemediği, dünyada ve Türkiye'de ise neredeyse
bilinmedik bir isimle, Yenihisar olarak anılmaktadır.
Turistik ve tarihî açılardan son derece zengin
bir ilçemiz olan Didim, tüm dünyada bu adıyla
bilinir. Türkiye'de, bölgeye ilişkin, burayı
ifade etmek isteyen her sözcük Didim olarak geçer.
Yolculuk yapmak isteseniz Didim'e bilet istersiniz; seyahat şirketleri
tabelalarında ve biletlerinde Didim adını
kullanırlar; otobüslerin son durağı da
Didim'dir. Yenihisar'a bilet isteseniz, yöreyi çok
iyi bilen biri bile tereddüt eder; Didim olarak doğrulamanızı
ister.

Değerli arkadaşlarım, son zamanlarda
bu bölgemizde beş yıldızlı oteller
faaliyete geçmiştir. Hepinizin bildiği gibi,
bir şirketimiz, burada, Türkiye'nin en büyük
otellerinden birisini devralmış ve turizm hizmetine
açmıştır. Bu şirket bile ilanlarında
Yenihisar ismini kullanmamıştır, Didim-Akbük
ismini kullanmaktadır. Bu, diğer tüm tesis ve
işletmeler için de geçerlidir. 

İlçenin amatör futbol takımı
vardır; adı, Didimspor'dur. En önemlisi, Didim'in
gerçek sahipleri, buranın yerlileri, ilçenin
ismini Didim olarak anarlar. İsminin Didim olması
için alınan ilk Belediye Meclisi kararı 1984
yılındadır ve oybirliğiyle alınmıştır.
İlçede açılan imza kampanyasıyla
birlikte, 1993 yılında da iki karar alınmış
ve toplanan imzalarla birlikte Valiliğe teslim edilmiştir.
Bu kararlarla ilgili herhangi bir işlem yapılmadığı
için, 1994 yılında, Belediye Meclisi, kararı,
gerekçeli olarak, oybirliğiyle yenilemiştir.
Yenihisar, onlar için mahallenin adıdır;
yani, bugün, bu ilçenin adını Didim
olarak değiştirmek, bir istemi gerçekleştirmekten
öte bir anlam taşımaktadır.

BAŞKAN - Sayın Atay, bir dakika...

Sayın milletvekilleri, salondaki uğultu,
konuşmaların izlenmesini güç hale getirmektedir;
lütfen, ikili görüşmelerimizi, ikili konuşmalarımızı
Genel Kurul salonu dışında, kuliste yapalım.


Buyurun Sayın Atay.

FATİH ATAY (Devamla) - Didim adı, Anadolu
kökenli olup, Didima adından gelir. Anadolu kökenli
bu kelimenin anlamı, ikizdir. Ulusal Kurtuluş Savaşı
sonrasında, Selanik civarında yaşayan Türklerin
iskânıyla bir Türk yerleşimi haline gelen
köyün Yunanlılar zamanındaki adı
Yorani'dir. Selanik'ten, mübadeleyle gelen Türkler,
Apollon Tapınağını, Kale ve Hisar diye
adlandırmışlardır. 1950'nin ortasında
meydana gelen depremden sonra, 1 kilometre uzaklıkta bir
köy oluşturmuşlardır ve adına Yenihisar
denilmiştir. Yenihisar adı ise, yalnızca,
resmî yazışmalarda kalmıştır.
Eczaneler, sağlık merkezleri, taksiciler, ofis adları,
alışveriş merkezleri ve oteller, yani halk
ve esnafa ilişkin her şey, Didim adıyla düzenlenir.
Üstelik, Yenihisar adı yaygın olmadığından,
bürokratik karışıklıklara yol
açmaktadır; mektuplar, tebliğler kaybolmuştur;
Yenihisar yerine Koyulhisar'a, Yenipazar'a gitmiş belgeler
vardır. Bunun nedeni, bölge adının Didim
olarak bilinmesindendir. Devlet yatırımlarında
bile, karışıklığa yol açmaması
için, Devlet Planlama Teşkilatında, programlara,
parantez içerisinde Didim adı yazılmaktadır.


Sayın Başkan, sayın milletvekilleri;
bu kararın alınmasında, başta Belediye
Meclisinin tüm üyeleri oybirliğiyle karar vermişlerdir;
bütün siyasî partilerin, sanıyorum, ilçe
başkanları, hepsi oybirliğiyle bu görüştedir.
Bu ilçede yaşayan binlerce yurttaşımız,
imza kampanyasıyla, Yenihisar İlçesinin adının
Didim olarak değiştirilmesini talep etmektedirler; bizim
de bu talebe uyacağımız kanısındayım.

Hepinizi, Yüce Meclisi saygıyla selamlıyorum;
sağ olun. (CHP ve DSP sıralarından alkışlar)

BAŞKAN - Teşekkür ediyorum Sayın
Atay.

Bir milletvekili olarak, Sayın Sema Pişkinsüt;
buyurun efendim. (DSP sıralarından alkışlar)


Sayın Pişkinsüt, bu konuda eksüre
veremiyorum; lütfen, 5 dakika içinde konuşmanızı
tamamlayın.

SEMA PİŞKİNSÜT (Aydın)
- Tabiî Sayın Başkan; teşekkür ederim.

Sayın Başkan, değerli üyeler;
Aydınımızın en güzel ilçelerinden
bir tanesi olan Didim, hepimizin -milletvekili olarak da- Didim
olarak bildiğimiz bir ilçemiz. Bugün, Devlet Planlama
Teşkilatının ve Ankara'daki bütün
devlet kurumlarının yazışmalarından
hangisine bakarsak bakalım -hiçbir zaman- Yenihisar
ismini kolay kolay göremiyoruz. 

Halkın isteklerini Meclise getirmek; halkın
istekleri doğrultusunda, onların temsilcisi olarak,
onların gönüllerine hoş gelen işleri,
doğru işleri yapmak, bizim birinci vazifemiz olduğuna
göre, Didim'deki halkın, sokakta gezen herkesin fikrini
aldığımızda, Yenihisar yerine Didim kelimesinin
çok uygun olduğunu; esnaf ve sanatkârlardan,
turizm şirketlerinden, şoförler konfederasyonundan
kime sorarsak soralım, bunun, artık, tarihî
bir değeri ve yerleşmiş bir isim olduğunu
söylüyorlar. Dolayısıyla, partiler arasında
hiçbir çekişmeye, kendi aramızda hiçbir
değişik görüşe mahal vermeyecek kadar
masum bir isteğin; daha doğrusu, bizzat halkın
uzun süredir var olan bu isteğinin yerine getirilmesi
bizce de çok uygundur; çünkü, 1984 yılında,
Belediye Meclisi kararıyla, Yenihisar adının
Didim olarak değiştirilmesini bizzat istemiş Aydın
İlinin Didim İlçesi sakinleri, bugün
bu isteğin yerine gelmesinde gerçekten özenle
istek duymaktadırlar. 

Konuyu Meclisimizin takdirine bırakırken,
bu yerin isminin, biz milletvekilleri arasında da coğrafya
kitaplarımızda da hep “Didim” diye geçtiğini
bir kez daha hatırlatmak isterim.

Yüce Meclise saygılarımı
sunarım. (DSP ve CHP  sıralarından alkışlar)

Teşekkür ederim Sayın Başkan.


BAŞKAN - Teşekkür ediyorum Sayın
Pişkinsüt.

Sayın milletvekilleri, değerli arkadaşlarımızın
üzerinde konuştuğu önergeyi oylarınıza
sunuyorum: Kabul edenler... Kabul etmeyenler... Önerge kabul
edilmiştir.

Danışma Kurulunun önerileri vardır,
okutup, ayrı ayrı oylarınıza sunacağım:

IV. - ÖNERİLER

A) DANIŞMA KURULU ÖNERİLERİ

1. - 1997 Malî Yılı Bütçe
Kanunu Tasarılarının gündemdeki yeri,
görüşme gün ve saatleri ile konuşma
sürelerine ilişkin Danışma Kurulu Önerisi

Danışma Kurulu Önerisi

No: 38 Tarihi: 26.11.1996

Danışma Kurulunca aşağıdaki
önerilerin Genel Kurulun onayına sunulması
uygun görülmüştür.

 Mustafa Kalemli

 Türkiye Büyük Millet Meclisi 

 Başkanı 

 Salih Kapusuz Murat Başesgioğlu

 RP Grubu Başkanvekili  ANAP Grubu Başkanvekili

 Mehmet Gözlükaya H. Hüsamettin Özkan

 DYP Grubu Başkanvekili DSP Grubu Başkanvekili

Önder Sav

CHP Grubu Başkanvekili

Öneriler:

1.- 1997 Malî Yılı Bütçe
Kanunu Tasarıları ile 1994 ve 1995 Malî Yılları
Kesinhesap Kanunu Tasarılarının Türkiye
Büyük Millet Meclisi gündeminin “Özel
Gündemde Yer Alacak İşler” kısmında
yer alması; bütçe görüşmelerine
9.12.1996 Pazartesi günü saat 10.00'da başlanması
ve bitimine kadar, resmî tatil günleri dahil, her gün
saat 10.00'dan 13.00'e ve 14.00'ten günlük programın
tamamlanmasına kadar devam olunması önerilmiştir.

2.- Başlangıçta bütçenin
tümü üzerinde gruplar ve Hükümet adına
yapılacak konuşmaların (Hükümetin
sunuş konuşması hariç) birer saat (bu
süre iki konuşmacı tarafından kullanılabilir)
kişisel konuşmaların 15'er dakikayla sınırlandırılması
önerilmiştir.

3.-Bakanlık ve daire bütçeleri
üzerindeki görüşmelerin, İçtüzüğün
72 nci maddesi gereğince, 14 turda ve 10 günde tamamlanması,
14 üncü turun bitiminden sonra bütçe kanunu
tasarılarının maddelerinin oylanması
önerilmiştir.

4.- Her turda, gruplar ve Hükümet adına
yapılacak konuşmaların 40'ar dakika (bu süre
birden fazla konuşmacı tarafından kullanılabilir)
kişisel konuşmaların 10'ar dakika olması;
kişisel konuşmalarda, her turda, İçtüzüğün
61 inci maddesine göre, biri lehte, biri aleyhte olmak üzere,
iki üyeye söz verilmesi ve bir üyenin birden fazla
turda söz kaydı yaptıramaması önerilmiştir.

5.- Bütçe görüşmelerinde,
soruların gerekçesiz ve yazılı olarak
Başkanlığa verilmesi ve soru cevap işleminin
20 dakikayla sınırlandırılması
önerilmiştir.

6.- Bütçe görüşmelerinin
sonunda, gruplara ve Hükümete birer saat süreyle
söz verilmesi (bu süre iki konuşmacı tarafından
kullanılabilir) İçtüzüğün
86 ncı maddesine göre yapılacak kişisel
son konuşmaların 10'ar dakika olması önerilmiştir.

BAŞKAN - Sayın milletvekilleri, şimdi,
önerileri ayrı ayrı okutup oylayacağım.

Öneriler:

1.- 1997 Malî Yılı Bütçe
Kanunu Tasarıları ile 1994 ve 1995 Malî Yılları
Kesinhesap Kanunu Tasarılarının Türkiye
Büyük Millet Meclisi gündeminin “Özel
Gündemde Yer Alacak İşler” kısmında
yer alması; bütçe görüşmelerine
9.12.1996 Pazartesi günü saat 10.00'da başlanması
ve bitimine kadar, resmî tatil günleri dahil, her gün
saat 10.00'dan 13.00'e ve 14.00'ten günlük programın
tamamlanmasına kadar devam olunması önerilmiştir.

BAŞKAN - Kabul edenler... Kabul etmeyenler...
Kabul edilmiştir.

Diğer öneriyi okutuyorum:

2.- Başlangıçta bütçenin
tümü üzerinde gruplar ve Hükümet adına
yapılacak konuşmaların (Hükümetin
sunuş konuşması hariç) birer saat (bu
süre iki konuşmacı tarafından kullanılabilir)
kişisel konuşmaların 15'er dakikayla sınırlandırılması
önerilmiştir.

BAŞKAN - Kabul edenler... Kabul etmeyenler...
Kabul edilmiştir.

Diğer öneriyi okutuyorum:

3.- Bakanlık ve daire bütçeleri
üzerindeki görüşmelerin, İçtüzüğün
72 nci maddesi gereğince, 14 turda ve 10 günde tamamlanması,
14 üncü turun bitiminden sonra, bütçe kanunu
tasarılarının maddelerinin oylanması
önerilmiştir.

BAŞKAN - Kabul edenler... Kabul etmeyenler...
Kabul edilmiştir.

Diğer öneriyi okutuyorum:

4.- Her turda, gruplar ve Hükümet adına
yapılacak konuşmaların 40'ar dakika (bu süre
birden fazla konuşmacı tarafından kullanılabilir)
kişisel konuşmaların 10'ar dakika olması;
kişisel konuşmalarda, her turda, İçtüzüğün
61 inci maddesine göre, biri lehte, biri aleyhte olmak üzere
iki üyeye söz verilmesi ve bir üyenin birden fazla
turda söz kaydı yaptıramaması önerilmiştir.

BAŞKAN - Kabul edenler... Kabul etmeyenler...
Kabul edilmiştir.

Diğer öneriyi okutuyorum:

5.- Bütçe görüşmelerinde,
soruların gerekçesiz ve yazılı olarak
Başkanlığa verilmesi ve soru cevap işleminin
20 dakikayla sınırlandırılması
önerilmiştir.

BAŞKAN - Kabul edenler... Kabul etmeyenler...
Kabul edilmiştir.

Diğer öneriyi okutuyorum:

6.- Bütçe görüşmelerinin
sonunda, gruplara ve Hükümete birer saat süreyle
söz verilmesi (bu süre iki konuşmacı tarafından
kullanılabilir) İçtüzüğün
86 ncı maddesine göre yapılacak kişisel
son konuşmaların 10'ar dakika olması önerilmiştir.

BAŞKAN - Kabul edenler... Kabul etmeyenler...
Kabul edilmiştir.

Gündemin “Seçim” kısmına
geçiyoruz. 

V. - SEÇİMLER

A) KOMİSYONLARA ÜYE SEÇİMİ

1. - (10/89, 126, 110, 124, 125) esas numaralı
Meclis Araştırma Komisyonuna üye seçimi

BAŞKAN - Sayın milletvekilleri, gündemin
“Seçim” kısmına geçilebilmesi
konusunu oylarınıza sunacağım.

Gündemin “Seçim” kısmında
yer alan ve gerek Meclisimizi gerekse kamuoyunu yakından
ilgilendiren, yasadışı örgütlerin
devletle olan bağlantıları konusunda araştırma
yapmak üzere kurulan ve adayları tamamlanan Meclis
Araştırması Komisyonunun üye seçiminin,
gündemin “Özel Gündemde Yer Alacak İşler”
kısmında yer alan “Genel Görüşme”den
önceye alınması konusunu oylarınıza
sunuyorum: Kabul edenler... Kabul etmeyenler... Kabul edilmiştir.


Yasadışı örgütlerin
devletle olan bağlantıları konusunda kurulan
Meclis Araştırması Komisyonunun aday listesi
bastırılıp, sayın üyelere dağıtılmıştır.

Şimdi, listeyi okutup oylarınıza
sunacağım.

Yasadışı Örgütlerin
Devletle Olan  Bağlantıları ile Susurluk'ta
Meydana Gelen Kaza Olayının ve Arkasındaki
İlişkilerin Aydınlığa Kavuşturulması
Amacıyla Kurulan Meclis Araştırması
Komisyonu üyelikleri aday listesi: (9)

Adı Soyadı Seçim Çevresi

RP (3)

Mehmet Bedri İncetahtacı Gaziantep

Hayrettin Dilekcan Karabük

Mehmet Elkatmış Nevşehir

ANAP (2)

Metin Öney İzmir

Yaşar Topçu Sinop

DYP (2)

Nihan İlgün  Tekirdağ

Mahmut Yılbaş Van

DSP (1)

Sema Pişkinsüt Aydın

CHP (1)

Durmuş Fikri Sağlar İçel

BAŞKAN - Oylarınıza sunuyorum:
Kabul edenler... Kabul etmeyenler... Kabul edilmiştir.

Meclis Araştırması Komisyonuna
seçilmiş bulunan üyelerin, 26 Kasım 1996
Salı günü (bugün) saat 16.30'da, Ana Bina
2 nci Kattaki Millî Savunma Komisyonu toplantı salonunda
toplanarak, başkan, başkanvekili, sözcü
ve kâtip seçimini yapmalarını rica
ediyorum.

Sayın milletvekilleri, zorunlu tasarruf kesintilerinin
değerlendirilmesi konusunda kurulan (10/17) esas numaralı
Meclis Araştırması Komisyonu, geçen
toplantısında görev bölümü yapamamıştır.
Bu nedenle, bu komisyon üyelerinin, 28.11.1996 Perşembe
günü saat 14.00'te, Ana Bina 1 inci Bodrum Kattaki Genel
Evrak karşısındaki 475 No'lu Meclis Araştırması
Komisyonları Salonunda toplanarak, başkan, başkanvekili,
sözcü ve kâtip seçimini yapmalarını
rica ediyorum. 

Komisyonların toplantı yer ve saatleri,
ayrıca ilan tahtalarına da asılmıştır.


Sayın milletvekilleri, gündemin “Özel
Gündemde Yer Alacak İşler” kısmına
geçmeden önce, kürsüdeki yerimi, nöbetçi
olan arkadaşımız Başkanvekili Sayın
Kamer Genç'in almasını teminen, birleşime
5 dakika ara veriyorum; hepinize saygılar, sağ olun.



Kapanma Saati:15.55





İKİNCİ OTURUM

Açılma Saati: 16.00

BAŞKAN: Başkanvekili Kamer
GENÇ

KÂTİP ÜYELER: Ünal
YAŞAR (Gaziantep), Mustafa BAŞ (İstanbul)


BAŞKAN - Türkiye Büyük Millet
Meclisinin 22 nci Birleşiminin İkinci Oturumunu açıyorum.

Sayın milletvekilleri, çalışmalarımıza
kaldığımız yerden devam ediyoruz.

Gündemin “Özel Gündemde Yer Alacak
İşler” kısmına geçiyoruz.

VI. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI

A) GÖRÜŞMELER

1. - Yozgat Milletvekili Kâzım Arslan
ve 26 arkadaşının, basın ahlak ve meslek
esaslarına aykırı olarak görsel ve yazılı
basında yer alan yayınlar konusunda genel görüşme
açılmasına ilişkin önergesi üzerine,
Genel Kurulun 20.11.1996 tarihli 20 nci Birleşiminde açılması
kabul edilen genel görüşme (8/8) (1)

BAŞKAN - Bu kısımda yer alan,
Yozgat Milletvekili Kâzım Arslan ve 26 arkadaşının,
basın ahlak ve meslek esaslarına aykırı
olarak görsel ve yazılı basında yer
alan yayınlar konusunda, Anayasanın 98 inci, İçtüzüğün
102 ve 103 üncü maddeleri uyarınca bir genel
görüşme açılmasına ilişkin
önergesi üzerine, Genel Kurulun 20.11.1996 tarihli 20
nci Birleşiminde açılması kabul edilen
genel görüşmeye başlıyoruz.

Hükümet?.. Burada.

Sayın Hükümet yerlerini aldılar.

Sayın milletvekilleri, İçtüzüğümüze
göre, genel görüşmede ilk söz hakkı
önerge sahibine aittir. Bundan sonra, gruplara ve Hükümete,
ayrıca, şahısları adına iki
sayın üyeye söz vereceğiz.




(1) (8/8) esas numaralı genel görüşmenin
öngörüşmeleri 19.11.1996 tarihli 19 uncu
ve 20.11.1996 tarihli 20 nci Birleşim Tutanak Dergilerinde
yayımlanmıştır.

Grupların ve Hükümetin söz
süresi 20'şer dakika, önerge sahibi ile iki üyenin
konuşma süresi de 10'ar dakikadır. 

Efendim, önerge sahibi Sayın Kâzım
Arslan söz istiyorlar mı? 

KÂZIM ARSLAN (Yozgat) - Evet Sayın Başkan.


BAŞKAN -Buyurun efendim. (RP sıralarından
alkışlar) 

Sayın Arslan, süreniz 10 dakikadır.


KÂZIM ARSLAN (Yozgat) - Sayın Başkan,
sayın milletvekilleri; genel görüşme önergesi
üzerinde, önerge sahibi olarak, kanaatlerimi açıklamak
istiyorum. 

Günlerdir medyayı tartışıyoruz,
medyayla oturuyoruz, medyayla kalkıyoruz. Burada, şunu
ifade ederek sözlerime başlamak istiyorum: Günlerdir,
Hükümetin, iktidar kanadının, medya üzerinde
terör estirmek istediği, baskı unsuru oluşturmak
istediği, sansür oluşturmak istediği gibi iddialar
var. Burada, birazcık da aklıselimle düşünmemiz
gerekiyor. Diyelim ki, iktidar kanadı, medya üzerinde
sansür oluşturmak istiyor, baskı oluşturmak
istiyor; ama, şunu da görmezlikten gelemeyiz: Günlerdir,
bir grup basın da iktidar üzerinde, Meclis üzerinde
baskı oluşturmaya çalışıyor.
Sanki, bu memlekette herşey konuşulacak; ama, basın
konuşulmayacak. Bu memlekette, Meclisi tartışabiliyoruz,
Cumhurbaşkanlığı makamını
tartışabiliyoruz, orduyu tartışabiliyoruz;
ama, basını tartışamayacağız.
Böyle bir anlayışı kabul etmek mümkün
değil; basın da tartışılır
bu memlekette. (RP sıralarından “Bravo”
sesleri, alkışlar) Neticede, buraya getirdiğimiz,
bir genel görüşme önergesidir. Biz, buraya,
bir basın yasa tasarısı getirmedik, bir genel
görüşme önergesi getirdik ve burada, son
zamanlarda medyada yer alan bazı olaylarla ilgili olarak
sizlerle görüşmek istedik, sizlerin fikrini almak
istedik; ama, bu genel görüşmenin öngörüşmesi
sırasında ve sonrasında, gerek yazılı
gerekse görsel medyada yer alan tavırlara baktığımız
zaman, sanki bir kabahat işlenmiş gibi bir hava verilmeye
çalışılmaktadır. Sapla saman
birbirine karıştırılıyor. Yarın,
basın yasa tasarısı Meclise geldiği zaman
onu tartışırız, o ayrı bir konu;
ama, burada, biz, hiçbir etki altında kalmadan bu
genel görüşmeyi yapmalıyız.

Bu genel görüşmenin yapılmasını
kimler istemiyor; basın istemiyor; ama, Türkiye'de
bugün gerçek manada özgür bir basından
bahsetmek de mümkün değil. Basındaki tekelleşmeyi
bugün hiç kimse inkâr edemez. İki tane
patron oturacak karar alacak ve bunu basın adına
bizlere dikte etmeye çalışacak!..

Bugün, söyleyebilir misiniz, samimiyetle,
mesleği gazetecilik olan, sadece gazetecilik yapan, gazetecilikten
ekmek yiyen hangi gazete patronu var?! Gazetelerin arkasına
baktığımız zaman, gazetecilikten başka
her şeyle uğraştığını
görüyoruz ve devletle çok çeşitli
çıkar ilişkisi içerisinde olan bu insanlar,
burada bu genel görüşme öncesinde, sanki,
Hükümet, onlara bir sansür uygulayacakmış,
sanki bir baskı yapacakmış gibi bir hava yaratmaya
çalışıyorlar.  Az önce de ifade
ettiğim gibi, burada her şey görüşülür,
basın da görüşülür. Bunda da
gocunacak hiçbir şey yok, çekinecek hiçbir
şey yok; ama, son günlerde basında yayımlanan
bütün yazılar sanki bunu görüştürmemeye
yönelik. Biz görüşürüz; haklı
olduğumuz taraflar olur, haksız olduğumuz taraflar
olur ve bunun kararını da bu Yüce Meclis verir;
ama,  bunu önler tarzda beyanlara ve davranışlara
hiç kimsenin hakkı olmamalı.

Ben, bu genel görüşme içerisinde
şu anlayışa da dikkatinizi çekmek istiyorum:
Öngörüşmeler sırasında da söyledim,
medyada yargısız infazlar yapılıyor,
insanların özel hayatlarına giriliyor ve bir
kişi eline bir kamera alıyor, hem hâkim hem
savcı hem avukat yerine koyuyor kendisini, kararını
veriyor, insanları yargılıyor, insanları
toplum içerisine çıkamaz hale getiriyor ve
onları intihara kadar götürebiliyor. Evet, Türkiye'de
basın özgürlüğü olabilir; ama,
insanların özel hayatına bu kadar şuursuzca
saldırmanın da özgürlüğü
olamaz; bu iki noktayı birbirinden ayırt etmemiz
lazımdır. 

Türkiye'de, demokratik sistem içerisinde,
herkes, yaptığının hesabını
vermelidir. Eğer, yarın bir basın yasa tasarısı
gelecekse buraya, tabiî ki, basının yaptıklarının
hesabını vermeye yönelik birtakım düzenlemeler
getirecektir. Basının doğru yaptığı
şeyler için hiç kimse, ona, bir kısıtlama
getiremez; ama, birtakım yalanlar yazıyorlarsa,
birtakım yanlış işler yapıyorlarsa
-herkesin, hesabını verdiği gibi- basın
da bunun hesabını vermelidir; bundan daha normal
birşey olamaz...

AYHAN FIRAT (Malatya) - Mahkeme verecek; siz mi vereceksiniz?!

HASAN GÜLAY (Manisa) - Mahkeme var, mahkeme...

KÂZIM ARSLAN (Devamla) - Mahkeme verecektir
zaten, biz vermeyeceğiz. Biz kanun yapacağız, mahkemeler
kararını verecek; biz, burada yargılamayacağız
onları. Nasıl ki, onlar bizi yargılamayacaksa,
biz de onları yargılamayacağız; ama,
biz kanun yapacağız, tartışarak beraberce.
Bu genel görüşmenin bu anlayış içerisinde
değerlendirilmesi lazım. 

Birtakım insanlar, birtakım hatalar
işleyebilirler, bu insanların hatalarından
dolayı veyahut da işledikleri suçlardan dolayı
yargı organları gerekli kararları vereceklerdir;
ama, basın olarak, bu insanların özel hayatını
o derece irdelemeye ve çoluk çocuğu, anne-babası
ve çevresiyle birlikte tüm aile hayatını
etkilemeye ve toplum içerisine çıkamaz hale
getirmeye de hiçbirimizin hakkı olmaması
lazım. 

Siz, birtakım insanları, birtakım
zaaflarından istifade ederek, kamera karşısına
çıkaracaksınız, onlara birtakım
tuzaklar kuracaksınız, ondan sonra da basın
özgürlüğünden bahsedeceksiniz. Evet, o
insanların yaptığı hareketler ahlaksızca
hareketler olabilir, ona kimsenin itirazı olamaz; ama,
en azından, ona o tuzağı kuranlar da, ondan
daha aşağı olmamak üzere, gayri ahlakî
bir davranış içerisindedirler, ahlaksız
bir davranış içerisindedirler; olayı
da bu yönüyle değerlendirmek lazım. Her gün,
evlerimize, ancak porno filmlerde görebileceğiniz görüntüler
misafir olmaktadır. Kumandayla kanalı değiştir
diyerek geçemezsiniz; elinizde uzaktan kumanda var, değiştir,
seyretme diyerek geçemezsiniz; bu, toplumsal bir meseledir.
O pislikleri, o evin içerisine taşımaya hiç
kimsenin hakkı yok. 

Yazılı basına gelelim. Siz,
istediğiniz gibi, istediğiniz fotoğraf üzerinde,
istediğiniz bakışlara göre yorum yapacaksınız;
işte, bir komutanla, bir bakan yan yana gelecek, o anda
bir enstantane yakalayacaksınız ve hemen altına
yazacaksınız: “Komutan, bakana hiç yüz
vermedi” Bu nasıl özgürlük, hangi kitapta
yazıyor!.. Böyle bir basın özgürlüğü
olmaz. 

Bir komutan çıkacak, hiç üzerine
vazife olmayan, belediyenin, vilayetin yetkileri içerisinde
olan bir konuda hukuku çiğneyecek, siz, buna, basın
olarak alkış tutacaksınız; ondan sonra,
demokrasiden, basın özgürlüğünden
bahsedeceksiniz; böyle özgürlük olmaz, (RP
sıralarından alkışlar) bunun özgürlüğü
olmaz. Burası Türkiye, hukuk devletidir; kimin, neyi
yapacağı, hangi sınırlar içerisinde
ne şekilde davranacağı bellidir. Bu noktada da,
Meclisin görevi, kanun yapmaktır; yani, Hükümetin,
buraya, gerekirse, kanun tasarısı getirmeye hakkı
vardır; milletvekillerinin, buraya, gerekirse, genel görüşme
önergesi getirmeye hakkı vardır, grupların
genel görüşme önergesi getirmeye hakkı
vardır; olayların bu espri içerisinde değerlendirilmesi
lazım.

Benim, sizlerden isteğim şu: Genel görüşme
yapıyoruz, herkes fikrini söylesin; ama, son on onbeş
gündür, basında yer aldığı
gibi, birtakım yargısız infazların
içerisine girilmesin. Hükümet ve iktidar tarafı
önyargılı olmakla, peşin fikirli olmakla
suçlanırken, birtakım arkadaşlarımız
da, medyanın avukatlığı, holdinglerin
avukatlığı noktasında önyargılı
duruma düşmesinler, peşin fikirli duruma düşmesinler.

Birbirimizin eleştirilecek tarafları
olabilir, yanlış düşündüğümüz
şeyler olabilir; işte, gelmiştir huzurlarınıza,
burada, fikirlerinizi en güzel şekilde söylersiniz
ve bu konudaki ilgili arkadaşlarımız da gerekli
değerlendirmeleri yaparlar.

BAŞKAN - Sayın Arslan, size küçük
bir süre veriyorum; lütfen toparlar mısınız
efendim.

Buyurun.

KÂZIM ARSLAN (Devamla) - Sayın Başkan,
sayın üyeler; sürem doldu; tabiî, daha
konuşacak çok arkadaşımız var.


Söylediğim gibi, herkesin, yaptığı
şeylerin hesabını vermesi lazım, yanlış
yaptığı şeylerin hesabını
vermesi lazım, kanuna uymayanın yaptığı
şeylerin hesabını vermesi lazım; buna,
herkes gibi, basın da dahildir, basının bu
konuda bir istisnası olamaz, bir ayrıcalığı
olamaz.

Bu görüşlerimi ifade ettikten sonra,
hepinizi saygıyla selamlıyorum. (RP sıralarından
alkışlar)

BAŞKAN -Teşekkür ederim Sayın
Arslan.

Grupları adına söz isteyenler:
CHP Grubu adına Sayın Önder Sav, DSP Grubu
adına Sayın Hikmet Sami Türk, ANAP Grubu adına
Sayın Ahat Andican.

MEHMET GÖZLÜKAYA (Denizli) - Sayın
Başkan, DYP Grubu adına, Sayın Nuri Yabuz
konuşacaklar.

BAŞKAN - Peki efendim, Doğru Yol Partisi
Grubu adına, Sayın Nuri Yabuz.

Cumhuriyet Halk Partisi Grubu adına, Sayın
Önder Sav; buyurun efendim. (CHP sıralarından
alkışlar)

Sayın Sav, süreniz 20 dakikadır.

CHP GRUBU ADINA ÖNDER SAV (Ankara) - Sayın
Başkan, Yüce Meclisin değerli üyeleri; Refahyol
ortaklığının, hükümetin kurulduğu
ilk günlerdeki genel görüşme tutkusundan
kurtulduğunu, hatasını anladığını
sanmıştık. 

Ülkemizin kaynaklarının geliştirilmesi,
olağanüstü hal ve Çekiç Güç
konularındaki genel görüşmelerle, Türkiye
Büyük Millet Meclisinin zamanı boşa harcandı.
Toplum ve devlet politikalarını ilgilendiren belli
bir konu için başvurulması söz konusu
olan genel görüşme, tekrar Türkiye Büyük
Millet Meclisinin gündemine getirildi. Bu İktidar
ne zaman genel görüşme istese, doğrusu, artık
kuşkulanır olduk; acaba yine hangi açmazdalar,
altından kalkamayacakları hangi olumsuzluğu
Türkiye Büyük Millet Meclisinin Genel Kuruluyla
bölüşmek istiyorlar da bizim huzurumuza geliyorlar
diye kendi kendimize soruyoruz. 

Bu kez, genel görüşmenin amacı
belli; birkısım basının duyarsızlığı
nedeniyle ortaya çıkan ve kamu düzenini bozan
böylesi yayınlar bakımından, Basın
Kanununda yeni düzenlemeler ihtiva eden kanun ihtiyacı...

Bu genel görüşmenin yapılmasıyla,
alelacele gündeme alınmasıyla, dört ayını
geride bırakan siyasal iktidarın dışpolitikada,
ekonomide, yolsuzlukla mücadelede gösterdiği acemilik
ve beceriksizliğe, basın konusunda da düştüğü
görülüyor.

Türkiye'yi yönetmek iddiasıyla hükümet
olunur. İktidarın, ülkenin ana sorunlarında
çözüm önerilerinin cebinde bulunması
gerekir; ama, ne yazık ki, Refahyol Hükümeti
sorunları ve çözüm arayışlarını
iktidar olduktan sonra öğrenmeye başladı.
Türkiye Büyük Millet Meclisi, deneyimsiz, hazırlıksız
ve beceriksiz iktidarların deneme tahtası değildir.
(CHP sıralarından alkışlar) İktidar,
danışmanlarını, Türkiye Büyük
Millet Meclisinin dışında aramalıdır;
Türkiye Büyük Millet Meclisi danışma
organı değildir.

HÜSAMETTİN KORKUTATA (Bingöl) -
Deneyimlerinizden yararlanılacak.

ÖNDER SAV (Devamla) - Tabiî, bizim deneyimlerimizden
yararlanacaksınız; dinlerseniz, yararlanacağınızı
da göreceksiniz. 

Basının sorunlarıyla ilgili
bir taslak hazırlanıp, siyasî partilerle ilgili,
basın kuruluşlarıyla üzerinde çalışılarak,
tartışılarak oluşturulacak bir metin
ortaya çıkarmak yerine, bir genel görüşmeyle,
yasa öncesi bilgi toplama yöntemi fevkalade sakıncalıdır.


Hükümet ortağı Doğru Yol
Partisi, doğrusu, bizi, zaman zaman çok şaşırtıyor.
Sosyaldemokrat Halkçı Parti ile ortak oldukları
dönemde, 5680 sayılı Basın Kanununun
bazı maddelerinin değiştirilmesiyle ilgili tasarının
gerekçesi olan “demokrasinin bir yaşam biçimi
haline dönüşebilmesi, ancak, dördüncü
kuvvet olarak kabul edilen basının desteğiyle
gerçekleşebilir. Basın, demokratikleşme
hamlelerini hedefine kavuşturmada en önemli unsurlardan
birisidir. Basını sansür illetinden kurtarmak,
basın yoluyla düşünce açıklama
özgürlüğünü sınırlayan
antidemokratik hükümleri kaldırmak suretiyle
basın özgürlüğünü güvenceye
kavuşturmak gerekmektedir” sözlerinin altına
imza atan Doğru Yol Partisi, şimdi, bu genel görüşme
önergesiyle ortaya konulan düşüncelere nasıl
ortak olabilmektedir, doğrusu, merak ediyoruz.

Önergedeki “son zamanlarda ülkemizde
-aynen aktarıyorum- tabiri caizse bir medya terörü
esmektedir.... gerçeğe aykırı olarak
veya muhtevası tahrif ettirilmiş biçimde yayınlanmakta
olduğu ve bundan dolayı halkın tahrik edildiği
ve galeyana geldiği... gerçekdışı
 haber, havadis veya yazıların devletimizin siyasî
ve malî itibarının sarsılmasına
neden olduğu...” şeklindeki değerlendirmelerin
arkasına, Doğru Yol Partisi Grubu nasıl takılabilmektedir?!
Kuru yaprak misali, her konuda Refah rüzgârına
takılmasınlar artık, diyorum.

Unutmayınız ki, bugün bu önergede
imzası olanlar, basının halkı tahrik
ettiğini, galeyana getirdiğini söyleyenler, dün
tahrik edilip, Bosna-Hersek'teki Sırp saldırganlığını
telin bahanesiyle izinsiz gösteri yapanları, yeşil
bayrak açarak “kahrolsun laik diktatörlük”
diye bağıranları övüyorlar, “bunun
altında adil düzen ihtarı vardır”
diye yüreklendiriyorlardı. (CHP sıralarından
alkışlar)

Yine, bu önergeyi imzalayanlar, kimi basının,
devletin siyasî itibarının sarsılmasına
neden olduğunu iddia edenler, daha dün “Türkiye,
Birinci Dünya Savaşından sonra kendi iradesini
kaybetmiştir. Türkiye'yi işgal etmişler,
üsler kurmuşlar; bunu Irak'a karşı kullanmışlar.
Şimdi, Türkiye, iradesine, hürriyetine kavuşuncaya
kadar mücadele etmemiz gerekir” diyen bir çöl
bedevisine karşı devletin itibarının
sarsılmasına neden olanlardır. 

Halkın tahrik edildiğinden, kamu düzeninin
bozulmasından bahsedip, genel görüşme önergesini
imzalayanlar “tek başıma kalsam da, bu zulüm
düzeni değişmelidir. İnsanları köle
gibi gören çağdışı bu düzen,
mutlaka değişmelidir. Ey Müslümanlar! Sakın
ha, içinizden bu kini, bu nefreti, bu inancı eksik
etmeyin” diyen ve insanlarımızı demokratik
rejime karşı kışkırtanları
hâlâ partilerinde barındıranlardır.
(CHP ve DSP sıralarından “Bravo” sesleri,
alkışlar) Refahyol Hükümeti, 17 nci Yüzyıldan
kalan kötü alışkanlıklarını
artık terk etmelidir...

ÖMER EKİNCİ (Ankara) - Sana mı
danışacağız!..

ÖNDER SAV (Devamla) - Elbette bize danışacaksınız;
bilmiyorsunuz çünkü.

ÖMER EKİNCİ (Ankara) - Hadi oradan!..

ÖNDER SAV (Devamla) - Bilmiyorsunuz...

BAŞKAN - Müdahale etmeyelim arkadaşlar...
Müdahale etmeyin...

Cevap vermeyin Sayın Sav.

ÖNDER SAV (Devamla) - İyi dinlerseniz,
bizden öğrenecek çok şeyiniz var, göreceksiniz.
(RP sıralarından gürültüler)

BAŞKAN - Arkadaşlar, lütfen susar
mısınız...

ÖNDER SAV (Devamla) - Sayın Başkan,
bunları hep süreme dahil edin lütfen. 

BAŞKAN - Efendim, sükûnete davet
ediyorum; siz, buyurun, cevap vermeyin.

ÖNDER SAV (Devamla) - Refahyol Hükümeti,
17 nci Yüzyıldan kalan kötü alışkanlıklarını
terk etmelidir. Üzerinde av elbisesiyle meclisi basıp,
meclise giren “devlet benim” diye dayatan XIV üncü
Louis anlayışını bırakmalıdırlar
artık. Garson devlet anlayışını
ne çabuk unuttunuz!.. Patron devlet anlayışına
da ne çabuk ısındınız!..

HÜSAMETTİN KORKUTATA (Bingöl) -
Isınmadık... Öyle bir şey yok; kuru iftira...

ÖNDER SAV (Devamla) - İktidar, basını
hizaya sokmak yerine, önce, kendisini hizaya sokmalıdır.
Temiz basından şikâyetçi olanlar, önce,
mal varlıklarının, haklarındaki soruşturmaların
hesabını versinler. (CHP ve DSP sıralarından
“Bravo” sesleri, alkışlar)

HÜSAMETTİN KORKUTATA (Bingöl) -
Hazırız.

ÖNDER SAV (Devamla) - Polis-mafya-siyasetçi
ilişkilerindeki çirkinlikleri araştırıp,
açıklığa kavuştursunlar. 

HÜSAMETTİN KORKUTATA (Bingöl) -
Hazırız...

ÖNDER SAV (Devamla) -  Hazır olmadığınızı
şimdi anlayacaksınız; dinlerseniz iyi... 

Genel görüşme önergesi, yöntem
bakımından sakatlığının
yanında, maalesef içerik bakımından
da fevkalade yanlışlıklarla doludur. 

Geçen hafta, Türkiye Büyük
Millet Meclisi tutanaklarına, bu önerge vesilesiyle
geçmiş olan bu yanlışlıkları
düzeltmek bana düşmemeliydi; ama, düzeltmek
yeri geldiği için düzeltmeyi görev biliyorum.


ÖMER EKİNCİ (Ankara) - Sen kendini
ne zannediyorsun?! (CHP sıralarından gürültüler)

BAŞKAN - Müdahale etmeyelim canım!..

Sayın Ekinci, lütfen hatibe müdahale
etmeyin.

ÖNDER SAV (Devamla) - Şimdi, benim kendimi
ne zannettiğimi değil de, sizin ne duruma düşeceğinizi
bir izleyin lütfen.

Geçen hafta, Türkiye Büyük
Millet Meclisi tutanaklarına geçmiş olan konu
şuydu...

EROL ÇEVİKÇE (Adana) - On sene
evvel senin akıldanendi o. Sor, hocana sor.

BAŞKAN - Efendim, müdahale etmeyelim.

ÖNDER SAV (Devamla) - Genel görüşme
önergesinde yollama yapılan ve alıntılara
yer verilen basın ahlak esasları, ilk kez, önergenizde
söylendiği gibi, maalesef, 9 Haziran 1984 tarihinde değil
-öğreniniz lütfen- 9 Haziran 1964 tarihinde kabul
edilmiştir. Bir yanlışlığınız
bu... 

MEHMET FUAT FIRAT (İstanbul) - Vah vah...

ÖNDER SAV (Devamla) - Evet, vah vah tabiî.

İkinci yanlışlığınız,
önergeye aktarılan bu basın ahlak esasları
ise 18.11.1994 tarihli Basın İlan Kurumu Genel Kurulu
kararıyla değiştirilmiş, 30 Kasım
1994 tarihli Resmî Gazetede de yayımlanmıştır.
Önerge sahiplerinin yollama yaptıkları, 1964'ün
demode basın ahlak yasaları yerine, çağdaş,
uygar esaslar benimsenmiştir. Bu esaslar arasında,
önerge sahiplerinin unuttuğu çok önemli bir
ilkeyi de buradan ben anımsatayım. (CHP sıralarından
“öğrenin” sesleri)

ALİ OĞUZ (İstanbul) - Siz öğrenin.

ÖNDER SAV (Devamla) -  Esaslarda aynen şu
yazılı: “Devletin ülkesi ve milletiyle
bölünmez bütünlüğü ve cumhuriyetin
insan haklarına dayalı demokratik, laik, hukuk devleti
niteliği, Atatürk ilke ve inkılapları ve
Anayasanın 174 üncü maddesinde yazılı
inkılap kanunları aleyhinde yayın yapılamaz.”
Herhalde bunu unutmuşsunuz, bir dahaki önergenizde
hatırlarsınız. 

Bu yanlışlıklar için,
bu önergede imzası olan yüksek İslam enstitüsü,
ilahiyat fakültesi, imam-hatip lisesi mezunu olan milletvekillerine
bir şey diyemem; ama, bu önerge altında imzası
olan, sık sık basından, gazetecilikten gelmekle
övünen ve hukukçuluklarıyla övünenlerin
ayıp hanelerine yazıyorum, kınıyorum,
ayıplıyorum. (CHP ve DSP sıralarından
alkışlar)

Önergede gizlenmeye çalışılan
bir diğer gerçek de “maalesef birkısım
basının duyarsızlığı nedeniyle
ortaya çıkan ve kamu düzenini bozan böylesi
yayınlar bakımından Basın Kanununda
yeni düzenlemeler ihtiva eden bir kanuna ihtiyaç vardır”
cümlesinde yatıyor.

Önerge sahipleri bir şeyleri örtmeye,
gizlemeye çalışıyorlar; ama, olmamış.
14 Kasım 1996 tarihini taşıyan bu önergede,
bir kanun ihtiyacından söz ediliyor ve konu, genel
görüşmenin buna hizmet edeceği yutturmacasına
getiriliyor. 

Önergenin baş tarafında “...gerçeğe
aykırı olarak veya muhtevası tahrif ettirilmiş
biçimde yayınlanmakta olduğu... halkın
tahrik edildiği ve galeyana geldiği... Bazen bu gerçek
dışıhaber, havadis ve yazıların,
Devletimizin siyasî ve malî itibarının
sarsılmasına neden olduğu da keza bilinmektedir”
deniliyor. Ne zaman; 14 Kasım 1996'da. Ne için;
bir yasa hazırlanması zorunluluğunu gündeme
getirebilmek için. 

Peki, sayfalarının altında Adalet
Bakanlığının mühürü olan
ve geçen oturumda Sayın Adalet Bakanı tarafından
inkâr edilen bu yasa tasarısı taslağı
ve bir başka taslak acaba neyi ifade ediyor? Bu taslağın
ek 7 nci maddesinin (a) bendindeki “Devletin siyasî
veya malî itibarını sarsan veya kamunun telaş
veya heyecanına neden olan veya halkı tahrik eden
yalan haber veya havadisleri yahut yanlış metinleri
yazanlar, yayınlayanlar” sözleri,3 önergedeki
sözlerle tıpatıp üstüste çakışmıyor
mu?!

Gelin, bu yasa taslağı için Türkiye
Büyük Millet Meclisinin genel görüşmeden
yararlanması yutturmacasından vazgeçin; mızrağı,
çuvalda saklamaya daha fazla devam etmeyin; ama, sakın
ha da karşımıza bu 11 maddelik ve kimi basında
çıkan şekliyle bir teklif de getirmeyin. 

Sözcülerinizden birisine iyice kulak verin,
o sözcünüz diyor ki: “Malumdur ki, ava çıkan
avcı, avının üzerine davul zurna çalarak
gitmez.” Ama, siz, bırakalım davul zurnayı,
top atarak basının üzerine gidiyorsunuz. Kimi
basın da, sizin düşünce ve eylemlerinize,
maalesef, yanlış teşhis koyuyor “basına
sansür konuluyor” diyor, öyle sanıyor. Basına
sansürün modası geçti, gerilerde kaldı,
Abdülhamid dönemlerinde kaldı. Sansür, işleyen,
var olan basının, günlük gelişmelere,
iktidarın heves ve anlayışına göre
yönlendirilmesidir, disipline edilmeye çalışılmasıdır;
ama, görüyoruz ki, siyasal iktidar ortada basın
bırakmayacak ki, sansür uygulamasına gidilsin.


Kendinize uygun, uydu bir basın arama anlayışını
kısa yoldan, lütfen, terk edin. Anlatım özgürlüğünün
kazanımlarını ortadan kaldırıp,
vakıflar destekli tarikat basını yaratmak
istiyorsunuz. Bu Meclis, sizin bu heveslerinize alet olmayacaktır.
Unutmayınız ki, insanlık tarihi, daima hakları
yok edilen, yasak edilen insanların yanında, haklara
sahip çıkanların yanında tavır
almıştır. 

Siyasal iktidarın keyfîliğinin önlenmesinde,
yasama, yürütme ve yargı güçlerinin
ve bunların birbirinden ayrı olmasının
önemi kadar “dördüncü güç”
dediğimiz basın özgürlüğünün,
iletişim özgürlüğünün de rolü
büyüktür. İdarenin eylem ve işlemlerinin
bağımsız yargıçlarca denetlenmesi
ne kadar önemliyse, iktidarın, yetkilerini hukuka
uygun bir biçimde kullanıp kullanmadığının
denetlenmesi de, halkın bilgilendirilmesi de o kadar önemlidir.


İletişim, bilgilendirme, demokrasinin
olmazsa olmaz koşullarının başında
gelmektedir. Demokraside dördüncü güç
diye nitelenen basın özgürlüğünün,
demokrasinin diğer güç ve kurumlarının
varlığına, ayakta durmasına, halktan
destek görmesine katkısı büyüktür.
Bu anlamda basın özgürlüğü, sadece
sözlü, yazılı ve görüntülü
basın ve yayın mesleğiyle uğraşanların
değil, tüm vatandaşların temel hak ve özgürlüklerinin
de başında gelmektedir. İletişim özgürlüğü,
herkes, her kurum, onu benimsediği, demokratik kurallara uyduğu
ve aynı oranda savunduğu zaman daha çok anlam
kazanır, yücelir, güzelleşir. 

Hepimiz basının saygınlığını
koruyalım; ama, öncelikle, basın, kendi saygınlığını
korumalıdır. Basın özgürlüğü,
iletişim özgürlüğü kullanılıyor
görüntüsü verilerek kişi hakları
çiğnenmemeli, başka özgürlükler
ve başta yargı olmak üzere hukuk devletinin
güvenceleri, asla zedelenmemelidir. Temiz toplum için,
önce temiz basın, önce temiz kalem gerektiği
de asla unutulmamalıdır. 

Hükümet Programındaki “Vatandaşlarımızın
haber alma ve bilgi edinme hürriyetlerini en geniş
biçimde kullanmalarını sağlayacak yasal
düzenlemeler yapılacaktır” vaadinizi çok
çabuk unutmuş görünüyorsunuz. Hazırlanan
tasarılarla tekelleşmeyi önleyeceğiz diyerek,
özgür kurumlaşmayı, kişi hak ve özgürlüklerini
baltalamak istiyorsunuz. Altından kalkılamayacak
para cezaları getirip, yasakçı düşünceyi
egemen kılmak, basını sindirmek istiyorsunuz.
Basın mesleğinde çalıştırmayı
ve çalışmayı ateşten gömlek
haline sokmaya çabalıyorsunuz. 

Yeni hükümet sözcünüz Özer
Çiller Beyefendi de, basının paniğe kapıldığını
belirtip “yıkılsın Basra” sloganıyla,
basının, kendinden menkul haber üretme konusunda
dâhiyane beceri sergilediğini, devlet parasıyla
medya patronluğu yarattığını söyleyerek,
baskılara, baskıcılara, yasakçılara
yol gösteriyor, yangına körükle gidiyor.


BAŞKAN - Sayın Sav, 2 dakikanız
var efendim. 

ÖNDER SAV (Devamla) - Siz, ihtisas alanınıza
girmeyen basın gibi tehlikeli şeylerle uğraşmayınız.
Faizi kaldırmakla, pahalılığı
önlemekle, zamları kaldırmakla, vergi adaletini
sağlamakla uğraşın. Her hafta, Hayalî
Küçük Ali gibi hayalî kaynak paketleri
açın, sahte müjdeler dağıtın,
tabanınızın sesine de biraz kulak verin.
Genel Kurmay Başkanlığını Millî
Savunma Bakanlığının emrine almaya çalışın.
Bayan yargıç, savcı ve avukatların
duruşmalara başörtüyle çıkmasıyla
uğraşın. Hac kontenjanını artırın,
karayoluyla hacca gitmeyi sağlayın. Kurban derilerini
kimlere ve nerelere, nasıl dağıtacağınızın
hesabını yapın. (RP sıralarından
“Bravo”sesleri, alkışlar [!])

Bırakınız, basın, gerçekleri
yazsın; Kaddafi karşısındaki aczinizi
yüzünüze vursun, Parsadan yolsuzluğunu dile
getirsin, Mercümek'ten sağlanan paraları saysın...

ALİ OĞUZ (İstanbul) - İSKİ,
İSKİ!..

ÖNDER SAV (Devamla) - ...bir türlü
üzerine gidemediğiniz Susurluk'taki kazanın ortaya
çıkardığı, siyaset-mafya-polis
üçgenindeki çirkinliği, kirlenmişliği
su yüzüne çıkarsın. 

ÖMER EKİNCİ (Ankara) - Siz kirlettiniz
hepsini!..

ÖNDER SAV (Devamla) -Umut verdiğiniz,
adil düzen vaat ettiğiniz insanların Sosyal Sigortalar
Kurumu kapılarındaki perişanlığını
yansıtsın, sayenizde ekmeksiz kalıp çöplüklerden
yemek artıkları toplayanları anlatsın.
(RP sıralarından gürültüler)

BAŞKAN -Müdahale etmeyin arkadaşlar,
rica ediyorum.

ÖNDER SAV (Devamla) - ...100 000 Türk Lirası
duvarını delen dolar bağımlılığınızdan
bahsetsin. Size de söz düşer elbet. 

ÖMER EKİNCİ (Ankara) - Söz
bizde şimdi!..

ÖNDER SAV (Devamla) -Fasa fiso bunlar,
rantiyeci medyanın hizmetlerimizi örtmek için
abarttığı konular der, işin içinden
kolayca sıyrılırsınız.

(Mikrofon otomatik cihaz tarafından kapatıldı)

BAŞKAN -Sayın Sav, size de eksüre
veriyorum, lütfen, konuşmanızı toparlayın.

ÖNDER SAV (Devamla) - Bitiyor Sayın Başkan.


Bizi dinlemiyorsunuz, içtenliğimize inanmıyorsunuz,
kendi bakanlarınızı, Sayın Namık
Kemal Zeybek'i, Sayın Gürcan Dağdaş'ı
dinlemiyorsunuz, bari sizinle pazara kadar değil mezara kadar
gitme içtenliğini vurgulayan Sayın Aydın
Menderes'in sözlerine kulak veriniz. Ne diyor Sayın
Menderes: “Tekparti döneminde bile konulamayacak yasakları
öngören bu yasa tasarısı...  Bir de üstelik
uygulama pratiği de yok. Yalan haber, esnek bir kavram. İleride
'niye bu yanlışı yapmıştık'
diyeceğiz; 'yaptıklarımıza değdi
mi' diye pişman olmamak için, yol yakınken
vazgeçin.” Ben de, basınla daha fazla oynamayın
diyorum; üyeniz, milletvekiliniz Sayın Aydın
Menderes gibi, size, yol yakınken vazgeçin tavsiyesini
yapıyorum. 

Yüce Meclise saygılar sunuyorum. (CHP,
ANAP ve DSP sıralarından alkışlar)


BAŞKAN - Teşekkür ederim Sayın
Sav. (RP sıralarından gürültüler)

MİKAİL KORKMAZ (Kırıkkale)
- Sayın Başkan...

BAŞKAN - Ben, size söz vermedim; niye
kalktınız?!. (RP sıralarından gürültüler;
ANAP, DSP ve CHP sıralarından alkışlar)

MİKAİL KORKMAZ (Kırıkkale)
- Efendim, hakaret ediyor...

BAŞKAN - Sayın milletvekili, ben size
bir şey söyleyeyim: Şimdi, Refah Grubundaki arkadaşlarımız,
daha iktidara alışamadılar; daha kendinizi
muhalefette zannediyorsunuz. (RP sıralarınan gürültüler;
ANAP, DSP ve CHP sıralarından alkışlar)
Geçmiş dönemlerde, burada, iktidar partisine
çok ağır laflar söyleniyordu, iktidar partisi
susuyordu. Rica ediyorum sizden... İktidara alışın
canım!.. (ANAP, DSP ve CHP sıralarından sürekli
alkışlar)

TEMEL KARAMOLLAOĞLU (Sıvas) - Sayın
Başkan...

BAŞKAN - Size söz vermedim. Arkadaşınız...

TEMEL KARAMOLLAOĞLU (Sıvas) - Sayın
Başkan, sizin Refah Partisi Grubu hakkındaki sözlerinizi
uygun kabul etmiyorum. Böyle bir...

BAŞKAN - Sayın Karamollaoğlu, kürsüde
konuşan hatibe, iktidar partisi kolay kolay müdahale
etmez; çünkü, bu Meclisi çalıştırmak,
iktidar partisinin görevidir. Bunu size hatırlatmak
istiyorum. (ANAP, DSP ve CHP sıralarından alkışlar)

TEMEL KARAMOLLAOĞLU (Sıvas) - Elbette...
Yalnız, yanlışlıklar yapıldığı
zaman o imkânları her zaman... (CHP sıralarından
alkışlar[!])

BAŞKAN - DSP Grubu adına, Sayın
Hikmet Sami Türk; buyurun. (DSP sıralarından
alkışlar, RP sıralarından gürültüler)

MİKAİL KORKMAZ (Kırıkkale)
- Sayın Başkanım, bir meslek grubu hakkında
hakaretler yapılıyor. Yüksek İslam Enstitüsü
ve ilahiyattan mezun... (CHP sıralarından gürültüler,
“Otur, otur” sesleri)

BAŞKAN - Efendim, lütfen oturur musunuz?!

Buyurun Sayın Türk. 

MİKAİL KORKMAZ (Kırıkkale)
- Osmaniye'de kendi adayları... (CHP sıralarından
“Otur, otur” sesleri)

BAŞKAN - Efendim lütfen... Oturur musunuz
lütfen!.. Bakın, size oturun dedim, yoksa ceza vereceğim.


ÖMER EKİNCİ (Ankara) - Ayıp
değil mi?! Ne oluyor? 

BAŞKAN - Buyurun Sayın Türk; süreniz
20 dakika.

ÖMER EKİNCİ (Ankara) - Burası
dağ başı mı?

DSP GRUBU ADINA HİKMET SAMİ TÜRK
(Trabzon) - Sayın Başkan, değerli milletvekilleri;
bugünkü genel görüşmemiz, geçen
hafta Refah Partili milletvekillerince verilen bir önergenin
kabulü üzerine açılmıştır...
(RP ve CHP sıralarından gürültüler)

ÖMER EKİNCİ (Ankara) - Parmağını
sallayıp durma!..

BAŞKAN - Arkadaşlar, lütfen... Genel
Kurul salonunda olduğunuzu unutmayın... (RP sıralarından
gürültüler)

ÖMER EKİNCİ (Ankara) - Efendim,
oradan parmağını sallıyor.

BAŞKAN - Lütfen oturur musunuz!

LÜTFİ YALMAN (Konya) - Sayın Başkan,
karşı tarafa da bakın lütfen.

BAŞKAN - Tamam... 

Buyurun efendim, siz devam edin.

Arkadaşlar, bir hatip var, dinleyelim; sonra,
ben hallederim.

ÖMER EKİNCİ (Ankara) - Sayın
Başkan, görmüyor musunuz onların yaptığını?

BAŞKAN - Efendim, ben görmedim bir şey.
Sonra siz bana söyleyin, ben hallederim onları. (ANAP,
DSP ve CHP sıralarından gülüşmeler)

LÜTFİ YALMAN (Konya) - Görün
o zaman.

BAŞKAN - Buyurun efendim.

HİKMET SAMİ TÜRK (Devamla) - Sayın
milletvekilleri, eğer dinlemezseniz, bu genel görüşmenin
yararı ne olacak?! 

Verilen önergeden, Refahyol İktidarının,
başlıca iki konuda, basına karşı
yeni düzenlemeler getirmeyi düşündüğü
anlaşılmaktadır:

1- Devletin siyasî veya malî itibarını
sarsan yayınlar.

2- Kişilerin özel hayatı hakkında,
onları küçük düşüren,
aşağılayan yayınlar. 

Bu yayınların gerçeğe aykırı
olması veya haberin içeriğinin tahrif edilmiş
olması ortak noktadır. Bu iki konuya, son günlerde,
bazı beyanlar ve yasa taslakları dikkate alındığında,
medyada tekelleşmeye karşı tedbir alınması
da eklenebilir. İşte, genel görüşme
önergesinin amacı, basına karşı
düşünülen yeni düzenleme önerilerinin
Genel Kurulun isteği üzerine getirildiği izlenimini
vermektir. İktidar partilerinin kendilerinin de çok
emin veya aralarında anlaşmış olmadıkları
bir konuda, Meclise yasa tasarısı veya önerisi
sunmanın sorumluluğuna başka partileri de ortak
etme çabasını yansıtan bu tutum, yasama
sürecinin tersine çevrilmesine neden olmaktadır.
Genel görüşme yolunun, sık sık,
yasa veya Meclis kararı konularının öngörüşme
safhası olarak kullanılması, hem Hükümet
hakkında işletilebilecek denetim yollarının
tıkanması hem yasama çalışmalarının
ağırlaştırılması sonucunu
doğurmaktadır. Meclis çalışmalarında
verimliliği azaltan böyle bir yöntemin uygulanmasının
sorumluluğu, iktidar partilerindedir. Ayrıca, bugünkü
genel görüşme, Refahyol İktidarının
basın özgürlüğünü sınırlandırma
niyetleri üzerinde ıslah edici hiçbir etki
göstermezse, bunun sorumluluğu da iktidar partilerine
ait olacaktır.

Konunun bu yönü bir yana bırakılırsa,
önce, yeni düzenleme, daha doğrusu sınırlama
getirilmek istenen konunun temelindeki olay üzerinde kısaca
durmak yerinde olacaktır.

Dünyanın her yerinde, zaman zaman, medya
skandalları yaşanmış, basın özgürlüğünün
kullanılmasında aşırılıklara
gidildiği görülmüştür. Bizde de,
daha fazla dinleyici toplamak ya da tirajı artırmak
için, sansasyonel veya abartmalı, hatta, gerçeğe
uymayan haber ve yorumlara, eleştirilere yer verildiği
sık sık görülmektedir. Ancak, birçok
ülkede olduğu gibi bizde de, kamuyu ilgilendiren çeşitli
yolsuzluklar ve karanlık işler de, basının
araştırmacı çalışmalarıyla
ortaya çıkarılmıştır.
Bu anlamda, basın özgürlüğü, bütün
toplum, hatta siyasal iktidarlar için, bir emniyet supabıdır.

Basın özgürlüğünün
yararları ile kullanılmasındaki aşırılıklardan
doğan sakıncaları göz önünde
bulundurarak, öncelikle şu soruya cevap aramamız
gerekir: Acaba, basın hakkında, İktidarın
düşündüğü yönde yeni bir düzenlemeye
gerek var mıdır? Herhangi bir konuda yeni bir yasal
düzenlemenin gerekli olması için, o konuda
bir hukukî boşluk ya da var olan düzenlemenin
yetersiz bulunması, ayrıca, önerilen yeni düzenlemenin
bu sakıncaları gidermeye elverişli olması
gerekir. 

Hemen söyleyelim ki, çeşitli yasalarımızda,
basın yoluyla devlete veya kişilere karşı
işlenecek suçlar ile kişilik haklarına
saldırı niteliğindeki fiiller hakkında
çok sayıda hüküm bulunmaktadır.
Bu hükümlerin bir bölümü cezaî,
bir bölümü hukukî yaptırımlar
içermektedir. Örneğin, Türk Ceza Kanununda
düzenlenen cürüm ve kabahatlerin önemli bir
bölümü basın yoluyla da işlenebilecek
suçlardandır. Bunlar arasında, devletin şahsiyetine
karşı cürümler, hürriyet aleyhine
işlenen cürümler, bu arada sırrın
masuniyeti aleyhinde cürümler, suç tasni ve iftira
cürümleri, ticaret ve sanayiye ve müzayedeye hile
ve fesat karıştırma cürümleri, hakaret
ve sövme cürümleri de vardır. 

Terörle Mücadele Kanunu, Türk Ceza
Kanununun çeşitli maddelerinde yazılı
suçları, ya doğrudan doğruya veya amacına
göre, terör suçu saymıştır.


Basın Kanunu, basında sorumluluk, basın
suçları, basın davalarında uygulanacak
usul hakkında özel hükümler, hapis ve ağır
para cezaları yanında, dağıtımın
önlenmesi, basılmış eserlerin toplatılması,
hatta müsaderesi, süreli yayınların kapatılması
gibi basına özgü cezalar içermektedir.


Basın - İlân Kurumu Teşkiline
Dair Kanunun 49 uncu maddesi uyarınca, kurum genel kurulunca
alınan 18 Kasım 1994 tarih ve 129 sayılı
karar, gazeteciliği bir kamu hizmeti olarak nitelendirmekte
ve bu hizmetin görülmesinde uyulacak basın ahlak
esaslarını belirtmektedir. Genel görüşme
önergesinde yeni yasal düzenleme gerekçesi olarak
gösterilen olumsuz yayınların hepsini fazlasıyla
karşılayacak ayrıntılı hükümler
bu kararda vardır. Üstelik, kanun, basın ahlak
esaslarına uymayan gazete ve dergiler hakkında,
iki ayı geçmeyecek bir süre için, ilan
ve reklamların kesilmesi gibi etkili ekonomik yaptırımların
uygulanmasını hükme bağlamaktadır.


Radyo ve Televizyonların Kuruluş ve
Yayınları Hakkında Kanunun 4 üncü
maddesiyle belirlenen yayın ilkeleri de, genel görüşme
önergesinde sözü edilen olumsuz yayınları
fazlasıyla karşılayacak durumdadır;
bu ilkelere aykırı yayın yapan radyo ve televizyon
kuruluşlarının uyarılması, tekerrür
durumunda yayın izninin bir yıla kadar geçici
olarak durdurulması veya iptali öngörülmüştür.


Öte yandan, kişilik haklarında
hukuka aykırı bir tecavüze uğrayan veya
böyle bir tehlike karşısında bulunan
kişiye, Türk Medenî Kanunu ve Borçlar
Kanunu çeşitli olanaklar tanımaktadır.
Bu durumdaki bir kişi, tecavüze son verilmesini, tecavüz
tehlikesinin önlenmesini, tecavüzün hukuka aykırılığının
tespitini, kararın yayımlanmasını
isteyebileceği gibi, maddî ve manevî tazminat
davaları açma, hatta, tecavüzden elde edilen
kazançları talep etme haklarını da
kullanabilir. 

Radyo ve Televizyonların Kuruluş ve
Yayınları Hakkında Kanun, mağdura ödenecek
tazminatın asgari miktarını 100 milyon lira
olarak belirlemiştir. 

Yine, kişilik haklarında saldırıya
uğrayan kişi, gerçeğe aykırı
yayınlara karşı, cevap ve düzeltme hakkını
kullanabilir. 

Anayasanın 33 üncü maddesinde bir
temel hak olarak öngörülen düzeltme ve cevap
hakkının nasıl kullanılacağı,
Basın Kanunu ile Radyo ve Televizyonların Kuruluş
ve Yayınları Hakkında Kanunda gösterilmiştir.


Değerli milletvekilleri, daha da çoğaltılabilecek
olan bu örnekler, Basın Kanununda Refahyol İktidarının
devlet itibarını sarsan veya kişileri küçük
düşüren yayınlarla ilgili olarak yapmayı
düşündüğü değişiklikler
konusunda, Türk hukukunda boşluk bulunmadığını
göstermektedir. Dolayısıyla, bu tür değişikliklere
gerek yoktur. Karşılaşılan sorunlar,
temelde, yasaların uygulanmasıyla ilgilidir. Yasalar,
ancak, uygulandıkları ölçüde gerçeklik
ve geçerlik kazanırlar. Eğer, yetkili makamlar,
ilgili kurumlar görevlerini tam olarak yapmazsa, kişiler
haklarına bilinçle sahip çıkmazsa,
yargı önündeki davalar süratle sonuçlandırılmazsa,
getireceğiniz yeni sınırlandırmalar da
sorunu çözmeyecektir. Öyleyse, bu yola gitmek
yerine, var olan yasaları işletmek, kurumları
çalıştırmak, yargı reformu yapmak
daha doğru olacaktır. 

Sayın milletvekilleri, bu arada, medyada tekelleşmenin
ve sakıncalarının önlenmesinin önemli
bir sorun olduğunu belirtmek gerekir; ancak, Radyo ve Televizyonların
Kuruluş ve Yayınları Hakkında Kanunda
özel radyo ve televizyon şirketlerinde ortaklık
haklarının sınırlandırılması
temeline dayalı düzenleme, henüz, tam olarak
uygulanamamaktadır. Benzeri hükümleri yazılı
basına uygulayan yeni bir yasal düzenlemeye gitmeden
önce, Rekabetin Korunması Hakkında Kanunun
uygulanması, basında tekelleşmenin ve sakıncalarının
önlenmesi konusunda önemli bir rol oynayabilir; fakat,
1994 yılı sonlarında çıkarılan
bu kanun, uygulanmak için, iki yıla yakın
bir zamandan beri, Rekabet Kurulunun oluşturulmasını
beklemektedir. 

7 Temmuz 1996 günü güvenoyu alan 54
üncü Hükümetin Programında, Rekabet
Kurulunun en kısa sürede oluşturulacağı
ifade edilmiştir. Aradan beş aya yakın bir
zaman geçti, Rekabet Kurulu hâlâ ortada yok.
Acaba, Hükümetin zaman ölçüsü
nedir; en kısa süre, ne anlama gelmektedir?

İktidarın Basın Kanununda yapmayı
düşündüğü değişiklikler,
sadece basın özgürlüğünü sınırlandırmakla
kalmayacak, aynı zamanda, vatandaşın bilgi
edinme ve gerçeği öğrenme özgürlüğünü,
dolayısıyla, genel olarak iletişim özgürlüğünü
de sınırlandıracak, hatta büyük
ölçüde ortadan kaldıracaktır. Refahyol
İktidarının şimdi benimsediği bu
tutum, 54 üncü Hükümetin Programıyla
da çelişmektedir; çünkü, Hükümet
programında, vatandaşlarımızın
haber alma ve bilgi edinme hürriyetlerini en geniş
biçimde kullanmalarını sağlayacak yasal
düzenlemeler yapılacağı vaat edilmiştir.
Oysa, şimdi, tam tersine bir yola girilmiştir. Türkiye'nin
ve dünyanın beklediği bu değildir. 

Türkiye Büyük Millet Meclisi olarak
yapmamız gereken şey, 1995 yılında
anayasa değişiklikleriyle başlayan demokratikleşmeyi
sürdürmek, daha özgür bir toplum düzeni
için gerekli anayasa ve yasa değişikliklerini
yapmaktır. 

Basın özgürlüğünü
temel olarak alan bir hukuk düzeninde hareket noktası,
basın özgürlüğünün kullanılmasındaki
aşırılıkların yine basın
özgürlüğü içinde dengelenmesidir.
Büyük Atatürk'ün 1923'te söylediği
gibi, basın özgürlüğünün kullanılmasında
kusur olsa bile, bu kusuru düzeltecek etkili araç,
asla, geçmişte sanıldığı
gibi, basın özgürlüğünü kısıtlayan
bağlar değildir; tersine, basın özgürlüğünden
doğacak sakıncaların giderilme aracı
da, yine basın özgürlüğünün
kendisidir. Bu anlayış içinde, basının
öz denetimi asıldır. Türk basınından
da kendi kusurlarını öncelikle kendisinin düzeltmesini
beklemek hakkımızdır. 

Değerli milletvekilleri, geçmişteki
tecrübelerden de bilindiği gibi, siyasal iktirdarların
basın özgürlüğünü sınırlandırmak
yönündeki müdahaleleri, orada kalmamakta, başka
hak ve özgürlüklerin sınırlandırılması
ve demokrasinin tahribiyle devam etmektedir. O nedenle, İktidarın
heves ettiği bu yol, çıkar yol değildir.
Çok ağır cezalarla basını susturmak,
basın özgürlüğünü sınırlandırmak,
geçmişte birçok gazetecinin acı çekmesinden,
o arada, kamuoyunun bu sınırlandırmalar kapsamındaki
bilgilerden yoksun kalmasından başka bir sonuç
vermemiştir. Üstelik, bu yola gidenlerin kendileri
de bunun bir yararını görmemiş ve sonunda
hüsrana uğramışlardır. Tarihten ders
almak, siyasal basiretin gereğidir. Bu bakımdan, iktidar
partilerinin, her şeye rağmen, bugünkü genel
görüşmeden, girdikleri yolun bir çıkmaz
sokak olduğunu anlayarak, çıkmalarını
temenni ediyoruz. 

Bu düşüncelerle, Yüce Meclisi,
Demokratik Sol Parti Grubu ve şahsım adına
saygıyla selamlıyorum. (DSP, ANAP ve CHP sıralarından
alkışlar) 

BAŞKAN - Teşekkür ederim Sayın
Türk. 

ANAP Grubu adına, Sayın Ahat Andican;
buyurun efendim. (ANAP sıralarından alkışlar)


Sayın Andican, süreniz 20 dakika efendim.


ANAP GRUBU ADINA A. AHAT ANDİCAN (İstanbul)
- Sayın Başkan, değerli milletvekilleri; düşünce
ve görüşlerin özgürce iletilmesi, insanın
en değerli varlıklarından birisidir. O halde,
her yurttaş, yasa ile belirlenen durumlar dışında,
özgürce konuşabilir, yazabilir ve basabilir. Bu
sözler, günümüzden tam 200 yıl önce
söylenmiş; 200 yıl önce prensipler konmuş.
Yine, 200 yıl kadar önce, Amerika Birleşik Devletleri
Anayasasında “Amerika Birleşik Devletleri Kongresi,
ifade ve basın özgürlüğünü
kısıtlayan hiçbir yasa çıkarmayacaktır”
denmiş. İnsan Hakları Bildirgesinin 19 uncu
maddesinde de var bu ve 1975'te yayımlanan Helsinki Antlaşmasında
da benzer bir şart var. 

Geçmişte var olan ve bugün hâlâ
varlıklarını sürdüren baskıcı
rejimleri incelediğinizde, tek bir ortak payda görürsünüz;
o da, toplumun haber alma ve bilgilenme hakkının
sınırlanmasıdır. Zira, bu yönetimler,
ülkesindeki ve dünyadaki gelişmeleri izleyemeyen
toplumlar haline dönüştürmek isterler yönettikleri
grupları. Böylece, yolsuzlukları, iktidarın
kötüye kullanımını ve aldatmaya
dayalı ideolojilerle yönetimi, yönetilen toplumlar
fark edemezler. Böylece, toplum çıkarlarının
önüne kendi çıkarlarını
koyarlar ve topluma sürü muamelesi yaparak haber alma
ve bilgi alma özgürlüğünü kısıtlamaya
devam ederler. 

Toplumun haber alma hürriyetinin gerçekleşmesi
ise, ancak ve ancak basın özgürlüğüyle
mümkündür. Demokrasiyi gerçek bir hayat
şekli olarak kabul eden ülkelerde, toplumun haber alma
hakkı ve bu hakkın kullanım biçimi
olan basın hürriyeti üzerinde tüm kısıtlama
ve engellemeler ortadan kaldırılmıştır.
Böylece, demokratik ülke toplumları, yasama,
yürütme ve yargının aşırılıklarını
sınırlayabilmekte, eleştirebilmekte ve gerekirse
reddedebilmektedir. Bunun için, aracı olarak basını
kullanmaktadırlar. Böylece, basına yakıştırılan
dördüncü güç tanımlamasının
da kaynağı buradan yola çıkmaktadır.


Günümüz dünyasında, basın
özgürlüğü, bir siyasal rejimin özgürlük
anlayışının ne olduğu konusunda
önemli bir göstergedir. Bir diğer deyişle,
basın özgürlüğü, katılımcı
demokrasinin vazgeçilmez bir önşartıdır
ve demokrasinin barometresi olarak kullanılmaktadır.
Kamuoyunun sesi olma görevi nedeniyle, basının,
siyasî iktidarlarla, ülkemizde olduğu gibi, sık
sık karşı karşıya gelmesi doğrudur,
gelir. 

Devlet otoritesinin yoğun olduğu ülkelerde,
basının uyması gereken kurallar, çok
ayrıntılı yasalarla, yönetmeliklerle
düzenlenmiştir. Buna karşın, demokratik
teamüllerin yerleştiği ülkelerde ise, basın,
genellikle, kendi inisiyatifi ile kendi görüşleri
doğrultusunda otokontrol düzenini kurmaktadır.
Yani, bir anlamda, basının kendi içerisinde
uyguladığı bir denetim mekanizması, demokrasiyle
paralel giden bir yöntemdir. 

Türkiye açısından baktığımızda,
çokpartili rejime geçiş döneminde çıkarılan
5680 sayılı Basın Yasası, daha sonraki
dönemlerde birçok değişikliklere uğradı
ve özellikle her anayasanın değiştirildiği
dönemde, ciddî değişiklikler gerçekleştirildi.


Kuşkusuz, Türk basının,
Batılı ülkelerde olduğu gibi, demokratik
ülkelerde olduğu gibi, kendi otokontrol mekanizmalarını
çok iyi yerleştirdiğini söyleyemeyiz. Zaman
zaman, gerek kendi içerisinde ve gerekse toplumun çeşitli
kesimlerine yönelik yanlış ve yanlı uygulamalar
yapıyor ve buna, bazen, alet olduğu da gerçektir.
Özellikle, ulusal çaptaki basında, bir tekelleşme
-ve çapraz tekelleşmenin de- olduğu görülmektedir.
Türk basın mensuplarınca oluşturulan
Basın Ahlak Konseyi, Batılı eşdeğerlerinin
etkinlik düzeyine ulaşamamıştır.
Bunlar hep doğru; fakat, ülkemizde doğru olan bir
şey daha var: Biz, siyasetçiler olarak, demokrasimizin
tüm hastalıklarını, sosyal ve ekonomik
problemlerimizin tüm hastalıklarını
medyaya yüklemek gibi -özellikle iktidarda olduğumuz
zaman- bir yanlışın içerisinde olmamak
durumundayız. Eğer demokrasimizde problemler varsa,
bozukluklar varsa, medya, bunun nedeni değildir; sadece, bu
sorunları ve bozuklukları daha görünür
hale getirmektedir; toplumun önüne, belki biraz agrandise
ederek, belki biraz büyüterek sunmaktadır ve
bir anlamda bizleri, yani siyasetçiyi, sorgulamaktadır.
Siyasette ve demokraside olması gereken ile var olan arasındaki
-bunun altını tekrar çizmek istiyorum; siyasette
ve demokraside olması gereken ile var olan arasındaki-
farkı, medya, özellikle daha belirgin hale getirir.

Bakınız, daha iki gün önce,
ülkemiz adına, demokrasimiz adına üzücü
bir olay yaşandı. Genel Başkanımız
Sayın Mesut Yılmaz, Budapeşte'de, menfur bir
saldırıya uğradı ve bunun akabinde, çeşitli
yorumlarla birlikte, dün İktidar ortağı
bir partimizin sayın genel sekreteri bir basın toplantısı
yapıyor. Normal olarak, onurlu bir siyasetçiden
ne beklersiniz; önce, böylesi bir olaya üzüntülerini
bildirmesini ve geçmiş olsun dileklerini iletmesini
beklersiniz. Yok, öyle olmuyor. Ne oluyor; bu ülkenin
iktidarını yürütmekte olan bir Koalisyon
ortağının sayın genel sekreteri, olayla
ilgili beyanların çelişkilerle dolu olduğunu
belirtiyor, Mesut Yılmaz'ın daha önceden karar
vererek Budapeşte'ye gittiğini söylüyor, “Mesut
Yılmaz daha önceden karar vererek oraya gitmiştir.
Pazar gecesi televizyondan duyuyoruz ki, Peşte Hilton otelinde
gazino önünde saldırıya uğramış”
diyor ve şu görüşleri, şu soruları
gündeme getiriyor: “Aklımıza şu
sorular geliyor: Otelde görünmediği 28 saat içerisinde
ne yaptı, kimlerle görüştü? Olayın
gazinonun önünde olduğu söyleniyor, otel lobisinde
değil. Mesut Yılmaz gazinodan mı çıkıyordu;
orada ne işi vardı; kumar oynamaktan mı çıkıyordu?
Mesut Yılmaz, kendisine yumruk atan şahısla,
gizlice neler konuştu? Korumalara rağmen, bu kişinin
otelden rahatça ayrılması ve Mercedese binerek
uzaklaşması, nasıl izah edilir?” Dünkü
beyanatlar... 

Değerli arkadaşlarım, bu saygıdeğer
diyemeyeceğim siyasetçi arkadaşımız,
böylece, Sayın Mesut Yılmaz'ın saldırganı
tanıdığı, gündemi değiştirmek
için, bilerek bu olayı düzenlediği, olayın
kumar oynanan bir mekânda geçtiği ve saldırganın
da bilerek serbest bırakıldığı
imajını yaratmaya çalışıyor.
Diğer taraftan, hemen ertesi gün -dün, yani- kimliği
belirsiz bir şahıs, televizyonları arıyor;
olayı gördüğünü iddia ediyor ve
çok ilginçtir, bu genel sekreterin ifadelerine paralel,
benzer iddiaları gündeme getiriyor. Buradaki ağız
birliğine dikkatinizi çekmek istiyorum; çok
önemlidir bu. 

Bütün bu hayalî suçlamalar
ve çirkin iddialar, medya tarafından kamuoyumuza
iletiliyor; medya görevini yapıyor. Dün akşam
saatlerinde, olayın faili olduğunu söyleyen bir
şahıs, HBB kanalını arıyor,
telefon ediyor ve “Sayın Mesut Yılmaz'a, Susurluk
kazasıyla ortaya çıkan ilişkilerin
üzerine gittiği için, ona kin duydum ve saldırdım”
diyor. Yarım saat sonra başlayan bir başka
haber programda ise, muhtemelen, Türkiye'deki akıl
hocalarının uyarısıyla olsa gerek,
ağız değiştiriyor ve “kumar oynadığı
için ben ona kızdım; onun için saldırdım”
diyor; fakat, bu sıralarda, bu pis tazgâhın
gerçek yüzünü ortaya çıkaran
başka bir gelişme de oluyor; burada, elimde metni
var. Budapeşte'nin o bölgesinin emniyetinden sorumlu
olan garnizon komutanı György Kapin, Hilton'daki görgü
tanıklarına binaen ve kendisinin de üç
dakika sonra oraya geldiğini, Mesut Yılmaz'ın,
oturduğu lobinin kafeteryasında eşiyle kahve
içerken, kimliği belirlenemeyen bir şahıs
tarafından saldırıya uğradığını,
saldırganın Yılmaz'a üç yumruk
attığını ve karambolden yararlanarak
dışarıya fırlayıp, Mercedes
marka bir arabaya binip olay yerinden uzaklaştığını
belirtiyor. Yine, aynı saatlerde, başka bir kanalın
haberlerinde, sorumlu bir basın mensubu -oraya gitmiş,
olayı bizzat incelemiş bir basın mensubu-
da, bu olayı doğruluyor -yani, Kapin'in söylediklerini
doğruluyor- ve saldırıyı yapanın,
eroin işine bulaşmış bir grubun üyesi
olduğu yönünde bazı bilgileri aktarıyor.

Şimdi, size soruyorum arkadaşlar, Sayın
Yüce Meclise soruyorum: Böylesine çamur, böylesine
ilkesiz bir siyaset anlayışıyla Türkiye'nin
bir yere gitmesi mümkün mü arkadaşlar? Soruyorum:
Böylesine ilkel bir siyaset anlayışına
Türk toplumu saygı duyabilir mi? Daha da önemlisi,
Türk toplumu böylesine seviyesiz bir siyaset anlayışına
layık mıdır? Bunlar, bizim için, siyasetçiler
için çok önemli sorulardır. Gördüğünüz
gibi, medyanın bir bölümü bu ilkesiz siyaset
anlayışını önplana çıkarırken,
diğer bir bölümü de gerçekleri araştırıyor
ve kamuoyuna doğru bilgiyi sunmak için özen gösteriyor.
İşte bu nedenle, bu olayda haksızlığa
uğramış olmamıza rağmen, biz, Anavatan
Partisi olarak, demokrasinin önkoşulu olarak gördüğümüz
basın özgürlüğünü sonuna kadar
desteklemeye devam edeceğiz arkadaşlar. Bizim görevimiz,
çok kısa sürede büyük bir patlama
gösteren Türk basınına yardımcı
olmaktır; kendi kurum ve kurullarını etkin
hale getirinceye kadar ona zaman tanımaktır. 

Şu anda sürdürdüğümüz
basınla ilgili genel görüşme olayının,
yukarıda belirttiğimiz gerçeklerle ilgili kısımlarına
da değinmek istiyorum.

Biraz önce, benden önceki konuşmacılar,
olayı, teknik boyutta çok iyi analiz ettiler. Meclis
Başkanlığına verilen genel görüşme
isteğinin ilk cümlesi şöyle başlıyor:
“Son zamanlarda ülkemizde bir medya terörü
esiyor.” Önyargılı bir cümle... Bu
talep iktidar partilerinin. Hatırlayacaksınız,
yangından mal kaçırır gibi, Meclisin
gündemini zorlayarak, neredeyse bozarak gündemine sokuluyor
ve daha görüşme gündeme getirilmeden önce
de, önce Sayın Kazan tarafından inkâr
edilen; ama, daha sonra, iki aydır hazırlıkları
sürdürülen, hatta Bakanlar Kuruluna gelip geri
dönen bir basın yasa tasarısının
olduğunu da öğreniyoruz. Adalet Bakanı Sayın
Kazan, önce, buna “yok” diyor, sonra taslağı
savunmaya başlıyor. Taslakla ilgili, bütün
basında “sansür yasası” denilince,
geçen hafta içerisinde, Yeni Yüzyıl
Gazetesinde “hayır” diyor Sayın Kazan;
“sansür değil, devlet itibarını kurtarmak
bu yasanın amacı” diyor ve “bu yasa, devlet
itibarını kurtaracaktır” diyor. Bu görüşe
en güzel cevap da -biraz önce, sayın konuşmacılardan
biri daha değindi- Aydın Menderes'ten geliyor -Adnan
Menderes'in oğlu, Refah Partisinin ağır toplarından
Aydın Menderes'ten geliyor- Aydın Menderes, işi
bir cümleyle özetliyor: “Bu bir sansürdür,
bu tasarıda devletin siyasî ve malî itibarı
gibi kavramlar yer alıyor. Bunlar, tek parti döneminin
ruhuna fatiha okutur.” Bu kadar basit.

Tabiî, burada şu soru akla geliyor: Durup
dururken, bu konu aceleyle Meclisin gündemine niye sokulmak
istendi!.. Hani, halk arasında meşhur bir laf vardır;
düğün değil bayram değil, eniştem
beni niye öptü. Bunun cevabını da, müsaade
ederseniz, Refah Partisi taraftarı medyadan çok
değerli bir arkadaşım, dostum, iyi bir araştırmacı
Davut Dursun'un 21 Kasım 1996 Perşembe günü
Yeni Şafak'ta yayımlanan: “Ya Refah muhalefette
olsaydı” başlıklı yazısından
bir pasaj okuyarak vermek istiyorum. Bunlar, benim görüşlerim
değil, onun görüşleri.

“Refah Partisinin muhalefetteki tavrı
ve söylemi ile iktidara ortak olduktan sonraki tavrı
ve söylemi arasında ciddî sayılabilecek
bir farklılığın olduğu açık.
Benim dikkat çekmek istediğim husus ise, Refah Partisi,
eğer bugün muhalefette olsaydı neler söyleyeceğidir.
Öyle tahmin ediyorum ki, muhalefetteki Refah Partisi yöneticileri
-altını çiziyorum- Susurluk olayını
en ince noktalarına kadar değerlendirir ve iktidarı
topa tutarlardı. Sultanbeyli'de silah dayatmasıyla
kanunsuz ve kuralsız bir şekilde, seçilmiş
kişilerden oluşan kurulların yetkilerini hiçe
sayarak, Atatürk heykeli diken, cadde adını
değiştiren generalin üzerine yürür, Savunma
Bakanını iyice sıkıştırırlardı.


10 Kasım günü partisinin il divan
toplantısında yaptığı konuşma
dolayısıyla Şükrü Karatepe'ye iyice
sahip çıkarlardı...”

Şimdi, konumuzla ilgili bölümünü
de okuyorum: “Basınla ilgili olarak, Türkiye
Büyük Millet Meclisinde açılan basın
görüşmesinde, hürriyet savunuculuğu yaparlar,
iktidarın basını susturmak istediği ifade
edilirdi. Dört aylık iktidarı döneminde
5 kez petrol ürünlerine zam yapan iktidarı topa
tutan icraatlarını, zam zam zam nidalarıyla
eleştirir, her yerde hükümeti halka şikâyet
ederlerdi. Bugün ise, Refah Partisi İktidarın
büyük ortağıdır ve bunların
tam tersini yapmaktadır. Tüm toplum, akıl almaz
olay ve gelişmelerle çalkalanırken, yüzlerce
soru cevapsız dururken 'devleti zaafa uğratıyorsunuz'
suçlamalarıyla gündemi değiştiremezsiniz”
diyor, Refah Partisi yandaşı olduğunu bildiğim
çok saygıdeğer; ama, objektif bir araştırmacı
arkadaşım.

Gördüğünüz gibi, bu yasa
tasarısıyla ilgili, Refah Partisinin iktidardaki
başarısızlığını örtmek
amacıyla ve gündemi değiştirmek için
bunu gündeme zorlayarak getirdiği konusunda herkes hemfikir.
Hem biz bu görüşe katılıyoruz hem
Refah Partisi yandaşları arkadaşlarımız,
dostlarımız...

Diğer taraftan, Sayın Dışişleri
Bakanı ve Başbakan Yardımcısı
-bunun da altını çizmek istiyorum- bir grup
toplantısında milletvekillerine şöyle
diyor: “Soruyorum size, sansür yasasının
halkın özgürlüğüyle ne ilgisi var?”
Ben, cümleyi çok iyi anlamayabileceğinizi düşünerek
-çünkü, ilk okuyuşta ne demek istediği
anlaşılmıyor- bir kez daha okuyorum: “Soruyorum
size, sansür yasasının halkın özgürlüğüyle
ne ilgisi var?” İlgisi var hanımefendi, ilgisi
var; hem özgürlüğüyle ilgisi var hem cebiyle
ilgisi var. 

Şimdi, eğer, devleti malî ve siyasî
açıdan zaafa uğratacak nitelikte haber yapılamaz
diye bir yasa çıkmış olsaydı,
devlet büyüklerimizin yolsuzluklarıyla ilgili
araştırmaları kim yapacaktı? Bazı
ailelerle ilgili olarak, iktidara geldikten sonra, 13 milyon dolardan
70 milyon dolara çıkan servet iddialarını
-ki, bunlar görünen servet; görünmeyenleri
bilmiyoruz- kim araştırabilecekti? 1992'de, sadece
29 milyon lira, 1993 yılında ise, sadece 38 milyon
lira kazanç bildiren bir şirketin, bu iki yıl
içerisinde, yaklaşık 1 milyon doları
Amerika Birleşik Devletlerine nasıl transfer edebildiğini
kim araştıracaktı? Bu yasa çıksaydı,
bunları kim araştıracaktı? Hoş,
bu yasa olmadığı takdirde de, olmadığı
dönemde de bunları araştırmak pek mümkün
olmuyor; ama, neyse... 

Daha devam ediyoruz; olaylar bitmiyor. Nereye gittiği
açıklanırsa -altını çiziyorum-
nereye verildiği açıklanırsa, belki üçüncü
dünya savaşının çıkmasına
sebep olabilecek kadar tehlikeli olan 500 milyar liralık
örtülü ödeneğin akıbetini kim araştıracaktı
bu yasa çıkmış olsaydı? Toplumumuzu
derinden sarsan ve bir bakanın başını
yiyen, bir bakanın zorla istifa ettirilmesine neden olan
Susurluk kazasının, aslında, fasa fiso bir
olay olduğu yönünde, devletin en yüksek makamından
yapılan veciz değerlendirmeyi, gerçek tabanını
kim araştırabilecekti bu yasa çıkmış
olsaydı? Bu olaydaki mafya, karapara ve siyasetçi
ilişkilerini kim araştıracaktı? Basındaki
en büyük tekelleşmenin -bugün şikâyet
ediliyor- ve devlet kaynaklarını bu tekellere aktarmanın
kendi iktidarı döneminde, son altı yıl
içerisinde büyük ölçüde gerçekleşmesine
rağmen, bugün basın, şalını,
eşarbını, fularını övmüyor
diye, basına sansürü savunan yöneticileri
toplum nasıl tanıyacaktı? İşte,
bu ve benzeri sebeplerle, sansür yasasıyla halkın
özgürlüğü arasında çok yakın
ilişki vardır arkadaşlar. 

Bu sayın yetkilimiz, yani Dışişleri
Bakanımız bugün Grubunda bir açıklama
yapıyor ve o her zamanki bana göre -özür
diliyorum- tutarsız üslubuyla, şöyle bir
şey söylüyor, Mesut Beyin başına
gelen olayı da anlattıktan sonra: “Allah'ın
adaletinin tecelli ettiği gün, onun hakkını,
hukukunu siyaset adına koruyoruz. Bize göre, işte,
ilahî takdirin tecellisi budur.” Şimdi ne anladınız
arkadaşlar!.. Ben, bu cümleyi okuduktan sonra, şöyle
iki manaya gelebileceğini düşündüm. Bir
tanesi şu: Bu Sayın Dışişleri
Bakanımızın Tedaş soruşturmasından
aklandığı Allah'ın tecellisi olarak tanımlanıyor
olabilir; bu, birinci ihtimal. İkincisi de, Sayın
Mesut Yılmaz'ın başına gelen olay,
saldırı, Allah'ın bir tecellisi olarak tanımlanabilir.


Şimdi, bu cümleden, uzun araştırmalarla
-ancak, değerli DYP milletvekilleri ne anladı, bilemem
ama- bu iki ihtimal ortaya çıkıyor. Şimdi
bu sözleri de hemen yorumlayalım isterseniz. Eğer
Tedaş'ta aklandığı için söylüyorsa
Sayın Dışişleri Bakanımız,
bu, maalesef, Allah'ın adaleti filan değil, Refahyol
Hükümetinin Tedaş'ta görev yapan -gülüyorsunuz-
Refahlı arkadaşlarımızla DYP'li arkadaşlarımızın,
belki istemeyerek yaptıkları, zorla imzaladıkları,
koalisyonu kurtarmak için imzaladıkları;
ama, bizim imzalamadığımız, dolayısıyla,
iktidar koltuğunu bıraktığımız
yeni bir olay değil bu; aslında, geçmişteki
bir olayın tekrarı. 

AHMET İYİMAYA (Amasya) - Siyaset yapıyorsunuz.

A. AHAT ANDİCAN (Devamla) - Allah'ın
ilahî adaleti filan değildir; bu, çarpık
adalet anlayışıdır ya da adaletsizliktir.
(ANAP sıralarından alkışlar) Ama, diğer
taraftan, Sayın Dışişleri Bakanı,
bu sözleri, Mesut Yılmaz'a olan saldırı
için söylüyorsa değerli dostlar, değerli
arkadaşlar, değerli milletvekilleri, bu, devletin içerisinde
çöreklenen uzantıları, bize göre,
belki kendisine kadar uzanan ve birkısım uzantıları
da yurt dışında olan yasadışı
organların, belki, mafyanın adalet anlayışıdır,
Allah'ın adalet anlayışı filan değildir.
Dolayısıyla, bu sözleri, kendisine buradan
iade ediyorum. 

(Mikrofon otomatik cihaz tarafından kapatıldı)

BAŞKAN - Sayın Andican, size de 2 dakika
eksüre veriyorum; buyurun, toparlayın...

A. AHAT ANDİCAN (Devamla) - Değerli arkadaşlar,
özgür basın bugün sizin düşmanınız
gibi görünüyor; geçmişte, iktidar
da iken, bize de saldırılar oldu; dikkat edin, bu
yasayı getirmedik. O zaman, protesto ettik; bir üçüncü
sektör kuruluşu, bir sivil kuruluş gibi protesto
ettik. Geçen gün, HBB Televizyonunda, çanak
sorularla, bir şahıs için dörtbuçuk
saat süren bir program yapıldı, Partimize yönelik
suçlamalar yapıldı; sadece protesto ettik.


Değerli arkadaşlar, bu basın, yarın
muhalefete geldiğinizde size de lazım olacak. Bu ülkede
demokrasi olacaksa, demokrasi yaşayacaksa, özgür
basınla birlikte yaşayacak. Bu gerçeği
unutmamalıyız.

Saygılar sunuyorum. Teşekkür ederim.
(ANAP ve DSP sıralarından alkışlar)

BAŞKAN - Teşekkür ederim Sayın
Andican.

DYP Grubu adına, Sayın Nuri Yabuz;
buyurun. (DYP sıralarından alkışlar)

Sayın Yabuz, süreniz 20 dakikadır.

DYP GRUBU ADINA NURİ YABUZ (Afyon) - Sayın
Başkan, değerli milletvekilleri; gündemde bulunan,
Basın Kanunuyla ilgili açılan genel görüşme
hakkında Doğru Yol Partisinin görüşlerini
bildirmek için söz almış bulunuyorum.

Sözlerimin hemen başında, Anavatan
Partisi Lideri Sayın Mesut Yılmaz'a yapılan
saldırıyı, Grubum ve şahsım
adına kınadığımızı,
bundan dolayı büyük üzüntü duyduğumuzu,
bunu, bir demokrasi özürü olarak da anladığımızı
ifade etmek istiyorum. 

Değerli milletvekilleri, dilimize 1990 yılında
giren ve yazılı, sesli ve görüntülü
kitle iletişim araçlarının tümüne
verilen ad olan “medya” herkesin rehberi, avukatı
ve tercümanı olup, onlar adına tarafsız
kamuoyu oluşturur. İnsanları ikaz ve düzeltme
vazifesi yanında, insanlığı iyi yöne
yönlendirip, muhtemel tehlikelerden koruma sorumluluğunu
yüklenmiştir. 

Bana göre, gazete, dergi, televizyon ve radyo
gibi iletişim araçları, sadece insanların
değil, bütün âlemin de sigortası olmalıdır.
Medyanın, demokrasinin yerleşmesi için, Anayasa,
kanun, tüzük, yönetmelik, gelenek ve teamüller
konusunda çok hassas bir araç olduğunu hepimiz
çok iyi biliyoruz ve bunu takdir ediyoruz. Medya, haksızlıklar,
hukuksuzluklar, adaletsizlikler ve kötü yönetimlere
karşı çok hassas olmalıdır;
çünkü, medya, insan, toplum, ülke ve bütün
dünya adına görev yapar.

Değerli milletvekilleri, medya, insan hak ve
hürriyetlerini kısıtlayan her türlü
kanun, yönetmelik, uygulama ve teamülün değişmesi
için çaba harcar. Demokrasi, kurallar ve kurumlar
sistemidir; demokrasi, sınırsız özgürlükler
sistemi değildir ve demokraside, herkesin eşit hakkı
vardır. Medyanın özgürlük hakkı
olduğu gibi, okurun ve medyayla haşır neşir
olan, onun muhatabı olan halkın da kendi özgürlükleri
vardır. Biz, o özgürlüklere de sahip çıkmak
zorundayız. 

Kimsenin suçu sabit olmadan, sanık
sandalyesine oturtup onlara ceza kesme veya beraat hükmünü
verme yetkisi medyaya da verilmemelidir. Hemen -güncel olduğu
için- geçtiğimiz günlerden bir örnek
veriyorum: Bir gazete, büyük puntolarla, Doğru Yol
Partisinin Genel Başkanının Yüce Divana
sevk edildiğini bildirdi; ama, daha sonra ilgili komisyon
kararını açıkladı ve öğrenildi
ki, hal böyle değilmiş;  tam aksine, Yüce
Divana gitmesine gerek kalmadığı açıklamasını
yaptı. 

Peki, burada büyük manşetle verilen
bu haberin ağırlığının yanında,
suçsuz bulunduğunun haberi ne kadar küçük
yer aldı gazetelerde. Ben, bunu, halkın, gazete
okuyanların vicdanına sunmak istiyorum ve Sayın
Tansu Çiller'in kaybolan hakkını, kimin,
nasıl ödeyeceğini merak ediyorum. 

Değerli arkadaşlarım, olumlu olumsuz
kamuoyu yaratmak, peşinen hüküm vermek, sadece
suçlu göstermek, aynı zamanda, suçluların
kendilerinden sonra ailesini, birinci derecedeki yakınlarını,
eşini, dostunu da zora sokmaktadır. Durum, beraatle
sonuçlansa dahi, insanlar, yıllarca bunun etkisi
altında kalmaktadır. Özgür, doğru
haber veren, tarafsız medya, hepimizin, hatta, bütün
insanlığın özlediği bir medyadır.
Ben, bunu tarif ederken, bunlar yapıldı derken,
medyanın hepsini bir şaibenin altında bırakmak
istemiyorum; “bazı medya” diye de düzeltmek
istiyorum. Doğru haber veren, bu ülkeye sayısız
yararlar sağlayan medya kuruluşlarının
ve medya mensuplarının olduğunu da, burada,
şükranla ifade etmek istiyorum ve onlara da teşekkkürlerimi
bildiriyorum. Ancak, Türkiye'de medyanın bir bölümü,
hiçbirimizin özlemlerine cevap vermemektedir. Bu iddiaların
bana ait olduğunu iddia edenler olabilir; onlar da, konuşmanın
safahatında ispatlar getireceğim gibi, göreceklerdir;
bir defa, Türkiye'de medya, halkın çoğunluğunun
değil, hoşnutlarının yanındadır.
Bunlar, sureti haktan gözükürler; ancak, menfaatları
uğruna halkın stres çekmesine göz yumarlar
ve onlar için, halkın destek ve teveccühünden
önce rating ve reklam gelirleri gelir. Traj artırmak,
rating artırmak uğruna, çok kötü,
tasvip etmeyeceğimiz çok yanlış işler
yapılmaktadır; çifte standart kullanılmaktadır.
Kim, hangi ideolojik görüşe sahipse, karşıtını
bitirmek ya da sindirmek için, her türlü yayını
mubah görmektedir. Bunun yanlışlığını
bir defa daha ifade etmek istiyorum.

Sayın milletvekilleri, bir gazetenin yazarlarından
Kürşat Başar'ın, Türkiye'deki medyaya
ilişkin tespitlerini size aktarmak istiyorum. Sayın
Başar diyor ki: “Dünyanın bütün
ciddî büyük gazetelerinde geniş arşivler,
kitaplıklar var. Bizde de her ne hikmetse havuz var, bar
var, jimnastik salonları var.

Dedikodu, söylenti, iddia, önyargı.
İşte, medyanın bugünkü tüm
söylemi.” Bunu ben söylemiyorum, bir basın
mensubu da -kendi içerisinde- bu olumsuzlukları
ortaya koyuyor.

“Okuyucunun en büyük bölümü
kadın olduğu halde, yıllardır en büyük
gazetelerin kadına bakışındaki acayipliğe
ne dersiniz! Okuyucu için çıktığını
öne süren bazı gazeteler, okurlarının
büyük bölümünü oluşturan kadınlara
mal, gazetelerini süsleyen bir aksesuar olarak bakıyorlar.
Üstelik de en lumpen erkek tavrıyla bacak bacak üstüne
atmış her kadın, ister bakan olsun, ister
şarkıcı olsun, ister bir başkası
olsun 'frikik verdi' gibi inanılmaz bir deyimle yâd
ediliyor. Bundan utanç duymamak mümkün değildir,
şikâyetçi olmamak da mümkün değildir.”

Sayın milletvekilleri, hemen önemli bir
hususu nazarınıza sunmak istiyorum. Radyo ve Televizyon
Üst Kuruluna vatandaşlar tarafından yapılan
şikâyetlerden söz etmek istiyorum. Kuruluşundan
itibaren ikibuçuk yıl geçmesine rağmen
şikâyet edilen hususlar şöyle özetleniyor:
Bu şikâyetlerin yüzde 48'ini kişilik haklarına
aykırı yayınlar oluşturuyor. Yüzde
28'ini genel ahlak ve aile yapısına aykırı
yayınlar oluşturuyor. Yüzde 10'unu bölücülük
ve şiddeti teşvik edici yayınlar oluşturuyor.
Yüzde 6'sını çocuk ve gençlerin
ruhsal gelişimini olumsuz etkileyici yayınlar oluşturuyor.
Yüzde 3'ünü cevap ve düzeltme hakkına
saygısız yayınlar oluşturuyor. Yüzde
2'sini Anayasa ve demokratik ilkelere aykırı yayınlar
oluşturuyor. Yüzde 3'ünü de haberlerin doğru
aktarılmaması ve mahkeme kararı olmadan suçlayıcı
yayın yapılması oluşturuyor. 

Değerli milletvekilleri, hazırlanmaya
çalışılan kanun taslağı,
esas itibariyle, cevap ve düzeltme hakkını
teminat altına almaya muktedir olmalıdır.
Bu kanun tasarısıyla “çamur at, izi
kalsın” kuralının yerine “ne çamur
at ne iz bırak” kuralı getirilmek istenmektedir;
bu bizim görüşümüzdür. Doğru
Yol Partisi bu görüşleri her platformda belirtecektir.
Şimdi, burada bir ikilem var, muhalefet partileri, iktidarın,
hazırladığı tekliflerle, tasarılarla
basını susturmak, özgürlüğüne
mâni olmak gibi bir tavır aldığını
iddia ediyor. Bunun, katiyen böyle olmadığını,
Grubum adına, burada temin etmek istiyorum. Biz de, en
az,  bunu ifade eden arkadaşlarımız kadar,
medyanın, basının iletişim araçlarının
ve onların mensuplarının özgürlüğüne
değer veriyoruz. Bu ne zaman anlaşılacak; gruplar,
taslaklarını hazırlayıp kanun teklifi
haline getirip bu kürsüden madde madde konuşulmaya
başlandığı zaman -ben biliyorum ki- değerli
arkadaşlarım bizlere o zaman hak verecekler. Biz,
bir özgürlükler manzumesi istiyoruz, kimseyi ağır
cezalarla susturmak gibi, konuşturmamak gibi kendimizi İktidara
ram etmek gibi bir tavrın içerisinde olmayacağız.
Hiçbir zorlama da bizi böyle bir tavır almaya
getiremez. 

Değerli arkadaşlarım, şimdi,
acı bir gerçeği vurgulamak istiyorum. Nüfusu
65 milyonu bulan Türkiye'de maalesef, günlük basının
trajı ancak 5 milyondur; bu da promosyonla sağlanmıştır;
çanak, çömlekle, televizyonla, video ile sağlanmıştır.
Yani, Türkiye'de 13 kişiye bir gazete düşmektedir.
Çok örnek aldığımız, ileri
ülke diye nitelendirdiğimiz ülkelerde 2  kişiye,
3 kişiye bir gazete düşmektedir. Bütün
toplumumuz, çatır çatır okuma yazma
bildiği halde gazete okumaktan imtina etmektedir. Zannedersem,
bu kaçışın sebeplerinden birisi, Türk
ananevi terbiyesine, ahlakına uymayan yayınlara
da protestodur. Bunları düzeltmek, basın kurumlarının
da, gazetelerinin de, televizyon yayın organlarının
da lehine olacaktır kanaatını taşıyorum.

Peki, ortaya çıkan bu çarpıklık
nelerden kaynaklanıyor; bir de bunu mensuplarının
ağzından dinleyelim. Profesör Doktor Korkmaz Alemdar
bir makalesinde şöyle diyor: “ Türk toplumunda
gazete, haber vermekten öylesine uzak bir niteliktedir ki,
artık, gazetede haber birinci planda değildir; haberin
yanı sıra, haberi satmak için başka
malların daha önplanda tutulması zorunluluğu
yaşanmaktadır. Gazeteciliğin bu klasik gelişimi,
toplumsal görevler açısından oldukça
zedeleyicidir.”

Gazeteci yazar Ümit Otan da, bu gerçeği
“Babı Telli” adlı kitabında şu
şekilde anlatıyor: “ Basın sektöründe
yer alan 5 büyük gazetenin yıllık cirosu
ortalama 80 trilyona ulaşmışken, toplumsal
görevler bir yana itilmiştir. Haberin mal, okurun müşteri,
gazetenin süpermarket diye tanımlandığı
bir döneme gelinmiştir. Türkiye'de, devlet tekelinin
kalkmasından sonra, sermaye tekeli basını
ele geçirmiş ve kazanca giden her yol, mubah olarak
görülmeye başlanmıştır. Kazanca
giden yol da ise, basın ve patronları, her türlü
toplumsal görevden kendilerini soyutlamış ve
daha da kötüsü, artık kişilerin beyinlerini
lotarya ve çeşitli kampanyalarla, kendi çıkarlarına
endekslemişlerdir.” Bunu ben söylemiyorum, bunu
da bir basın mensubu söylüyor, kendi şikâyetlerini
aktarıyor. 

Değerli milletvekilleri, ülkemiz yazılı
basınla tanışalı 165 yıl olmuştur.
Resmî Gazetenin devamı olduğu “Takvimi Vekayi”
adı altında bir gazete, bundan, 165 yıl önce
çıkmıştır. Peki, o günden
bugüne gazetecilik ve basın ne hale gelmiştir;
iftiharla söylüyorum ki, en modern baskı ve dizgi
tekniklerine kavuşmuştur basınımız
ve gazetelerimiz; hepimizin övüneceği bir gelişmedir
bu. En yeni teknolojiler kullanılmaktadır. Peki,
bu fizikî büyümeye ve gelişmeye karşılık,
yayın kalitesi aynı düzeyde yükselmiş
midir; ben, bu soruya huzuri kalble bir cevap vereceğim: Hayır,
bu gelişme, maalesef, aynı düzeyde olmamıştır.
Benim ve partimin düşündükleri, gelişmeyi
de bu teknolojik gelişmeye paralel olarak yürütmektir,
o düzeyi kazandırmaktır. Doğru Yol Partisi
olarak çabalarımız bunun için olacaktır.

Sayın milletvekilleri, Basın Kanunuyla
ilgili değişiklik tasarısı gündeme
geldiğinden beri “medyaya sansür geliyor” diye,
eleştiri okları bizim üzerimize çevrildi.
Oysa, medya mensupları da çok iyi biliyorlar ki,
bu tasarı, basını susturmak için değil,
haber konusu olan kişilere savunma hakkı vermek için
hazırlanıyor. 

Bildiğiniz gibi, basın emekçilerinin
özlük haklarını güvence altına
alan 212 sayılı Yasayla değiştirilen Basın
İş Kanunu, 1961 yılında hazırlanmıştır.
O tarihte basında çalışanlar için
ayrı bir asgarî ücret tespit edildi, istifa
veya işten atılma hallerinde alacağı tazminatlarla,
fikir işçileri, patronlar karşısında
güçlü hale getirildi; ama, bu yüzden 1961'de
kıyametler koptu; gazete patronları, 1960 İhtilalini
yapan subaylara gittiler, şikâyetlerini anlattılar;
ama, deva bulamadılar ve Türkiye'de yayımlanan
yedi büyük gazete, üç gün gazete çıkarmama
gibi bir karar aldılar; ama, gazete çalışanları,
emekçileri, patronlarının bu tavırlarını
şiddetli bir şekilde protesto ettiler. Biz, çıkaracağımız
yasayla, gazete çalışanlarının
geleceklerini ve sosyal haklarını da güvence
altına almak istiyoruz. 

Şimdi, ben, buradan, bütün gazetecilere
seslenmek istiyorum: Bu çıkarılmak istenilen
yasa, aynı zamanda, gazetelerin yayım özgürlüğünü
sağlayacak, çalışanların sosyal
haklarını kapsayacak, bir gazeteden, bir diğer
gazeteye bir yazarın, bir muhabirin geçememe hürriyetsizliğini
ortadan kaldıracak, herkese bir nefes alma fırsatı
verecek. Buna sansür demenin, buna özgürlüğü
kısıtlayıcı ibareler demenin bir mantığı
var mıdır?! 

Peki, 46 yıl önce çıkmış
olan Basın Yasasında öngörülen bazı
cezalar var; bunların güncelleştirilmesi, her
şeyin günümüze göre uyarlandığı
bir dönemde neden bu kadar çok yadırganıyor;
bunu bilmek mümkün değildir, anlamak da mümkün
değildir.

Bazı gazeteler, bizim yaptığımızı,
sermaye düşmanlığı gibi göstermeye
çalışıyorlar; ama, biz, Türkiye'yi
müreffeh yapmaya götüren hiçbir sermaye
sahibinin hasmı olamayız. Bu, bizim partimizin geleneklerine
ve tavırlarına tamamen aykırıdır.

Değerli milletvekilleri, çok iyi biliyoruz
ki, demokrasinin yılmaz savunucusu medya mensuplarıdır.
Zira, onlar da, hürriyetlerini, ancak demokratik bir sistem
içinde teminat altında tutabilirler; fakat, ne gariptir
ki, bazı medya mensupları, demokrasiyi sadece kendileri
için isterler; sevmedikleri veya hoşnut olmadıkları
bir gruba yönelen tahakkümleri ya hiç görmezler
veya önemsiz kabul ederler. Anayasamızın vazgeçilmez
umdesi laikliği savunduğunu iddia ederler; ama, bu laikliğin
içerisine, sadece ihlasla inananları dahil etmek
istemezler; bunu kınadığımızı,
bundan üzüldüğümüzü ifade etmek
istiyorum. 

Değerli milletvekilleri, konuşmamın
bu bölümünde de tekelleşme konusunu arz etmeye
çalışacağım. Amerika Birleşik
Devletlerinde, her gün, yaklaşık, 60 milyon
gazete okunuyor. Bu gazeteler 20 ayrı yayın kurumu
tarafından kontrol ediliyor; ama, hür teşebbüsün
abideleştirildiği bu ülkede hiçbir yayın
grubunun pastadaki payı yüzde 10'u geçmiyor.
Bu durum, İngiltere'de biraz farklılık arz
etse de, yine de Türkiye'deki çarpıklık
göze çarpmıyor.

İki medya devi olan Murdoch ve Maxwell'in
basındaki payı yüzde 57'yi ancak buluyor. Almanya'nın
en büyük basın devi Axel Springer, toplam gazete
tirajlarının ancak yüzde 27'sini kontrol ediyor.
Waz grubu ise, basının ancak yüzde 6'sını
tekelinde tutuyor. 

Bir de Türkiye'ye bakalım. Hürriyet,
Milliyet, Posta, Son Havadis...

(Mikrofon otomatik cihaz tarafından kapatıldı)

BAŞKAN - Efendim, size de eksüre veriyorum;
buyurun.

NURİ YABUZ (Devamla) - ...Gözcü,
Radikal gibi gazeteler yüzde 41; Sabah, Yeni Yüzyıl,
Yeni Asır, Ateş, Ekip, Bugün, Taraftar, Foto
Maç gibi gazeteler de yüzde 34; yani, iki grup Türkiye'deki
gazetelerin yüzde 75'ini kontrol altında tutuyor.
Türkiye'de bir yasa var ve bu tekelleşme, Türkiye'de,
gazeteciliğin tamamen aleyhine gelişiyor. 

Sürem bittiği için sözlerime
son vermek durumunda kalacağım. Sözlerimin hemen
sonunda ifade etmek istediğim bazı şeyler var;
müsaade ederseniz Sayın Başkanım... 

BAŞKAN - Biraz daha zamanınız
var; buyurun.

NURİ YABUZ (Devamla) - Bizim yapmak istediğimiz
şey, önce, gazeteciliği, medyayı tekelleşmekten
kurtarmaktır; tekzip hakkını, kanunda  yazılı
olduğu gibi, vicdanlarda olduğu gibi, vatandaşın
kullanmasını sağlamaktır; kişilerin
özlük haklarına, kişilerin mahremiyet haklarına
tecavüzden vazgeçmesini sağlamaktır; her
şeyden önemlisi, devletimizi bazı yanlış
yayınlardan korumaktır... Bu devlet hepimizindir;
bu çatı çökerse, hepimiz altında
kalırız. Avrupa'da basınla ilgili kanunlarda
ne varsa, bizim teklif edeceğimiz taslağın içerisinde
de mutlaka onlar olacaktır. 

Bir haksızlık yapmış olmamak
için, şunu da, burada Grup adına ifade etmek
istiyorum; 1987 senesinde yasakların kalkması ve
konuşan Türkiye için basınımız
bize çok değerli desteklerini esirgememiştir.
Basın bazı konularda siyasete de öncülük,
önderlik etmiştir, hakkın sesi olmuştur;
bunlara söyleyeceğimiz şey şükrandan
ve teşekkürden ibarettir; ama, yanlış
şeyler varsa, bu kürsüde bunları konuşmaktan
korkmamalıyız; bunların çarelerini
bulmaktan korkmamalıyız; bunları, düzenleyeceğimiz
yeni kanunlarda, özgürce ifade etmekten korkmamalıyız.

Bu duygularla sözlerime son verirken, hepinize
derin saygılarımı arz ediyorum. (DYP ve RP
sıralarından alkışlar)

BAŞKAN Teşekkür ederim Sayın
Yabuz.

Refah Partisi Grubu adına, Kayseri Milletvekili
Sayın Nurettin Kaldırımcı; buyurun
efendim. (RP sıralarından alkışlar)

Sayın Kaldırımcı, süreniz
20 dakika efendim.

RP GRUBU ADINA NURETTİN KALDIRIMCI (Kayseri)-
Sayın Başkan, sayın milletvekilleri; basınla
ilgili genel görüşmeden umduğumuz faydayı
hâsıl edemedik diye üzülüyorum. 

Bu Hükümet, ülkemizin gündemini
teşkil eden, bu ülkenin hayatında çok
önemli yeri olduğuna inandığımız
konularla ilgili olarak, bütün siyasî partilerimizin,
kamuoyumuzun görüşlerinin alınmasına
değer vermektedir; çünkü, daha sonra ortaya
çıkacak yasalar, kamuoyunun benimsemesi ve desteklemesi
ölçüsünde güçlü olacaktır.
Bir hükümet, etkili bir yönetim sergileyecekse,
herhalde, ülkenin desteğini, ülke insanının
desteğini arkasına alması kadar tabiî
bir şey yoktur. 

Bazı konuşmacı arkadaşlar,
böyle bir genel görüşmenin, sunî bir
gündem oluşturma çabası olduğundan
söz ettiler. Bunun böyle olmadığını,
herhalde, hem muhalefet hem iktidar bütün gruplarımız,
bütün kamuoyumuz biliyor. Mesela, çok basit bir
örnek vermek istiyorum: İki ay önce yayımlanan,
sevgili Hasan Celal Güzel'in başında bulunduğu
Yeni Türkiye dergisinin temalarına hemen bir bakalım,
başlıklarına bir bakalım: “Medyada
Yeni Arayışlar, Medyanın Yeniden Yapılanması,
Medya Reformu, Geleceğin Medyası, Medya ve Etik, Medyanın
Yozlaşması, Kirlenmesi ve Medya Terörü,
Medyanın Saygınlığı ve Özeleştiri,
Basın Hürriyeti ve Basın Sorumluluğu, Özel
Hayat ve Kişilik Hakları, RTÜK, Denetim, Özdenetim
ve Sansür, Promosyon, Tiraj ve Rating, Reklam ve Tüketim,
Medyada Tekelleşme, Medyanın Gücü, Medya
ve Yönlendirme, Medya ve Şiddet, Medyanın Sorunları”
vesaire gibi başlıklarda yazarların makaleleri
bir araya getirilmiş. 

Bakınız, “medya terörü”
ifadesi zaman zaman geçtiğinde, bazı arkadaşlarımız
infiale kapılıyor. Tabiî ki, medyaya terör
yakışmaz; ama, bir vurguyu ifade etmek üzere,
medyayla ilgili bazı olumsuzluklara, belki işaret
etmek üzere, bu ifade zaman zaman en yüksek düzeyde
bile kullanılmıştır. İki yıl
önce, bir gensoru önergesinin öngörüşmesinde
Sayın Adalet Bakanı Seyfi Oktay Bey, o zaman, bakınız,
konuşması arasında şu şekilde
bir açıklama yapıyor; şu açıklamalar
var: -Maalesef, basın, medya terörü olarak adlandırılan
bir süreci uzun zamandan beri sürdürüyor.
Bakınız, Yüce Yargıtay, bir davada,
medya terörünü nasıl değerlendiriyor-
“haber verme özgürlüğü kalkanı
arkasına gizlenerek, kişileri karalamak, lekelemek,
aşağılamak, kötülemek, küçük
 düşürmek, asılsız suçlamalarla
ölçüsüz biçimde kınamak, basın
özgürlüğüyle bağdaşmaz, hukuka
aykırı olur, hakkın kötüye kullanılması
sayılır.” Bu ifade, Yüce Yargıtayın
bir davadaki açıklamalarında geçiyor.

Daha sonra, iki saygıdeğer yazarımız
-Sayın Seyfi Oktay'ın konuşmasından
aktarıyorum- şu şekilde yazıyor: “Özgür,
bağımsız ve sivil bir basın, hukuk ve
ahlak tanımaz, çıkarcı ve küstah,
üstelik su içer gibi yalan söyleyen bir basın
sanılmıştır. Gidişat odur ki,
basınımız, hele vahşi liberalizmin
çıkar gruplarıyla organik ilişkilere
girdikten sonra, ipin ucunu kaçırmıştır.
Bu durum, onun güvenilirliğini ve inandırıcılığını
da, itibarını da silip süpürecektir, hâlâ
süpürmediyse.”

Velhasıl, medyayla ilgili, basınla
ilgili bir genel görüşme önergesi, herhalde
sunî bir gündem oluşturma çabası
değildir. Olsa olsa, ülkemizin bu çok önemli
meselesi üzerinde bir uzlaşmayı, bir uyumu,
bir ahengi meydana getirme gayretidir. 

Genel görüşmelerin Anayasada yerinin
olduğunu hepimiz biliyoruz. Anayasal ve demokrasi çerçevesinde
anlamlı bir Meclis çalışması.
Kamuoyunu aydınlatmak ve bilgilendirmek gibi bir fonksiyonunun
olduğunu hepimiz kabul etmek durumundayız ve hem uzlaşma
hem olgunlaştırma anlamında, etkili olabilecek,
samimiyetle üzerinde durulursa, çok faydalanılabilecek
bir çalışma, bir çaba. Eğer, demokrasi,
farklılıkların uzlaştırılması
meselesi ise, farklılıkların bir araya gelmesiyle
daha yüksek bir sinerjiye, daha yüksek bir senteze ulaşma
çabası ise, zannederim bu tür genel görüşmelerin
kıymetini bilmek gerekir.

Şimdiye kadar, eğer, hükümetler
bu tür konularda genel görüşme talebiyle
Meclisin huzuruna çıkmadıysa, bugünkü
Hükümetin de -herhalde- çıkmaması
gerekmiyor. Böyle gelmiş, böyle gider anlayışının,
yaklaşımının bu ülkeye çok
pahalıya mal olduğunu belgelemek için, rahatlıkla
onlarca örnek verilebilir. 

Bugünkü Hükümet, Çekiç
Güç konusunda, olağanüstü hal konusunda,
ülke kaynaklarının araştırılması
konusunda; bizim insanımızın bilmesi gereken,
bizim siyasî partilerimizin bilmesi gereken, anlaşması,
uzlaşması gereken konularda genel görüşme
talebinde bulunmuştur ve çıkarılacak
kanunların, yapılacak düzenlemelerin kamuoyuna
mal olmasını, siyasetimize mal olmasını
ve Meclisimizin ürünü olmasını arzu
etmiştir. Zannederim, modern demokrasilerde de, bu tür
davranışlar, bu tür yaklaşımlar
saygı duyulması gereken yaklaşımlardır.

Kötü siyasal geleneklerimizin herhalde
değişmesi gerekiyor. Türkiye'deki kamu yönetimimizin
yetersizliği, verimsizliği konusundaki dillere destan
açıklamaların yerine, çok daha anlamlı,
çok daha içimize huzur veren bilgilerin ortaya konulması
gerekiyor.

Müsaade ederseniz, çok basit bir ilkeyi
açıklamak istiyorum. Bir sistem, kendini değiştirebildiği
ölçüde güçlüdür; bir sistem,
yeniden kendisini çevreye uydurmaya çalıştığı
ölçüde güçlüdür. Yoksa,
böyle gelmiş böyle gider, kurallar bir kere konulmuş,
statüko bir kere belirlenmiş, daha sonra değiştirmeyelim,
dengeyi bozarız, istikrardan uzaklaşırız
gibi anlayışlar hem ülkelerin hem organizasyonların
ölümü anlamına gelir ve mezarlıklarda
pek ses seda çıkmaz; ama, canlı insan, her
an yeni bir çabanın içindedir ve aslında,
her an değişmektedir.

Bu manada, siyasetimizi de, kamu yönetimimizi
de, anayasal müesseselerimizi de, bakış açılarımızı
da herhalde geliştirmek, değiştirmek gibi bir
zorunlulukla karşı karşıyayız.
Bunun adı, açık sistemdir ve modern demokrasiler,
açık toplum olarak tavsif edilmektedirler. 

Eğer, medya gibi çok önemli bir aracı,
bir demokrasi, etkili bir şekilde kullanabilirse, zannederim,
o demokrasinin açıklığı da, o
toplumun açıklığı da, çok
daha iyi ortaya çıkmış olur.

Efendim, çoğulcu demokrasilerde oyunun
kuralları da bellidir. Birden fazla parti vardır,
hür seçimler vardır, hür basın
vardır -olayı çok basitleştirmeyelim-
lobiler vardır, baskı grupları vardır;
bunlara çıkar grupları da deniliyor. 

Amerikan demokrasisi için araştırmalar
yapan sosyologlar, bürokrasinin, sivil ve asker yüksek
bürokratların, işadamlarının ve
yüksek düzeydeki siyasetçilerin ve de tabiî
lobilerin, Amerikan demokrasisinde asıl belirliyici unsur
olduğu üzerinde dururlar. Bu, üç aşağı
beş yukarı, Batı demokrasilerinin hepsi için
geçerlidir. 

Aynı yolda, aynı çizgide, Türk
demokrasisinin de birtakım baskı gruplarının
etkisinden uzak olduğunu düşünmemiz, birtakım
çıkar gruplarının müdahalesinden
uzak olduğunu düşünmemiz, herhalde safdillik
olur. Bunu bilelim; bu, hayatın realitesi; bu, çağın
realitesi; ama, zannederim, baskı gruplarının
baskısını azaltacak tedbirler almak, kamunun,
halkın, vatandaşın, ülkenin menfaatını
çoğaltacak düzenlemeler yapmak da, herhalde siyasetin
ve siyasetçilerin görevi olmalıdır.

Medya niçin gündeme geldi? Böyle
bir soru anlamsız; medya, bizim her zaman gündemimizde;
toplumsal açıdan bakarsak, günlük hayatımızda
medyanın yeri o kadar önemli ki... Bu arada, bir genelleme
yaparak bütün basın mensuplarını,
yazılı, görüntülü, sesli basınımızı
suçlamak gibi, onları birtakım emrivakiler
karşısında bırakmak gibi bir tavır
içinde olmadığımız, herhalde herkesçe
bilinmelidir; eğer peşin hüküm söz konusu
değilse.

Nitekim, bugün bir kanun tasarısı
ya da teklifi üzerinde görüşmüyoruz,
konuşmuyoruz; bu bir genel görüşmedir. Kanun
tasarısı ve teklifi ile ilgili olarak çok
daha teknik açıklamalar -muhalefetin, iktidarın
teknik açıklamaları- zannederim yeri gelince,
zamanı gelince ortaya konulacaktır.

Efendim, modern toplumlarda, 20 nci Yüzyılın
artık sonuna geldiğimiz dünyada, demokrasilerde
ve bütün demokratik olmayan ülkelerde, o toplumun
gelişmesi, güçlenmesi açısından,
vatandaşın huzuru açısından,
ülkenin geleceğinin sağlam temellere dayanması
açısından, tabiî ki kurumlar çok
önemli, ekonomi çok önemli, eğitim sistemi
çok önemli, hukuk sistemi çok önemli,
siyaset sistemi çok önemli, medya çok önemli;
başka kurumlar da çok önemli, aile de çok
önemli ve toplumsal sonuçları itibariyle, medyanın,
zannederim, diğer kurumlara göre çok daha fazla
önemli olduğunu hepimiz kabul etmeliyiz. Bir rivayete
göre değil, işin doğrusu bu; dördüncü
kuvvet olarak tanımlanan medyanın diğer kurumlara
göre bir avantajı var; nedir; diğer kurumları
etkileyebilecek güçlü bir araca sahiptir. Bu
araç, namuslu kullanılmalıdır; bu
araç, ülke insanına hizmet etmelidir; bu araç,
iş ahlakıyla bütünleşmelidir; bu
araç, siyasetçinin, holdinglerin veya şaşkın
aydınların aleti, aracı olmamalıdır.
(RP sıralarından “Bravo” sesleri, alkışlar)
Bu araç, ülkeye hizmet ederken, birilerinin elinde
bir güç olmamalıdır, kendi fonksiyonunu,
ülkeye hizmet etmek şeklinde ortaya koymalıdır;
başkalarının aracı olmamalıdır.
“Başkalarının” derken, şunu
kastediyorum: Tekrar ediyorum, lobilere, çıkar gruplarına
saygı duyuyoruz, başka bir dünya oluşturma
imkânımız yok. 20 nci Yüzyılın
belki kaderi, belki emrivakisi böyle; ama, medya kendisine
çekidüzen verirse, zannederim, en çok kazancı
medya elde edecektir; bu ülkenin insanı elde edecektir;
ailelerimiz elde edecektir; eğitim sistemimiz elde edecektir;
güvenlik sistemimiz elde edecektir; siyasetimiz bu işten
kazançlı çıkacaktır. 

Bununla, şunu kastetmiyorum: Medya olumsuzluklar
içerisinde; ama, eğitim sistemimiz aslında çok
iyi, hele siyasî kurumlarımız çok iyi
çalışıyor, ekonomimiz derseniz, hiç
problem yok. Bir ülkede problem aslında geneldir.
Zannederim, ekonomiyle eğitim arasındaki, eğitimle
sağlık arasındaki, bunlarla güvenlik sistemimiz
arasındaki, hukuk sistemimiz arasındaki, siyasal
sistemimiz arasındaki derin bağı, iç
bağlantıyı hepimiz biliyoruz. Yani, durup dururken,
hiçbir kurum, başka kurumların, başka
unsurların etkisi olmaksızın iyi veya kötü
olamaz; eğitimimiz neyse, siyasetimiz odur aslında;
hukukumuz neyse ekonomimiz de odur; medyamız neyse Millet
Meclisimiz de odur demek -eğer, yanlış anlaşılmazsa,
lütfen yanlış anlaşılmasın-
doğrudur. 

Şunu demek istiyorum: Kalite noktasında,
işleyiş noktasında pek bir problem yok aslında,
hepimiz birbirimize benziyoruz.

YALÇIN GÜRTAN (Samsun) - Benzemiyoruz...
Farklıyız... 

NURETTİN KALDIRIMCI (Devamla) - Yani, Hazreti
İsa'ya atfedilen bir söz var “ilk taşı
en günahsızınız atsın” demiş
ve hiç kimse atamamış. Bu toplumda eğer
bir sorumlu arayacaksak, bu toplumda bugünkü problemlerin
bu noktaya gelmesinin müsebbibi olarak birilerini bulmaya
çalışırsak, etrafımıza
falan bakmayalım; önce, kendimize bakalım,
ondan sonra da etrafımıza bakmaya başlayalım
(RP sıralarından “Bravo” sesleri, alkışlar)
ve bu manada herkesin sorumluluğu zannederim insaf gereği
kabul edilmesi gereken bir husustur. 

Bir şeyi işaret etmek istiyorum: Kitle
araçlarında da, iletişim kurumunda da, eğitimde
de, sağlıkta da, siyasette de, değerler vardır,
normlar vardır, organizasyonlar vardır; sosyoloji
böyle diyor, ilim böyle diyor, siyaset böyle demiyor.
Değerler inaçlar var, normlar var, kuruluşlar
var; üçü birbiriyle uyum halinde ortaya ekonomiyi
çıkarır, ortaya aile sisteminizi çıkarır,
ortaya eğitim sisteminizi çıkarır, ortaya
iletişim kurumunuzu çıkarır. Eğer,
bu kurumlarda -sosyolojik manada konuşuyorum- doğru
dürüst inançlar yoksa, birtakım mukaddesler
yoksa; iyi-kötü, helal-haram, doğru-yanlış
konusunda yanlış ölçüler varsa ve
günümüz şarlarına uygun şekilde
kurallar belirlenmemişse; kanunlar, tüzükler,
yönetmelikler doğru dürüst ortaya konulmamışsa;
nerede ne yapmak gerekir konusunda kurallar yoksa ve de çok
kötü işleyen kuruluşlar varsa; hantal, azmanlaşmış
kuruluşlar varsa; beceriksiz yöneticiler varsa; verimsizlik
varsa; zannederim ortaya kötü bir toplum tablosu çıkacaktır,
kötü bir kurum çıkacaktır sosyolojik
olarak; yani, sağlık ihtiyacınız karşılanamayacaktır,
eğitimden beklentileriniz bir türlü gerçekleşmeyecektir,
ekonomik açıdan da enflasyonunuz düşmeyecektir
ya da paranızın değeri sürekli düşecektir
ya da işsizleriniz çoğalacaktır ya da
insanlar, iş bulamamaktan dolayı yabancı ellerde,
yad ellerde çalışmaya uğraşacaktır,
ülkesini terk etmeye çalışacaktır.
Bunun manası sosyolojik olarak şudur: Uzun vadede
yönetimin, özellikle kamu yönetiminin beceriksizliği.
Kamu yönetimini kim oluşturuyor; ortada bürokrasi
var, ortada siyaset var, ortada mevzuatımız var,
Anayasamız var, kanunlarımız var...

YALÇIN GÜRTAN (Samsun) - Hükümet
var!..

NURETTİN KALDIRIMCI (Devamla) - Evet. 

Yukarıdan aşağıya doğru,
aşağıdan yukarı doğru bütün
toplumsal unsurları göz önüne aldığımızda,
zannederim, bugün, bu ülkede yanlış hiçbir
şey yok diyebilirsiniz veya her şey yanlış
diyebilirsiniz. Yani, ortada bir adaletsizlik yok aslında;
herkes hak ettiğini buluyor. Haa, bazıları,
belli süre hak ettiğinden daha fazlasını
elde ediyor belki; ama, yine, belli bir süre sonra, toplum
dengesi sonucunda, o insanların itibarı sarsılıyor,
maddî, manevî güçleri ortadan kalkıyor.


Efendim, medyamız nerede duruyor, medyamız
-tabiri caizse- nereye koşuyor diye bir soru sorsak, zannederim,
bir özeleştiri sürecini başlatmak bakımından
-belki haddimiz değil, biz siyaset kurumunun içindeyiz;
ama, medyaya akıl vermek gibi olmasın- ben, şunu
merak ederim: Medyamız, çağdaş manada,
profesyonelce bir pazar araştırması yapmış
mıdır acaba... Medyamız, sosyal sorumluluk
dediğimiz, günümüz dünyasının
işletmeciliğinde ve yönetim anlayışında
çok popüler olan bir anlayışa ne kadar
yakın veya uzaktır? Bunun adı “sosyal
sorumluluk” bazıları “iş ahlakı”
diyor; iş ahlakı, biraz daha farklı. Yüksek
teknolojiyle çalışan kuruluşlarımızda,
acaba, toplumsal sorumluluk, iş ahlakı aynı
ölçüde yüksek midir diye sorduğunuzda,
zannederim, çok olumlu cevaplar vermeniz mümkün
değildir. İnsanımız gazeteyi almazken
niye almıyor; bir gazeteyi sevmezken niye sevmiyor; bir
programa yönelik olarak kanaatini beyan ederken nelere değer
veriyor, neleri tercih ediyor, hangi konularda rahatsız
oluyor? Şu meşhur televizyon kanallarımız,
mahallî olsun, ülke çapında olsun yayın
yapan sesli, görüntülü, yazılı
basın kuruluşlarımız, acaba, bir pazar
araştırması yapmışlar mıdır;
eğer, yapsalardı, bence işlerini iyi yapsalardı,
bir Japonya gibi olmazdık; ama, Türkiye, ikibuçuk
üç milyon tiraja da takılıp kalmazdı.
Tabiî, şimdi, tiraj, zaman zaman beş altı
milyona çıkıyor; tencere, tava geçti,
artık bisikletler, başka şeyler verilmeye başlandı
da, o yüzden tirajımız yükseldi. 

Pekala, bu kesimdeki aydınlarımız,
üstelik hepsinin yazılarını, pek çoğunun
yazılarını, sağ olsun, sol olsun, hangi
görüşte olursa olsun, kaliteli olduktan sonra
severek okuyorum, programlarını severek izliyorum;
ama, bu çerçevedeki aydınlarımız,
bir özeleştiriyi, acaba yapmışlar mıdır?
Biz, işimizin neresindeyiz? Biz, çağdaş
işletmeciliğin ve yöneticiliğin neresindeyiz?
Topluma karşı olan sorumluluğumuzu yerine getirmek
noktasında başarılı mıyız,
değil miyiz? Biz, demokrasiyle, acaba, samimî olarak
uyum içinde miyiz, değil miyiz? 

Bu ülkede, pek çok kargaşanın,
pek çok kaosun, siyasal, sosyal çatışmanın
altında, aydın şaşkınlığı
vardır. (RP sıralarından “Bravo”
sesleri, alkışlar) Aydınlarımız,
sadece üniversitelerde değil, her yerde var. Bu memlekette
bilen de çok olduğu için, her yerde aydınımız
vardır. 

ALİ OĞUZ (İstanbul) - Tarif et,
tarif et...

NURETTİN KALDIRIMCI (Devamla) - İnşallah,
daha da çok olur, daha da çok olsun; ama, eğer,
aydın kaliteniz düşükse, hiç olmasaydı
daha iyi olurdu; çünkü, bin yarı aydın,
bir bilen adamın yerini tutmaz. (RP sıralarından
“Bravo” sesleri, alkışlar) Yarı
aydın derken de, işini iyi bilemeyen adamı
kastediyorum. 

Şimdi, pekâlâ...

YALÇIN GÜRTAN (Samsun) - Karanlıkta
olanlar aydınlığı göremez ki!

NURETTİN KALDIRIMCI (Devamla) - Medya, mesela,
şu basın hürriyeti konusunda çok titiz.
Kesinlikle şunu söyleyeyim, Refah Partili bir milletvekili
olarak, samimiyetle şunu ifade edeyim: Bu memlekette hürriyeti
en çok kim ister derlerse, ben, rahatlıkla, Refah
Partisi ister derim. (RP sıralarından alkışlar)


YALÇIN GÜRTAN (Samsun) - Hürriyet
yok mu, hürriyet?!

NURETTİN KALDIRIMCI (Devamla) - İnanın
bana, samimî ifadem bu; çünkü, bu ülkede
hürriyetsizliğin ne demek olduğunu, bu camianın
insanları arasında pek çok kişi biliyor.

(Mikrofon otomatik cihaz tarafından kapatıldı)

BAŞKAN - Sayın Kaldırımcı,
süreniz bitti. Size, küçük bir süre
veriyorum, lütfen toparlayın.

NURETTİN KALDIRIMCI (Devamla) - Özellikle,
tek parti yönetimlerinin bu ülkeyi nereye getirdiğini,
Demokrat Partiden sonra olan biteni, rahmetli Menderes'in niye
idam edildiğini falan şöyle göz önüne
getirdiğinizde, bu ülkede, çağdaş manada
bir demokrasiyi, zannederim en çok Refah Partililer ister.

YALÇIN GÜRTAN (Samsun) - Allah Allah!..

NURETTİN KALDIRIMCI (Devamla) - Refah Partisi,
biraz, o halkın, biraz da, şu halka rağmen halkçı
zihniyetin itibar etmediği bir anlayışı
sergiliyor. Lütfen, bunu artık kabul edin, suçlamıyorum
kimseyi.

YALÇIN GÜRTAN (Samsun) -Aydın
Menderes farklı düşünüyor ama, Aydın
Bey farklı düşünüyor.

NURETTİN KALDIRIMCI (Devamla) - Aydın
Bey benim gibi düşünüyor. (RP sıralarından
alkışlar) Aydın Beyi çok severim.

YALÇIN GÜRTAN (Samsun) - Hayır,
öyle düşünmüyor.

NURETTİN KALDIRIMCI (Devamla) - Aydın
Beyi çok severim...

BAŞKAN - Müdahale etmeyelim arkadaşlar...

NURETTİN KALDIRIMCI (Devamla) - Mesela, medyamızda
şu olgunluğu görmek isterdim; yani, Çetin
Altan'ı zevkle okuyoruz tabiî, düşüncelerinin
hepsine katılma mecburiyetimiz yok; yeter ki kalite olsun,
zevkle okuyoruz. Ama, Yaşar Kemal için, Çetin
Altan için hürriyet isteyenler, Şükrü
Karatepe'nin konuşmasını abartmasınlar,
yanlış anlamasınlar. (RP sıralarından
alkışlar) Ben Şükrü Karatepe'yi yeni
tanımadım, on yıldır tanıyorum
ve bir numaralı demokrat.

VELİ AKSOY (İzmir) - Atatürk düşmanlığına
bu Mecliste yer yok; ayıptır...

YALÇIN GÜRTAN (Samsun) - Neyi yanlış
anlayacağız?!

NURETTİN KALDIRIMCI (Devamla) - Şunu
demek istiyorum: Yani, olgun bir demokrasi hepimizin işine
yarar.

YALÇIN GÜRTAN (Samsun) - Yapmayın...Hayatınız
yanlış!..

NURETTİN KALDIRIMCI (Devamla) - Biz, hoşgörüyü
güçlendirmek, farklılığımızı
kabul etmek ve ortak paydamızı artırmak için,
ortak aklımızı artırmak için
elimizden geleni yapmak durumundayız. Aynı gemideyiz
ya da aynı uçaktayız, farketmez; bu ülkede,
herkesin, herkese ihtiyacı var.

Bu duygularla, bu düşüncelerle, iyi
niyetin, aklıselimin, hoşgörünün esas
olmasını dileyerek hepinize saygılar sunuyorum.
(RP ve DYP sıralarından “Bravo” sesleri,
alkışlar)

BAŞKAN - Teşekkür ederim Sayın
Kaldırımcı.

Sayın milletvekilleri, genel görüşme
üzerinde önerge sahibi ile gruplar adına yapılan
konuşmalar bitmiştir.

Kırıkkale Milletvekili Sayın
Mikail Korkmaz, Başkanlığa gönderdiği
bir pusulada “Cumhuriyet Halk Partisi Grubu adına
konuşan Sayın Önder Sav, konuşmasında,
Türkiye Büyük Millet Meclisinde bulunan imam hatip
menşeli, yüksek İslam enstitüsü ve
ilahiyat fakültesi mezunu milletvekillerini bilgisizlikle
itham ederek müstehzi ifadeler kullanmıştır.
Konuşmanın sonunda bu tenkit için söz
vermediniz. Bilgisizlik ithamını reddediyor. Zabıtlara
geçmesini rica ediyorum” diyor.

Ben, böyle bir ifade görmedim Sayın
Korkmaz. Yani, kaldı ki, burada, imam hatip mezunu da,
İslam enstitüsü mezunu da, onların hepsi
de kardeşlerimizdir, Türkiye Cumhuriyetinin vatandaşlarıdır.
(RP sıralarından alkışlar) Kimsenin,
burada bir meslek grubunu itham etmesine gerek yok; ama, şimdi,
biraz önce konuşan Sayın Kaldırımcı,
burada, Kayseri Belediye Başkanıyla ilgili  bir şeyler
söyledi; önemli olan, insanlar söylediklerini inkâr
etmemeli; tamam mı, önemli olan o. (ANAP, DSP ve CHP
sıralarından “Bravo” sesleri, alkışlar)
Efendim, ben bir gerçeği söylüyorum; yani,
söylediğini inkâr etmeyecek cesarette olmalı;
ya söylemesin ya da söylerse ondan dönüş
yapmasın. (DSP ve CHP sıralarından alkışlar)

NURETTİN KALDIRIMCI (Kayseri) - İnkâr
etmedi...

YALÇIN GÜRTAN (Samsun) - O yürek
var mı onda?..

BAŞKAN - Şahısları adına
iki arkadaşımıza söz vereceğim; Sayın
Altan Öymen ile Sayın Yılmaz Ateş söz
istemişlerdir.

Sayın Seyfi Bey, tutanağı getirteceğim,
bakacağım. Sayın Nurettin Kaldırımcı,
zannedersem, sizin, yalnız zabıttan sözlerinizi
ifade etti, bir yorum yapmadı. Ona bakacağım
efendim.

Sayın Öymen, buyurun efendim. (CHP sıralarından
alkışlar)

Sayın Öymen, süreniz 10 dakika.

ALTAN ÖYMEN (İstanbul) - Sayın
Başkan, sayın arkadaşlarım; bu genel
görüşme üzerinde, grup sözcülerine
ek olarak, ben de, hem eski bir gazeteci olarak hem de şimdi
aranızda bir parlamenter olarak kişisel görüşlerimi
açıklamak istedim.

Genel görüşme önergesi şunun
için verildi, önergede yazılı olduğuna
göre, burada konuşulacak, Hükümet fikir alacak
ve bu fikirler üzerine, hazırladığı
yasa taslaklarını daha da olgunlaştıracak,
sonra huzurumuza getirecek. Fakat, burada, baştan beri,
dikkat ederseniz, ortada Hükümet diye belki bir iki
bakan var; ama bu Hükümetin Adalet Bakanı mesela,
bütün televizyonlarda konuşup bu tasarının
gerekçeleri üzerinde fikirlerini söylediği
halde bugün ortada yok.

SALİH KAPUSUZ (Kayseri) - Yurt dışında...

ALTAN ÖYMEN (Devamla) - Ayrıca, basın
konusunda hayli konuşan Hükümet mensubu arkadaşlarımız
var, Sayın Çiller mesela -her gün bu basına
baştan sona veryansın ediyor; dün de neler söylemiş
yine “basın terör altında, hem de terör
yapıyor” falan diye- o da yok. Kim bizim bu fikirlerimizden,
burada öne sürdüğümüz şeylerden
istifade edecek de, hazırlanmakta olan kanun tasarısını
olgunlaştıracak, o da belli değil. Sonra da,
Refah Partisinden bu önergeyi veren milletvekili arkadaşımız
şikâyet ediyor: “Günlerdir medyayla oturuyoruz,
medyayla kalkıyoruz -buraya not aldım- medya buna
tepki gösteriyor.” Önerge verdiniz, konu gündeme
geldi, onun için bu konu ortaya çıktı;
ama, önergenin amacı neydi; bir kanun taslağını
olgunlaştırmak. Onunla ilgili bir gelişme ortada
yok, yalnız, ortada dolaşan iki tane taslak metni
var; bir tanesinin üzerinde Adalet Bakanlığının
damgası var, bir tanesinin üzerinde damga yok. Bunlar
da tasarı mıdır değil midir, belli değil.
Namık Kemal Bey, Hükümet adına bir taslak
hazırlamış; ama, o, geri çekilmiş.
Adalet Bakanlığının hazırladığı
ayrı bir taslak var... Bir kargaşadır gidiyor
ve bir yandan da, gene, Refah Partisinden önerge veren arkadaşımız
diyor ki: “Bu, bir genel görüşmedir, sanki,
ortada bir kanun hazırlığı varmış
gibi davranıyorsunuz, sapla samanı birbirine karıştırmayın.”


“Kanun yapacağız, kanun hazırlıyoruz,
bu genel görüşme onun için” diyen
kendileri, sonra da “sapla saman karışmasın”
diyorlar. Sapla samanı, zaten, önergenin içerisinde
bir araya getirmişler; amaç o. 

Şimdi, arkadaşlar, bu basından
hep şikâyet edilir; sadece Türkiye'de değil,
dünyanın her tarafında. Ben de okur olarak
şikâyet ederim -ben, hayatımın çok
büyük bir kısmını gazeteci olarak
geçirdim - ben de aman, niye bu gazeteler daha iyi olmuyor,
şu haber daha iyi değerlendirilse olmaz mı diye
şikâyet ederim. Belki, siz, bir şikâyet
ederseniz, ben iki şikâyet ederim. 

Arada bir, bizim hakkımızda da, gene,
bu basında, bir şeyler çıkar. Geçen
gün, gene, bir televizyonda, birisi bir şeyler söylemiş;
fakat, bunlar söyleniyor diye, yanlış şeyler
çıkıyor diye yapılan bu şikâyetleri
gidermenin çaresi ne? Bu, gazete denilen müessese
ortaya çıktığından beri, dünyada,
bunun çaresi çok aranmış; ama, çaresinin,
ancak, gene, basın özgürlüğünde
olduğu sonucuna varılmış. 

O, Atatürk'ün söylediği söz,
öyle, ihmal edilecek bir söz değil: “Basın
hürriyetinden doğacak sakıncaların izalesi
(ortadan kaldırılması) yine basın
hürriyetiyle mümkündür.” Niye; çünkü,
birtakım gazeteler bir şeyler yazacak, öteki
gazeteler onu eleştirecek ve hakikat o şekilde ortaya
çıkacak, değişik fikirler birbiriyle çarpışacak.
Eğer, bir haberi, bir gazete şu açıdan
görmüşse, öteki açıdan gören
başka bir gazete olacak, başka bir televizyon olacak,
başka yazarlar olacak ve bu suretle, bunlara bakanlar, bunları
okuyanlar, televizyonları seyredenler de kendi fikirlerini
oluşturacaklar. Zaten, basın hürriyeti, oradaki
100, 200, 500 gazetecinin hürriyeti değil, bütün
toplumun haber alma hürriyeti, kendi fikirlerini oluşturma
hürriyeti, bunun için gerekli malzemeyi edinebilme
hürriyetidir. 

Şimdi, Türkiye'de bu manzara var. Tekelcilik
denilen şey de... Mübalağa ediliyor; aslında,
tekelcilikte, elbette birtakım tehlikeler vardır;
fakat, tekelcilik denilen konuda, tehlikenin tedbiri de var ve
bu Meclis de o tedbiri almış; Rekabeti Koruma Kanunu
diye bir kanun var, 65 maddelik bir kanun bu. Tekelcilik ne; tekelcilik
eğilimleri -bütün piyasaya hâkim olunmasa
bile- piyasada aşırı derecede bir hâkimiyet
kurar da, başkalarının o piyasaya girmesine
müsaade etmezse bir grup, bir eğilim falan -bunlar teker
teker yazılmış- bir rekabet kurulu olacak
ve bu kurul, buna mâni olacak. Hatta, bir grup, gelip, haddinden
fazla müessese falan satın alırsa, devralırsa,
o devir işleminin geçersiz olduğuna dahi karar
verecek Rekabet Kurulu. 

Bu Kanun burada duruyor; duruyor da, niye başka
tedbir aranıyor; çünkü, Rekabet Kurulu
iki seneden beri kurulmamış, çalışmaya
başlamamış, Rekabet Kurulu yok -asıl,
tabiî merci o. Zaten, dünyanın her tarafında,
tekelciliğe karşı böyle tedbirler, bazı
kurullar yoluyla oluyor- onun yerine, Adalet Bakanının
imzasını taşıyan bir kanun tasalağında,
gazete sahibi olmak için şartlar koşuluyor.
Bu taslakta, bir kere “bir gazeteyi sadece bir şirket
çıkarır; o şirkette de, herkesin hissesi
yüzde 20'den fazla olamaz” deniliyor. İkinci
olarak da “bu yüzde 20 hisseye sahip olacak kimseler
de üretici olamazlar, üretim şirketlerinde hissedar
olamazlar, ithalat şirketlerinde hissedar olamazlar, ihracat
şirketlerinde hissedar olamazlar, finansman şirketlerinde
hissedar olamazlar” diye sayıyor. Ne kadar para kazanılabilecek
yer varsa, bunların hiçbirinde hissedar olamazlar,
yüzde 20'den de fazla hisseye sahip olamazlar. Ee, peki,
o zaman gazete sahibi kim olacak? Parası olan adam yüzde
20 hisseyle girecek, kendi karar yetkisi olmayacak, riski olacak
-milyarlar da değil şimdi; basın endüstrisi
gelişmiş, dünya kadar para istiyor; teknoloji
gelişmiş, matbaa makineleri yenileniyor- o yüzde
20 hisseyi cebinden çıkarıp verecek; ama,
başkası idare edecek -dört hissedarı
daha var- ve bu adam, aynı zamanda, bir şey üretmeyecek;
bir şirketi olmayacak, bir endüstriyel işi olmayacak,
bir finansman kuruluşunun sahibi, hissedarı falan
olmayacak; ne olacak; ya mirasyedi olacak ya da karapara sahibi
olacak. Hazırlanan kanun taslağı aynen böyle.
Yüzde 20 hisse... Bunlardan hiçbiri o yüzde 20'ye
sahip olanlarda olamaz. Bir kere bu yüzde 20'yi verip de
riske edecek adam, eğer bir muvazaa yoluyla diğer hisseleri
de kontrol edemezse, -yani aynı zamanda da muvazaa yapacak
bir kimse olamazsa- endüstriyel işi falan da olamayacağına
göre, bir yerden, bilinmeyen bir yerden para bulamazsa yahut
mirasyedi olamazsa, zaten o gazetenin sahibi olmayacak. 

Şimdi, bunda amaç nedir? Elden ele dolaşan
o üzeri mühürlü şeyle, gazetelerin mevcut
sahipleri, hissedarları gitsin, yerine karapara gelsin
midir? Başka hiçbir şey akla gelmiyor. Çünkü,
gazete çıkarmak, öyle bir adam geldi, paraları
yatırdı, hemen para kazanmaya başladı,
böyle şey değil. Gazete çıkarayım
diye Türkiye'ye gelip de, buna teşebbüs edip,
çok para batıran kimseler var; isimleri hatırlarda.
Ta Asil Nadir'den başlayın, daha önce, işte,
Güneş Gazetesinin sahipleri, aramızda geçen
dönemlerde parlamenterlik yapmış olan arkadaşlar
dahil birçok kimse de burada para batırdı.
Öyle, herkes de gazete sahibi birdenbire olmuş; kolay,
her şeyi idare ediyor zannedilmesin. Buradaki kanun taslağıyla,
eğer bu girişim gelir yerleşirse “yüzde
20'den fazla hissedar olamaz ve kimse üretici falan olamaz”
kuralı gelir de yasa haline getirilirse, Türkiye'de,
gazeteler, ya karaparacıların eline geçer
ya mirasyedilerin. Zaten, o kadar büyük paralara sahip
mirasyedi, parayı götürür repoya verir,
daha rahat eder tabiî; neticede, karaparacıların
eline geçer yahut da o gazeteler -şimdiki gazeler-
batar. 

Şimdi, tekelcilik mekelcilik denirken, Türk
basınını, Türk televizyonlarını
her gün görmüyor muyuz... Türkiye'de, evet,
basında tirajı büyük olan 3 büyük
gazeteden 2'si bir sahibin kontrolü altındadır,
1 tanesi başka bir sahibin kontolü altındadır;
ama, daha birçok gazete var. Şimdi, ismen sayalım:
Milliyet, Hürriyet, bir kimsenin sahipliği altında;
Sabah Gazetesi ve grubunun ayrı bir sahibi var. Arkadan,
Türkiye Gazetesi diye bir gazete geliyor; onun da 475 bin
-kendi ifadesine göre- tirajı var; öbürlerinin
500, 600, 700 bin ise. Onun arkasından Zaman Gazetesi geliyor,
başka gazete geliyor, Cumhuriyet Gatesi var, daha birçok
gazete var; evet,  tirajları düşük ama...

(Mikrofon otomatik cihaz tarafından kapatıldı)

BAŞKAN - Sayın Öymen, sizin de
süreniz bitti; yalnız, size, kısa bir süre
veriyorum; lütfen, toparlayın efendim. 

ALTAN ÖYMEN (Devamla) - Şimdi, televizyonlara
gelince, Türkiye'de, millî alanda 17 televizyon var.
Bu gazete sahibi denilen kimseler sadece 1'er televizyona sahipler;
bir tanesi ATV, öteki Kanal-D, diğer televizyonları
şöyle bir hatırlarsak, zoom yaparsak, göreceksiniz,
işte, STV, Kanal-7, Show, Mesaj ve birçok televizyon...
17 televizyondan 2 tanesi öyle. Bunu, aslında, bir
bakıma, Refah Partili arkadaşlarımıza
söylüyorum, eğer, bir tekel mekel söz konusuysa,
bu, Refah Partisi açısından, Refah Partisine
taraftar olan, onu destekleyen televizyonlar açısından,
daha büyük bir grup televizyonların içindedir.
Televizyonda bastınız mı önünüze
gelir, gazete almayı falan gerektirmez. 

Şimdi, sürem bittiği için,
burada 10 dakika içinde fazla bir şey söyleyemiyorum,
sadece bu noktaya temas edebildim; fakat, arkadaşlar, bunlar
çok denendi. 1877'den itibaren, hep, bu basını
nasıl sınır altına alırız,
nasıl baskı altına alırız diye
söylenir ve gerekçesinde, yalnız “biz,
baskı altına almak istiyoruz” denmez; “biz,
basın özgürlüğüne saygılıyız,
şuyuz buyuz, yaşasın basın özgürlüğü;
ama, işte, birtakım suiistimal edenler var, şunlar
var” falan denir. Bu eski filmleri yeniden tekrar ettirmenin
hiçbir gereği yok, dünyanın hiçbir
yerinde de bunlar yok. Hikmet Sami Bey çok güzel izah
etti; bugün şikâyet edilen konuların karşılığı
olan bütün hükümler kanunlarımızda
vardır. Kişisel korunma hakkı, tekzip hakkı,
tecavüzden korunma, ki, Ceza Kanunumuzda da vardır
Medenî Kanunumuzda da vardır; mesele, bunların
işlemesidir. Adalet Bakanı basınla uğraşacağına
kanunları işletmeye baksın, mahkemeleri hızlı
çalıştırmaya baksın...

(Mikrofon otomatik cihaz tarafından kapatıldı)

BAŞKAN - Lütfen, son cümlenizi söyler
misiniz; çünkü, süreniz bitti.

ALTAN ÖYMEN (Devamla) - ...bazı para
cezaları çok düşük kalmıştır
Ceza Kanunumuzda ve diğer kanunlarda; mesela, tekzip konusunda
da düşüktür; enflasyon sonucu düşük
kalmıştır; onları günün şartlarına
uydurmaya baksın.

Bunun için, bu genel görüşmeyi
yaptık. Bu tasarıyı -basınla ilgili
bir tasarı- ille getirmek istiyorsanız, bu işi
bir de anlayanlara sormakta fayda vardır; basın
teşekkülleri var; o basın teşekkülleriyle
temas etmek lazım. Yoksa -Doğru Yol Partisi sözcüsü
arkadaşımız buradan söyledi; basının
kalitesi yüksek değil falan diye şikâyet
etti- basının kalite kontrolünü Doğru
Yol Partisi sözcüsü gibi arkadaşlarımızın
yürütmesi o kadar mantıklı olmaz; beraber,
bu kalite nasıl gelir diye... O, hem basının
işidir hem kalite düşüklüğünden
şikâyet edilirse, Türkiye'nin sadece basınında
değil kalite düşüklüğü, birçok
müessesinde olduğu söylenebilir. Elbette ki, bileşik
kaplar meselesi gibi Türkiye'nin Parlamentosundan basınına,
üniversitesinden hukukuna, adaletine kadar birçok
müessesesinde birtakım zaaflar vardır; ama,
bunlardan sadece basını cımbızla alır
gibi alıp, onunla uğraşırsanız
hem haksızlık etmiş olursunuz hem yanlış
yapmış olursunuz hem de boşa uğraşmış
olursunuz. 

Bu düşüncelerle, hepinizi saygı
ve sevgiyle selamlarım. (CHP ve DSP sıralarından
alkışlar)

BAŞKAN - Teşekkür ederim Sayın
Öymen.

Sayın milletvekilleri, malum olduğu üzere,
genel görüşmede, önce önerge sahibine,
sonra gruplara, sonra da Hükümete söz vereceğimi
ifade ettim; ama, gruplar konuşmasını yaptıktan
sonra Hükümetten bir talep gelmediği için...

DEVLET BAKANI NAMIK KEMAL ZEYBEK (İstanbul)
- Sayın Başkan!..

BAŞKAN - Efendim, siz söz istemedikten
sonra... Şahıslara geçtim; ama, size yine
de söz vereyim.

Buyurun Sayın Bakan.

MEHMET GÖZLÜKAYA (Denizli) - Nezaketinden
söz istemedi.

BAŞKAN - Ama, efendim, Hükümet söz
istemezse, ben, Hükümetin yerine nasıl geçeyim,
kendisine söz hakkı tanıyayım?!

RASİM ZAİMOĞLU (Giresun) - Hükümet
yok!

BAŞKAN - Canım, işte, kürsüde
Hükümet var.

Sayın Bakan, süreniz 20 dakika. 

DEVLET BAKANI NAMIK KEMAL ZEYBEK (İstanbul)
- Sayın Başkan, sayın milletvekilleri; basın
konusundaki genel görüşmede Hükümet
adına görüşlerimizi belirtmek üzere
söz aldım; hepinize saygılar sunuyorum.

Efendim, 54 üncü Hükümetin Hükümet
Programında aynen şu ifadeler vardır: “Basın-yayın
hayatındaki meselelerin çözümü için
gereken mevzuat düzenlemeleri, sektörü temsil eden
gönüllü kuruluşlarla da istişare edilerek
gerçekleştirilecektir. Vatandaşlarımızın
haber alma ve bilgi edinme hürriyetlerini en geniş
biçimde kullanmalarını sağlayacak yasal
düzenlemeler yapılacaktır. Bu düzenlemeler
sırasında kişilik haklarının
özüne dokunulması kesinlikle engellenecektir.
Hükümetimiz, haberleşme hak ve hürriyetini,
çağdaş dünyanın gelişmelerine
uygun boyutlara ulaştırmak için gerekli olan
teknik altyapıyı gerçekleştirerek ülke
çapında bilgi ağının kurulması
ve dünyaya açılması konusunda gerekenleri
yapacaktır.

Anadolu basını desteklenecektir.”

Sayın Başkan, sayın üyeler;
dün, bizdeki bilgilere göre, Basın Yayın
Genel Müdürlüğümüzdeki bilgilere
göre, cumhuriyet tarihimizin, en azından, ülke
çapında Bakanlıkça düzenlenen
ilk kurultayını, Anadolu Basın Yayın
Kurultayını yaptık ve bu kurultay, bugün
devam etti. Kurultayda Anadolu basınının
temsilcileri, problemlerini, genel bakış açılarını
ortaya koydular. 

Anadolu basınına özel bir önem
veriyoruz. Anadolu basınına verdiğimiz özel
önem, ülkede gerçek basın hürriyetinin
sağlanması için gereken rekabetçi ortamın
oluşması bakımından da önemli
ve Hükümetimizin bir genel politikasının
yansıması ve uzanması; yani, KOBİ'lere
hangi bakış açısıyla destek
veriyorsak, aynı bakış açısıyla,
Anadolu basınına da özel anlamda destek veriyoruz.
Bu bakımdan da, Anadolu Basın Kurultayına
öncelik verdik; ama, ayrıca, ülke çapında
bir basın kurultayı için de hazırlığımız
vardır; bunu da gerçekleştireceğiz.

Şimdi, Hükümetimizin Programında
verilen görev bu olunca, basın yayınla ilgili
Bakan olarak, Hükümet Programının bana
verdiği görevi yapmak üzere ve Hükümet
Programında söylenen yönteme göre çalışmalara
başladım. -Hükümet Programı, aynı
zamanda, bir yöntem söylüyor; bu yöntemin
bir adı da “katılımcı demokrasi”dir-
yani, Hükümet icraatlarının ve yasamaların,
gönüllü kuruluşlarla birlikte, sektörle
birlikte, geniş katılımlarla oluşturulmasını
sağlamaya çalıştım ve Türkiye'de
mevcut olan basın kuruluşlarının başkanlarının
bellibaşlılarını -ki, 22 başkanı-
toplantıya çağırdım. Basın
Konseyi Başkanı dahil olmak üzere, bu çağrıma
icabet ettiler ve bir toplantı yaptık; sabahtan
akşama kadar, tam gün, onların görüşlerini
tespit ettik ve bu görüşleri değerlendirdik.
Ayrıca, basın yayın kuruluşlarının,
gazetelerin, televizyonların çoğunun -hemen
hemen tamamının- genel yayın müdürleriyle
görüşmeler yaptık; onların görüşlerini
aldık; bazı bilimadamlarıyla görüştük
ve ortaya, üç ilke açısından
değerlendirdiğimiz bir taslak taslağı çıktı.
Taslak taslağı diyorum; çünkü, taslak
haline gelmesi için, bizim, ona son şeklini vermiş
olmamız gerekiyordu, halen, son şekli verilmiş
değildir. 

Üç ilke nedir; birisi, asla vazgeçemeyeceğimiz
temel doğrumuz, yani, demokrasinin temeli olan insan hak ve
hürriyetleri, insan hak ve hürriyetlerinin temeli olan
düşünme, düşüncesini yayma, inanma,
inancını yayma ve inandığı gibi
yaşama hürriyeti. İşin temeline bunu koyduk
ve basın hürriyetini de, basın hürriyeti
olarak değil, demokrasinin temeli olan bu hürriyetin
gerçekleşme alanı ve halkın haber alma
hakkının teminatı olarak gördüğümüz
için önemsedik ve birinci ilke olarak bunu aldık.


Tabiî ki, asla vazgeçemeyeceğimiz,
hepimizi bir arada tutan, kamu düzeninin gerektirdiği
düzenlemeler neyse, onlarda eksikler varsa onları
da tamamlamaya çalıştık ve dev gibi
büyüyen, güçlenen, büyük basın
yayın kuruluşları karşısında
yapayalnız insanı, bireyi, ferdi, kişiyi de
korumak için eksik olan düzenlemeler varsa, onları
da tamamlama gayreti içinde olduk. 

Bu üç ilke açısından
konuya baktık ve böylece, ortaya bir taslak taslağı
çıktı; ama, biz dedik ki, işimiz bitmedi;
daha, toplumun tartışması gerekiyor. Ayrıca,
hazırladığımız taslağı
Grubumuza teslim ettik ve Grubumuz da değerlendirmeye aldı.

Şimdi, işin bir yanı bu. Bütün
bu çalışmaları yaparken biz, bu bakış
açısıyla, bu yöntemle ve bu temel ilkelerle
çalışacağımızı arz
ederek Hükümetimizden görev istedik ve Hükümetimiz,
bize bu görevi verdi. “Bu yöntemi kullan, bu ilkelere
göre bir çalışma yap” diye, 54 üncü
Hükümet, bize bu görevi verdi. Yani, tabiî
görevimizin yanında, biz, Basın Kanununu toptan
değiştirmeyi amaçlayan böyle bir çalışma
için, Hükümetimizden ayrıca görev
aldık. Yetki demiyorum, görev diyorum; çünkü,
bu işlerde yetki söz konusu olmaz; her bakan, her milletvekili,
her yurttaş çalışabilir; biz görev
aldık.

Bizim çalışmamız kapsamlı
bir çalışma idi; ancak, Sayın Adalet
Bakanının, aslında 1 maddelik bir çalışması
olduğunu da biliyorduk, artık siz de biliyorsunuz;
ama, bu çalışma, tasarı haline gelmedi;
çünkü, Hükümet bu taslağı
kabul etmedi. Bir çalışma oldu, bu da tabiîdir;
ama, bu çalışma, 54 üncü Hükümet
tarafından kabul görmüş bir çalışma
değildir.

MAHMUT IŞIK (Sıvas) - Refah tarafından...

DEVLET BAKANI NAMIK KEMAL ZEYBEK (Devamla) - Başka
bir partiyi savunma durumunda olmak istemiyorum; ama, hakkı
savunmak ve doğruyu söylemek için söylüyorum:
O görüş, o taslak, Refah Partisinin herhangi bir
organından geçerek, Refah Partisinin taslağı
şeklinde oluşmuş bir çalışma
da değildir, sadece, bir Bakanlığın bir
çalışmasıdır; ama, Hükümet
bunu kabul etmemiştir. Hükümet, daha kapsamlı
çalışmalar için, bu çalışmayı
geri göndermiştir.

Şimdi, netice itibariyle son günlerde
bu konu basında ve televizyonlarda çokça
tartışılıyor ve gördüğünüz
gibi, ortada belli olan, açık olan, basın
yayın mensuplarına dağıtılmış
olan, birçok yere ulaştırılmış
olan bir taslak taslağı var; yani, bizim gözetimimizde
yapılan bir çalışma; ama, dikkat ederseniz,
bu taslak taslağıyla ilgili hep olumlu şeyler
söyleniyor da, bu nedir, içerisinde ne var, pek de
gündeme gelmiyor. Sadece, genel manada, olumlu olduğu
ifade ediliyor. 

Ben, üç ilkeyi söyledim, izin verirseniz,
çabuk çabuk, bu taslağın içerisinde
-sizin merakınızı gidermek için- neler
olduğunu da söylemek istiyorum; ama, sadece çok
önemli gördüğüm konuları söyleyeceğim.


“Kamu görevlileri, özellikle toplum
olayları sırasında, basın yayın
mensuplarının çalışmalarını
kolaylaştıracak her türlü önlemleri
alır ve yardımcı olurlar” diye kamu
görevlilerine bir görev veriyoruz. Başka; “kamu
kurum ve kuruluşlarında her kademedeki sorumlular,
talep halinde, yorum ve demeç niteliğinde olmamak kaydıyla,
hizmet alanlarıyla ilgili bilgileri, basın yayın
mensuplarına en kısa süre içinde verirler;
bunun düzenlemesi de Başbakanlıkça bir
yönetmelikle gerçekleştirilir.”

Şimdi, onu ifade edeyim ki, bu anlayış
-tabiî ki, tartışılacak; her şey
tartışılabilir- o çok örnek verdiğimiz
çağdaş Batı demokrasilerinden daha ileri
bir anlayıştır ve onlara da örnek gösterebileceğimiz
bir anlayıştır; onu da söylemeliyim bu
arada...

CELAL TOPKAN (Adıyaman) - Bu anlayışa
ortağınızı da biraz çağırın...

MUKADDER BAŞEĞMEZ (İstanbul) - Karışma
ortağa...

DEVLET BAKANI NAMIK KEMAL ZEYBEK (Devamla) - Bir
başka düzenlememiz, Basın Yasasında mevcut
bulunan hapis cezalarını tümden kaldırıyoruz;
onların yerine, ama, caydırıcı nitelikte
-tabiî ki, tartışmaya açık- para
cezaları getiriyoruz; hapis cezaları kalkıyor.


Dağıtımın önlenmesi
hükmünü kaldırıyoruz; tedbir yoluyla
dağıtımın önlenmesi hükmünü,
müsadere denilen hükmü kaldırıyoruz
ve böylece, Basın Kanunundan kaynaklanan, basın
özgürlüğünün önündeki engeller
neyse topunu kaldırıyoruz bu hükümlerle;
ama, elbette ki, devletin ülkesi ve milletiyle bölünmez
bütünlüğüne, millî egemenliğe,
cumhuriyetin varlığı ve temel ilkelerine, millî
güvenliğe, kamu düzenine ve Anayasada belirtilen
sınırlamalar dışında, yine Anayasada
da teminat altına alınmış olan kişilik
haklarına aykırı yayın yapılamaz
da diyoruz. 

Başka ne diyoruz; intihar olaylarını
özendirecek şekilde, ballandıra ballandıra
yazılmasının, bütün dünyada
olduğu gibi, Türkiye'de de önlenmesini istiyoruz;
yani, okunma yahut da izlenme sevdasına, birtakım
insanların hayatlarının, bizim insanımızın,
insanın hayatının tehlikeye atılmasını
doğru bulmuyoruz. 

Sanat değeri taşımayan pornonun
önüne ciddî engeller getiriyoruz; bugün de
var derseniz, bugün mevcut olan müeyyideler, artık
caydırıcı olmaktan çıkmıştır
ne yazık ki; yani, 10 milyon lira cezayla, bu müeyyidedir
diye ortaya çıkmanız mümkün değildir.


Bazı suçlardan mağdur olan insanların,
bazı suç mağdurlarının teşhirini
önlemek istiyoruz. Yani, hem zaten bir saldırıya
maruz kalmış, perişan olmuş, sonra, onu
alıp, allandıra pullandıra, sağını
solunu göstererek gazetelerde yazmayı doğru bulmuyoruz,
bunun önlenmesini istiyoruz. Fücur olaylarının
-şimdi ensest deniliyor- yakınlar arasında
cinsî ilişki yahut tasallut mahiyeti taşıyan
olayların, bütün dünyada olduğu gibi
Türkiye'de de yazılmasının yasaklanmasını
istiyoruz. Çünkü, düşünün
ki, evinizde gazete okuyorsunuz yahut televizyon seyrediyorsunuz
ve orada babayla kızı arasındaki hadiseyi
siz kızınızla birlikte otururken seyrediyorsunuz.
Bütün dünyada bunlar vardır; ama, bütün
dünya bunları aşağı iter ve önler,
bunların alenî gösterilmesini ve yazılmasını
doğru bulmaz, yasaklar. Bu, bize mahsus garipliklerden ve
ne yazık ki hâlâ devam ediyor bu tür şeyler.


Çocukları ve gençleri, şiddete,
teröre, yalana, hırsızlığa, kine,
ahlaksızlığa, fuhuşa ve uyuşturucu
kullanmaya teşvik edici nitelikteki yayınların
yapılmasının yasaklanmasını
istiyoruz ve 10 milyon liradan ibaret olan cezaların ciddî
miktarlara gelmesini, yani, milyarlar -artık, milyarlar
da ne ifade ediyor belli- oranına çıkarılmasını
istiyoruz.

Başka; kişilik haklarının
korunmasını istiyoruz. Bütün dünyada
mevcut olan, yani, çağdaş demokratik ülkelerde
mevcut olan hükümleri alarak, bir kişinin haysiyet
ve şerefine dokunan veya kendisiyle ilgili gerçeğe
aykırı hareketler, düşünceler ve
sözler izafesi suretiyle açık veya kapalı
şekilde, bir süreli yayında yapılan yayımdan
dolayı, ilgili veya yetkili temsilcisinin -talep üzerine-
kısa zamanda ve caydırıcı müeyyidelerle
cevap hakkını kullanmasını ve bu tür
yayınlardan ötürü de, sorumlular hakkında
işlem yapılmasını istiyoruz. 

Bütün bunlar, basına da gerekli
olan, basın mensuplarına da gerekli olan -ve yine
söyleyeyim- basın mensuplarıyla mutabık
kalarak, basın mensuplarıyla oydaşarak, aynı
görüşe vararak yaptığımız
düzenlemelerdir. 

Efendim “kişinin saygınlığına,
özel hayatına ve aile hayatının gizliliğine
aykırı yayın yapılamaz” diyoruz.
“Bir şahsa, kimliğini açıkça
belirtmek suretiyle, asılsız yakıştırmalar
yapılarak iftirada bulunmak, kendisinin rızası
olmadan özel hayatını, aile hayatını
-özel mekanlara girmek- araştırmak, bilgi edinmek,
fotoğraf almak yasaktır” diyoruz. 

İnsanlığın en kutsal kavramlarından
birisi aile ve konut dokunulmazlığıdır.
Bir konutun içerisine, o konutun sahibinin izni olmadan
milletvekili girebilir mi, kaymakam girebilir mi, vali girebilir
mi, bakan girebilir mi?.. Ama, bir basın mensubu “ben
girerim” diyorsa “hayır, sen de giremezsin; sen
de, insanlığın ebedi değerlerinden olan
bu değere uymak zorundasın” demeliyiz. (RP sıralarından
“Bravo” sesleri, alkışlar)

Bunlar, bizim hazırlıklarımız.
Bu hazırlık, elbette ki, takdim edilmiştir
Grubumuza, bunu takdim ettik. 

Sayın Kazan'ın en son çalışması
diye bir çalışmadan söz ediliyor ve o
konuda çok söz söyleniyor. Burada, bütün
söylenen bu sözlerden sonra, böyle bir duvar meydana
geldi; ama, alttaki tuğlayı çekersek, bütün
duvar yıkılacak. Ben, şunu ifade edeyim: Böyle
bir çalışma, yani, sizin huzurunuza gelecek,
kamuoyuna yansıtılacak, vasıf almış
böyle bir çalışma yok. 

Dahasını söyleyeyim: Şu
anda, Bakanlar Kurulunun bir tasarısı söz konusu
değildir, bir kanun teklifi de söz konusu değildir.
Peki, biz neyi tartışıyoruz?.. Evet, işte,
tartışmamızın sebebi o. Eğer, bir
teklif veya bir tasarı gelse, alışageldiğimiz
ve benimsediğimiz usulle bu tartışılır.
Şimdi ne yapılıyor; sizin görüşleriniz
nelerdir, milletvekillerinin görüşleri nelerdir
bunlar istendi, bunlar dinleniyor. Bunlar nazara alınacak
mı; bunlar nazara alınacak gayet tabiî. Yani,
sizin değerli katkılarınıza, ben, hem
kendi adıma hem Hükümet adına şükranlarımı
sunuyorum. Söylediğiniz sözlerde, gayet tabiî
ki, politik taraflar olacak; hepiniz politikacısınız.
Bu kürsüye gelmişken ve televizyonlardan seyredilirken,
bazı politik sözler de söyleyeceksiniz, bunu
da tabiî karşılıyorum; ama, o politik
sözlerin yanında, gerçekten değerli sözler
de söylendi burada. Elbette ki, onlar göz önüne
getirilecek, onlardan istifade edilecek ve ne yapılacak;
Doğru Yol Partisi ile Refah Partisi Grupları -şu
anda verilen karar budur- toplanacaklar, bizim yaptığımız
çalışmayı temel alacaklar -en kapsamlı
çalışma budur- önlerine koyacaklar; sonra,
onlar da, yine, basın kuruluşlarıyla çalışmalar
yapacaklar, basın kuruluşlarından görüşler
alacaklar, katılımcı demokrasinin gereği
neyse, onu yapacaklar; ondan sonra, ortaya bir teklif çıkacaklar
veya belki de çıkarmayacaklar; bütün bu
danışmalar sonucunda “bir değişikliğe
ihtiyaç yokmuş” deyip, vazgeçecekler.
Bu konuda, benim bilgim, benim umudum, benim bekleyişim
ve benim söylemim bu. 

İşin başı ve sonu, tabiî
ki demokrasi. Eğer demokrasi olmasa, bugünkü çağdaş
dünya bu hale gelmezdi. Tabiî ki, demokrasinin temeli,
insan hak ve hürriyetleri ve onların temeli de düşünme,
düşünceyi söyleme, inanma ve inandığını
yaşama hürriyeti... 

Şu kürsüye çıkmışken,
birçok değerli arkadaşımın söylediği
bir fikri buradan tekrar etmek istiyorum: Biz, elbirliğiyle,
güç birliğiyle, güçlerimizi birbirine
katarak, iyi niyetlerimizi birbirine katarak, mevcut mevzuatta,
insanların, düşünme, düşüncesini
söyleme, inanma ve inandığı gibi yaşama
hakkının önünde ne varsa, bu engelleri,
mevzuat engellerini kaldırmalıyız. Biz, bu
konuda bir çalışma yapıyoruz; bu çalışmayı,
bir Sayın Devlet Bakanıyla birlikte gerçekleştiriyoruz,
başladık; ama, bu yetmez, bu yetmiyor...

(Mikrofon otomatik cihaz tarafından kapatıldı)

BAŞKAN - Sayın Bakan, süreniz bitti.
Size, eksüre veriyorum; buyurun, toparlayın efendim.

DEVLET BAKANI NAMIK KEMAL ZEYBEK (Devamla)- Eğer,
biz, zihnimize, beynimize, ruhumuza, kalbimize, damarlarımıza,
hayatımıza, tavır alışlarımıza,
gerçekten demokratik zihniyeti yerleştirmemişsek,
yasaların koymadığı hususları,
yasaların koymadığı yasakları,
biz koyarız ve koyuyoruz ne yazık ki... Gelin, diyelim
ki, şu ülkede, kim, nasıl istiyorsa öyle
inansın, inandığı gibi yaşasın;
kim, nasıl  düşünüyorsa onu söylesin,
ülkemiz, fikir yönünden daha da zenginleşsin
ve o zaman, işte, biz, bilgi çağını
yakalayalım. 

Saygılar sunuyorum hepinize. (DYP ve RP sıralarından
“Bravo” sesleri, alkışlar) 

BAŞKAN - Teşekkür ederim Sayın
Bakan.


VII. - SATAŞMALARA İLİŞKİN
KONUŞMALAR

1. - Ankara Milletvekili M. Seyfi Oktay'ın,
Kayseri Milletvekili Nurettin Kaldırımcı'nın,
ileri sürmüş olduğu görüşten
farklı görüşleri kendisine atfetmesi nedeniyle
konuşması

BAŞKAN - Sayın milletvekilleri, Ankara
Milletvekili Sayın Seyfi Oktay, gönderdiği bir
yazıda “Refah Partisi sözcüsü 'medya
terörü' sözcüğünü, ileri sürmüş
 olduğum görüşten farklı bir görüşü
bana atfederek değerlendirdi” diyor; İçtüzüğün
69 uncu maddesine göre söz istiyor. 

Sayın Oktay, aslında, ben, tutanakları
getirttim; Sayın Kaldırımcı, çok
yumuşak bir ifadeyle, sadece “Sayın Adalet Bakanı
Seyfi Oktay Bey, o zaman, bakınız, konuşması
arasında şu şekilde bir açıklama
yapıyor; şu açıklamalar var: 'Maalesef,
basın, medya terörü olarak adlandırılan
bir süreci uzun zamandan beri sürdürüyor'
“ diye bir cümlenizi almış. Arkasından
da “bakınız, Yüce Yargıtay  bir
davada...” diyerek gerekçesini ifade etmiş.
Daha sonra “iki saygıdeğer yazarımız
-Sayın Seyfi Oktay'ın konuşmasından
aktarıyorum- şu şekilde yazıyor: 'özgür,
bağımsız ve sivil bir basın, hukuk ve
ahlak tanımaz, çıkarcı ve küstah,
üstelik, su içer gibi yalan söyleyen bir basın
sanılmıştır. Gidişat odur ki,
basınımız, hele vahşi liberalizmin
çıkar gruplarıyla organik ilişkilere
girdikten sonra, ipin ucunu kaçırmıştır.
Bu durum, onun, güvenilirliğini de inandırıcılığını
da itibarını da silip süpürecektir. Hâlâ
süpürmediyse' “ gibi, yani,  tamamen, sizin tutanakdaki
ifadenizi almış. Ben, bunda bir sataşma görmüyorum.
Sizin ifadenizi bu tutanaktan aldıktan sonra bir yorum
yapmamış arkadaşımız; ama, çok
ısrar ediyorsanız eski arkadaşımızsınız,
buyurun size...

M. SEYFİ OKTAY (Ankara) - Söz istiyorum
Sayın Başkan. 

BAŞKAN - Yalnız, yeni bir sataşmaya
meydan vermemek üzere, Sayın Oktay, buyurun.

M. SEYFİ OKTAY (Ankara) - Sayın Başkan,
değerli arkadaşlarım; öyle görüyorum
ki, Refah Partisi, beni, çok seviyor hakikaten!.. Çünkü,
bir konuşmamdan, bir sözcüğü, nasıl
da araştırmışlar, bulmuşlar ve
onu kullanıyorlar... Ben dilerdim ki, gerçekten,
yıllarca uğraşarak demokratik, laik, sosyal hukuk
devletini güçlendiren ve ülkemizde çağdaş,
evrensel değerlere sahip bir demokrasiyi oluşturma çabası
içerisinde hazırlamış olduğumuz
reform paketlerinden de alıntılar yapsınlar...


Şimdi, burada, Sayın Başkan “sizinle
ilgili bir husus yok” diyor. “Medya terörü”
süzcüğü, burada, basın özgürlüğünü
kısıtlama, sansür getirme amacıyla kullanılıyor.
Oysa, benim burada kullanışım tamamen farklı.
Ayrıca, “medya terörü” sözcüğü,
metinden de anlaşılacağı gibi, bana ait
bir sözcük değil; kime ait; medyada, basında
bulunan değerli bir yazara ait ve basına ait. Buradan
şu sonuç çıkar: Basında yanlışlıklar
olabilir; ama, bu yanlışlıkları, görüyoruz
ki, basın mensupları, bizden daha öncelikle
eleştiriyor ve karşı çıkıyor.
O halde basını kendi haline bırakalım,
kendi sorunlarını kendisi çözsün.
Bu metinden birinci anlam böyle çıkar. Eğer,
ciddî şekilde bakarsanız, bu metnile getirilmek
istenilen sonuçlardan birisinin bu olduğunu görürsünüz.

Bir başka şey daha var. O zaman, benim
Adalet Bakanlığım döneminde hakkımda
verilmiş olan bir gensoru önergesiyle ilgili olarak,
gensoru önergesini verenlerle ilgili bir görüş
bildirmem nedeniyle bu sözcüğü kullanmışım.
Ne diyorum burada “medyayla omuz omuza, kol kola medya terörüne
kaynaklık ederek, medya terörünün içinde
bulunarak, onu yönlendirerek, ondan siyasal çıkar
bekleyerek...” Nedir bu siyasal çıkar; yargıyı
karalamak ve yargıyı karalamak suretiyle... 

NECMETTİN AYDIN (Zonguldak) - Yani, terör
var...

M. SEYFİ OKTAY (Devamla) - Ama, terörün
içerisinde, benimle ilgili gensoru veren şahsın
ve o zamanki muhalefetin ortaklığı, onun yönlendirmesi
var, onu söylemek istiyorum; yönlendirerek o noktaya
getirmiştir. 

NECMETTİN AYDIN (Zonguldak) - Fark etmez...

M. SEYFİ OKTAY (Devamla) - Ne diyorum; “yargıyı
karalamaya çalışmak ve bu yolla da demokrasi
karşıtlığı yapmak”... 

Bir başka şey daha söylüyorum
“yargıyı devre dışı bırakmak
ve bu yolla da, totaliter anlayışlara hizmet etmek...”
Daha başka bir şey söylüyorum “devletin
temel nizamını aşındırarak teokratik
bir yapıya ulaşmak, Türkiye'ye, Ortaçağ
karanlığını ve insan haklarını
ayaklar altına alacak bir toplum düzenini getirme
çabası olarak...” Bu çaba için
“birkısım” diyorum; burada söylüyorum,
 “özellikle 'birkısım' sözcüğünün
altını çizerek söylüyorum”
diye yazıyorum. O halde, belli bir grupla bu şekilde
olmuş. 

Bizim anlayışımız şu
ve o zaman, benim getirmiş olduğum, yani,  benim dönemimde
gelmiş olan, Adalet Bakanlığının
hazırlamış olduğu Basın Yasa Tasarısının
daha ilk maddesinde “Basın özgürdür
sansür edilemez” ilkesi vardır...

KAHRAMAN EMMİOĞLU (Gaziantep) - Ne özgürlüğü?!.

M. SEYFİ OKTAY (Devamla) - Şimdi, burada,
bu anlamda kullanılmış, bu nedenle kullanılmış
olan böyle bir sözcük, sanki, özgürlükleri
kısıtlamak için söylenmiş gibi
sunuldu. Ben, özgürlükleri kısıtlamak
şöyle dursun, özgürlüklerden doğacak
yanlışlıkların, ancak, daha çok
özgürlük verilmek suretiyle giderileceğine
inanan, böylesine bir ekolden gelen bir insanım ve
inanıyorum ki, eğer, basın, özgür
bırakılırsa, basına müdahale
edilmezse, basına sansür getirilmezse, basın
özgürlüğü katledilmezse; basın,
rahat ve serbest bırakılırsa demokrasiye
çok büyük katkıları olacaktır
ve kendi içerisindeki yanlışlıkları
da bu özgürlük ortamı içerisinde
bizzat kendisi giderecektir.

Bu açıklamayı yapmak zorunda
kaldım; teşekkür eder, saygılar sunarım.
(CHP sıralarından alkışlar)

BAŞKAN - Teşekkür ederim Sayın
Oktay.

Efendim, Sayın Oktay, o günkü yaptığı
konuşmanın nasıl yorumlanması gerektiği
konusunda bir açıklama yaptı; o da kendisinin
doğal hakkı.

KAHRAMAN EMMİOĞLU (Gaziantep) - Doğal
değil.

VI. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI (Devam)

A) GÖRÜŞMELER (Devam)

1. - Yozgat Milletvekili Kâzım Arslan
ve 26 arkadaşının, basın ahlak ve meslek
esaslarına aykırı olarak görsel ve yazılı
basında yer alan yayınlar konusunda genel görüşme
açılmasına ilişkin önergesi üzerine,
Genel Kurulun 20.11.1996 tarihli 20 nci Birleşiminde açılması
kabul edilen genel görüşme (8/8) (Devam)

BAŞKAN - Son konuşmayı yapmak
üzere, şahsı adına, Sayın Yılmaz
Ateş;  buyurun. (CHP sıralarından alkışlar)

Sayın Ateş, süreniz 10 dakikadır.

YILMAZ ATEŞ (Ankara) - Sayın Başkan,
sayın milletvekilleri; hepinizi saygı ve sevgiyle
selamlıyorum.

Sayın milletvekilleri, Sayın Bakanımızı
dinledikten sonra, gerçekten. Hükümetin iki ortağı
olduğunu biliyoruz ama, Hükümetin iki yüzü
olduğunu da, bu olayda, bir kez daha görmüş
olduk.

Sayın Bakanın, bu sözlerinde samimi
olduğuna inanıyorum. Umuyor ve diliyorum ki, önümüzdeki
günlerde biz, bu kürsüde Sayın Bakanın,
içeriğini doldurmaya çalıştığı
bir yasa tasarısını görüşmeye
başlarız; umuyor ve diliyorum ki, Refah Partili sayın
milletvekillerinin, bir genel görüşmede ayak izlerini
verdikleri faşizan bir yasa tasarısıyla karşı
karşıya kalmayız. (RP sıralarından
gürültüler)

TEMEL KARAMOLLAOĞLU (Sıvas) - Öyle,
faşizan tasarı diye bir tasarı yok... Refah
Partisi hakkındaki sözlerini geri al.

YILMAZ ATEŞ (Devamla) - Ne olacağını
şimdi söyleyeceğim sayın milletvekili; hiç
telaşlanmayın...

TEMEL KARAMOLLAOĞLU (Sıvas) - Telaşlanmıyorum...
Sözlerini geri al.

YILMAZ ATEŞ (Devamla) - Niye telaşlanıyorsunuz?..

BAŞKAN - Müdahale etmeyin arkadaşlar,
rica ediyorum...

SALİH KAPUSUZ (Kayseri) - Terbiyesizlik yapma...

TEMEL KARAMOLLAOĞLU (Sıvas) - Ortada bir
tasarı yok, gelen bir şey yok... 

SALİH KAPUSUZ (Kayseri) - Sayın Başkan,
düzgün konuşsun lütfen...

YILMAZ ATEŞ (Devamla) - Sevgili arkadaşlar,
yıllardır, inanç özgürlüğünü
savunan bir siyasî partimiz ile karakolların camdan
oluşacağını savunun bir siyasî parti
Hükümetinden biz beklerdik ki, genel görüşme
istendiği zaman, şu anda içeriye tıkılan
102 gazetecinin, nasıl özgürlüğüne
kavuşturulacağını ve düşüncelerinden
ötürü, mahkeme mahkeme dolaştırılan
yazarların, nasıl, bu özgürlüklerine
vurulan prangalardan kurtulacağını tartışabilseydik...


Sevgili arkadaşlar, bu arkadaşlarımızın
getirdiği genel görüşme önergesine baktığımız
zaman, gerçekten de tüylerim ürperiyor. Bu mesleğe,
basın mesleğine uzun yıllar hizmet veren; hatta,
Adalet Bakanı Sayın Kazan'ın sık sık
övgülerle süslemeye çalıştığı
Çağdaş Gazeteciler Derneğinin, kuruluşundan
itibaren dört dönem genel başkanlığını
yapan bir arkadaşınız olarak, özellikle,
o dönemdeki Millî Selamet Partili arkadaşlarımızın
da özgürlüklerine nasıl kavuşacakları
doğrultusunda sık sık bir araya gelip, görüş
teatisinde bulunduğumuz arkadaşlarımızdan,
daha özgürlükçü bir genel görüşme
önergesi beklerdim.

Şimdi, şöyle deniliyor: Gerçeğe
uygun yayımların, haber niteliği taşıması,
-yeni ölçüler getirilmiş önergelerinde-
gerçeğe uygun haberlerin verilmesinde objektif ölçülere
uyulması, haberin veriliş biçimi yönünden
ölçülülük bulunması... Sevgili
arkadaşlar, ömrünü bu basın mesleğine
adayan arkadaşlarımız var içimizde.
Ben, böyle bir haber tanımını, basına
getirilen böyle bir ilkelliği görmedim!.. 

Arkadaşlar, her meslek, her milletvekili çok
saygıdeğerdir; ama, her milletvekili, her görüş,
kendi alanında haddini bildiği ölçüde
saygıdeğer olur. Şimdi, bu önergeyi hazırlayan
arkadaşlarımızın tek tek kimliklerine,
özgeçmişlerine baktım; serbest, doktorluktan
gelen bir arkadaşımız bu önergeyi hazırlamış
ve böyle ölçüler, kriterler getirmiş.
Diğer arkadaşlarımıza bakıyoruz,
yüzde 50'si imam-hatip kökenli... Sevgili arkadaşlar,
21 inci Yüzyılda, imam fetvasıyla, size, basını
yönettirmezler; imam fetvasıyla basın yönetilmez...
O arkadaşlarımız görevlerine dönsünler.
(RP sıralarından gürültüler)

CEMAL KÜLAHLI (Bursa) - Ayıp... Ayıp...

YILMAZ ATEŞ (Devamla) - O arkadaşlarımız
görevlerine dönsünler, basını, basıncılar
yönetsin; buna alışın. 

BEKİR SOBACI (Tokat) - Besleme basın
onlar...

YILMAZ ATEŞ (Devamla) - Sevgili arkadaşlar,
sivil toplum örgütlülüğünü savunarak
gelen bu arkadaşlarımızın anlayışlarına
bakıyoruz “devletin ekonomik ve manevî itibarına
aykırı yayınlar yapmak...” deniliyor.
Bu deyim, Hitler Almanyasında da yoktu, Mussolini'nin İtalyasında
da yoktu, 1908'lerdeki Abdülhamit döneminde de yoktu
ve 1950'lerdeki besleme basını yaratan o basın
kanunlarında bile hemen hemen yoktu.

Şimdi, siz, sivil toplum örgütlülüğünü
savunarak geleceksiniz, ondan sonra da,  böyle, çok
muallak olan, devletin birtakım menfaatlarını
gerekçe göstererek basını sustarmaya
kalkacaksınız... Sevgili arkadaşlar, bunun
adına  demokrasi denmez.

ALİ OĞUZ (İstanbul) - Ne alakası
var!..

YILMAZ ATEŞ (Devamla) - Bakın, bunun
yanıtını, yine, Sayın Adnan Menderes'in
sözlerinden veriyorum; arkadaşınız bakın
ne diyor: “ Bu tasarıda, devletin, siyasî, malî
itibarı gibi kavramlar yer alacak... Bunlar, tekparti döneminin
ruhuna fatiha okutur. Düşünceleri farklı
diye, hemen yasayla bunu ortadan kaldırmak, demokrasinin
içine sığmaz.” Bunu diyen Refah Partili
bir sayın milletvekili.

MEHMET GÖZLÜKAYA (Denizli) - Yanlış
söylediniz, Aydın Menderes...

YILMAZ ATEŞ (Devamla) - Sayın Aydın
Menderes. 

MEHMET GÖZLÜKAYA (Denizli) - Adnan Menderes
diye yanlış söylediniz; Aydın Menderes...

BAŞKAN - Neyse... Adnan dedi; ama, fark etmez,
baba oğul...

YILMAZ ATEŞ (Ankara) - Sevgili arkadaşlar,
Refah Partisinin sayın sözcüleri dediler ki,
“Batı'da ne varsa, biz de, bu basın tasarısıyla
onu getireceğiz.” Benzetmek, tabiî, hoş bir
olay değil; ama, 1950'li yıllarda, o besleme basın
getirilirken, basın susturulurken, gazeteciler içeri
tıkılırken, Demokrat Partinin Adalet Bakanı
da aynen şöyle diyordu: “İsviçre'de,
Fransa'da, Almanya'da ne varsa bizde de o olacak.” Ama, maalesef,
o getirilen teklifle, ne basın, Avrupa'daki özgürlüklerine
kavuşturuldu ne de söylendiği gibi, Türkiye'de
bir basın özgürlüğü oluştu.

ALİ OĞUZ (İstanbul) - Tabutluklardan
bahset biraz.

BAŞKAN - Efendim, müdahale etmeyin, rica
ediyorum.

YILMAZ ATEŞ (Devamla) - Kimden?.. Kimden?..
Söyleyin de bahsedeyim.

Söyleyin... Söyleyin...

ALİ OĞUZ (İstanbul) - Tabutluklardan
bahset biraz.

BAŞKAN - Sayın Yılmaz, siz konuşmanıza
devam edin efendim. 

YILMAZ ATEŞ (Devamla) - Sayın milletvekilleri,
geçen hafta, bu kürsüde genel görüşmenin
yapılıp yapılmaması hakkında
görüşmeler yapılırken, Sayın
Adalet Bakanının basına müthiş
bir saldırısını gördük;
müthiş bir tepki... Biz, o gün, buraya, Sıvas
davası sanıklarının duruşmasından
geliyorduk. Orada da, tıpkı, Sayın Kazan'ın
yaptığı gibi, basına müthiş
bir saldırı vardı ve basının
üzerine, “satılmış basın”
diye saldırıyorlardı. Meclise geldik, o Sıvas
katil zanlılarının avukatlığını
yapan Sayın Adalet Bakanından da aynı tepkileri
gördük.

Neden basına bu kadar düşmansınız?
Bu Hükümetin kuruluş amacı belli... Bu
genel görüşmenin açılması
belli... Sizin bununla yapmak istediğiniz şudur: Bu
Hükümet kurulurken biz dedik ki, bu Hükümet,
Mercümek olayını, Darçın olayını,
Başbakanlığın örtülü ödeneğini,
daha doğrusu, hırsızlığı,
yolsuzluğu örtmek için kurulan bir Hükümettir;
ama, sayın milletvekilleri, bu olaylar, bizi çok
daha hızlı doğruladı. Bakın, Sayın
Refah Partisi muhalefette iken, TEDAŞ'ta, TOFAŞ'ta
yolsuzluk, hırsızlık yapıldı
diye Meclise araştırma önergeleri verdiniz,
o, İslama düşman olan; o “gavur gelini”
olan Sayın Çiller'in, güya bu pisliklerini
ortaya çıkaracaktınız; ama, İktidar
ortağı olur olmaz, Sayın Çiller'den daha
fazla, bunların üstünü örtbas etme
gayretine girdiniz. Son olarak da TEDAŞ olayıyla,
bunu bir kez daha kanıtladınız.(RP ve DYP
sıralarından gürültüler) 

CEMAL KÜLAHLI (Bursa) - Terbiyeli konuş...

BAŞKAN - Rica ediyorum arkadaşlar...
Bir dakika...

Sayın Ateş, son cümlenizi söyler
misiniz... 

Sayın Ateş, konuya bağlı
olarak konuşun; bir. 

İkincisi; Hükümetin sözcüsü,
nasıl bir tasarı getirileceğini biraz önce
burada anlattı, sizin elinize yeterli delili verdi. Buna
rağmen, siz, faşizan bir tasarı geleceği
varsayımıyla konuşma yapmayınız,
rica ediyorum. 

Buyurun.

YILMAZ ATEŞ (Devamla) - Sayın Başkan,
benim söylediğimi şu: Sayın Bakan, iyi niyetle
bir şeyler söyledi, “inşallah biz, ileriki
günlerde faşizan bir yasa tasarısıyla
karşı karşıya kalmayız”
dedim. Benim, sözlerim bu. Bundan niye alınıyorsunuz,
onu anlayamadım doğrusu. (RP ve DYP sıralarından
gürültüler)

TEMEL KARAMOLLAOĞLU (Sıvas) - Öyle
demediniz... Öyle demediniz...

CEMAL KÜLAHLI (Bursa) - Terbiyeli ol biraz...
Ayıp..

BAŞKAN - Efendim, müdahale etmeyin, rica
ediyorum...

YILMAZ ATEŞ (Devamla) - Terbiyeyi, hele sizden
öğrenecek hiç halim yok, önce siz bir terbiyeli
olun, dinleme terbiyesini öğrenin.(RP ve DYP sıralarından
gürültüler)

CEMAL KÜLAHLI (Bursa) - Önce konuşmayı
öğren. “gavur gelini” falan ne demek?.. Ayıp
yahu... 

BAŞKAN - Arkadaşlar, müdahale etmeyin,
rica ediyorum...

ALİ OĞUZ (İstanbul) - Edepli konuşması
lazım.

CEMAL KÜLAHLI (Bursa) -Terbiyeli ol... Ayıp...
Ayıp...

YILMAZ ATEŞ (Devamla) - Alışın...


CEMAL KÜLAHLI (Bursa) - Terbiyeli konuşsun,
Sayın Başkan...

BEKİR SOBACI (Tokat) - Ayıp... Ayıp...

BAŞKAN - Arkadaşlar, rica ederim, herkesin
kendine göre bir konuşma üslubu var, yani, illa
sizin düşüncenize göre konuşmayacak
ki, insanlar...

Buyurun son cümlenizi söyleyin efendim.

YILMAZ ATEŞ (Devamla) - Sayın Başkan,
süremin yarısını zaten arkadaşlar
kullandılar.

BAŞKAN - Tamam, efendim, son cümlenizi
söyleyin, sürenizi aştınız zaten.

YILMAZ ATEŞ (Devamla) - Sayın milletvekilleri,
bu genel görüşme sırasında yapılan
konuşmalardan, özellikle, bu genel görüşmeyi
açan sayın milletvekilleri öğrenmek istemişlerdi
basının genel durumu konusunu; sanırım,
muhalefet sözcülerini dinleyerek bunu öğrenmişlerdir.


Bir kimvurduya getirerek, basın hakkında,
umuyor ve diliyorum ki, böyle bir düzenlemeye gitmezsiniz.
Basının sahipleri vardır, basının
örgütleri vardır; bunlara danışarak
ve muhalefet partilerinden de görüş alarak, özellikle,
düşüncelerinden ötürü cezaevine
tıkalan kişiler ve gerçek anlamda basının
sorunu olan tekelleşme, sendikasızlaştırma
gibi sorunlar konusunda, eğer karşımıza
gelirseniz, biz de muhalefet olarak size yardımcı
oluruz.

Hepinize saygı ve sevgiler sunarım.
(CHP sıralarından alkışlar)

MEHMET GÖZLÜKAYA (Denizli) - Bunu söylemedin
ki sen!..

TEMEL KARAMOLLAOĞLU (Sıvas) - Sayın
Başkan...

BAŞKAN - Efendim, bir dakikanızı
rica ediyorum. 

Sayın Ateş, konuşmasında
 “imam-hatip kökenli milletvekilleri önergeyi 
imzalamış” demiştir. Buraya seçilip
gelen herkes, milletvekili görevine, hak ve yetkisine sahiptir;
istediği yasama tasarruflarını da yapabilir.
Şu veya bu kökenli olmak, burada, yasama faaliyetlerine
katkıda bulunmaya veya iştirakine engel değildir.
Türkiye Cumhuriyeti Devleti vatandaşı olan herkes
de seçme ve seçilme hakkına sahiptir. Belli
bir meslek grubu için, böyle itham edici şekilde
konuşmak da, bu Meclisin çatısı altındaki
insanlara yakışmaz. (RP ve DYP sıralarından
alkışlar) Onun için rica ediyorum, bu konudaki
tartışmaları keselim.

VII. - SATAŞMALARA İLİŞKİN
KONUŞMALAR (Devam)

2. - Sıvas Milletvekili Temel Karamollaoğlu'nun,
Ankara Milletvekili Yılmaz Ateş'in, Gruplarına
sataşması nedeniyle konuşması

TEMEL KARAMOLLAOĞLU (Sıvas) - Sayın
Başkan, müsaade eder misiniz.

BAŞKAN - Buyurun.

TEMEL KARAMOLLAOĞLU (Sıvas) - Biraz önce,
arkadaşınız olarak elbette, eski Bakanımıza
bir söz verdiniz. Ben de...

BAŞKAN - Yani, bir latife ettik. Siz de, arada
sırada bize bu kadar imkân tanıyın.

TEMEL KARAMOLLAOĞLU (Sıvas) - Grup Başkanvekili
olarak, söylenen iki konu hakkındaki fikirleri düzeltmek
istiyoruz. Mesela “faşist baskı” tarzında
bir ifade kullandılar. Ben, Refah Partisi...

BAŞKAN - Efendim, getireceğiniz tasarı
zaten faşizan olmayacağına göre, bu, havaya
söylenmiş bir laf...

TEMEL KARAMOLLAOĞLU (Sıvas) - Müsaade
ederseniz o kürsüden bu açıklamayı
ben yapayım. 

BAŞKAN - Efendim, ben onu düzelttim. Ben,
Meclis Başkanvekili olarak...

TEMEL KARAMOLLAOĞLU (Sıvas) - Meclis Başkanvekili
olarak, bizim adımıza sizin konuşmanızı,
elbette, güzel sözler söylemenizi takdir ederim;
ancak, müsaade ederseniz, Grup Başkanvekili olarak,
o açıklamaları ben yapayım.

BAŞKAN - Efendim, sonra, açıklamayı
kendisine yaptırdım ve bunda bir hakaret anlamı
yok. Zaten, çalışma süremizin bitmesine
3 dakika var.

TEMEL KARAMOLLAOĞLU (Sıvas) - Zaten ben
de 2 dakika süre isteyeceğim.

BAŞKAN - Hayır, zaten yerinizden açıklama
yaptınız. 

TEMEL KARAMOLLAOĞLU (Sıvas) - Sayın
Başkan, kusura bakmayın; ama, Refah Partisi olarak
bir açıklama yapmak istediğimiz zaman, daima
bizim bu açıklamamıza engel oluyorsunuz.

BAŞKAN - Hangi konuda açıklama
yapacaksınız?

TEMEL KARAMOLLAOĞLU (Sıvas) - Şu
anda da, bundan önce de, müteaddit defalar bizim Başkanlığa
taleplerimiz oldu...

BAŞKAN - Hangi talep?..

TEMEL KARAMOLLAOĞLU (Sıvas) - Efendim,
geçmişte de oldu; bizim adımıza siz
söylüyorsunuz; bize, kendi adımıza, kendi
düzeltmemizi yaptırmıyorsunuz.

BAŞKAN - Efendim, ben, burada, Meclis kürsüsünde,
Meclis adabına uymayan sözler söyleniyorsa, resen
düzeltiyorum; bu da doğru...

TEMEL KARAMOLLAOĞLU (Sıvas) - Evet, doğru;
ancak, Refah Partisi için söylenen sözler nedeniyle
müsaade edin ben konuşayım.

BAŞKAN - Bir dakikanızı rica
edeyim...

KÂZIM ARSLAN (Yozgat) - Sayın Başkan,
önergeyi veren benim. Arkadaşımız, orada,
imam-hatiplik mesleğiyle birlikte şahsımızı
da küçümseyen ifadeler kullandı.

BAŞKAN - Peki, söz vereceğim, 1 dakikalık
bir konuşma olacak.

Hanginiz konuşacaksınız?

TEMEL KARAMOLLAOĞLU (Sıvas) - Ben konuşacağım.

BAŞKAN - Peki efendim. 

Zaten, 1 dakikalık zamanımız
var; buyurun. (RP sıralarından alkışlar)

TEMEL KARAMOLLAOĞLU (Sıvas) - Hemen toparlayacağım
Sayın Başkan.

ADİL AŞIRIM (Iğdır) - Sayın
Başkan, yanlış yapıyorsunuz; imam-hatip
lisesi mezunları sadece bunlar mı canım?

BAŞKAN - Tamam efendim. (RP sıralarından
gürültüler) 

Efendim, Grup Başkanvekiliniz konuşuyor,
lütfen...

TEMEL KARAMOLLAOĞLU (Sıvas) - Bir dakika...
Zamanımız dar...

Sayın Başkan, muhterem milletvekilleri;
burada, biraz önce konuşma yapan arkadaşlarımız,
yapılmış olan birtakım çalışmaları
bahane ederek, “Refah Partisinin basına baskı
yapma, faşist tarzda baskı yapma” ifadelerini
kullandı, böyle bir yol izlediğini söyledi.
Bunu kesinlikle reddediyoruz; biz, basın özgürlüğünden
yanayız, basın özgürlüğünü
kısıtlayıcı hiçbir kanunu getirmeyiz.

İkinci husus: Biraz önce, soruşturma
önergeleriyle ilgili olarak konuşanlar, İktidara
geldikten sonra, Refah Partisi olarak, bunun örtbas edilmeye
çalışıldığını
ifade ettiler. 

Muhterem arkadaşlarım, soruşturma
önergesi; adı üzerinde, soruşturma önergesidir.
Mecliste kurulan soruşturma komisyonu çalışmalarını
yapmıştır, arkasından karar vermiştir.
Böyle bir kararı siz beğenmediniz diye, eğer
bunu, Refah Partisini ilzam etmek için kullanırsanız,
bu, elbette tam manasıyla önyargılı
bir tavır olur, antidemokratik olur. 

Muhterem arkadaşlarım, bir defa iki
konu oylanmış, o iki konudan bir tanesi 13'e karşı
2 oyla -2'si de müstenkif kalmak şartıyla- kabul
edilmiştir.(RP sıralarından alkışlar)
Bunları gündeme getirmeden, neden önyargılı
olarak bir partiyi itham etmeye kalkıyorsunuz? Bu tip ithamları
kınıyorum.

Hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Karamollaoğlu.

VI. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI (Devam)

A) GÖRÜŞMELER (Devam)

1. - Yozgat Milletvekili Kâzım Arslan
ve 26 arkadaşının, basın ahlak ve meslek
esaslarına aykırı olarak görsel ve yazılı
basında yer alan yayınlar konusunda genel görüşme
açılmasına ilişkin önergesi üzerine,
Genel Kurulun 20.11.1996 tarihli 20 nci Birleşiminde açılması
kabul edilen genel görüşme (8/8) (Devam)

BAŞKAN - Sayın milletvekilleri, basın
ahlak ve meslek asaslarına aykırı olarak
görsel ve yazılı basında yer alan yayınlar
konusundaki genel görüşme tamamlanmıştır.


Sözlü sorularla, kanun tasarı ve
tekliflerini görüşmek için, 27 Kasım
1996 Çarşamba günü saat 15.00'te toplanmak
üzere, birleşimi kapatıyorum.


Kapanma Saati: 19.00







VIII.-SORULAR VE CEVAPLAR

A)YAZILI SORULAR VE CEVAPLARI

1.-Aydın Milletvekili Yüksel Yalova'nın,

- Hâkim ve savcı olarak görev
yapan Alevî bürokratların pasif görevlere
atanacağı iddiasına,

- Sıvas olayı sanıklarının
farklı bir muameleye tabi tutulduklarına,

İlişkin Başbakandan soruları
ve Adalet Bakanı Şevket Kazan'ın yazılı
cevabı (7/1300, 1308)

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Necmettin Erbakan tarafından
yazılı olarak cevaplandırılmasını
tensiplerinize arz ederim. 4.9.1996

Saygılarımla.

  Dr. Yüksel Yalova

  Aydın

Temel nitelikleri Anayasamızda ifadesini bulan
Türkiye Cumhuriyeti Devletimizin kuruluşunda ve Cumhuriyet
tarihimizde, Çağdaş Uygarlığı
hedefleyen Atatürk ilkelerinin hayata geçirilmesinde
Alevî vatandaşlarımız müsbet pay
sahibi olmuşlar, demokrasimizin gelişmesinde katkıda
bulunmuşlardır. Buna göre :

1. Adalet Bakanlığımızda
bir süre önce teşebbüs edilen, kamuoyu baskısı
nedeniyle ertelenen hâkim ve savcı atamaları
çerçevesinde, üst düzey hâkim ve
savcılarımız arasında bulunan alevî
vatandaşlarımızın pasif görevlere
atanması amacı güdüldüğü
iddiaları doğru mudur?

2. Toplumsal barışa en çok ihtiyaç
duyduğumuz bir dönemde böylesi iddialar karşısında
Anayasal bir tavır takınmayı düşünür
müsünüz? İddiaları haklı çıkaracak
karineler elde edildiğinde, ilgililer hakkında demokratik
hukuk devleti ilkelerini işletmeyi görev addeder misiniz?

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Necmettin Erbakan tarafından
yazılı olarak cevaplandırılmasını
tensiplerinize arz ederim. 6.9.1996

  Dr. Yüksel Yalova

  Aydın

Adalet Bakanı Sayın Şevket Kazan'ın
çağdaş toplum ve demokrasi açısından
utanç verici sayılması gereken Sıvas
olayları sonrasında verdiği beyanatlarda “Birgün
iktidara geldiğimizde bu dava yeniden görülecek”
dediği o günkü gazetelerde yer almıştı.
Buna göre :

1. Sayın Kazan, iktidarın Adalet Bakanlığı
görevini üstlendiğine göre, maruz davaya ilişkin
bakanlığın tutumunda herhangi bir önyargılı
değişiklik olmuş mudur?

2. Sıvas sanıkları, diğer
sanıklardan farklı bir muameleye tabi tutularak
niçin ayrıcalıklı bir usule maruz
bırakılmışlardır?

3. Sanık nakli, Sayın Bakanın,
müdahil avukat sıfatını taşıdığı
dönemdeki iddiasının gerçekleştiğine
dair somut bir delil değil midir?

4. Amaca uygun olarak, bundan sonraki aşamalarda
gerçekleştirilmesi planlanan herhangi bir hazırlık
var mıdır?

5. Adalet Bakanının tarafgirane tavrını
adalet anlayışınıza uygun buluyor musunuz?
Değilse Sayın Bakan hakkında ne gibi bir işlem
yapmayı düşünüyorsunuz?

 T. C.

 Adalet Bakanlığı 22.11.1996

 Bakan :1650

Türkiye Büyük Millet Meclisi
Başkanlığına

İlgi :a) Kanunlar ve Kararlar Dairesi Başkanlığı
ifadeli, 7.10.1996 tarih ve A.01.0.GNS.0.10.00.02 - 7/1300-3363/9178
sayılı yazınız.

b) Kanunlar ve Kararlar Dairesi Başkanlığı
ifadeli, 7.10.1996 tarih ve A.01.0.GNS.0.10.00.02-7/1308-3392/9308
sayılı yazınız.

İlgi yazılar ekinde Başbakanlığa
gönderilen, Başbakanlığın 11.10.1996
tarihli ve B.02.0.KKG/106-377-18/4107 ve 4112 sayılı
yazıları ekinde Devlet Bakanlığına,
Devlet Bakanlığının 18.10.1996 tarihli
ve B.02.0.0010/00743 sayılı yazısı
ekinde Bakanlığıma intikal ettirilen, Aydın
Milletvekili Yüksel Yalova tarafından Sayın
Başbakana yöneltilen ve tarafımdan yazılı
olarak cevaplandırılması tensip edilen 7/1300
ve 7/1308 Esas No.'lu soru önergelerine verilen cevaplar
ikişer nüsha halinde ekte sunulmuştur.

Bilgilerinize arz ederim.

  Şevket Kazan

  Adalet Bakanı

Sayın Dr. Yüksel Yalova Aydın
Milletvekili 

Sayın Başbakana yöneltilen ve Bakanlığımca
yazılı olarak cevaplandırılması
tensip olunan 7/1300 Esas No.'lu soru önergesinin cevabı
aşağıda belirtilmiştir.

Hâkim ve Cumhuriyet Savcılarının
atama ve nakilleri “Hâkim ve Savcılar Hakkında
Uygulanacak Atama ve Nakil Yönetmeliği” hükümlerine
göre meslek kıdemi, sicil ile eş, sağlık
ve öğrenim durumu mazeretleri göz önünde
tutularak Hâkimler ve Savcılar Yüksek Kurulunca
yapılmakta; Bakanlık Merkez Teşkilatında
görevli hâkim ve savcılar arasında görev
tevzii yapılırken inanç ayırımı
gözetilmemektedir.

Bilgilerinize arz ederim.

  Şevket Kazan

  Adalet Bakanı

Sayın Dr. Yüksel Yalova Aydın
Milletvekili

Sayın Başbakana yöneltilen ve Bakanlığımca
yazılı olarak cevaplandırılması
tensip olunan 7/1308 Esas No.'lu soru önergesinin cevabı
aşağıda belirtilmiştir.

Soru önergesine konu olan olayla ilgili olarak
yaptırılan inceleme sonucunda;

2.7.1993 tarihinde Sıvas'ta vuku bulan olaylar
neticesinde bir kısım şahısların
ölümü, bir kısmının yaralanmasıyla
sonuçlanan olayların müsebbibleri hakkında
Ankara 1 No.'lu Devlet Güvenlik Mahkemesine nakledilen 1993/106
Esas sayılı kamu davasının yapılan
yargılaması sonucu 26.12.1994 tarihinde verilen
1994/190 sayılı mahkûmiyet ve beraat kararının
ilgili taraflarca temyiz edilmesi üzerine Yargıtay
9 uncu Ceza Dairesinin 30.9.1996 gün ve 1996/668 Esas -4716
sayılı ilamıyla Bakan olmadan önce vekilliğini
yaptığım  bir kısım sanıkların
da aleyhine esastan bozulduğu, dosyanın mahkemesine
intikali üzerine yeniden 1996/84 Esas numarasına kaydedildiği,

-Yargılamanın Ceza Muhakemeleri Usulü
Kanununun öngördüğü yasal şartlar
içerisinde devam ettiği ve edeceği, Anayasanın
138 inci maddesinde ifade edildiği gibi herhangi bir kişi
ve kuruluşun davaya müdahale ve yönlendirmesinin
söz konusu olmadığı, tarafgirane davranıldığı
hususunun mücerret iddiadan ibaret olduğu,

- Sıvas olaylarının sanıklarına,
cezaevlerinde herhangi bir farklı uygulama yapılmadığı,

- Söz konusu sanıkların yargılamalarına
Ankara Devlet Güvenlik Mahkemesinde devam edildiğinden,
Ankara'ya yakın ve muhkem bir cezaevi olan Kırşehir
E Tipi Kapalı Cezaevine konuldukları,

-Tutuklu sanıklar hakkında mahkemelerince
verilen ilk kararda; tutukluların üzerlerine atılı
suçlamaların 3713 sayılı Terörle
Mücadele Kanunu kapsamına girmemesi, adlî suçlar
kapsamında kalması üzerine, tutuklu sanıklar
“terör cezaevi” statüsünde bulunan Kırşehir
E Tipi Kapalı Cezaevinden kendi talepleri doğrultusunda
Sıvas E Tipi Kapalı Cezaevine nakledildikleri,

-Bu uygulamada mevzuata aykırı bir
hukuk bulunmadığı,

Anlaşılmıştır.

Sıvas olayları nedeniyle tutuklu olarak
yargılanan sanıkların, Sıvas E Tipi
Kapalı Cezaevine kendi talepleri üzerine nakledilmelerine
dair işlem, tutuklu ya da hükümlülerin hangi
infaz kurumlarına, hangi şartlar dahilinde sevkedilecekleriyle
ilgili olarak Bakanlık görevine getirilmemden önce
belirlenen prensiplere göre yapılmaktadır.

Sıvas olayları sanıklarıyla
ilgili olarak Bakanlığımın hiçbir
zaman ayrı bir hazırlığı veya
planı olmamıştır. Bundan sonra da olmayacaktır.

Bilgilerinize arz ederim.

  Şevket Kazan

  Adalet Bakanı

2. -İstanbul Milletvekili Bülent Akarcalı'nın,
bir öğrencinin annesinin Alman asıllı olduğu
gerekçesiyle GATA'ya alınmadığı
iddiasına ilişkin sorusu ve Dışişleri
Bakanı ve Başbakan Yardımcısı
Tansu Çiller'in yazılı cevabı (7/1363)

Türkiye Büyük Millet Meclisi
Başkanlığına

Aşağıdaki sorularımın
Dışişleri Bakanı Sayın Tansu
Çiller tarafından yazılı olarak cevaplandırılmasını
saygılarımla arz ederim.

  Bülent Akarcalı

  İstanbul

1. Atilla Tiryaki adlı öğrencinin
annesinin Alman asıllı olduğu gerekçesiyle
GATA'ya alınmadığı doğru mudur?

2. Ülkeler arası ilişkiler mütekabiliyet
esasına dayandığına göre, Almanya
bu uygulamaya emsal olarak annesi Türk olan onbinlerce Alman
vatandaşına tatbik edebilir mi?

3. Bu durumda zararlı çıkan
biz olmaz mıyız?

 T. C.

 Dışişleri Bakanlığı
 

 Yurtdışında Yaşayan Türkler
Genel Müdürlüğü 18.11.1996

 Sayı :YBGY/145.000-2612-725

Türkiye Büyük Millet Meclisi
Başkanlığına

İlgi :7.10.1996 tarih ve Kan. Kar. Md.A.01.0.GNS.0.10.00.02-3639
sayılı yazıları.

İstanbul Milletvekili Sayın Bülent
Akarcalı tarafından Başkanlıklarına
tevdi edilmiş bulunan soruların cevapları
aşağıda sunulmuştur.

1. Askerî okullara ve yükseköğretim
kurumlarına girişlerin özel koşullara
ve askerlik mesleğinin gerektirdiği özel bir statüye
bağlanması tüm ülkelerde genel kabul gören
bir uygulamadır.

2. Askerî okullara giriş, Almanya'da
da özel koşullara tabidir. Bu itibarla, Almanya'nın
soru önergesinde bahse konu olayı, yükseköğretim
kurumlarına girişte emsal alarak, bu uygulamayı
annesi Türk olan onbinlerce Alman vatandaşına
tatbik etmesi için geçerli bir neden bulunmamaktadır.

3. Madde (2)'deki hususlar çerçevesinde
bu olay dolayısıyla Türkiye'nin bir zarara
uğramasının sözkonusu olmadığı
düşünülmektedir.

Saygılarımla arz ederim.

  Prof. Dr. Tansu Çiller

  Dışişleri Bakanı ve 

  Başbakan Yardımcısı

3. -İstanbul Milletvekili Bülent Akarcalı'nın,

- İstanbul'un elektrik dağıtımında
yaşanan bazı sorunlara,

- İstanbul'un elektrik kablolarının
değiştirilmesiyle ilgili olarak ŞATEKfirması
ile BEDAŞ arasında yaşanan bazı olaylara,

-İstanbul'un elektrik dağıtımıyla
ilgili olarak BEDAŞve ŞATEK arasındaki yetki
ve görev çatışmasına,

İlişkin soruları ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1451, 1452, 1453)

Türkiye Büyük Millet Meclisi
Başkanlığına

İstanbul'un elektrik dağıtımında
yaşanan bazı sorunlarla ilgili olarak, aşağıdaki
sorularımın Enerji ve Tabiî Kaynaklar Bakanı
Sayın Recai Kutan tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. İstanbul -Avrupa Yakasının
elektriğini dağıtan BEDAŞ nedir?

2. İstanbul'un tüm kablo sisteminin değişmesini
öngören TÜBİTAK-Bilten Projesinin kapsamı,
süresi ve maliyeti nedir?

3. TÜBİTAK'tan ihaleyi alan ŞATEKnedir?
Kurucuları kimlerdir?Sermaye ve teknik olarak yeterli midir?

Türkiye Büyük Millet Meclisi Başkanlığına

İstanbul'un elektrik kablolarının
değiştirilmesiyle ilgili bir ihaleyi kazanan ŞATEKFirması
ile İstanbul'un elektriğini dağıtaş
BEDAŞKurumu arasında yaşanan bazı olaylarla
ilgili olarak aşağıdaki sorularımın
Enerji ve Tabiî Kaynaklar Bakanı Sayın Recai
Kutan tarafından yazılı olarak cevaplandırılmasını
arz ederim.

  Bülent Akarcalı

  İstanbul

1. TÜBİTAK'tan çok uzun vadeli
bir projeyi üstlenen ŞATEKFirmasına BEDAŞtarafından
henüz bir hakediş olmadan, 12 598 milyar ve 14 676
milyar TL. olmak üzere 2 ayrı ödeme yapıldığı
doğru mudur?

2. ŞATEKFirmasına ödeme yapılabilmesi
için, Dağıtım Şebekeleri İşl.
Bk. Md. Niyazi Aygül'ün İstanbul Avrupa Yakası
Bölge Müdürlerini, “ŞATEK bölgemizde
çalışma yapmıştır.”
şeklindeki raporları imzalamaya zorladığı
doğru mudur?

3. Bu raporları imzalamayan Müdür
Yardımcısı Erol Ünal ve Başmühendis
Mustafa Özgiray'ın görevden alındıkları
ve disipline verildikleri doğru mudur?

4. ŞATEKtarafından yapılacağı
bildirilen işlerin 5.9.1996'da BEDAŞ Genel Müdürü
Süleyman Aksoy emriyle yeniden BEDAŞ'a devredilmesine
rağmen, ŞATEKelemanlarının bu işleri
yapmaya devam etmeleri ile ŞATEK'in hakediş kazandığı
doğru mudur?

Türkiye Büyük Millet Meclisi
Başkanlığına

İstanbul'un elektrik dağıtımı
ile ilgili olarak aşağıdaki sorularımın
Enerji ve Tabiî Kaynaklar Bakanı Sayın Recai
Kutan tarafından yazılı olarak cevaplandırılmasını
arz ederim.

  BülentAkarcalı

  İstanbul

1. BEDAŞile ŞATEKfirması arasındaki
yetki ve görev çatışmasını
önlemek için ne gibi tedbirler almayı düşünüyorsunuz?

2. TEŞ-İŞ Sendikasının
baskısıyla BEDAŞ'ın ihale alan ŞATEK'e
uygun çalışma koşullarını
sağlayamadığı doğru mudur?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 22.11.1996

 Sayı :B.15.0.APK.0.23-300-1613-18453

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
16.10.1996 tarih ve A.01.0.GNS.0.10.00.02-3798 sayılı
yazısı.

İstanbul Milletvekili Sayın Bülent
Akarcalı'nın tarafıma tevcih ettiği ve
Türkiye Büyük Millet Meclisi İçtüzüğünün
99 uncu maddesi gereğince cevaplandırılması
istenen 7/1451, 1452 ve 1453 esas no.'lu yazılı
soru önergeleri ile ilgili bilgiler hazırlanarak ekte
sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

İstanbul Milletvekili Sayın Bülent
Akarcalı'nın Yazılı Soru Önergesi
ve Cevabı (7/1451-3680)

Soru 1. İstanbul Avrupa Yakasının
elektiriğini dağıtan BEDAŞ nedir?

Cevap 1. BEDAŞ; Boğaziçi Elektrik
Dağıtım A.Ş., sermayesinin tamamı
TEDAŞ'a ait bir bağlı ortaklıktır.

Soru 2. İstanbul'un tüm kablo sisteminin
değişmesini öngören TÜBİTAK-BİLTEN
Projesinin kapsamı, süresi ve maliyeti nedir?

Cevap 2. TÜBİTAK-BİLTENProjesi,
Boğaziçi Elektrik Dağıtım Anonim
Şirketinin işletimi altındaki İstanbul
Avrupa Yakasında 34,5 kv'a dönüşüm
çalışmaları yürütülen
beş bölgede, uygulanacak Fider Otomasyonu Sisteminin
yanısıra bir Ana Yük Tevzi ve beş bölge
Yük Tevzi Merkezinin kurulmasını ve Orta Gerilim
Sisteminin proje süresi sonuna kadar işletilmesini
kapsamaktadır.

TÜBİTAK-BİLTEN bu proje çerçevesinde,
imzalanan sözleşmenin konusunu oluşturan Fider
Otomasyonu Sistemini ve Yük Tevzi Merkezlerini teçhizat,
yardımcı malzeme ve yazılım olarak
tüm bileşenlerini hatasız yerine getirecek şekilde
bir bütün olarak temin ve monte ederek işletmeye
alacak, bu sistemlerle ilgili eğitimi verecek ve Yük
Tevzi Merkezlerini proje süresi sonuna kadar işletecektir.
BİLTEN bu süre boyunca gerekli sayıda manevra
ekipleri oluşturarak Orta Gerilim Sistemindeki her türlü
arıza ve işletme manevralarını en kısa
sürede gerçekleştirecektir.

Ayrıca, BİLTEN- işletme esnasında;

a) Sistemde mevcut röle koordinasyonunu gözden
geçirerek, kullanılacak malzemelerin BEDAŞtarafından
temini ile gerekli düzenlemeleri yapacaktır.

b) Boğaziçi Elektrik Dağıtım
A.Ş. tarafından temin edilecek Orta Gerilim sigortalarını
takacaktır. Beton direkler için gerekirse kovalı
araç temini, BEDAŞ tarafından sağlanacaktır.

c) Kullanıcı trafolarının
puant yüklerini tespit ederek, BEDAŞ'a bildirecektir.

Bölgeler ve kurulacak sistemlere ait bilgiler
ekte sunulmuştur.

Projenin süresi 15 yıl olup, maliyeti
(1 yıllık işletme dahil) 6 488 800 $'dır.

Soru 3. TÜBİTAK'tan ihaleyi alan ŞATEKnedir?
Kurucuları kimlerdir? Sermaye ve teknik olarak yeterli
midir?

Cevap 3. TÜBİTAK-BİLTEK bir kamu
kuruluşu olup, sözkonusu kuruluşla yapılan
sözleşme gereği, BEDAŞ'ın sözleşme
kapsamındaki muhatabı TÜBİTAK'tır.
Bu nedenle, BEDAŞ'ın ŞATEK'le hiç bir
ilgisi olmadığı gibi, TÜBİTAK'ın
üçüncü şahıslara yaptıracağı
işlerde sorumluluk TÜBİTAK'a aittir. ŞATEK'in
TÜBİTAK ile ilişkisi BEDAŞ'ıın
sorumluluk alanına girmemektedir.

2. Fider Otomasyonu Sistemi

Fider Otomasyonu Sisteminin kurulacağı
bölgeler ve bu bölgelerdeki 154/34.5 kV indirici merkez,
34.5 kV dağıtım fideri (154/34.5 kV indirici
merkezlerdeki fider çıkışları),
34.5/0.4 kV dağıtım transformatör merkezleri
ve 34.5/10 kV indirici merkez giriş fideri sayıları
aşağıda verilmiştir.

1. Bölge :Levent-Etiler

154/34.5 kV indirici merkez 1 adet

34.5 kV dağıtım fideri 5 adet

34.5/0.4 kV dağıtım transformatör
merkezi 39 adet

34.5/10 kV indirici merkez giriş fideri 1 adet

2. ve 3 üncü Bölge :Yenibosna ve
Davutpaşa (2 ve 3 üncü
bölgeler birarada verilmiştir ve aşağıdaki
sayılar bu iki bölgenin toplamıdır.)

154/34.5 kV indirici merkez 2 adet

34.5 kV dağıtım merkezi 7 adet

34.5/0.4 kV dağıtım transformatör
merkezi (2 adet 2 trafolu merkez) 83 adet

4. Bölge :Sağmalcılar -Maltepe

154/34.5 kV indirici merkez 1 adet

34.5 kV dağıtım merkezi 2 adet

34.5/0.4 kV dağıtım transformatör
merkezi (4 adet 2 trafolu merkez) 21 adet

34.5/10 kV indirici merkez giriş fideri 2 adet

5. Bölge :Alibey-Cendere-Hürriyet Tepesi

154/34.5 kV indirici merkez 1 adet

34.5 kV dağıtım fideri 1 adet

34.5/0.4 kV dağıtım transformatör
merkezi (1 adet 2 trafolu merkez) 20 adet

34.5/10 kV indirici merkez giriş fideri 3 adet

Burada belirlenen sistem, aynı zamanda dağıtım
SCADA sisteminin alt yapısını oluşturmaya
yönelik olup, ileride yazılım, donanım
ve cihaz gibi eklemelerle daha değişik dağıtımı
otomasyonu işlevlerini de yüklenebilme özelliğine
sahiptir.

İstanbul Milletvekili Sayın Bülent
Akarcalı'nın Yazılı Soru Önergesi
ve Cevabı (7/1452-3681)

Soru 1. TÜBİTAK'tan çok uzun vadeli
bir projeyi üstlenen ŞATEKFirmasına BEDAŞtarafından
henüz bir hakediş olmadan, 12 598 milyar ve 14 676
milyar TL. olmak üzere 2 ayrı ödeme yapıldığı
doğru mudur?

Cevap 1. BEDAŞ'ın ŞATEK Firmasıyla
herhangi bir anlaşması veya sözleşmesi
olmadığı için ŞATEK Firmasına
ödeme yapılması da mümkün değildir.

Soru 2. ŞATEKFirmasına ödeme yapılabilmesi
için, Dağıtım Şebekeleri İşletme
Bakım Müdürü Niyazi Aygül'ün İstanbul
Avrupa Yakası Bölge Müdürlerini, “ŞATEK
bölgemizde çalışma yapmıştır.”
şeklindeki raporları imzalamaya zorladığı
doğru mudur?

Cevap 2. BEDAŞ ile hiç bir ilgisi olmayan
ŞATEK Firması ile ilgili olarak, Dağıtım
Şebekeleri İşletme Bakım Müdürü
Niyazi Akgül'ün böyle bir zorlama yapması
da mümkün değildir.

Soru 3. Bu raporları imzalamayan Müdür
Yardımcısı Erol Ünal ve Başmühendis
Mustafa Özgiray'ın görevden alındıkları
ve disipline verildikleri doğru mudur?

Cevap 3. Adı geçen görevlilerin
görevden alınmaları sözkonusu değilidir.
Haklarında herhangi bir disiplin işlemi yapılmamıştır?

Soru 4. ŞATEKtarafından yapılacağı
bildirilen işlerin 5.9.1996'da BEDAŞ Genel Müdürü
Süleyman Aksoy emriyle yeniden BEDAŞ'a devredilmesine
rağmen, ŞATEKelemanlarının bu işleri
yapmaya devam etmeleri ile ŞATEK'in hakediş kazandığı
doğru mudur?

Cevap 4. TÜBİTAK-BİLTENtarafından
yapılacak olan işlerin içinden sadece birisi
olan orta gerilim manevraları, 5.9.1996 tarihinde BEDAŞtarafından
durdurulmuştur. Müşterek çalışma
protokolu çerçevesinde 17.9.1996 tarihine kadar
devam eden sözkonusu çalışma, bu tarihte
tamamen durdurulmuştur. Dolayısıyla bu tarihten
itibaren TÜBİTAK-BİLTEN'e orta gerilim manevrası
ile ilgili herhangi bir hakediş gerçekleşmemiş
olup, ödeme de sözkonusu değildir.

İstanbul Milletvekili Sayın Bülent
Akarcalı'nın Yazılı Soru Önergesi
ve Cevabı (7/1453-3682)

Soru 1. BEDAŞile ŞATEKFirması
arasındaki yetki ve görev çatışmasını
önlemek için ne gibi tedbirler almayı düşünüyorsunuz?

Cevap 1. BEDAŞ'ın ŞATEKfirması
ile ilgisi olmadığı için yetki ve görev
çatışması olması da mümkün
değildir.

Soru 2. TES-İŞ Sendikasının
baskısıyla BEDAŞ'ın ihale alan ŞATEK'e
uygun çalışma koşullarını
sağlayamadığı doğru mudur?

Cevap 2. ŞATEK, BEDAŞ'tan ihale almamıştır.
BEDAŞ ile TÜBİTAK-BİLTENarasında
26.2.1996 tarihinde imzalanan sözleşmenin muhatabı
TÜBİTAKolmaktadır.

4. -Niğde Milletvekili Mehmet Salih Katırcıoğlu'nun,
patates üreticilerinin elektrik borçlarına
ilişkin Başbakandan sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1505)

Türkiye Büyük Millet Meclisi
Başkanlığına

Aşağıdaki sorularımın
Başbakan tarafından yazılı olarak cevaplandırılması
için gereğini saygı ile arz ederim.   28.2.1996

  M. Salih Katırcıoğlu

  Niğde

Sorular :

1. Niğde-Nevşehir bölgesi patates
üreticilerinin patateslerinin 2/3'ü yani 1 500 000 tonluk
kısmı hala ellerindedir. Bu patateslerin gerek iç
ve gerekse dış piyasada değerlendirilmesi için
ne tedbirler düşünülmektedir?

2. Patates üreticisi patatesini satamadığından
zor durumdadır. Buna rağmen sulamadan dolayı
ağır elektrik borçlarını da ödeyememektedir.
Bu itibarla çiftçinin mağduriyetinin giderilmesi
için elektrik borçlarının ertelenmesi
ve faizlerinin kaldırılması gerekmektedir.
Hükümetiniz bu konuda ne düşünmektedir?

 T. C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 22.11.1996

 Sayı :B.15.0.APK.0.23.300-1614-18454

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :a) Devlet Bakanlığının
25.10.1996 tarih ve B.02.0.0010/00912 sayılı Bakanlığımıza
muhatap yazısı.

b)TBMMBaşkanlığının
21.10.1996 tarih ve A.01.0.GNS.0.10.00.02-7/1505-660/1454 sayılı
yazısı.

Niğde Milletvekili Sayın Mehmet Salih
Katırcıoğlu'nun dönemin Başbakanına
tevcih ettiği, daha önce Bakanlığıma
intikal etmemiş bulunan 7/398-660 esas no.lu yazılı
soru önergesinin, sözlü soru önergesine çevrildiği
ilgi a'da kayıtlı yazı ile bildirilmişti.

İlgi b'de kayıtlı yazı
ile de bahse konu soru önergesinin, TBMM İçtüzüğünün
98 inci maddesi uyarınca üç birleşim
içinde cevaplandırılmamasından dolayı,
7/1505-660 esas no ile tekrar yazılı soru önergesine
çevrildiği şifahen tespit edilmiş bulunmaktadır.

7/1505-660 esas no.lu yazılı soru önergesinin,
Bakanlığım ilgi alanına giren sorusu
ile ilgili bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Niğde Milletvekili Sayın Mehmet
Salih Katırcıoğlu'nun Yazılı Soru
Önergesi ve Cevabı

(7/1505-660)

Soru :

Patates üreticisi patatesini satamadığından
zor durumdadır. Buna rağmen sulamadan dolayı
ağır elektrik borçlarını da ödeyememektedir.
Bu itibarla çiftçinin mağduriyetinin giderilmesi
için elektrik borçlarının ertelenmesi
ve faizlerinin kaldırılması gerekmektedir.
Hükümetiniz bu konuda ne düşünmektedir?

Cevap :

Bakanlığım kuruluşlarından
TEDAŞ Genel Müdürlüğü tarafından,
tarımsal sulama koopreratifleri, pompaj tesisleri ile münferit
olarak tesis edilmiş ticarî tarıma dayalı
arazilerin sulanmasını sağlayan elektrik tesisleri
abonelerinin mağduriyetini önlemek için;

- 18.10.1996 tarih ve 37-591 sayılı
Yönetim Kurulu Kararı ile, 1996 yılında
ve daha önceden birikmiş borçlarının
31.3.1997 tarihine kadar tasfiye edilmesi durumunda gecikme zammının
alınmaması,

-18.10.1996 tarih ve 37-592 sayılı
Yönetim Kurulu Kararı ile de, tarımsal sulama
statüsündeki abonelerimizin sarfetmiş oldukları
elektrik enerjisine ait endeks okumalarının, hasat
mevsimi bitiminden önce makul bir sürede yapılması,
cereyan faturalarının da o bölgedeki mahsulün
satış tarihleri dikkate alınarak tanzim ve
tahsil edilmesi,

hususlarında kararlar alınarak hükme
bağlanmıştır.

5.-Afyon Milletvekili H.İbrahim Özsoy'un,
deprem afetine uğrayan Dinar, Kızılören
ve Evciler'deki esnafın vergi borcunun affedilmesine ilişkin
sorusu ve Maliye Bakanı Abdüllatif Şener'in
yazılı cevabı (7/1574)

Türkiye Büyük Millet Meclisi
Başkanlığına

Aşağıdaki sorumun yazılı
olarak Maliye Bakanı Sayın Abdüllatif Şener
tarafından cevaplandırılmasına delaletlerinizi
arz ederim.

Saygılarımla.

  Dr. H. İbrahim Özsoy

  Afyon

1 Ekim 1995 tarihinde deprem afetine uğrayan
Dinar, Kızılören ve Evciler esnafının
işyerleri ve işyerindeki entaazı yerle bir
olduğu malumunuzdur. Bu itibarla esnafın durumu göz
önüne alınarak 53 üncü hükümet
zamanında kararname haline getirilip yürürlüğe
konamayan bu konu hakkında.

1. Depremzede esnafının vergi borcunun
affedilmesini düşünüyor musunuz?

2. Bu konuda herhangi bir kararname çalışması
yapıyor musunuz?

 T. C.

 Maliye Bakanlığı

 Gelirler Genel Müdürlüğü
22.11.1996

 Sayı :B.07.0.GEL.0.82/8211-9-55675

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğünün 8.11.1996
tarih ve 11089 sayılı yazısı.

Tarafımdan cevaplandırılmak
üzere Afyon Milletvekili Sayın Dr. H. İbrahim
Özsoy tarafından verilen ilgi yazı eki 7/1574-4014
sayılı yazılı soru önergesinde
belirtilen sorulara ilişkin cevaplarımız aşağıda
açıklanmıştır.

1. 213 sayılı Vergi Usul Kanununun
115 inci maddesinde yer alan hüküm uyarınca tabiî
afetlere maruz kalan mükelleflerin afet tarihine kadar tahakkuk
edip ödenmemiş olan ve zarara uğrayan gelir kaynakları
ile ilgili vergi borçları gördükleri zarar
derecesi ile orantılı olarak terkin edilebilmektedir.

Afyon İli Dinar İlçesinde meydana
gelen deprem afetinden zarar gören mükelleflerin, vergi
borçlarının terkini için bağlı
oldukları vergi dairesine yapmış oldukları
müracaatların Bakanlığımıza
intikali üzerine, yukarıda belirtilen kanun hükmü
gereğince mükelleflerin vergi borçlarının
zarar dereceleri ile orantılı olarak terkin edilmesi
uygun görülmüş, belgeleri tekemmül ettirilerek
Afyon Defterdarlığına gönderilmiştir.

2. Depremde zarar gören mükelleflerin vergi
borçlarının tamamen terkin edilmesi hususu
ise kanun değişikliği ile mümkündür.
Bu maksatla Bakanlığımızca hazırlanan
Kanun Tasarısı Türkiye Büyük Millet
Meclisine sevk edilmiş olup, Plan ve Bütçe Komisyonunun
gündeminde bulunmaktadır.

Bilgilerinize arz ederim.

  Doç. Dr. Abdüllatif Şener

  Maliye Bakanı

6. -Kütahya Milletvekili Emin Karaa'nın,
Kütahya'nın Emet İlçesinde Asit-borik
fabrikasının kurulup kurulmayacağına
ilişkin sorusu ve Devlet Bakanı Teoman Rıza
Güneri'nin yazılı cevabı (7/1578)

Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Sayın Teoman Rıza Güneri
tarafından yazılı olarak cevaplandırılmasını
saygılarımla arz ederim. 4.11.1996

  Emin Karaa

  Kütahya

Ülkemizin en zengin yeraltı kaynaklarından
olan Bor cevherinden Kolemanit minerali Türkiye'de sadece
Kütahya'da Emet ve Hisarcık sınırları
içinde bulunmaktadır.

Bu bölgeden çıkarılan Kolemanit
minerali, birincisi 1970 yılında, ikincisi 1980
yılında Bandırma'da kurulan Asit-Borik fabrikalarında
işlenerek Asit-Borik üretilmektedir.

Emet-Bandırma arası 320 km. olup, bu
bölgeden çıkarılan hammaddeler kamyon
ve vagonlarla Bandırma'ya taşınmak suretiyle
oradaki Asit-Borik fabrikalarında işlenmektedir.

Fabrikaların Bandırma'da olması,
hem hammaddenin taşıma maliyetini artırırken
hem de şehrin göbeğinde kalmış olan
bu fabrikaların atıkları Bandırma
Körfezine, Manyas Gölüne verilerek çevreye
önemli ölçüde zarar vermektedir. Manyas'taki
millî park içinde yer alan “Kuş Cenneti”
Asit-Borik fabrikasının zorunlu atıklarından
dolayı kuşlar için adeta bir cehennem olmuştur.

Kütahya İli sınırları
içinde çıkarılan Bor cevherinin Kütahya'da
Emet İlçesinde kurulacak olan bir fabrikadan işlenmesi
hem taşıma maliyetini önemli ölçüde
azaltacak, hem de Bandırma'da yaşanan çevre
katliamına son verecektir.

Son zamanlarda basında, Bandırma'da
bulunan Etibank'a ait Asit-Borik fabrikasının çevreye
verdiği büyük zarardan dolayı kapatılacağı
ve KütahyaEmet İlçesinde Asit-Borik fabrikası
kurulacağı yönünde haberler çıkmaktadır.

Soru 1. Asit-Borik fabrikasının Emet'te
kurulacağı yönünde basında yer alan
haberler doğru mudur?

Soru 2. Bu haberler doğru ise; hazırlanmış
bir proje var mıdır? Bu projeye göre fabrika
ne zaman kurulacaktır?

Soru 3. Bu tesislerde kaç işçinin
çalışması söz konusu olacaktır?

 T. C.

 Devlet Bakanlığı 21.11.1996

 Sayı :B.02.0.016/01280

Konu :Soru Önergeleri.

Türkiye Büyük Millet Meclisi
Başkanlığına

İlgi :T.B.M.M. Başkanlığının
8.11.1996 tarih ve A.01.0.GNS.0.10.00.02-7/1578-4028/11167 sayılı
yazısı. 

Kütahya Milletvekili Sayın Emin Karaa'nın
şahsıma tevcih ettiği ve Millet Meclisi İçtüzüğünün
99 uncu maddesi gereğince cevaplandırılması
istenen, 7/1578 esas no.lu yazılı soru önergeleri
ile ilgili bilgiler hazırlanarak ekte sunulmuştur.

Bilgilerinize arz ederim.

  Teoman Rıza Güneri

  Devlet Bakanı

Kütahya Milletvekili Emin Karaa'nın Yazılı
Soru Önergesi ve Cevabı (7/1578-4028)

“Ülkemizin en zengin yeraltı kaynaklarından
olan Bor cevherinden Kolemanit minerali Türkiye'de sadece
Kütahya'da Emet ve Hisarcık sınırları
içinde bulunmaktadır.

Bu bölgeden çıkarılan Kolemanit
minerali, birincisi 1970 yılında, ikincisi 1980
yılında Bandırma'da kurulan Asit-Borik fabrikalarında
işlenerek Asit-Borik üretilmektedir.

Emet-Bandırma arası 320 km. olup, bu
bölgeden çıkarılan hammaddeler kamyon
ve vagonlarla Bandırma'ya taşınmak suretiyle
oradaki Asit-Borik fabrikalarında işlenmektedir.

Fabrikaların Bandırma'da olması,
hem hammaddenin taşıma maliyetini artırırken
hem de şehrin göbeğinde kalmış olan
bu fabrikaların atıkları Bandırma
körfezine, Manyas Gölüne verilerek çevreye
önemli ölçüde zarar vermektedir. Manyas'taki
millî park içinde yer alan “Kuş Cenneti”
Asit-Borik fabrikasının zorunlu atıklarından
dolayı kuşlar için âdeta bir cehennem
olmuştur.

Kütahya İli sınırları
içinde çıkarılan Bor cevherinin Kütahya'da
Emet İlçesinde kurulacak olan bir fabrikadan işlenmesi
hem taşıma maliyetini önemli ölçüde
azaltacak, hem de Bandırma'da yaşanan çevre
katliamına son verecektir.

Son zamanlarda basında, Bandırma'da
bulunan Etibank'a ait Asit-Borik fabrikasının çevreye
verdiği büyük zarardan dolayı kapatılacağı
ve Kütahya Emet İlçesinde Asit-Borik fabrikası
kurulacağı yönünde haberler çıkmaktadır.”
ifadesi yeralmaktadır.

- Borik Asit üretiminde yalnızca kolemanit
değil, sülfürik asit de kullanılmaktadır.
Takriben 2 ton cevher ve 1 ton sülfürik asitten 1 ton
borik asit elde edilmektedir. Etibank'ın ve bir özel
şirketin Bandırma'da sülfürik asit tesisi
mevcuttur. Ayrıca  borik asitin tamamına yakını
Bandırma Limanından ihraç edilmektedir. Tesisin
Emet'te kurulması halinde 2 ton cevher yerine 1 ton sülfürik
asit Emet'e getirilecek ve 1 ton ürün ihraç için
Bandırma'ya gönderilecektir. Yani taşımada
(tonaj bakımından) Emet ile Bandırma arasında
bir fark yoktur.

Etibank Boraks ve Borik Asit Fabrikalarının
atıkları Manyas Gölüne değil, Ağıldere
mevkiindeki artık barajına verilmektedir. Manyas
Gölü'ndeki kirliliğin nedeni Etibank değil,
çevredeki irili ufaklı tesisler, özellikle
yem fabrikaları ve tarımda gübre kullanımıdır.

Ağıldere Barajı'nda toplanan atıklardaki
katı madde çöktürülmekte ve baraj
taşkanı berrak olarak denize verilmektedir. Tabiî
ki, her sınaî tesiste olduğu gibi bazı
çevre problemleri söz konusudur ve bunlar üzerinde
durulmaktadır.

Soru 1. Asit-Borik fabrikasının Emet'te
kurulacağı yönünde basında yer alan
haberler doğru mudur?

Cevap :Etibank yeni bir borik asit tesisinin kurulması
konusunu etüd etmekte olup, tesisin alternatif olarak Emet'te
kurulması yönünde bir fizibilite etüdü
hazırlanmaktadır.

Soru 2. Bu haberler doğru ise; hazırlanmış
bir proje var mıdır? Bu projeye göre fabrika
ne zaman kurulacaktır?

Cevap :Eğer yeni bir borik asit tesisinin kurulmasına
karar verilirse, yatırım 1997 yılı
ortalarında başlanacaktır.

Soru 3. Bu tesislerde kaç kişinin çalışması
söz konusu olacaktır?

Cevap :Yılda 100 000 ton Borik Asit üretecek
bir tesiste yan ve yardımcı tesislerle birlikte
toplam 180 civarında vasıflı ve vasıfsız
işçi istihdam edilecektir.

7.-İstanbul Milletvekili Bülent Akarcalı'nın,
İran'dan kaçarak Türkiye'ye sığınan
kişilere ilişkin sorusu ve İçişleri
Bakanı Meral Akşener'in yazılı cevabı
(7/1579)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Mehmet
Ağar tarafından yazılı olarak cevaplandırılmasını
arz ederim.

  Bülent Akarcalı

  İstanbul

1. İran'dan kaçarak ülkemize sığınan
insanlara mülteci olma hakkının verilmesini
düşünüyor musunuz?

2. Geri gönderildiklerinde bu masum insanları
bekleyen akıbet nedir?

 T. C.

 İçişleri Bakanlığı

 Emniyet Genel Müdürlüğü
22.11.1996

 Sayı :B.05.1.EGM.0.12.01.01.255935

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
8.11.1996 gün ve A.01.0.GNS.0.10.00.02-7/1579-4030/11169
sayılı yazısı.

İstanbul Milletvekili Bülent Akarcalı
tarafından TBMMBaşkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Günümüz uygulamasında 1951
tarihli Mültecilerin Hukukî Durumuna Dair Cenevre Sözleşmesi
ve 1967 tarihli Mültecilerin Hukukî Statüsü
ile ilgili protokol ve 94/6169 sayılı İltica
Yönetmeliği hükümleri gereği ülkemiz;
ancak Avrupa ülkelerinden ülkemize iltica talebiyle
gelen yabancıları hiçbir tarih sınırlaması
olmaksızın mülteci olarak kabul edebilmekte,
diğer ülkelerden gelenleri ise ilgili sözleşmelerde
bir hukukî sorumluluğumuz olmamasına rağmen
İnsan Hakları Evrensel Beyannamesi ve Ülkesel
Sığınma Bildirisi ışığı
altında ancak üçüncü ülkeye
gitmek üzere Geçici Sığınmacı
olarak kabul edebilmektedir.Dolayısıyla İran,
Irak, Afgan vb. gibi ülkelerden iltica etmek maksadıyla
ülkemize gelen şahıslar ancak geçici
sığınmacı olarak ülkemize kabul
edilebilmektedir.

Bu nedenle üçüncü ülkeye
gitmek üzere ülkemize gelen ve ülkemizden geçici
sığınma talep eden ve bu talepleri kabul edilmeyen
sözkonusu İran uyruklu sığınmacıların
ülkemize mülteci olarak kabul edilmeleri yürürlükteki
mevzuat çerçevesinde mümkün olmamaktadır.

Ancak 1951 tarihli Cenevre Sözleşmesinde
taraf devletlere herzaman bu çekinceyi kaldırabilme
hakkı tanınmıştır.Türkiye
tarafından sözleşme kapsamı açısından
böyle bir genişletme yapılacak ise, bu yetkinin
Bakanlığımız değil Türkiye Büyük
Millet Meclisinin yetki alanı içinde olması
sebebiyle TBMM'nin uygun görmesi halinde bu çekincenin
kaldırılması gündeme gelebilecek, böylelikle
de Avrupa dışı bölgelerden gelen ilticacılar
da ülkemizde mülteci olarak kalabilecektir.

Sözkonusu şahısların talepleri
hakkında İçişleri Bakanlığı
olarak Dışişleri Bakanlığının
da görüşü alınarak değerlendirme
yapılmaktadır.Genellikle İran uyruklu yabancıların
başvuruları olumlu olarak cevaplandırılmakta
ve BMMYK(Birleşmiş Milletler Mülteciler Yüksek
Komiserliği) kanalıyla üçüncü
bir ülkeye yerleştirilmektedirler.

Bu arada; geçtiğimiz aylarda üçüncü
bir ülkeye gitmek üzere ülkemize gelen ve başvuru
talepleri BMMYK'ce reddedilmesine rağmen İçişleri
Bakanlığı olarak 1.1.1997 tarihine kadar ikamet
için verilen ve yaptıkları açlık
grevleri ile basın-yayın organlarında yer
alan İranlı sığınmacılardan
oluşan bir grup; ülkemiz yasalarını çiğneyerek
çeşitli eylemlerde bulunmuşlardır.

Adı geçenlerin ülkemizdeki durumlarını
çarpıttıkları, kamuoyunu yanıltmaya
yönelik bir çalışma içerisinde
bulunarak İran devleti bakımından siyasî
suçlu durumuna düşmeye ve böylece geçici
sığınmacı statüsü kazanmaya
çalıştıkları gözlenmektedir.
Sözkonusu grubun durumları yine de Dışişleri
Bakanlığı ile yapılacak ortak çalışmalar
sonucunda ikamet izinlerinin bitim tarihi olan 1.1.1997 tarihinde
tekrar değerlendirilecektir.

Bilgilerinize arz ederim.

  Dr. Meral Akşener

  İçişleri Bakanı

8.-Niğde Milletvekili Akın Gönen'in,
Niğde Polis Okuluna ilişkin sorusu ve İçişleri
Bakanı Meral Akşener'in yazılı cevabı
(7/1582)

Türkiye Büyük Millet Meclisi
Başkanlığına

Niğde Polis Okulu ile ilgili aşağıdaki
sorularımın Sayınİçişleri
Bakanı tarafından yazılı olarak cevaplandırılmasını
arz ederim.

Saygılarımla. 4.11.1996

  Akın Gönen

  Niğde

1. Halen yapımı hızla devam
etmekte olan Niğde Polis Okulu, 1997 yılı içerisinde
faaliyete geçirilecek midir?

2. Yeni çıkan Trafik Yasası
doğrultusunda ve hizmet gerekleri çerçevesinde
açılacak okulun, özellikle İç
Anadolu ile Doğu Anadolu Bölgesi illerinin ihtiyacını
karşılamak üzere “Trafik Polis Okulu”
olarak hizmete açılmasını düşünür
müsünüz?

 T. C.

 İçişleri Bakanlığı

 Emniyet Genel Müdürlüğü
22.11.1996

 Sayı :B.05.1.EGM.0.12.01.01-255934

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
8.11.1996 gün ve A.01.0.GNS.0.10.00.02-4141-1172-7/1582-4030/11169
sayılı yazısı.

Niğde Milletvekili Akın Gönen tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Halen yapımı devam etmekte olan Niğde
Polis Okuluna, yeterli ödenek verildiği takdirde inşaatı
1998 yılında bitirilmesi düşünülmektedir.

Sözkonusu okulun “Trafik Polis Okulu”
olarak hizmete açılması hususunda hali hazırda
herhangi bir planlamamız bulunmamaktadır.

Bilgilerinize arz ederim.

  Dr. Meral Akşener

  İçişleri Bakanı

9.-Malatya Milletvekili Ayhan Fırat'ın,
enerji sektöründe yapılacak yatırımlara
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1585)

Türkiye Büyük Millet Meclisi
Başkanlığına

Aşağıda belirttiğim konulardaki
suallerimin Sayın Başbakan tarafından sözlü
olarak cevaplandırılmasına müsaadelerinizi
arz ederim.

Saygılarımla.  10.11.1996

  Ayhan Fırat

  Malatya

Yüce Mecliste okuduğunuz 53. Hükümet
programında 2000 yılında ülkemizde üretilecek
enerji miktarının 140 milyar KWh olacağını
belirtiğiniz malumlarınızdır.

Buna göre,

1. Bu yıldan başlamak kaydiyle 2000
yılına kadar hangi yeni santraller veya üniteler
devreye girecek ve ne miktarda üretim yapılacaktır?

2. Herhangi bir nükleer santralin devreye sokulması
düşünülmekte midir?

3. Enerji sektörü için 7. beş
yıllık süre içerisinde ne miktarda bir
yatırım düşünülmektedir?

 T. C.

 Devlet Bakanlığı 22.11.1996

 Sayı :B.02.0.0010/01101

Türkiye Büyük Millet Meclisi
Başkanlığına

İlgi :a) TBMM Başkanlığının
7.11.1996 tarih ve A.01.0.GNS.0.10.00.02-4108-11364 sayılı
yazısı.

b) Başbakanlık Kan. ve Kar. Gen. Müd.'nün
13.11.1996 tarih ve B.02.0.KKG/106-285-1, 286-11/4513 sayılı
yazısı.

Malatya Milletvekili Ayhan Fırat'ın;
dönemin Başbakanına tevcih ettiği, Enerji
Sektörüne yapılacak yatırımlara
ilişikin, 6/19-784 Esas ve Evrak Kayıt No.lu ve 7/1585
Esas No.lu yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Malatya Milletvekili Sayın Ayhan Fırat'ın
Sözlü Soru Önergesi ve Cevabı (6/19-784)

Yüce Mecliste okuduğunuz 53. Hükümet
programında 2000 yılında ülkemizde üretilecek
enerji miktarının 140 milyar KWh olacağını
belirttiğiniz malumlarınızdır.

Buna göre,

Soru 1. Bu yıldan başlamak kaydıyla
2000 yılına kadar hangi yeni santraller veya üniteler
devreye girecek ve ne miktarda üretim yapılacaktır?

Cevap 1. 1995 yılı sonu itibariyle
Türkiye toplam kurulu gücü, termik 11 089 MW, hidrolik
9 862 MW olmak üzere 20 951 MW'a ulaşmıştır.Ortalama
enerji üretim kapasitesi ise 68,9 milyar Kwh termik, 36,1
milyar Kwh hidrolik olmak üzere 105 milyar Kwh olmuştur.

1996-2000 yılları arasında devreye
alınması öngörülen termik ve hidrolik
kapasite toplamı ile ulaşılacak Türkiye
toplam üretim kapasitesi aşağıda verilmiştir.


  Türkiye Toplam

 Devreye Alınacak Üretim Kapasitesi

 İlave Kapasitesi (MW) (Milyon Kwh)

 Yıllar Termik Hidrolik  Toplam


 1996 416 75 491 108 669

 1997 392 397 789 112 887

 1998 857 350 1 207 120 987

 1999 3 241 951 4 192 146 958

 2000 922 626 1 528 155 157

Bu dönemde, devreye alınacak ilave kapasiteyi
oluşturan ve kamu ve özel kesim tarafından inşaası
sürdürülen termik ve hidrolik santrallar ile otoprodüktör
tesislerine ait liste ekte verilmektedir.

Soru 2. Herhangi bir nükleer santralın
devreye sokulması düşünülmekte midir?

Cevap 2. Bilindiği üzere, tüm dünyada
olduğu gibi, ülkemizde de artan nüfus, sanayileşme
ve refah düzeyinin yükselmesi nedenleriyle, hızla
artan elektrik enerjisi talebini güvenli, yeterli, çevre
faktörü de göz önünde tutularak ekonomik
koşullarda karşılanması ana hedeflerimizden
birisidir. Bu çerçevede; gerek sistemin güvenilirliğini
sağlamak için kaynak açısından
çeşitlendirilmeye gidilmesi, gerekse kömür
ve hidrolik dışındaki kaynaklarımızın
kısıtlılığı ile dış
kaynaklara bağımlılığın en
aza indirilmesi, ülkemizde ortalama %8-10 oranında
artmakta olan elektrik enerjisi talebinin karşılanmasında,
alternatif çözümlerden biri olan nükleer
santralların kurulmasını kaçınılmaz
kılmaktadır.

Değişen koşullara ve değişik
alternatif senaryolar halinde yapılan planlama çalışmaları
sonuçlarına göre, nükleer santrallara
2000'li yıllarda ihtiyaç duyulmakta olup, sistemin
2005 yılından itibaren yoğunlaşarak 2
ile 5 arasında değişen sayılarda nükleer
santrallara ihtiyaç göstereceği anlaşılmaktadır.

TEAŞ tarafından yapılan ülkemiz
uzun dönem elektrik enerjisi planlama çalışmalarına
göre 2005 ve 2008 yılında işletmeye girecek
şekilde her biri 1 000 MW gücünde iki nükleer
santralın yapılması programlanmış
bulunmaktadır.

Akkuyu'da kurulması planlanan ilk nükleer
santral projesinin ihale hazırlık çalışmaları
istenildiği an kısa sürede ihaleye çıkılacak
duruma getirilmiştir.

Soru 3. Enerji sektörü için 7 nci
beş yıllık süre içerisinde ne
miktarda bir yatırım düşünülmektedir?

Cevap 3. VII. Beş Yıllık Kalkınma
Planında, enerji sektörü için, 1994 yılı
fiyatları ile, 331,5 trilyon TL.'sı kamu, 230 trilyon
TL.'sı özel sektör tarafından olmak üzere,
toplam 561,5 trilyon TL.'lik yatırım yapılması
öngörülmektedir. Bu miktar 7 nci plan döneminde
yılda yaklaşık 3,8 milyar $'lık yatırıma
tekabül etmektedir.

İnşaatı Sürdürülen
ve 1996-2000 Yılları Arasında Devreye Alınmaları
Planlanan Kamu Santralları ile İleri Aşamalara
Gelmiş YİDve Otoprodüktör Tesislerin Kurulu
Güç ve Üretim Durumları

 Kurulu Güç Üretim Kapasitesi

  Termik Hidrolik Toplam Termik  Hidrolik Toplam

 (MW) (MW) (MW) (GWh) (GWh) (GWh)

 1995 Yılı Sonu İtibariyle 11
089 9 862 20 951 69 154 36 101 105 255

 1996 yılında devreye girenler toplamı
416 75 491 3 075 340 3 414

 Adıgüzel 1,2 (DSİ)  62 62  280
280

 Gebze Dilovası (YİD) 253  253 1 976
 1 976

 Berdan (YİD)  10 10  47 47

 Bereket (Otopr.)  3 3  13 13

 Otoprodüktörler (13 adet) 163  163 1 099
 1 099

 1996 Yılı Sonu 11 505 9 937 21 442
72 229 36 441 108 889

 1997 Yılında Devreye Girenler Toplamı
392 397 789 3 099 1 119 4 218

 Çatalan 1,2,3, (DSİ)  168 168  596
596

 Kralkızı 1,2 (DSİ)  94  94
 146 146

 Kuzgun 1 (DSİ)  7 7  12 12

 Dicle 1 (DSİ)  55 55  149 149

 Yenice 1,2,3 (DSİ)  38 38  122 122

 Lamas-Gökler (YİD)  2 2  9 9

 Sütçüler (YİD)  2 2  12
12

 Karçal (YİD)  1 1  7 7

 Hazar I-II (YİD)  30 30  60 60

 Otoprodüktörler (17 adet) 392  392 3 099
 3 099

 Petrokimya Holding (Otopr.)  1 1  6 6

 1997 Yılı Sonu  11 897 10 334 22 231
75 328 37 559 112 887

 1998 Yılında Devreye Girenler Toplamı
857 350 1 207 7 025 1 075 8 100

 Çayırhan 3 (TEAŞ) 160  160 960
 960

 Kurulu Güç Üretim Kapasitesi

  Termik Hidrolik Toplam Termik  Hidrolik Toplam

 (MW) (MW) (MW) (GWh) (GWh) (GWh)

 Suat Uğurlu (TEAŞ)  24 24  78 78

 Kuzgun 2,3,4 (DSİ)  16 16  24 24

 Dicle 2 (DSİ)  55 55  149 149

 Beyköy 2,3 (DSİ)  10 10  58 58

 Çamlıgöze 1,2 (DSİ)  32
32  102 102

 Özlüce Peri 1,2 (DSİ)  170 170
 413 413

 Esenyurt Doğalgaz (YİD) 180  180 1 400
 1 400

 Adana Çöp (YİD) 45  45 302  302

 Mansurlar (YİD)  13 13  48 48

 Otoprodüktörler (17 adet) 472  472 4 363
 4 363

 Bereket Dalaman (Otopr.)  31 31  203 203

 1998 Yılı Sonu 12 754 10 684 23 438
82 353 38 634 120 987

 1999 Yılında Devreye Girenler Toplamı
3 241 951 4 192 23 110 2 861 25 971

 Çayırhan, 4 (TEAŞ) 160  160
960  960

 Bursa Doğalgaz 1,2 (TEAŞ) 1 400  1 400
9 800  9 800

 Batman 1-4 (DSİ)  198 198  483 483

 Kürtün 1,2 (DSİ)  85 85  198 198

 Manyas (DSİ)  20 20  64 64

 Beyköy 3 (DSİ)  5 5  29 29

 Mercan 1-3 (P. Munzur) (DSİ)  19 19  78 78

 Urfa Tüneli 1,2 (DSİ)  50 50  124 124

 Klavuzlu 1-2 (DSİ)  27 27  50 50

 Marmara Ereğ. Enron (YİD) 478  478 3
600  3 600

 Marmara Ereğ. Unit (YİD) 478  478 3 600
 3 600

 Total LPG (Aliağa)(YİD) 700  700 5 000
 5 000

 Germencik Jeotermal (YİD) 25  25 150  150

 Ahiköy I-II (YİD)  4 4  18 18

 Gaziler (YİD)  9 9  43 43

 Gönen 1-2 (YİD)  11 11  47 47

 Tohma-Medik (YİD)  13 13  59 59

 Berke 1-2 (ÇEAŞ)  510 510  1 668 1
668

 1999 Yılı Sonu 15 995 11 835 27 829
105 483 41 495 146 958

 2000 Yılında Devreye Girenler Toplamı
922 626 1 548 5 870 2 329 8 199

 Kangal 3 (TEAŞ) 157  157 1 000  1 000

 Kurulu Güç Üretim Kapasitesi

  Termik Hidrolik Toplam Termik  Hidrolik Toplam

 (MW) (MW) (MW) (GWh) (GWh) (GWh)

 Fuel-Oil Santralı 1 (TEAŞ) 340  340
2 210  2 210

 Klavuzlu 3-4 (DSİ)  27 27  50 50

 Dalaman Akköprü (DSİ)  115 115
 343 343

 Cindere (DSİ)  29 29  88 88

 Çine (DSİ)  40 40  118 118

 Karkamış (DSİ)  189 189  652
652

 Uzunçayır 1-3 (DSİ)  74 74
 317 317

 Konya-Ilgın (YİD) 425  425 2 660 
2 660

 Çamlıca (YİD)  84 84  429 429

 Fethiye (YİD)  17 17  90 90

 Suçatı (YİD)  7 7  28 28

 Lamas III-IV(YİD)  41 41  198 198

 Dinar (YİD)  3 3  16 16

 2000 Yılı Sonu 16 917 12 260 29177
 111 333 43 824 155 157

10.-Hatay Milletvekili Atila Sav'ın,
Ankara'da Atatürk Kültür Merkezi alanı içinde
bulunan yapı ve yerlerin kullanımına ilişkin
sorusu ve Kültür Bakanı İsmail Kahraman'ın
yazılı cevabı (7/1591)

Türkiye Büyük Millet Meclisi
Başkanlığına

Ankara'da Atatürk Kültür Merkezi alanı
içinde bulunan Türk kültürünü
ve sanatını tanıtma amacıyla yapı
ve yerler yapılmasına özgülenen alanda
bulunan bazı bölümlerin kullanımı
ile ilgili aşağıdaki sorularıma Kültür
Bakanınca yazılı cevap verilmesinin sağlanmasını
takdirlerinize sunarım.

Saygılarımla.

  Atila Sav

  Hatay

Sorular :

2430 sayılı Yasa ile değişik
2302 sayılı Kanunla kurulan ve Kültür
Bakanlığının istemi ile Hazine adına
tescil edilen Atatürk Kültür Merkezi alanı
içinde bulunan yerlerden bir bölümü daha
önce Bakanlığınızca Türk kültürünü
ve sanatını tanıtmayı ve yaymayı
amaç  edinen bazı kuruluşlara tahsis edilmiş
ve kullanılmalarına olanak sağlanmıştır.

Aralarında Edebiyatçılar Derneği,
Karikatüristler Derneği, Sanat Kurumu, Dil Derneği,
Kültür İletişim Vakfı, Çağdaş
Gazeteciler Derneği, Arkeologlar Derneği gibi kamu yararına
çalışan kuruluşlar da bulunan bu kurumların
boşaltılması için Bakanlığınızca
Ekim ayında girişimde bulunulduğu öğrenilmiştir.

Çoklukla kıt ve sınırlı
olanaklarla çalışan ve Bakanlığınızın
amaçlarına uygun olarak kültür ve sanatımıza
çok önemli katkı ve hizmetlerde bulunan bu
kuruluşların kendilerine verilen yerleri boşaltmaları
halinde çalışmalarını durdurmak
zorunda kalabilecekleri veya hiç değilse bu hizmetlerin
bir süre aksayacağı belli olmaktadır. Bu
nedenlerle anılan kuruluşların boşaltılmaları
işlemlerinden vazgeçilmesi ya da bir süre için
durdurulması ve çalışmalarını
bu yerlerde sürdürmelerine olanak tanınması
düşünülemez mi?

Kültür Bakanlığının
kuruluş amaçları ve çalışma
ilkeleri doğrultusunda çalışan bu demokratik
kitle örgütlerine Bakanlığınızca
bütçe olanakları içinde destek sağlanması
düşünülmekte midir?

 T. C.

 Kültür Bakanlığı

 Araştırma, Planlama ve Koordinasyon

 Kurulu Başkanlığı 25.11.1996

 Sayı :B.16.0.APK.0.12.00.01.940-506

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :T.B.M.M. Başkanlığının
14 Kasım 1996 tarih ve Kan. Kar. Müd. 7/1591-4042/11206
sayılı yazısı.

Hatay Milletvekili Sayın Atila Sav'ın
“Ankara'da Atatürk Kültür Merkezi alanı
içinde bulunan yapı ve yerlerin kullanımına
ilişkin” yazılı soru önergesinin
cevabı ekte sunulmuştur.

Bilgilerinize arz ederim.

  İsmail Kahraman

  Kültür Bakanı

2302 sayılı Yasa ile Bakanlığımıza
tahsis edilen Atatürk Kültür Merkezi Alanı
ve alanda bulunan mekanların Bakanlığımızca
Kamu Kurum ve Kuruluşlarına bedelsiz olarak devredilebileceği,
Bakanlığımız ile Kamu Kurum ve Kuruluşlarının
bu tesis ve alanları kanunun amacına aykırı
olmamak şartı ile kullanılabileceğinin
yasa ile hükme bağlanmasına rağmen, Bakanlığımız
Teftiş Kurulu Başkanlığınca yapılan
inceleme sonucunda ekte listesi verilen Kamu Kurumu ve Kuruluşu
niteliği taşımayan kuruluşlara kanunun
amacına aykırı, yetki ve usul bakımından
da uygun olmayan bir biçimde tahsis yapıldığının
belirlenmesi üzerine, yapılan tahsis işlemleri
iptal edilmiştir.

Bakanlığımız Teftiş
Kurulu Başkanlığının 11 Ekim 1996
tarih ve 543-511 sayılı raporu uyarınca 2302
sayılı Yasa gereği bu kuruluşların
kullanımında olan mekanların tahliyesini
teminen uygulama yapılmıştır.

    Ek :2

Atatürk Kültür Merkezi Alanındaki
binalardan Bakan Onayı ile 2302 sayılı Yasa
uyarınca tahliye edilmeleri gereken Dernek ve Vakıfların
Listesi

  1. Kültürel İletişim Vakfı,

  2. Birleşmiş Ressamlar ve Heyteltraşlar
Derneği,

  3. Ankara Kadın Ressamlar Derneği (Teslim
alındı)

  4. Suluboya Sanatçılar Grubu,

  5. Ankara Ressamlar Derneği,

  6. Karikatürcüler Derneği,

  7. Plastik Sanatlar Derneği,

  8. Dil Derneği,

  9. Edebiyatçılar Derneği,

10. Çağdaş Gazeteciler Derneği,

11. Türk Kadınlar Birliği,

12. İçel Kültür ve Dayanışma
Derneği,

13. Atatürkçü Düşünce
Derneği,

14. Ankara Sanat Kurumu Derneği,

15. Arkeoloji ve Arkeologlar Derneği,

16. Çağdaş Kadın ve Gençlik
Vakfı,

17. Türkiye Güzel Sanatları Geliştirme
Vakfı,

18. Türk Şehitlikleri ve Anıtları
Vakfı,

19. Kültür Emekçileri Sendikası,

20. Nükleer Tehlikeye Karşı Barış
ve Çevre için Sağlıkçılar
Derneği,

21. Anadolu Sanat Tarihçileri Derneği
(Teslim alındı)

22. Güzel Sanatlar Akademisi Mezunları
Derneği.

11. -Tekirdağ Milletvekili Fevzi Aytekin'in,
Tekirdağ Gümrük Muhafaza Müdürlüğündeki
mesai ve yolluk uygulamasına ilişkin sorusu ve Devlet
Bakanı Ayfer Yılmaz'ın yazılı
cevabı (7/1603)

Türkiye Büyük Millet Meclisi
Başkanlığına

Tekirdağ Gümrük Muhafaza Müdürlüğündeki
gelişmelerle ilgili sorularımın Devlet Bakanı
Sayın Ayfer Yılmaz'ın yazılı
olarak cevaplandırılmasını saygılarımla
arz ederim.       5.11.1996

  Fevzi Aytekin

  Tekirdağ

1. Mesai ve yolluklar alınıyor mu?

2. Bu yolluklar ne şekilde dağıtılıyor?

3. 1996 Ağustos ayına kadar eşit
olarak dağıtılan mesai ve yolluk paraları
o tarihten sonra nasıl dağıtılmaya başlandı?

 T. C.

 Başbakanlık

 Gümrük Müsteşarlığı

 (Gümrükler Muhafaza Genel Müdürlüğü)
26.11.1996

 Sayı :B.02.1.GÜM.0.07.00.04(96)/7152

Türkiye Büyük Millet Meclisi
Başkanlığı 

Genel Sekreterliğine

İlgi :14 Kasım 1996 gün ve A.01.0.GNS.0.10.00.02-7/1603-4072/11260
sayılı yazı.

İlgide tarih ve sayısı kayıtlı
yazısıyla, Tekirdağ Milletvekili Sayın
Fevzi Aytekin'in yazılı soru önergesiyle Edirne
Gümrükleri Muhafaza Başmüdürlüğü
bağlantısı Tekirdağ Gümrük Muhafaza
Müdürlüğünde fazla mesai ve yolluk alınıp
alınamadığı, alınıyorsa
usulü, dağıtım şekli ve esaslarına
dair uygulama hakkında bilgi istenmiştir.

Konuyla ilgili olarak, Tüm Taşra Teşkilatında
olduğu gibi sözkonusu birimde de 6245 sayılı
Harcırah Kanunu gereğince belediye hudutları
dışındaki çalışma alanlarına
yapılan görevlendirmelerde yolluk, mesai saatleri
ve tatil günleri çalışmalarından
dolayı da fazla mesai ücreti ödenmektedir. Bu
yere münhasır olmak üzere belediye hudutları
dışındaki Marmara Ereğlisinde hizmete
açılan Botaş ve Martaş iskelelerinde
gemi kontrolü denetim ve inceleme amacıyla yapılan
görevlendirmelerde Gümrük Muhafaza Sınıfı
Amir ve Memurlarına (Muamele Sınıf Personeli
Hariç) 6245 sayılı Kanun gereğince (yolluk
giderleri ve yevmiye) her göreve münhasır olmak
üzere adlarına düzenlenen tahakkukla yasal usul
ve esaslar çerçevesinde hakedişleri kadar
ödeme yapılmaktadır.

Sözkonusu yolluk ödemeleri bütçe
kanunlarıyla yapılan yevmiye artışları
görev süreleri ve ulaşım araçlarındaki
değişmeler nedeniyle her ödemeye münhasır
miktarlar değişebilmektedir.

Ayrıca, 24 saat faaliyet gösteren gümrük
kara hudut kapılarında deniz ve hava limanlarında
görev  yapan teşkilat personeline mesai saatleri dışında
ve tatil günlerindeki hizmetlerinden dolayı Gümrük
 Kanununun 164 ve 165 inci maddeleri gereğince tahsil edilen
ve her yıl müsteşarlıkça belirlenen
fazla mesai saat ücretleriyle mesaiye kalış
saatleri de belirtilmek suretiyle aylık çalışma
karşılığı fazla mesai ödemeleri
yapılmaktadır.

Yeni görev yerlerinin ihdası, ücret
ödemelerindeki artış veya azalmada etkili olmaktadır.Ağustos/1996
ayında hizmete başlayan Martaş'da görevlendirmeler
dolayısıyla mesai ödemelerinde farklılıklar
olmuştur.Ancak ödemeler hakediş karşılığı
yasal usül ve esaslar çerçevesinde personelin
imzaları mukabilinde yapılmaktadır.

Diğer taraftan, Gümrük Kanununun 164
ve 165 inci maddelerine istinaden yapılan fazla mesai ödemesi
dışında, Gümrük Muhafaza Sınıfına
yapılan yolluk ödemelerinin Büro Hizmetlerini
yürüten Muamele Sınıfı personeline
yapılmaması iki sınıf arasında
ücret farklılığı meydana getirmektedir.

Bilgilerine arz ederim.

  Ayfer Yılmaz

  Devlet Bakanı

12. -İstanbul Milletvekili Bülent
Akarcalı'nın, avukatların terlikle cezaevlerine
girmeleri konusundaki karara ilişkin sorusu ve Adalet Bakanı
Şevket Kazan'ın yazılı cevabı
(7/1624)

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sayın Şevket Kazan tarafından
yazılı olarak cevaplandırılmasını
arz ederim.

  Bülent Akarcalı

  İstanbul

1. Avukatların cezaevlerine terlik giydikten
sonra alınmaları kararını kim vermiştir?

2. Bu kararın gerekçesi nedir?

3. Adalet Bakanlığına girişte
de aynı uygulama düşünülmekte midir?

 T. C.

 Adalet Bakanlığı 22.11.1996

 Bakan :1647

Türkiye Büyük Millet Meclisi
Başkanlığına

İlgi :Kanunlar ve Kararlar Dairesi Başkanlığı
ifadeli, 14.11.1996 tarih ve A.01.0.GNS.0.10.00.02 - 7/1624-4132/11370
sayılı yazınız.

İlgi yazı ekinde alınan ve yazılı
olarak cevaplandırılması istenen İstanbul
Milletvekili Bülent Akarcalı'nın 7/1624 Esas
No.'lu soru önergesi, muhtevası itibariyle ciddiyetten
uzak bulunmakla cevaplandırılmaya gerek görülmediğinden
ilişikte iade edilmiştir.

Bilgilerinize arz ederim.

  Şevket Kazan

  Adalet Bakanı





TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












