



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 77’nci
Birleşim
 16
Nisan 2014 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili İhsan Özkes’in, Kutlu Doğum
Haftası’na ilişkin gündem dışı konuşması
2.- Muş Milletvekili Demir Çelik’in, 30 Mart yerel
seçimlerindeki hukuksuzluk iddialarına ilişkin gündem dışı konuşması
3.- Diyarbakır Milletvekili Cuma İçten’in, Kutlu Doğum
Haftası’na ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak İslam âleminin Kutlu Doğum Haftası’nı
tebrik ettiklerine ve Şehitler Haftası’nda tüm şehitlerimizi saygı ve rahmetle
andıklarına ilişkin konuşması 

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Fransa-Türkiye Parlamentolar Arası Dostluk Grubu heyetinin ülkemizi ziyaret
etmesinin Türkiye Büyük Millet Meclisi Başkanlık Divanının 9/4/2014 tarih ve 68
sayılı Kararı’yla uygun bulunduğuna ilişkin tezkeresi (3/1463)
B) Meclis Araştırması Önergeleri
1.- BDP Grubu adına Grup Başkan Vekili Iğdır
Milletvekili Pervin Buldan’ın, gezici ve geçici kadın tarım işçilerinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/904)
2.- Kars Milletvekili Mülkiye Birtane ve 22
milletvekilinin, Cumartesi Annelerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/905)
3.- Eskişehir Milletvekili Ruhsar Demirel ve 20
milletvekilinin, sokak çocuklarının sorunlarının belirlenmesi, sayısal artışlarının
önlenmesi ve rehabilitasyonu konularının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergesi (10/906)

VII.- ÖNERİLER
A) Danışma Kurulu Önerileri
1.- Danışma Kurulunun, Türkiye Büyük Millet Meclisinin
kuruluşunun 94’üncü yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi amacıyla Genel Kurulda özel
bir görüşme yapılması için Türkiye Büyük Millet Meclisinin 23 Nisan 2014
Çarşamba günü saat 14.00’te toplanmasına, bu toplantıda yapılacak görüşmelerde
siyasi parti gruplarının başkanlarına ve grubu bulunmayan siyasi partinin genel
başkanına onar dakika süreyle söz verilmesine ve bu birleşimde başka konuların
görüşülmemesine ilişkin önerisi 

VIII.- SEÇİMLER
A) Komisyonlarda Açık Bulunan Üyeliklere Seçim
1.- Dilekçe Komisyonunda açık bulunan üyeliğe seçim

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) 
X.- SATAŞMALARA İLİŞKİN KONUŞMALAR
1.- Gaziantep Milletvekili Ali Serindağ’ın, Tekirdağ
Milletvekili Tevfik Ziyaeddin Akbulut’un 563 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
2.- Kayseri Milletvekili Yusuf Halaçoğlu’nun, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşması sırasında MHP Grup
Başkanına sataşması nedeniyle konuşması
3.- Yalova Milletvekili Muharrem İnce’nin, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
4.- Çorum Milletvekili Tufan Köse’nin, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci maddesiyle
ilgili önerge üzerinde yaptığı konuşması sırasında şahsına sataşması nedeniyle
konuşması
5.- Kayseri Milletvekili Mustafa Elitaş’ın, Kayseri
Milletvekili Yusuf Halaçoğlu’nun sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
6.- İstanbul Milletvekili Celal Adan’ın, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci maddesiyle
ilgili önerge üzerinde yaptığı konuşması sırasında şahsına sataşması nedeniyle
konuşması
7.- Yalova Milletvekili Muharrem İnce’nin, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
8.- Kayseri Milletvekili Yusuf Halaçoğlu’nun, Kayseri
Milletvekili Mustafa Elitaş’ın sataşma nedeniyle yaptığı konuşması sırasında şahsına
sataşması nedeniyle konuşması
9.- Kayseri Milletvekili Mustafa Elitaş’ın, İstanbul
Milletvekili Celal Adan’ın sataşma nedeniyle yaptığı konuşması sırasında
şahsına ve Yalova Milletvekili Muharrem İnce’nin sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
10.- Yalova Milletvekili Muharrem İnce’nin, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Cumhuriyet Halk Partisine tekraren sataşması nedeniyle konuşması
11.- Tekirdağ Milletvekili Tevfik Ziyaeddin Akbulut’un,
İstanbul Milletvekili Mahmut Tanal’ın 563 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
12.- İstanbul Milletvekili Mahmut Tanal’ın, Tekirdağ
Milletvekili Tevfik Ziyaeddin Akbulut’un sataşma nedeniyle yaptığı konuşması
sırasında şahsına sataşması nedeniyle konuşması
13.- Yalova Milletvekili Muharrem İnce’nin, Kayseri
Milletvekili Mustafa Elitaş’ın yerinden sarf ettiği bazı sözleri sırasında
Cumhuriyet Halk Partisine sataşması nedeniyle konuşması
14.- Kayseri Milletvekili Mustafa Elitaş’ın, Yalova
Milletvekili Muharrem İnce’nin sataşma nedeniyle yaptığı konuşması sırasında
şahsına sataşması nedeniyle konuşması

XI.- AÇIKLAMALAR
1.- Başbakan Yardımcısı Beşir Atalay’ın, Gaziantep
Milletvekili Ali Serindağ’ın sataşma nedeniyle yaptığı konuşmasındaki bazı
ifadelerine ilişkin açıklaması
2.- İstanbul Milletvekili Mahmut Tanal’ın, Tekirdağ
Milletvekili Tevfik Ziyaeddin Akbulut’un 563 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
3.- Tekirdağ Milletvekili Tevfik Ziyaeddin Akbulut’un,
Muş Milletvekili Sırrı Sakık’ın 563 sıra sayılı Kanun Teklifi’nin 6’ncı
maddesiyle ilgili önerge üzerinde yaptığı konuşmasındaki ve İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
4.- Başbakan Yardımcısı Beşir Atalay’ın, Çorum
Milletvekili Tufan Köse’nin 563 sıra sayılı Kanun Teklifi’nin 7’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
5.- Çorum Milletvekili Tufan Köse’nin, Kayseri
Milletvekili Mustafa Elitaş’ın sataşma nedeniyle yaptığı konuşmasındaki bazı
ifadelerine ilişkin açıklaması
6.- İstanbul Milletvekili Mehmet Akif Hamzaçebi’nin,
563 sıra sayılı Kanun Teklifi’nin 9’uncu maddesinde kabul edilen önergeyle
çerçeve 9’uncu maddenin yeniden düzenlendiğine ancak 3’üncü ve 8’inci
maddelerde kabul edilen önergelerle 2937 sayılı Milli İstihbarat Teşkilatı
Kanunu’nun ilgili maddelerinin değiştiğine ve değiştirilen maddelerin bu
önergelere göre düzenlenmesi gerektiğine ilişkin açıklaması
7.- Kayseri Milletvekili Yusuf Halaçoğlu’nun, 563 sıra
sayılı Kanun Teklifi’nin 11’inci maddesinde yer alan bazı hükümlerle özel
mülkiyete müdahale etme imkânı doğabileceğine ve bunun yanlış uygulamalara
neden olabileceğine ilişkin açıklaması
8.- Başbakan Yardımcısı Beşir Atalay’ın, Hakkâri
Milletvekili Adil Zozani’nin 563 sıra sayılı Kanun Teklifi’nin 11’inci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
9.- Hakkâri Milletvekili Adil Zozani’nin, Başbakan
Yardımcısı Beşir Atalay’ın yaptığı açıklamasındaki bazı ifadelerine ilişkin
açıklaması
10.- Başbakan Yardımcısı Beşir Atalay’ın, İstanbul
Milletvekili Mahmut Tanal’ın 563 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
11.- Tekirdağ Milletvekili Tevfik Ziyaeddin Akbulut’un,
Yalova Milletvekili Muharrem İnce’nin sataşma nedeniyle yaptığı konuşmasındaki
bazı ifadelerine ilişkin açıklaması

XII.- YAZILI SORULAR VE CEVAPLARI
1.- Ankara Milletvekili Levent Gök'ün, Mogan Gölü
kıyısındaki bir kamışlıkta çıkan yangın sonucu meydana gelen tahribata ilişkin
Başbakandan sorusu ve Orman ve Su İşleri Bakanı Veysel Eroğlu’nun cevabı
(7/39790)
2.- Bursa Milletvekili İlhan Demiröz'ün, Bursa ili
İnegöl ilçesine bağlı bazı köylerde yaşayan vatandaşların kredi geri ödemelerinde
yaşadıkları sıkıntılara ilişkin Başbakandan sorusu ve Gıda, Tarım ve
Hayvancılık Bakanı Mehmet Mehdi Eker’in cevabı (7/40160)
3.- Gaziantep Milletvekili Edip Semih Yalçın'ın,
borçları kesin aciz vesikasına bağlanmış çiftçilerin sorunlarına ilişkin Başbakandan
sorusu ve Gıda, Tarım ve Hayvancılık Bakanı Mehmet Mehdi Eker’in cevabı
(7/40269)
4.- Ankara Milletvekili Özcan Yeniçeri'nin, Gelir
İdaresi Başkanlığı Elektronik Defter Projesi için satın alınan mal ve hizmetlere,
2002-2014 yılları arasında yürütülen ve hâlihazırda
devam etmekte olan vergi dairesi otomasyon projelerine,
Gelir İdaresi Başkanlığı Dava Takip Projesi için satın
alınan mal ve hizmetlere,
Vergi Dairesi Uygulama Yazılımları için satın alınan
mal ve hizmetlere,
Vergi Dairesi Başkanlığı/Defterdarlık Gelir Müdürlüğü
Otomasyonu için satın alınan mal ve hizmetlere,
İlişkin soruları ve Maliye Bakanı Mehmet Şimşek’in
cevabı (7/40376), (7/40381), (7/40382), (7/40384), (7/40385) 
5.- Manisa Milletvekili Sakine Öz'ün, Manisa ili
Kırkağaç ilçesinde yer alan bir baraj gölünden kaynaklanan sorunlara ilişkin
sorusu ve Orman ve Su İşleri Bakanı Veysel Eroğlu’nun cevabı (7/40399)
6.- Ankara Milletvekili Aylin Nazlıaka'nın, Bakanlığın
AR-GE çalışmalarına,
2011-2014 yılları arasında gerçekleşen atama, nakil ve
görevden almalara,
Bağlı, ilgili ya da ilişkili kuruluşlara karşı
vatandaşlar tarafından açılan davalara,
- Manisa Milletvekili Sakine Öz'ün, Manisa'daki üzüm
üreticilerinin alacaklarına,
- Ardahan Milletvekili Ensar Öğüt'ün, Ardahan'daki
organik tarım faaliyetlerine,
Adıyaman ve Hakkâri’deki organik tarım faaliyetlerine,
Gümüşhane ve Bayburt'taki organik tarım faaliyetlerine,
Bitlis ve Siirt'teki organik tarım faaliyetlerine,
Van ve Ağrı'daki organik tarım faaliyetlerine,
Kars ve Iğdır'daki organik tarım faaliyetlerine,
Bingöl ve Batman'daki organik tarım faaliyetlerine,
Erzurum ve
Elâzığ'daki organik tarım faaliyetlerine,
- Ankara Milletvekili
Aylin Nazlıaka'nın, kamuda kadın istihdamına ve bu sayının artırılmasına,
- Ankara Milletvekili İzzet Çetin'in, Atatürk Orman
Çiftliğinde Başbakanlık Hizmet Binasının yapıldığı alanın SİT derecesinin
kaldırılması kararının idare mahkemesi tarafından iptal edilmesine,
- İstanbul Milletvekili Mustafa Sezgin Tanrıkulu'nun,
İstanbul'da Bakanlığa ait olan gayrimenkul, arsa ve araziler ile bunların satış
ve kiralama işlemlerine,
- Yozgat Milletvekili Sadir Durmaz'ın, Yozgat'taki
tarım arazilerinin optimum işletme büyüklüğünün altında olmasına,
- Osmaniye Milletvekili Hasan Hüseyin Türkoğlu'nun,
Lumpy Skin Disease (LSD) hastalığına,
- Ardahan Milletvekili Ensar Öğüt'ün, Mardin ve
Osmaniye'deki organik tarım faaliyetlerine,
Muş ve Şırnak'taki organik tarım faaliyetlerine,
Diyarbakır ve Şanlıurfa'daki organik tarım
faaliyetlerine,
Ardahan'da ürün bazlı destek verilip verilmeyeceğine,
Ardahan'da organik tarım eğitimine,
Gümüşhane ve Bayburt'ta organik tarım eğitimine,
Erzurum ve Elâzığ'da organik tarım eğitimine,
Bingöl ve Batman'da organik tarım eğitimine,
Bitlis ve Siirt'te organik tarım eğitimine,
Adıyaman ve Hakkâri’de organik tarım eğitimine,
Muş ve Şırnak'ta organik tarım eğitimine,
Diyarbakır ve Şanlıurfa'da organik tarım eğitimine,
Ardahan'daki organik hayvancılık faaliyetlerine,
Kars ve Iğdır'daki organik hayvancılık faaliyetlerine,
Mardin ve Osmaniye'deki organik hayvancılık
faaliyetlerine,
Gümüşhane ve Bayburt'taki organik hayvancılık
faaliyetlerine,
Erzurum ve Elâzığ'daki organik hayvancılık
faaliyetlerine,
Bingöl ve Batman'daki organik hayvancılık
faaliyetlerine,
Van ve Ağrı'daki organik hayvancılık faaliyetlerine,
Bitlis ve Siirt'teki organik hayvancılık
faaliyetlerine,
Adıyaman ve Hakkâri’deki organik hayvancılık
faaliyetlerine,
Muş ve Şırnak'taki organik hayvancılık faaliyetlerine,
Diyarbakır ve Şanlıurfa'daki organik hayvancılık
faaliyetlerine,
Mardin ve Osmaniye'de ürün bazlı destek verilip
verilmeyeceğine,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/40698), (7/40699), (7/40700), (7/40701),
(7/40702), (7/40703), (7/40704), (7/40705), (7/40706), (7/40707), (7/40708),
(7/40709), (7/40710), (7/40711), (7/40712), (7/40713), (7/40714), (7/40715),
(7/40716), (7/40717), (7/40718), (7/40719), (7/40720), (7/40721), (7/40722),
(7/40723), (7/40724), (7/40725), (7/40726), (7/40727), (7/40728), (7/40729),
(7/40730), (7/40731), (7/40732), (7/40733), (7/40734), (7/40735), (7/40736),
(7/40737), (7/40738) 

7.- Bingöl Milletvekili İdris
Baluken'in, Dicle Üniversitesi kampüsündeki mesire alanı çalışmasına ilişkin
sorusu ve Orman ve Su İşleri Bakanı Veysel Eroğlu’nun cevabı (7/40838)
8.- Ankara Milletvekili Aylin Nazlıaka'nın, 2011-2014
yılları arasında gerçekleşen atama, nakil ve görevden almalara,
Kamuda kadın istihdamına ve bu sayının artırılmasına,
İlişkin soruları ve Orman ve Su İşleri
Bakanı Veysel Eroğlu’nun cevabı (7/40839), (7/40840) 
9.- İstanbul Milletvekili Mustafa Sezgin Tanrıkulu'nun,
İstanbul'da Bakanlığa ait olan gayrimenkul, arsa ve araziler ile bunların satış
ve kiralama işlemlerine,
Gezi Parkı eylemlerine destek verdiği ve 17 Aralık
yolsuzluk ve rüşvet operasyonu hakkında sosyal medyada paylaşımda bulunduğu
için aleyhinde soruşturma açılan personel olup olmadığına,
İlişkin sorusu ve Orman ve Su İşleri Bakanı Veysel
Eroğlu’nun cevabı (7/40841), (7/41488) 
16 Nisan 2014
Çarşamba
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Muharrem
IŞIK (Erzincan), Muhammet Bilal MACİT (İstanbul) 
------0------
BAŞKAN – Türkiye Büyük Millet
Meclisinin 77’nci Birleşimini açıyorum.
Toplantı yeter sayısı vardır, görüşmelere
başlayacağız.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Kutlu Doğum
Haftası münasebetiyle söz isteyen İstanbul Milletvekili İhsan Özkes’e aittir. 
Buyurun Sayın Özkes. (CHP sıralarından
alkışlar) 
IV.-
GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul
Milletvekili İhsan Özkes’in, Kutlu Doğum Haftası’na ilişkin gündem dışı konuşması
İHSAN ÖZKES
(İstanbul) – Sayın Başkan, değerli milletvekilleri; insanların en üstünü, en
mükemmeli Sevgili Peygamberimiz’in kutlu doğumunun 1443’üncü yılını idrak
ediyoruz. 
Yüce Allah’ın
“Ey Muhammed, biz seni âlemlere ancak rahmet olarak gönderdik.” ayetinde
buyurduğu üzere, Sevgili Peygamberimiz herhangi bir partiye, herhangi bir
millete veya herhangi bir ülkeye ait değildir. O, tüm kâinata, âlemlere rahmet
olarak gönderilmiştir. 
Hazreti Muhammed,
aleyhine dahi olsa doğruluktan şaşılmamasını isterdi. Kendisine “Güvenilir,
emniyet edilir.” anlamında “Muhammedül emin” deniliyordu. Dosdoğruydu. “Din,
samimiyettir.” buyurmuştur. “Müslüman yalan söylemez, Müslüman yalan söylemez.”
diye defalarca tekrar etmiştir. Yalan söylemeyi, emanete hıyanet etmeyi ve
sözünde durmamayı münafıklık alameti saymıştır. “Konuştuğunda yalan söyleyen,
emanete hıyanet eden, iktidarda iken haram yemekten kaçınmayanların orucu ve
namazı sizi aldatmasın.” buyurmuştur. 
Sayın
milletvekilleri, Sevgili Peygamberimiz bu dünyaya fakir geldi, fakir gitti.
Miras bırakacak serveti yoktu. Geriye ne bir dinar ne bir dirhem ne bir koyun
ne bir deve bıraktı. Kendisi fakir yaşadı ama halkını zenginleştirdi. “Komşusu
açken tok yatan bizden değildir.” buyurdu. 
El değirmeniyle
buğday öğütmekten ve su taşımaktan elleri nasırlaşıp hâlsiz düşen sevgili kızı
Fatıma devlet hazinesinden istekte bulunduğunda “Kızım, yoksulların ve
yetimlerin daha fazla hakkı var.” diyerek bu talebi uygun bulmadı. Yöneticilerin,
ailesinden önce halkını düşünmesini istedi. Kul hakkına Allah’ın asla
karışmayacağını buyurdu. “Ey insanlar, eğer birinizin sırtına vurmuşsam işte
sırtım, gelsin sırtıma vursun. Şayet birinize hakaret etmiş veya onurunu
incitmişsem işte karşılık verebilmesi için şeref ve haysiyetim. Eğer birinin
malını almışsam işte malım. Gerçek şu ki benim yanımda en onurlunuz, hakkı
varsa hakkını isteyip elde edendir.” buyurmuştur. Devlet yetkililerinin
maaşından öte bir menfaat teminini haksız bir kazanç ve hırsızlık olarak görmüş
ve alınan hediyelerin hazineye ait olduğunu buyurmuştur. Devlet malını aşıranın
cenaze namazını kıldırmamıştır. Ganimetten bir hırka bile yürütenin, savaşta
ölse dahi şehit olamayacağını bildirmiştir. 
Sayın
milletvekilleri, Hazreti Muhammed yüce bir ahlaka sahiptir, ahlakının güzel bir
örnekliği vardır. Zira o, güzel ahlakı tamamlamak için gönderilmiştir. Ahlaktan
yoksun sözde dindarlık anlayışı hem dini hem de toplumu temelden tahrip eder.
Sevgili Peygamberimiz’in güzel ahlakında yolsuzluğa, hırsızlığa, zulme ve
adaletsizliğe asla yer yoktur. Adaletin olmadığı yerde ahlaktan, ahlakın
olmadığı yerde adaletten söz edilemez. Ahlak ile adalet, yüce dinimizin olmazsa
olmazlarındandır. Hazreti Muhammed, haksızlık karşısında susmayı dilsiz
şeytanlık olarak görmüştür. “Sizden öncekiler, adaletsiz oldukları için helak
oldular, sıradan insanlara cezayı uygulayıp ileri gelenlere uygulamazlardı.
Allah’a yemin olsun ki hırsızlık yapan kızım Fatıma dahi olsa mutlaka
cezalandırırdım.” buyurmuştur. “Allah’ın kendisine bir toplumun yöneticiliğini
nasip ettiği kimse halkın tamamına aynı içtenlikle sahip çıkmazsa cennetin
kokusunu bile alamaz.” buyurmuştur. “Kim bir yakınını, ondan daha üstününü
bulabildiği hâlde, sırf kendisine duyduğu sevgiden dolayı bir göreve getirirse
cennetin kokusunu duyamaz.” buyurmuştur. 
(Mikrofon
otomatik cihaz tarafından kapatıldı) 
İHSAN
ÖZKES (Devamla) – Sevgililer sevgilisi Hazreti Muhammed’in Kutlu Doğum
Haftası’nı tebrik eder, hepinizi saygıyla selamlarım. (CHP sıralarından
alkışlar)
BAŞKAN
– Teşekkür ederim Sayın Özkes.
Gündem
dışı ikinci söz 30 Mart yerel seçimlerindeki hukuksuzluk iddiaları hakkında söz
isteyen Muş Milletvekili Demir Çelik’e aittir. 
Buyurun
Sayın Çelik. (BDP sıralarından alkışlar)

2.- Muş Milletvekili Demir Çelik’in, 30 Mart yerel
seçimlerindeki hukuksuzluk iddialarına ilişkin gündem dışı konuşması

DEMİR
ÇELİK (Muş) – Sayın Başkan, değerli milletvekilleri; hepinizi saygı ve sevgiyle
selamlayarak konuşmama başlamak istiyorum.
Evet,
hepinizin bildiği üzere, on yedi gün öncesinde, 30 Mart 2014 yerel yönetimler
seçimini geçirmiş bulunmaktayız. Seçimin, öncelikle, az devlet çok toplumun,
katı merkeziyetçi devletten ademimerkeziyetçi devlete dünyanın evrildiği bir
süreçte yapılıyor olması anlamlı ve değerliydi. Anlamlı ve değerliydi çünkü
yereller, yerindenlik ilkesiyle kendi kendisini yönetebilme olanağına, imkânına
kavuşabileceği bir dünya geçiş noktasında yapılıyordu. Ancak, seçimin bu
tarihselliğine uygun düşen bir yaklaşım ve zihniyetle yerel seçime
yaklaşılmadı. Yerel seçimlerin başarısından beklenen sadece ve tek başına
iktidara hizmet etmesiydi. İktidar odaklarına, egemenlikçi anlayışına hizmet
etmesi yönüyle seçim önemsenmişti. Bu nedenle de seçimden beklenen adalet,
seçimden beklenen eşit temsiliyet, eşitlikçi temsiliyet tescil edilememiştir,
tecellisine yol açılmamıştır. 
Evet, seçim, her şeyden önce,
demokratik hukuk devletinde önemli bir parametredir, halk iradesinin kendi
temsilcileriyle kendisini yönetmesine fırsat veriyor olması anlamıyla önemsenmesi
gereken önemli bir siyasal aksiyondur ancak siyasal vesayetten
kurtaramadığımız, siyasal vesayetin altında egemenlikçi ve iktidarcı anlayışa
hizmet etsin diye organize edip örgütlediğimiz seçim, bu özelliklerinden
yoksun olması nedeniyle de kendisinden beklenen siyasal, toplumsal bir başarıyı
da sağlayabilme olanağından, imkânından yoksun bırakılmıştır. 
Her seçimde
olduğu gibi 30 Mart 2014 seçimleri de siyasi vesayeti aşamadığından,
kaymakamlar iktidarın ilçe başkanları, valiler iktidarın il başkanları gibi
çalışmış, kendilerine bağlı sivil ve askerî bürokrasiyi bu manada birer
yönetici militan gibi çalıştırmayı hak görmüşlerdir. Yoksulun, mağdurun,
ezilenin ve yönetilenin hak sahibi olduğu sosyal yardımlaşma vakıfları da âdeta
oy devşirmenin, oy satın almanın mekanizmalarına dönüştürülmüş, bununla da
yetinilmemiştir, halkın iradesini çelmeye, halkın iradesini değiştirip
dönüştürmeye yönelik siyasal, ekonomik, sosyal, kültürel operasyonlar
düzenlenmiştir. Yetinilmemiştir, sandığa giren halk iradesi gasbedilmek
istenmiştir.
Arkası mühürlü
yüzlerce, binlerce oy pusulasının çöplüklerde, vahşi çöp toplama alanlarında
bulunuyor olması Ceylanpınar’da somut bir delil olarak açığa çıkmışken
Ceylanpınar seçimlerinin iptal edilme ihtiyacı bile duyulmamıştır. 
17 zihinsel
engellinin ıslak imzayla oy kullandığı tespit edilen Taşlıçay’da 11 oy farkla
seçimi kazanan iktidar partisi olunca Yüksek Seçim Kurulu Taşlıçay seçimlerini
iptal etme ihtiyacı duymamıştır. Hangi somut delil istenir ki, hangi somut
delilden hareketle bu seçimler iptal edilemez? Ölülerin imza kullandığı, ölen
insanların yerine oyun kullanıldığı bir seçimden daha kati bir delil, daha
somut bir delil olabilir mi? Olamaz. Ama sorun Türkiye olunca, somut ve kati
delilden çok kaygıların, kuşkuların, korkuların belirleyici olduğu, bu manada
da siyasi vesayet içerisinde yargının, hukukun biçimlendirildiği bir Türkiye'de
maalesef seçim adil olmamıştır.
Bakınız,
Ağrı’da İl Seçim Kuruluna emanet edilen oy torbaları yırtılmış, oy torbaları
içerisinden iktidar partisine çıkması gerekenden fazla oy çıkmış; muhalefet
partisi konumundaki BDP’de olması gereken oyun altında bir oy; bağımsıza
çıkması gereken oy da buharlaşmıştı. Kim yapar, nasıl yapar, nasıl ulaşır
soruları yanıtsız kalmıştır, yanıtsızlıkla birlikte yangından mal kaçırırcasına
halk iradesi maalesef gasbedilmiştir. Seçim adilane olmamıştır, eşitlikçi
olmamıştır; demokratik olmadığı için de günlerce, aylarca, yıllarca tartışmaya
açık bir konu olmaya, gündemi işgal etmeye devam edecektir diyor, saygılar
sunuyorum. (BDP sıralarından alkışlar)
BAŞKAN
– Teşekkür ederim Sayın Çelik.
Gündem
dışı üçüncü söz, Kutlu Doğum Haftası münasebetiyle söz isteyen Diyarbakır
Milletvekili Cuma İçten’e aittir.
Buyurun
Sayın İçten. (AK PARTİ sıralarından alkışlar)

3.- Diyarbakır Milletvekili Cuma İçten’in, Kutlu Doğum
Haftası’na ilişkin gündem dışı konuşması
CUMA
İÇTEN (Diyarbakır) – Sayın Başkan, değerli milletvekilleri; âlemlere rahmet
olarak gönderilen Efendimiz Hazreti Muhammed’in (SAV) Kutlu Doğum
Haftası’ndayız.
Allah’ın
emrini insanlığa ulaştırırken, İslam’a “Eşhedü en lâ ilâhe illallah ve eşhedü
enne Muhammeden abdûhu ve resûlullah” diyerek davet eden Resûlullah’ın 632
yılında okuduğu ve insan hakları beyannamesi yerine geçen Veda Hutbesi’nin bir
kısmını sizlerle paylaşmak istiyorum:
“Bismillâhirrahmanirahim,
hamd Allah’a mahsustur, O’na hamd eder, O’ndan yardım isteriz. Allah kime
hidayet ederse artık onu kimse saptıramaz. Sapıklığa düşürdüğünü de kimse
hidayete erdiremez.
Şehadet
ederim ki, Allah’tan başka ilah yoktur, tektir, eşi ve ortağı ve benzeri
yoktur.
Yine
şehadet ederim ki, Muhammed O’nun kulu ve resulüdür.
Ey
insanlar, sözümü iyi dinleyiniz. Bilmiyorum, belki bu seneden sonra sizinle
burada bir daha buluşamayacağım.
İnsanlar,
bugünleriniz nasıl mukaddes bir gün ise, bu aylarınız nasıl mukaddes bir ay
ise, bu şehriniz Mekke nasıl bir mübarek şehir ise canlarınız, mallarınız,
namuslarınız da öyle mukaddestir; her türlü tecavüzden korunmuştur.
Ashabım,
muhakkak Rabb’inize kavuşacaksınız. O da sizi yaptıklarınızdan dolayı sorguya
çekecektir. Sakın benden sonra eski sapıklıklara dönmeyiniz ve birbirinizin
boynunu vurmayınız. Bu vasiyetimi burada bulunanlar bulunmayanlara
ulaştırsınlar. Olabilir ki, bulunan kimse, bunları daha iyi anlayan birisine
ulaştırmış olur.
Ashabım,
dikkat ediniz, cahiliyeden kalma bütün âdetler kaldırılmıştır, ayağımın
altındadır. 
Ey
insanlar, muhakkak ki şeytan şu toprağınızda kendisine tapınmaktan tamamen
ümidini kesmiştir. Fakat siz bunun dışında da ufak tefek işlerinizde ona
uyarsanız bu da onu memnun edecektir. Dininizi korumak için bunlardan
sakınınız.
Ey
insanlar, kadınların haklarını gözetmenizi, bu hususta Allah’tan korkmanızı
tavsiye ederim. Sizin kadınlar üzerinde hakkınız, kadınların da sizlerin
üzerinde hakları vardır. 
Ey
müminler, size iki emanet bırakıyorum, onlara sarılıp uydukça yolunuzu
hiç şaşırmayacaksınız. O emanetler Allah’ın kitabı Kur’an-ı Kerim ve
Peygamber’in sünnetidir.
Müminler,
sözümü iyi dinleyiniz ve iyi belleyiniz. Müslüman Müslüman’ın kardeşidir ve
bütün Müslümanlar kardeştirler. Bir Müslüman’a kardeşinin kanı da malı da helal
olmaz. Fakat malını gönül hoşluğuyla vermişse o başkadır.
Ey
insanlar, Cenab-ı Hak her hak sahibine hakkını vermiştir. 
Ey
insanlar, Rabb’iniz birdir, babanız birdir. Hepiniz Adem’in çocuklarısınız.
Adem ise topraktandır. Arap’ın Arap olmayana, Arap olmayanın da Arap üzerine
üstünlüğü olmadığı gibi kırmızı tenlinin siyah üzerine, siyahın da kırmızı
tenli üzerine bir üstünlüğü yoktur. Üstünlük ancak takvada, Allah’tan
korkmaktadır. Allah yanında en kıymetli olanınız ondan en çok korkanınızdır.
Azası kesik siyahi bir köle başınıza amir olarak tayin edilse, sizi Allah’ın
kitabıyla idare ederse onu dinleyiniz ve itaat ediniz. Kimse kendi suçundan
başkasıyla suçlanamaz.” diyerek aramızdan ayrılan Resûlullah’ı anlamak,
anlatmak ve yaşatmak gerekir. Tüm kalpler Resûlullah’ı anarsa sevgi, barış,
kardeşlik, huzur bu coğrafyada egemen olur. Resûlullah, bu ülkenin doğusundan
batısına, her renk ve her dilin, her mezhebin ortak değeridir. Resûlullah,
hepimizi bir araya getiren, birimizin diğerinden farklı olmadığını, hepimizin
insanlık onuru etrafında eşit haklara sahip olduğumuzu hatırlatan en önemli
ortak değerdir. 
Allah, Taif’te
kendi halkı tarafından taşlandığında onlara el açıp beddua eden değil, dua eden
Resûlullah’ın yolunda gitmeyi nasip etsin.
Kutlu Doğum
Haftası’nın hoşgörü ve sevgiyi hâkim kılmasını diler, saygılarımı sunarım. (AK
PARTİ sıralarından alkışlar)
BAŞKAN –
Teşekkür ediyoruz. 

V.- OTURUM BAŞKANLARININ KONUŞMALARI
1.- Oturum Başkanı
TBMM Başkan Vekili Ayşe Nur Bahçekapılı’nın, Başkanlık Divanı olarak İslam
âleminin Kutlu Doğum Haftası’nı tebrik ettiklerine ve Şehitler Haftası’nda tüm
şehitlerimizi saygı ve rahmetle andıklarına ilişkin konuşması 
BAŞKAN – Biz de
Divan olarak İslam âleminin Kutlu Doğum Haftası’nı tebrik ediyor, tüm insanlık
için kardeşlik ve barışa vesile olmasını diliyoruz.
Aynı zamanda,
yine içinde bulunduğumuz Şehitler Haftası’nda tüm şehitlerimizi saygıyla ve
rahmetle anıyoruz.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Türkiye Büyük
Millet Meclisi Başkanlığının bir tezkeresi vardır, okutup bilgilerinize
sunacağım. 
Buyurun.

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük
Millet Meclisi Başkanlığının, Fransa-Türkiye Parlamentolar Arası Dostluk Grubu
heyetinin ülkemizi ziyaret etmesinin Türkiye Büyük Millet Meclisi Başkanlık
Divanının 9/4/2014 tarih ve 68 sayılı Kararı’yla uygun bulunduğuna ilişkin tezkeresi
(3/1463)
14/4/2014
Türkiye Büyük Millet Meclisi Genel Kuruluna
Türkiye Büyük
Millet Meclisi Başkanlık Divanının 9 Nisan 2014 tarihli ve 68 sayılı Kararı ile
Fransa-Türkiye Parlamentolar Arası Dostluk Grubu heyetinin ülkemizi ziyaret
etmesi uygun bulunmuştur.
Söz konusu
heyetin ülkemizi ziyareti, 28/3/1990 tarihli ve 3620 sayılı Türkiye Büyük
Millet Meclisi'nin Dış İlişkilerinin Düzenlenmesi Hakkında Kanun'un 7. Maddesi
uyarınca Genel Kurulun bilgilerine sunulur.
 Cemil
Çiçek
 TBMM
Başkanı
BAŞKAN –
Bilgilerinize sunulmuştur.
Meclis
araştırması açılmasına dair üç önerge vardır, okutuyorum:

B) Meclis Araştırması Önergeleri
1.- BDP Grubu adına Grup Başkan Vekili Iğdır
Milletvekili Pervin Buldan’ın, gezici ve geçici kadın tarım işçilerinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/904)
Türkiye Büyük Millet Meclisi Başkanlığına
Gezici ve geçici
kadın tarım işçilerinin sorunlarının ve çözüm yollarının araştırılması amacıyla
Anayasa'nın 98’inci ve İç Tüzük’ün 104 ve 105’inci maddeleri gereğince Meclis
araştırması açılmasını saygılarımla arz ederim.
 
Pervin Buldan 
 
Iğdır 
 BDP
Grup Başkan Vekili
Gerekçe:
Türkiye'de
topraksız çiftçilerin yanı sıra, tarım işletmelerinin çeşitli nedenlerle
küçülmesi ve parçalanması birçok işletmeyi kendine yeterli olmaktan
uzaklaştırmıştır. Kendi tarım işletmelerinden yeterli geliri elde edemeyen az
topraklı veya topraksız aileler ile köyleri boşaltılan ve kendi tarım
arazilerinden uzak kalan köylüler, geçimlerini sağlayabilmek amacıyla daha iş
olanağı bulunan yörelere gezici (mevsimlik) ve/veya geçici (günübirlik) giderek
iş aramaktadır. Türkiye'de çok sayıda gezici ve geçici (günübirlik) tarım
işçisinin bulunması, bunların gerek köylerinde gerekse çalışmaya gittikleri
yörelerde çok çeşitli sosyal, ekonomik ve çalışma sorunlarının olması bu
işçilerin sorunlarına eğilmeyi gerekli kılmaktadır. Gezici tarım işçiliği
içinde kadın grubu hem yaşam koşulları hem de aile içi rolleri açısından ayrı
bir önem taşımaktadır. Aile olarak çalışma durumundaki gezici kadın tarım
işçileri, gittikleri yerlerdeki iş yükünün büyük bölümünü üstlenmektedir. Kadın
işçiler yorucu tarım işçiliğinin ardından, ev ve aile yaşamına ilişkin olarak
çadır koşullarında, yemek hazırlama, temizlik, çocuk bakımı, su temini gibi
görevleri de yerine getirmektedir. Gezici ve geçici statüdeki kadın işçilerin
tarımsal üretimdeki rolleri emekleriyle sınırlıdır. Tüm gelirleri emek
karşılığında elde edildiğinden, emeğin kullanılacağı yer de toprak sahibince
belirlenir ve yapılacak tüm işlerde toprak sahibince öne sürülen kurallar
uygulanır. Gezici kadın tarım işçilerinin çalışma süreleri bölgeden bölgeye
değişiklik göstermekte ve daha çok gelenek ve göreneklere göre
düzenlenmektedir. Genellikle, bu süre gün doğumundan gün batımına kadar
sürmektedir. Çalışma sürelerine ve koşullarına rağmen aldıkları ücret diğer
kesimlere göre düşüktür. Düşük ücrete bağlı olarak, ücreti biriktirme isteği ve
düşük beslenme zorunluluğu, diğer yandan elverişsiz yemek pişirme koşulları nedeniyle
bu işçilerin yeterli beslendikleri de söylenemez. İşçi aileler konaklama
yerlerini de beraberinde getirdiği ağaç dalları, plastik örtü, bez ve çevreden
sağladıkları otları kullanarak sağlamaktadır. Yine barınma yerleri ve
çevrelerinde tuvalet, banyo ve çamaşır yıkama yerlerinin bulunmaması temizlik
ve sağlık açısından sakıncalar yaratmaktadır. Gezici tarım işçilerinin çalışma
koşullarının iyileştirilmesi ve iş güvenliği alanlarında Uluslararası Çalışma
Örgütü’nün (ILO) belirlediği, Tarım İşlerinde İşçi Sağlığı ve Güvenliği
Uygulama Klavuzu’nun kadın istihdamı, çevre ve hijyenik koşullar, beslenme ve
barınma yerlerinin bakımıyla ilgili esaslarına uymak için gerekli önlemlerin
hemen alınması gerekmektedir. Bu aynı zamanda, Türkiye'nin imzalamış olduğu
Avrupa Sosyal Şartı’nın adil çalışma koşulları ve adil bir ücret hakkı
konusundaki taahhütlerinin de bir gereğidir. Sosyal güvence sorunu, mevcut
sorunlar içinde en önemlisidir. Bu işçilerin sosyal güvenceye kavuşturulması
gerekmektedir.
Gezici tarım işçiliğinde
insan hayatını tehdit eden önemli bir sorun da çalışma yerlerine ulaşım
konusudur. Bunun için yerel yönetimlerin, ulaşımı maliyetine taşımaları için
çalışmalar yürütülmelidir. Türkiye'nin en yoksul insan gruplarından birini
oluşturan gezici ve geçici tarım işçiliği ve bu grubun özellikle kadın
bireyleri insanca yaşam koşullarından uzak olup en fazla ezilen kesimi
oluşturmaktadır. Çünkü bu kadınlar modern toplumsal yapı içine girmekten uzak
ve geleneksel toplum yapısının etkisi altındadırlar. Geçim sıkıntısı ve
geleneksel toplum ilişkileri altında kalan kadın tarım işçilerinin yaşam ve
çalışma koşullarının, sorunlarının ve çözüm yollarının araştırılması önem arz
etmektedir.

2.- Kars Milletvekili Mülkiye Birtane ve 22
milletvekilinin, Cumartesi Annelerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/905)
Türkiye Büyük
Millet Meclisi Başkanlığına
Cumartesi
Annelerinin gözaltında kaybedilen, asit kuyularına atılan, karakollarda işkence
sonucu hayatını yitiren, toplu mezarlara gömülmüş olan çocuklarının ve
yakınlarının akıbetini kesin olarak öğrenmek ve sorumluların yargı önüne
çıkarılması için sürdürdükleri adalet arayışında sorunlarına çözüm bulunması ve
taleplerine cevap olunması amacıyla Anayasa'nın 98 ve İç Tüzük’ün 104 ve
105’inci maddeleri gereğince bir Meclis araştırması açılmasını arz ve teklif
ederiz.
1) Mülkiye
Birtane (Kars)
2) Pervin Buldan (Iğdır)
3) Hasip Kaplan  (Şırnak)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) İdris Baluken (Bingöl)
9) Hüsamettin
Zenderlioğlu (Bitlis)
10) Nursel
Aydoğan (Diyarbakır)
11) Altan Tan (Diyarbakır)
12) Adil Zozani (Hakkâri)
13) Esat Canan (Hakkâri)
14) Sırrı Süreyya
Önder (İstanbul)
15) Sebahat
Tuncel (İstanbul)
16) Emine Ayna (Diyarbakır)
17) Erol Dora 
(Mardin)
18) Ertuğrul
Kürkcü  (Mersin)
19) Demir Çelik 
(Muş)
20) İbrahim
Binici  (Şanlıurfa)
21) Nazmi Gür 
(Van)
22) Özdal Üçer 
(Van)
23) Leyla Zana 
(Diyarbakır)
Gerekçe:
Cumartesi
Annelerinin on yedi yıldır cevap bulmayan adalet arayışı, Türkiye'nin
geçmişiyle yüzleşme cesareti göstermemesinin en somut örneğini oluşturuyor. İlk
kez 1995'te alanlara çıkarak adalet isteyen Cumartesi Anneleri, gerçeğin ortaya
çıkması için yıllardır nöbet tutuyorlar âdeta. Devletin Kürt sorunundaki
çözümsüzlük politikaları sonucu kayıplara karışan çocuklarının, yakınlarının
akıbetini soruyorlar. Bu direniş aynı zamanda hesap sormanın, sivil
itaatsizliğin en önemli örneğini de oluşturuyor. Geçen hafta 374’üncü kez
seslerini Hükûmete duyurmaya çalıştılar. Ancak on yedi yıldır devam eden adalet
arayışları hâlâ cevap bulmuş değildir. İlk oturma eylemlerini yaptıkları 27
Mayıs 1995'ten bu yana defalarca darp edildiler. Çoğu zaman güvenlik güçlerinin
engellemeleriyle karşılaştılar. Çocuklarını, yakınlarını kaybetmiş yüreği
yaralı anneler, kolluk kuvvetleri tarafından yerlerde sürüklendiler. Polis
köpeklerinin saldırısına uğradılar. Baskılar, gözaltılar ve saldırılarla
susturulmaya çalışıldılar. Çocuklarının, eşlerinin, yakınlarının akıbetini
öğrenmek için en demokratik haklarını kullanan anneler, meydanlarda adalet
aradılar. Kürt sorununda çözümsüzlük sürdükçe faili meçhul cinayetlere,
gözaltında kayıplara, işkence sonucu ölümlere yenileri eklendi. Onlara destek
veren yeni kayıp yakınlarıyla sayıları gün geçtikçe çoğaldı.
Ortaya çıkan
asit kuyuları, toplu mezarlar, onlar için yeni bir umut olmuşsa da açılan
mezarlarda kazıların durdurulması ve kamuoyundan gizlenmesi durumu değiştirmemiştir.
Aslında kayıpların akıbeti devlet arşivlerinde mevcut ve sorumlular da ortada.
Faili meçhul cinayetler için kurulan komisyonun annelerin çığlıklarına cevap
olacağı kuşkulu. Bu nedenle Cumartesi Annelerinin sorunlarına çözüm bulunması
için yeni ve özgün bir komisyon kurulmalıdır. Cumartesi Anneleri, Kürt
sorununun çözümsüz bırakılmasının en trajik sonuçlarından biridir. Çocukları ve
yakınları Kürt oldukları ya da Kürt sorununda demokratik çözümden yana
oldukları için katledildiler. Bu demokratik tepki, sadece Kürt sorunuyla
doğrudan bağlantılı olduğu için devlet tarafından kulak ardı edilmedi,
Türkiye'nin demokratikleşme sürecine giriş aşamasında hayati bir adım olacağı
için de çok bilinçli bir biçimde kulak ardı edildi.
Özellikle 1990'lı yıllarla birlikte
Kürt sorununun tamamen bir güvenlik sorunu olduğu algısı resmî kabul gördü. Bu
kabul, beraberinde demokrasi, hak ve adalet talebinde bulunanlara karşı âdeta
bir kıyım başlattı. Devletin resmî talimatlarıyla binlerce sivil, gazeteci,
genç, kadın, öğrenci, siyasetçi katledilerek kaybedildi. Topluca mezarlara ve
asit kuyularına gömüldüler. Kaybedilenlerin akıbetlerini ortaya çıkaracak
itiraflar Hükûmet tarafından yok sayıldı. Ortaya çıkan ipuçları hasıraltı
edildi. Hükûmetin açıktan engellemeleri sonucu, kayıpların akıbeti bir türlü
öğrenilemiyor. Cumartesi Annelerinin direnişi, devletin arşivlerini açarak tüm
kayıplar hakkında bilgi vermesi ve sorumluların yargı önüne çıkarılması için
devam ediyor. Hükûmet günü kurtarmaya dönük bir iki açıklama dışında konuya
ilişkin ciddi bir yaklaşım ve tutarlı bir duruş sergileyemiyor. 
Anneler bütün duyarsızlıklara rağmen
seslerini duyurmaya kararlı. Cumartesi Annelerinin sorunlarının çözülmesi için
Meclisin görev alması şart. Bu nedenle, sorunun gündeme alınıp çözüm bulunması
için bir Meclis araştırma komisyonu kurulmasının gerekli olduğunu düşünüyoruz.

3.- Eskişehir Milletvekili Ruhsar Demirel ve 20
milletvekilinin, sokak çocuklarının sorunlarının belirlenmesi, sayısal artışlarının
önlenmesi ve rehabilitasyonu konularının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin
önergesi (10/906)

Türkiye Büyük
Millet Meclisi Başkanlığına
Sokak çocuklarının sorunlarının
belirlenmesi, sayısal artışlarının önlenmesi ve rehabilitasyonları için gerekli
önlemlerin alınabilmesi amacıyla Anayasa’mızın 98, Türkiye Büyük Millet Meclisi
İç Tüzüğü'nün 104 ve 105’inci maddeleri gereğince Meclis araştırması açılması
için gereğini saygılarımızla arz ederiz.
1) Ruhsar Demirel (Eskişehir)
2) Oktay Vural (İzmir)
3) Yusuf Halaçoğlu  (Kayseri)
4) Sadir Durmaz (Yozgat)
5) Seyfettin Yılmaz  (Adana)
6) Emin Çınar  (Kastamonu)
7) Mesut Dedeoğlu  (Kahramanmaraş)
8) Ali Öz (Mersin)
9) Hasan Hüseyin Türkoğlu  (Osmaniye)
10) Sinan Oğan  (Iğdır)
11) Cemalettin Şimşek (Samsun)
12) Ali Halaman  (Adana)
13) Murat Başesgioğlu  (İstanbul)
14) Sümer Oral  (Manisa)
15) Muharrem Varlı  (Adana)
16) Alim Işık  (Kütahya)
17) Necati Özensoy  (Bursa)
18) Emin Haluk Ayhan  (Denizli)
19) Ahmet Kenan Tanrıkulu  (İzmir)
20) Tunca Toskay  (Antalya)
21) D. Ali Torlak  (İstanbul)
Gerekçe:
"Sokak çocukları" ifadesi
genellikle sokaklarda yaşayan çocukları tanımlamak için kullanılan bir terim
olarak düşünülse de çocukluk yaşında olmakla beraber yetişkin gözetimi dışında
yaşamını sürdüren tüm çocuklar için kullanılmaktadır.
Türkiye'deki
sokak çocukları sorunu göç, hızlı kentleşme, gelir dağılımındaki eşitsizlikle
birlikte artan kültür uyumsuzlukları ve parçalanmış aileler nedeniyle giderek
daha ciddi bir problem olarak karşımıza çıkmaktadır.
Sokak
çocuklarının sayısı her yıl artmaktadır ve bununla ilişkili sorunlar da zaman
içinde dikkat çeken düzeylere ulaşmıştır. Sokak çocukları, Türkiye'de özel
korunma önlemlerine ihtiyaç duyan çocuklar arasında en belirgin olanlarıdır.
Türkiye'nin de 1994 yılında onaylamış olduğu Çocuk Hakları Konvansiyonu
uyarınca bu çocukların tümünün korunmaya, eğitim görmeye ve rehabilite olmaya
hakları vardır.
Aile bakımı,
gözetimi ve korunmasından mahrum bu çocukların çoğunluğu 6-17 yaş arasında,
çoğunluğu erkek, okuldan atılmış veya atılma riski bulunan çocuklar olup aynı
zamanda cinsel istismara maruz kalmış ya da madde bağımlısı olabilmektedirler.
Sıklıkla
terkedilmiş binalarda, otobüs ya da tren garlarında, parklarda kısacası dışarıda
yaşayan bu çocukların bazıları kendi evinde uyusa da günün hemen tamamını çocuk
olmanın gerek ve sorumluluklarından uzak, yetişkin yükümlülükleri ve hayata
dair risklerle birlikte yaşarlar. Okula gitmez, sağlık yardımı almazlar,
karınlarını doyurmak için gıda temini kendi sorumluluklarıdır ve can
güvenlikleri hep risk altındadır asıl mesele geleceğin onlar için
belirsizliğidir.
Bir kısmının
ailesi vefat etmiş olsa da bazıları aileleri tarafından terk edilmiş veya
ailesi tarafından kötü muameleye maruz kaldığı için kendisi ailesini terk etmiş
olabilir. 
Ekonomik,
politik sebeplerle çoklukla görmezden gelinirler. Çünkü ekonomik güçleri
olmadığı gibi sıklıkla oy da kullanmazlar.
Genellikle
gazetelerin üçüncü sayfasında bir haberdeki çocuk için kullanılan sıfattır
"sokak çocuğu" ifadesi. Sokak çocukları meselesi çok yönlü ele
alınması gereken konulardan biri olup risk altında olan gruplar için alınacak
önleyici çalışmalar yanı sıra gözetim ve denetim dışı yaşama geçmiş olanların
topluma kazandırılması amaçlı özel koruma önlemlerine gereksinim vardır.
Araştırmanın
genel amacı toplumsal bir gerçeklik olan sokak çocuklarının kendileri ve çevre
için risk taşıyan yaşamlarının getirdiği olumsuzlukların rehabilite edilmesi ve
sayılarının artışına gerekçe olan durumların incelenerek gerekli tedbirlerin
alınmasıdır.
Araştırmanın alt
amaçları:
1) Sokakta
yaşayan çocukları bu yaşama iten sebeplerin ve aile yapılarının tespiti,
2)  Sokak
çocuklarının yaşam koşullarının, eğitim ve sağlık düzeylerinin tespiti,
3) Son beş yılda
meydana gelen adli vakaların kaçına (mağdur ya da fail olarak) sokak
çocuklarının dâhil olduğunun tespiti,
4) Sokak
çocuklarının sosyal hakları ve hak arama süreçleri konusunda bilgi düzeyinin
tespiti,
5) Disiplinler
arası çalışma ile alınabilecek tedbirlerin tespiti.
BAŞKAN –
Bilginize sunulmuştur. 
Meclis
araştırmasına ilişkin önergeler, gündemdeki yerlerini alacak ve Meclis
araştırması açılıp açılmaması konusundaki görüşmeler, sırası geldiğinde
yapılacaktır. 
Şimdi, 23 Nisan
Ulusal Egemenlik ve Çocuk Bayramı’ndaki özel birleşime ilişkin bir Danışma
Kurulu önerisi vardır, okutup işleme alacağım ve oylarınıza sunacağım. 

VII.- ÖNERİLER
A) Danışma Kurulu Önerileri
1.- Danışma Kurulunun, Türkiye Büyük Millet Meclisinin
kuruluşunun 94’üncü yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi amacıyla Genel Kurulda özel
bir görüşme yapılması için Türkiye Büyük Millet Meclisinin 23 Nisan 2014
Çarşamba günü saat 14.00’te toplanmasına, bu toplantıda yapılacak görüşmelerde
siyasi parti gruplarının başkanlarına ve grubu bulunmayan siyasi partinin genel
başkanına onar dakika süreyle söz verilmesine ve bu birleşimde başka konuların
görüşülmemesine ilişkin önerisi 
Danışma Kurulu Önerisi
 16/04/2014
Türkiye Büyük
Millet Meclisinin kuruluşunun 94'üncü yıl dönümünün ve Ulusal Egemenlik ve
Çocuk Bayramı’nın kutlanması, günün anlam ve öneminin belirtilmesi amacıyla
Genel Kurulda özel bir görüşme yapılması için Türkiye Büyük Millet Meclisinin
23 Nisan 2014 Çarşamba günü saat 14.00'te toplanması, bu toplantıda yapılacak
görüşmelerde siyasi parti grupları başkanlarına ve grubu bulunmayan siyasi
partinin genel başkanına onar dakika süreyle söz verilmesi ve bu Birleşimde
başka konuların görüşülmemesinin, Danışma Kurulunun 16/04/2014 Çarşamba günü
yaptığı toplantıda Genel Kurulun onayına sunulması uygun görülmüştür.
 Cemil
Çiçek
 Türkiye
Büyük Millet Meclisi Başkanı
 Mustafa Elitaş Muharrem
İnce 
 Adalet ve Kalkınma
Partisi  Cumhuriyet
Halk Partisi 
 Grubu Başkan Vekili Grubu
Başkan Vekili
 Yusuf Halaçoğlu Pervin
Buldan
 Milliyetçi Hareket
Partisi  Barış
ve Demokrasi Partisi 
 Grubu Başkan Vekili Grubu
Başkan Vekili
BAŞKAN
– Kabul edenler… Kabul etmeyenler… Kabul edilmiştir. 
Gündemin
“Seçim” kısmına geçiyoruz. 

VIII.- SEÇİMLER
A) Komisyonlarda Açık Bulunan Üyeliklere Seçim
1.- Dilekçe Komisyonunda açık bulunan üyeliğe seçim
BAŞKAN
- Dilekçe Komisyonunda boş bulunan Adalet ve Kalkınma Partisi Grubuna düşen 1
üyelik için Şanlıurfa Milletvekili Mahmut Kaçar aday gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir. 
Alınan karar gereğince, sözlü soru
önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)

BAŞKAN –
Komisyon? Yok.
Ertelenmiştir.
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.

2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN –
Komisyon? Yok.
Ertelenmiştir.
3’üncü sırada
yer alan, Çankırı Milletvekili İdris Şahin ve Niğde Milletvekili Alpaslan
Kavaklıoğlu’nun; Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifi ile İçişleri Komisyonu
Raporu’nun görüşmelerine kaldığımız yerden devam edeceğiz.

3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563)(x)
BAŞKAN –
Komisyon? Burada.
Hükûmet? Burada.
Sayın
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen teklifin birinci bölümünde yer alan 4’üncü maddesi kabul
edilmiştir. Şimdi, 5’inci maddesinin görüşmelerine başlayacağız.
5’inci madde
üzerinde dört önerge vardır. Aynı mahiyetteki bu önergeleri okutacağım ve
birlikte işleme alacağım. Önerge sahiplerine ayrı ayrı söz vereceğim veya
gerekçelerini okutacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 563 sıra sayılı Devlet İstihbarat ve Millî İstihbarat Teşkilatı Kanununda
Değişiklik Yapılmasına Dair Kanun Teklifinin 5. maddesinin Teklif metninden
çıkarılmasını arz ve teklif ederiz.
 Ali Serindağ Ferit
Mevlüt Aslanoğlu Celal Dinçer
 Gaziantep İstanbul İstanbul
 Muharrem Işık
 Erzincan
Aynı mahiyetteki
diğer önergenin imza sahipleri:
 Ahmet Duran Bulut Seyfettin
Yılmaz Hasan Hüseyin Türkoğlu
 Balıkesir Adana Osmaniye
 Özcan Yeniçeri Ali
Uzunırmak Bülent Belen
 Ankara Aydın Tekirdağ
 Faruk Bal
 Konya
Aynı mahiyetteki
diğer önergenin imza sahipleri:
 Hasip Kaplan Erol
Dora Gülser Yıldırım
 Şırnak Mardin Mardin
 Halil Aksoy Abdullah
Levent Tüzel Ertuğrul Kürkcü
 Ağrı İstanbul Mersin
 Adil Zozani 
 Hakkâri
Aynı mahiyetteki
diğer önergenin imza sahipleri:
 Nurettin Canikli Osman
Aşkın Bak Yılmaz Tunç
 Giresun İstanbul Bartın
 Mehmet Doğan Kubat Bünyamin
Özbek Hakan Çavuşoğlu
 İstanbul Bayburt Bursa
 Ramazan Can Tevfik
Ziyaeddin Akbulut 
 Kırıkkale Tekirdağ
BAŞKAN –
Komisyon, önergelere katılıyor mu?
İÇİŞLERİ
KOMİSYONU SÖZCÜSÜ GÜLAY SAMANCI (Konya) – Takdire bırakıyoruz.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılıyoruz.
BAŞKAN – Önerge
üzerinde İstanbul Milletvekili Sayın Levent Tüzel konuşacak.
PERVİN BULDAN
(Iğdır) – Sayın Başkan, Sayın Bakan “Katılıyoruz.” dedi ama?
BAŞKAN – Evet,
AK PARTİ'nin de bir tane önergesi var. 
PERVİN BULDAN
(Iğdır) – Ama hayır, son okunan önergeye…
BAŞKAN – Aynı
mahiyette olduğu için herkese sırayla söz vereceğim.
PERVİN BULDAN
(Iğdır) – Peki.
BAŞKAN – Buyurun
Sayın Tüzel.
ABDULLAH LEVENT
TÜZEL (İstanbul) – Teşekkür ederim. 
Sayın Başkan,
değerli milletvekilleri; hepinizi saygıyla selamlıyorum.
Millî İstihbarat
Teşkilatı hakkındaki kanun teklifi konusunda görüşlerimi sunmadan önce, işçi
sınıfımızın yaşadığı sorunlarla ilgili kısa bir değinmede bulunmak istiyorum. 
Önceki gün
İstanbul Ambarlı Limanı’nda Selçuk Kemer isimli bir işçi arkadaşımız yine iş
cinayetine kurban gitti. Aynı şekilde, hak ve alacakları için altmış gündür
mücadele eden İstanbul Esenyurt’taki Greif işçilerinin mücadelesi polis
terörüyle bastırıldı ve işveren haklarını teslim etmekte hâlâ direniyor. 
Ve son olarak
yine, Muğla Yatağan’dan santralleri savunmak, özelleştirmeye karşı çıkmak için
Ankara’ya gelen, yürüyüşleri engellenen Yatağan işçilerinin, TES-İŞ ve MADEN-İŞ
üyesi Yatağan işçilerinin mücadelelerini buradan selamlıyorum. 1 Mayıs İşçi
Bayramı’na doğru giderken iş cinayetlerine, işten atmalara, sendikal yasaklara,
taşeron çalışmasına karşı emeğin, özgürlüğün, barışın, kardeşliğin mücadelesini
verecek işçi sınıfımızı selamlıyorum.
Değerli
milletvekilleri, MİT’in, Millî İstihbarat Teşkilatının cumhuriyet tarihindeki
yeri, devlet yönetimindeki rolü gözetildiğinde açıkça bu teklifin
getirilmesindeki şey, antidemokratik devlet yapısının işleyişinin daha çok
güçlendirilmesidir ve bu nedenle teklife karşıyız. 
MİT,
demokrasinin, özgürlüklerin, halkın hakları karşısında olmuş ve halka karşı
komplolar, provokasyonlar işlemiş bir kurum olarak hafızalarımızda yer
etmiştir. MİT, darbeleri, siyasi suikastları, 1 Mayıs 77 katliamını,
Susurluk’u, kanlı ve karanlık devlet istihbarat tarihini çağrıştırmakta ve
yakın zamanda –biliyorsunuz- Reyhanlı’daki 53 yurttaşımızın ölümüne yol açan
patlamadaki rolü ya da Roboski’deki 34 Kürt insanının öldürülmesindeki rolü ve
son olarak Paris’teki siyasi suikasttaki rolü sorgulanmakta, bunların hesabı
verilmemekte. 
Peki,
Hükûmet, Başbakanlık ne için bu düzenlemeyi getiriyor, ne yapmak istiyor,
nereye varmak istiyor? Bildiğiniz gibi bu düzenlemeyle, dış operasyonlarda
MİT’in yetkisini artıran, buna yasal bir kılıf getiren, herkes dinleniyor ama
bir kez de MİT üzerinden herkesin dinlendiği, kimsenin güvencesinin olmadığı ve
teşkilata, müsteşarına, görevlilerine bir dokunulmazlık zırhının, bir yargı
güvencesinin sağlandığı, herkesten bilgi alan ve kimseye bilgi vermeyen,
kimseye hesap verme ihtiyacı duymayan bir MİT oluşturulmak, böyle bir teşkilat
kurulmak isteniyor. 
Bunun
gündeme getirildiği sürece, bu döneme baktığımızda, Hükûmet ve Başbakan,
kendisine karşı komplo, darbe, casusluk faaliyetleri içerisinde olduğunu iddia
ettiği güçleri sindirmek için ne yazıktır ki halka karşı darbeler, tezgâhlar,
provokasyonlar, kırımlar gibi faaliyetler içerisinde bulunmuş bir kurumdan
medet ummakta, böylesi bir tezatlık yaşanmakta. Öyle gazetelerin yazdığı gibi
ya da kamuoyuna yansıtıldığı gibi, bunun, adına “çözüm süreci” denilen Kürt
sorunundaki barış taleplerine dönük İmralı görüşmelerine yasal bir güvence
getirmek gibi değerlendirilmesi yanlış olacaktır. Oysa, Başbakan, ayağa kalkan
toplumsal bir muhalefeti bastıracak bir despotik yönetimin bir mekanizmasını,
onun sopası olacak bir istihbarat devletini, bir istibdat rejimini aslında
aramakta, buna ihtiyaç duymakta ve işte, kendisine karşı muhalif düşünceler ve
çalışmalar içerisinde olanları da tıpkı Nazi döneminin Almanyası’ndaki SS’ler
gibi bir istihbarat kurumu yapma ve böyle bir rejimi kurma peşindedir.
Bildiğiniz gibi,
meydanlarda konuşularak halk bastırılıp terörize ediliyor ama şimdi bunun
mekanizmaları da oluşturuluyor. Millî İstihbarat Teşkilatı, tarihindeki
suçlarla ilgili halka hesap vermelidir. Reyhanlı’nın, Roboski’nin, 1 Mayıs
77’nin ve kayıtlara düşen, dinlenilen savaş senaryolarının hesapları
verilmelidir. “Millî güvenlik” ya da “millî” kavramlarının arkasına
sığınmamalıdır.
Teklife
karşıyız. 
Teşekkür
ediyorum. (BDP sıralarından alkışlar) 
BAŞKAN – Aynı
önergeyle ilgili olarak diğer konuşmacı Adana Milletvekili Sayın Seyfettin
Yılmaz. 
Buyurun. (MHP
sıralarından alkışlar) 
SEYFETTİN YILMAZ
(Adana) – Sayın Başkan, değerli milletvekilleri; görüşülmekte olan MİT Kanunu’nun
5’inci maddesiyle ilgili verdiğimiz önerge hakkında Milliyetçi Hareket Partisi
Grubu adına söz almış bulunuyorum. Hepinizi saygıyla selamlıyorum.
MİT, devlet
aklının muhafaza edildiği bir kurumdur. MİT, ismi üzerinde, millî olması
gerekirken ve milletin istihbarat örgütü olması gerekirken yapılan
çalışmalarla, ne yazık ki, birilerinin arka bahçesi hâline getirilmeye
çalışılıyor. Yine, başta Sayın Başbakan ve Hükûmet olmak üzere, bütün muhalif
kesimleri sindirmek, susturmak ve Türkiye’de her şeyden haberi olan, her şeyin
sahibi olan, her konuda bilgisi olan bir yapıyı oluşturmaya çalışan bir
anlayışın, Millî İstihbarat Teşkilatını da dizayn etmeye çalıştığı bir durumla
karşı karşıyayız. 
Şimdi, değerli
milletvekilleri, buralara nerelerden geldik? Buraya geldiğimiz nokta şurasıdır:
17 Aralık ve 25 Aralıkta biliyorsunuz, Türkiye’de asrın yolsuzluğu oldu, hatta
tarihî bir yolsuzluktur. Bu, bir travma oluşturdu. Burada şu görüşe varıldı
Hükûmet cenahında ve Sayın Başbakanda: “Devlete bu kadar hâkim olduğumuz bir
ortamda, on iki yıl sonunda biz bu noktaya nereden geldik? Bu yaptıklarımız
nereden ortaya çıktı?” Kendilerini sorgulanmaz gören, kendilerini hiçbir
şekilde birilerinin sorgulama hakkı olmadığını düşünen Sayın Başbakan ve
heyeti, 17 Aralık ve 25 Aralıkla bir travma yaşadılar.
Şimdi ben
buradan açıkça ilan ediyorum: Adalet ve Kalkınma Partisi Grubu ve Sayın
Başbakan, 30 Mart yerel seçimleriyle beraber, 17 Aralık ve 25 Aralıkta, “asrın
yolsuzluğu” denen, iddiaların içerisinde hırsızlığın olduğu, rüşvetin olduğu,
adam kayırmanın olduğu, işin içerisinde Başbakan ve bakanların olduğu ve
Hükûmete yakın birçok ismin içinde barındığı bir hususun, 30 Martta sanki
millet tarafından aklandığı ve kendine güç verildiği konusuna getirildi. 
Hâlbuki, sayın
milletvekilleri, durum bundan ibaret değildir. Milletimiz hayatının hiçbir
döneminde hırsızlığa, rüşvete ve yolsuzluğa prim vermemiştir ama milletimiz
öyle bir noktaya geldi ki bir algı yönetimiyle karşı karşıya geldi bu süre
içerisinde, tamamen bir algı yönetimi yapıldı. Ve Sayın Başbakan özellikle ele
geçirdiği basın marifetiyle… Şimdi ben buradan soruyorum… Bakın, Türkiye’de
10’a yakın gazete, 30’a yakın televizyon bir talimatla aynı manşeti veriyor,
aynı başlığı veriyor, televizyonlar aynı konuyu işliyor. Burada işlenen şu
oldu: Hırsızlık ve yolsuzluklar sanki bu ülkede hiç olmamış, hırsızlık ve
yolsuzluk yapılmamış. Ama ne yapılmış? “Millî devlete karşı, Türkiye
Cumhuriyeti’ne karşı, Sayın Başbakana karşı bir darbe girişimi var.” Günlerce
bu konuşuldu, bu anlatıldı. Vatandaşın haber alma özgürlüğünün önüne geçen bir
iktidar, kendi oluşturduğu Pravda’sıyla… Burada, bakın, açık ve net söylüyorum:
İsmini hepimizin bildiği gazeteler aynı noktada aynı manşeti yapıyor. 
Sayın Başbakan
Yardımcısı da diyor: “Biz iyi bir iletişimciyiz, iyi bir algı yönetimi
yapıyoruz.” Doğru söylüyorsun Sayın Başbakan Yardımcısı, senin başında olduğun
ve senin gibi bir heyet, Türkiye'nin gündeminde ne yazık ki fakir fukaranın,
garip gurebanın, o milletin malına el uzatmaları konuşulmadığı, sorgulanmadığı
bir süreci yaşayarak, bunun karşılığında, sanki Sayın Başbakana ve bu ülkeye
bir darbe varmış algısını oluşturdu. Milletimizin kafası karıştı bu noktada.
Milletimiz, hata yapmama noktasında duyarlı bir millettir. Milletimiz vicdan
sahibidir, milletimiz adildir ama bu noktada kandırıldığını mutlaka
anlayacaktır. 
Buna rağmen,
bütün imkânları kullanmanıza rağmen, Sayın Başbakan Yardımcısı, Sayın Hükûmet,
valileri devreye soktunuz -iki buçuk aydır sahadaydım Adana’da- kaymakamları
devreye soktunuz, bürokratları devreye soktunuz, devletin bütün imkânlarını
kullandınız, bütün medya organlarınızla algı yönetimi yaptınız ama buna rağmen
2,5 milyona yakın oy kaybettiniz, Milliyetçi Hareket Partisi de 2,5 milyona
yakın oy artırdı. Yani, vatandaş, hırsızlığı ve yolsuzluğu aklamadı.
Sürem daraldığı
için söylüyorum: Bunları MİT Kanunu’yla geçiştiremezsiniz. Buradan açıkça ilan
ediyorum: Hırsızlık ve yolsuzluk yapanlar mutlaka hesap verecektir. Bugün
mahkemeleri ele geçirebilirsiniz ama mahkemeyikübrada, o fakirin malına el
uzatanlar mutlaka hesap verecektir. Kutlu Doğum Haftası’nın olduğu bu günde hep
beraber buna “Amin.” diyeceğiz. Kim ki haram yemiş, hesabını mutlaka
verecektir. (MHP sıralarından alkışlar)
BAŞKAN – Diğer
önerge üzerinde Erzincan Milletvekili Sayın Muharrem Işık konuşacak.
Buyurun. (CHP
sıralarından alkışlar)
MUHARREM IŞIK
(Erzincan) – Sayın Başkan, değerli milletvekilleri; hepinizi saygılarımla
selamlıyorum.
Değerli milletvekilleri, bu 5’inci
madde de tam AKP zihniyetini yansıtan bir madde. İşe alınacak kişi kavun değil
ki koklayasın da ne olduğunu anlayasın. AKP’li olup olmadığını da bilemeyeceğin
için böyle bir madde getirilmiş. İşe alınan adamların CHP’li olma ihtimali var,
MHP’li olma ihtimali var, BDP’li olma ihtimali var; Alevi olma ihtimali var,
Kürt olma ihtimali var ya da paralel devlet kılığına girmiş, bunların içine
sızmış olma ihtimali var. İşe alınacak kişilerin belirlenmesi için ve bunların
daha rahat bir şekilde işten çıkarılması için getirilmiş bir madde olarak biz
bu maddeyi görmekteyiz. Tabii, işten çıkarırken de, işten atınca da paralel
yapı ya da solcular ya da MHP’liler, yargıya, mahkemeye gidip de o mahkemede,
görev yaptığı işe geri dönerlerse al başına bela. Dolayısıyla, yılanın başını
küçükken ezmek için böyle bir madde getirilmiş diye görüyorum ben. 
MİT Yasası,
ülkeyi tek adam yönetimine götürmenin son tuğlasıydı. HSYK, TİB ve MİT
yasalarıyla otoriter ve totaliter rejime doğru koşar adam gidiyoruz. Başbakanın
oğlunun, istifa eden bakanlar ve kendisine yakın iş adamlarının yolsuzluklarını
kapatmak için Mecliste kan dökerek çıkardığınız HSYK Yasası, bunların
yayınlanmaması ve halkın duymasının engellenmesi için TİB Yasası, kendine
muhalif olanları yok etmek için de şimdiki MİT Yasası. 
Bu yerel
seçimlerde “En iyi savunma taarruzdur.” taktiğini kullanarak, bağırarak,
gözdağı vererek, on iki yıldır bir türlü mağdurluktan kurtulamayarak, her
kurumu kendine köle ederek, kendine köle olmayı kabul etmeyenleri vatan haini
ilan ederek, organize işlerle, trafolara kedileri sokarak bu yolsuzlukları
sandıkta temizlemeye çalıştınız, aklamaya çabaladınız. Ne kadar süreceği belli
olmayan YSK dostluğu ve desteği sayesinde, size göre aklandığınızı sanıyorsunuz
ama bize göre aklanma yeri bağımsız yargıdır. Hedefe, “paralel devlet” diye Fethullahçıları,
iktidara muhalif medyayı, muhalefeti oturtarak tarihin en büyük yolsuzluk ve
rüşvet olayını gözden kaçırmaya, unutturmaya çalışıyorsunuz. Doğru değil. “Yasa
dışı dinleme”, “casusluk”, “paralel devlet” gibi laflarla halkın dikkatini
başka yönlere çekip 4 eski bakanı aklamaya çabalıyorsunuz. 
Telefon
görüşmelerinin “montaj, dublaj” olduğunu ispat edemediniz; ne Bakanların
Sarraf’la konuşmalarını ne de “Sıfırla oğlum.”, “Peki, babacığım.” ses
kayıtlarını. Ses kayıtlarının bakanlara, Başbakana, oğluna, iş adamlarına ait
olduğu iddia ediliyor, hem de yasal dinlemeler bunlar ama sizler, size ait
olmadığını sadece laf kalabalığıyla, bağırıp çağırarak, adaleti yok ederek;
hâkimleri, savcıları, polisleri sürerek; Twitter’ı, YouTube’u kapatarak,
medyayı baskı altına alarak örtmeye çabalıyorsunuz. 
Bakanların
rüşvet almadıklarına inanıyorsanız 3 bakan neden istifa etti? Bir bakan neden
“Her şeyde Başbakanın bilgisi, talimatı vardır.” dedi? “Makara bakanı” rüşvet
almadıysa neden azledildi? Başbakan “Bu ülkede ‘Ben gazeteciyim, yazarım,
düşünürüm.’ diye ortaya çıkanlar, devletin en gizli sırları üzerinden,
insanların mahrem görüşleri üzerinden haftalarca yayın yaptılar. İnsanların
iffetini, namusunu, şerefini, aile yaşantısını, kurdukları kurtlar sofrasında meze
yapıp tatmin olmaz bir iştahla tüketmenin mücadelesini verdiler.” diyor. Peki,
burada soruyorum: Eski bakanın “Gerekirse senin önüne yatarım.” dediği
iddiaları mı aile yaşantısı? Şimdi ödüllendirilen banka müdürünün evinde
ayakkabı kutularından çıkan 4,5 milyon dolar -ki 6 milyon dolarmış- namus,
iffet, şeref… 
İBRAHİM KORKMAZ
(Düzce) – Geçti, geçti. 
MUHARREM IŞIK
(Devamla) – Ne yapalım, biz söyleyelim yine. Bakanın oğlunun evinde bulunan “üç
beş kuruş” değerindeki milyon dolarlar ve para kasaları mı kurtlar sofrasında
meze yapıldı? “Montaj” deyip de montaj olduğunu ispat edemedikleri konuşmalar
mı mahrem? Milletin anasına küfreden iş adamının söyledikleri mi iffet, namus,
şeref? Devletin en gizli sırlarıyla ilgili olarak dinleme yapıldığı kabul
ediliyor ama içeriği hakkında konuşan yok. Dinleme ayıpmış, konuştukları değil!
MİT Müsteşarı “Suriye’ye 4 adam gönderirim, bizim tarafa 8 füze attırırım.”
diyor. Yani “Hükûmeti kurtarmak, yolsuzlukları kapatmak için ülkeyi savaşa bile
sokarım.” diyor. Bunun hesabını kimse sormuyor, dinlemesi ayıpmış! Bu iddianın
hesabını da kimse vermiyor ne yazık ki. Devlet sırlarının konuşulduğu oda
dinleniyor, bu yetki sorgulanmıyor da dinlemek, bir tek suç olarak görülüyor.
Devlet içinde devlet kurulmuşsa bunu siz birlikte kurdunuz. Şimdi “Yanılmışız.”
demekle kurtulamazsınız ne yazık ki. 
Tabii, zamanım
kalmadı ama burada, Genel Başkanıma yapılan saldırıyı da kınıyorum. Bunun
arkasında neler olduğunun tespit edilmesini istiyorum. 
Kurban olayım,
bir gün de gel, ha burada konuş, laf atma ya! 
Teşekkür
ediyorum. (CHP sıralarından alkışlar) 
İBRAHİM KORKMAZ
(Düzce9 – Sen farkında değilsin zaten, çok hızlı geçtin!
BAŞKAN –
Teşekkür ederim. 
ALİ SERİNDAĞ
(Gaziantep) – Söyleyecek sözü olan, gelir…
BAŞKAN - Sayın
milletvekilleri, lütfen.
AHMET TOPTAŞ (A fyonkarahisar)
– Yoklama talep ediyoruz Başkan. 
NAMIK HAVUTÇA
(Balıkesir) – Yoklama talep ediyoruz.
BAŞKAN – Daha
bitmedi. Son önerge üzerinde…
Tamam, anladım
ya yoklama ya karar yeter sayısı isteyeceksiniz ama sırası geldiği zaman, lütfen.
NAMIK HAVUTÇA
(Balıkesir) – Gelsinler diye yapıyoruz Sayın Başkan. 
BAŞKAN – Diğer
önerge üzerinde Tekirdağ Milletvekili Sayın Ziyaeddin Akbulut konuşacak.
ÖZGÜR ÖZEL
(Manisa) – Aynı mahiyette mi?
BAŞKAN – Hepsi
aynı mahiyette. 
Buyurun. (AK
PARTİ sıralarından alkışlar) 
TEVFİK ZİYAEDDİN
AKBULUT (Tekirdağ) – Sayın Başkan, değerli milletvekilleri; efendim, çok önemli
bir teklifi görüşüyoruz. 1980’li yıllardan bu yana MİT Kanunu’nda böyle önemli
bir değişiklik yapılmamıştı. Günün şartlarına göre, ihtiyaçlarına göre
Avrupa’da, Amerika’da, dünyanın her tarafında böyle ulusal istihbarat
teşkilatları var ve onlar çok önemli görevler ifa ediyorlar. O kurumlardaki
yapılanmaya uygun bir şekilde böyle bir teklif gelmiş ve bu teklife Hükûmetimiz
de katılıyor. Tamamen iyi niyetle yapılan, Anayasa’ya uygun, MİT’in görev
alanlarını açık seçik belirleyen, daha şeffaf hâle gelmesini sağlayan ve
dolayısıyla, çağdaş bir kurum olarak MİT’e yeni bir veçhe kazandırmak
amaçlanıyor. Ama, burada, bakıyorum, teklif görüşülmeye başladığından beri,
özellikle muhalefet konuşmacıları, bu MİT Yasası üzerinden ilgisi olmayan
konulara giriyorlar, Hükûmetimizi, Başbakanımızı bu konuda MİT üzerinden
alabildiğine eleştiriyorlar. Bir bilgi kirliliği söz konusu oluyor. MİT teklifi
bir tarafa bırakılıyor -tamamen Hükûmete, Başbakana- kasetler, montajlar ve
şantajlar konuşuluyor.
Değerli
arkadaşlarım, bir defa bu teklif yerinde bir teklif, gerekli bir teklif
–hazırlayanlara teşekkür ediyorum- ve hukuka uygun bir teklif, MİT’i daha iyi
şeffaflaştıracak bir teklif. Dolayısıyla, teklifteki -bakın, o kadar iyi
niyetle hareket ediliyor ki- bu 5’inci maddenin çekilmesi Hükûmetimiz
tarafından öngörülüyor, bir mağduriyet önleniyor.
AHMET
TOPTAŞ (Afyonkarahisar) – Çekilmese ne olacak?
TEVFİK
ZİYAEDDİN AKBULUT (Devamla) - Yani çekilmezse belki oradaki personel mağdur
olacak, bu mağduriyet önleniyor. Yani burada Hükûmetimizin ne kadar iyi niyetli
olduğunu vurgulamak istiyorum.
Değerli
arkadaşlarım, o kadar ilgisiz konuşmalar yapılıyor ki, dün akşam saatlerinde
İstanbul Milletvekili Sayın Mahmut Tanal, benim Şanlıurfa ilinde valilik
yaptığım sırada –bu konuyla hiç alakası olmadığı hâlde, yeri olmadığı hâlde-
dünya dolusu o dönemde faili meçhul olduğu tarzında bir laf söyledi. Ben
Şanlıurfa’da altı yıl valilik yaptım ve çok başarılı valilik yaptım. O dönemde
bütün doğu ve güneydoğuda terör olayları çok yaygın olduğu hâlde, Şanlıurfa
ilinde, halkla bütünleşen bir vali imajıyla, çok nadir terör olayları oluyordu
ve onların da üzerine gidilip bütün faillerinin en kısa zamanda bulunması için
her türlü çalışma yapılıyordu. O dönemde, Şanlıurfa ilinde Dergâh Projesi gibi,
organize sanayi bölgesi gibi, üniversite kurulması gibi çok önemli hizmetler
ifa edildi. 
Dolayısıyla, on
sekiz yıl önce, şerefle, onurla gerçekleştirdiğim böyle bir hayırlı hizmetle
ilgili olarak Sayın Mahmut Tanal’ın böyle bir konuşma yapmasını çok yadırgadım.
Bir hukukçu olarak, âdeta, hedef gösteriyor, benim şahsımı bu konuda birtakım
yerlere hedef gösteriyor. Ve bu konuda yaptığı konuşmanın hukuka, usule, ahlaka
uymadığı kanaatindeyim. Diliyorum ve temenni ediyorum, bu sözlerini geri alır,
bu hatalı konuşmalarından dolayı benden özür diler. Çünkü, hakikaten, bu kürsü,
doğruların konuşulması gereken bir kürsü, milletin iradesini temsil eden bir kürsü.
Burada yalan dolan, iftiraya varan, ona buna çamur atan veya karalama
kampanyaları yapmak için laf olsun diye konuşmak çok yerinde değil. Bu nedenle
ben Sayın Tanal’ın konuşmalarını uygun bulmadığımı ifade ediyorum. Kendisine
bunları iade ediyorum ve bu konuda, yaptığı bu yanlış ve hatalı konuşmadan
dolayı özür dilemesini diliyorum.
Bu 5’inci
maddenin çekilmesiyle ilgili önergemize de destek vermenizi saygılarımla arz
ediyorum. 
Teşekkür
ediyorum. (AK PARTİ sıralarından alkışlar)
BAŞKAN – Şimdi
sıra geldi, Sayın Özel…
ALİ SERİNDAĞ
(Gaziantep) – Sayın Başkan…
BAŞKAN – Buyurun
Sayın Serindağ.
ALİ SERİNDAĞ
(Gaziantep) – Sayın Başkan, şimdi, sayın konuşmacı, muhalefet partilerini
kastederek muhalefet sözcülerinin, konuşmalarında yasayla ilgili olmayan değerlendirmelerde
bulunduklarını, bu yolla da bilgi kirliliği yarattıklarını ifade etti.
MUSTAFA ELİTAŞ
(Kayseri) – Doğru söyledi.
ALİ SERİNDAĞ
(Gaziantep) – Ben de Cumhuriyet Halk Partisinin grup görüşlerini dile getirdim.
Dolayısıyla, sataşmadan söz istiyorum. Grubumuza sataşma var.
YILMAZ TUNÇ
(Bartın) – İsmi geçmedi Sayın Başkan, bizden sataşma yok.
BAŞKAN – Şimdi,
bir hedef göstermedi, somut bir tanımlama da yapmadı.
ALİ SERİNDAĞ
(Gaziantep) – Efendim, somut tanım; “muhalefet”ten başka somut tanımlama olur
mu?
BAŞKAN – Genel
olarak böyle bir ifadede bulundu ama siz “Muhalefet partisi olarak bize
yönlendirilmiştir bu tür konuşma.” dediğiniz için, buyurun, iki dakika size
sataşmadan dolayı söz veriyorum. Sözcü olarak söz veriyorum size, grubunuzun
sözcüsü olarak. 
X.- SATAŞMALARA İLİŞKİN KONUŞMALAR
1.- Gaziantep Milletvekili Ali Serindağ’ın, Tekirdağ
Milletvekili Tevfik Ziyaeddin Akbulut’un 563 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
ALİ SERİNDAĞ
(Gaziantep) – Teşekkür ederim Sayın Başkan.
Sayın
milletvekilleri, bizim bu yasayla ilgili görüşlerimiz tamamen yasayla ilgilidir
yani Millî İstihbarat Teşkilatı Kanunu’nda yapılacak değişikliğin ülkemizi
nereye götüreceğine ilişkindir yoksa başka bir değerlendirmemiz yoktur. 
Şimdi, sayın
meslektaşım, sayın sözcü şöyle dedi: “Bu yasayla MİT şeffaflaştırılıyor.” Şimdi
siz buna inanıyor musunuz? MİT personelinin yargılanmasıyla ilgili, daha
doğrusu yargılanmamasıyla ilgili birtakım hükümler var; bu, MİT’i
şeffaflaştırmak mıdır? 
Şimdi, siz,
Türkiye’de Bakanlar Kurulu kararlarının nasıl alındığını biliyorsunuz. MİT’e
Bakanlar Kurulu görev verebilecek. Şimdi, siz de biliyorsunuz ki Bakanlar
Kurulu kararlarının pek çoğu sadece kararnamelerin alt kısmı imzalanarak
hazırlanan kararnamelerdir, bu kararnamelerin üstü boş bırakılır ve
gerektiğinde doldurulur; bunu herkes biliyor, bunu Sayın Başbakan Yardımcısı da
biliyor. Bu yetkinin Bakanlar Kuruluna verilmesi demek, sadece, bu yetkinin
Başbakana verilmesi demektir. Bu, bu anlama gelir yoksa bu yasada bir
değişiklik yapmaya gerek yoktu. 
Biz bu konuda
milletimizi bilgilendirmek istiyoruz. Kesinlikle, bilgi kirliliğini yaratan
Adalet ve Kalkınma Partisinin sözcüleridir. Biz bilgi kirliliği yaratmıyoruz,
tam tersine, biz vatandaşımıza doğru bilgi vermeye çalışıyoruz; onların doğru
bilgilenmeleri için burada görüşlerimizi ifade ediyoruz. 
Çok teşekkür
ederim, sağ olun.
Teşekkür ederim
Sayın Başkanım. (CHP sıralarından alkışlar) 
BAŞKAN – Sayın
Bakanımız açıklama yapacaklarmış, buyurun.
Size de iki
dakika süre veriyorum. 
XI.- AÇIKLAMALAR
1.- Başbakan Yardımcısı Beşir Atalay’ın, Gaziantep
Milletvekili Ali Serindağ’ın sataşma nedeniyle yaptığı konuşmasındaki bazı
ifadelerine ilişkin açıklaması

BAŞBAKAN
YARDIMCISI BEŞİR ATALAY (Kırıkkale) – Sayın Başkan, biraz önce konuşan sayın milletvekili
iki konu söyledi; “Bakanlar Kurulu her görevi verecek.” diye. Bakın, ilgili
maddenin bendinde “Dış güvenlik, terörle mücadele ve millî güvenliğe ilişkin
konularda Bakanlar Kurulunca verilen görevleri yerine getirir.” deniliyor.
Sınırlı orada yani hangi konuda görev vereceği belli. Sürekli bu söylendiği
için, ben de sürekli açıklama yapıyorum yanlış anlaşılmasın diye. 
ALİ SERİNDAĞ
(Gaziantep) – Gezi olayı terör mü, değil mi? 
BAŞBAKAN
YARDIMCISI BEŞİR ATALAY (Kırıkkale) – İkincisi…
BAŞKAN – Sayın
Serindağ, lütfen…
ALİ SERİNDAĞ
(Gaziantep) – Ama şimdi… Sayın Başkan, bunun açıklanması lazım. 
BAŞKAN – Ama
konuştunuz, şimdi Bakan açıklama yapıyor, onu dinlemek zorundayız. Lütfen…
BAŞBAKAN
YARDIMCISI BEŞİR ATALAY (Kırıkkale) – İkincisi…
ALİ SERİNDAĞ
(Gaziantep) – Gezi olaylarını terör olayı olarak görüyor mu, görüyor mu, onu da
açıklasın lütfen Sayın Başbakan Yardımcısı. 
BAŞKAN – Sayın
Serindağ, lütfen, rica ediyorum, saygılı olalım. 
BAŞBAKAN
YARDIMCISI BEŞİR ATALAY (Kırıkkale) – Bunlar ne saygıdan anlıyor, ne bir şey!
BAŞKAN – Buyurun
Sayın Bakan. 
BAŞBAKAN
YARDIMCISI BEŞİR ATALAY (Kırıkkale) – Sen konuştun, ben dinledim kardeşim, otur
yerinde dinle ya!
BAŞKAN – Sayın
Bakan, lütfen, devam eder misiniz açıklamanıza.
BAŞBAKAN
YARDIMCISI BEŞİR ATALAY (Kırıkkale) – Şimdi, Sayın Başkan, ikinci husus:
“Bakanlar Kurulu kararlarının üstü boş olur, ne olacağı belli olmadan imza
atarlar.” gibi… Bizim Bakanlar Kurulumuz öyle çalışmıyor. Hepimiz Bakanlar
Kurulu kararına bakarız, konusu nedir. Açıklama istediğimiz olur, imzalamayız
bir miktar, orada telafi etmek istediğimiz olur. “Bakanlar Kurulu kararı” demek
gündemiyle, konusuyla bellidir ve bakan öyle imzalar. Yanlış bir ifadedir. Onu
düzeltmiş oluyorum. 
Teşekkür ederim.

NAMIK HAVUTÇA
(Balıkesir) – Niye? Erdoğan Bayraktar’a vermediniz mi istifa metnini? Erdoğan
Bayraktar açıklamadı mı Sayın Bakan?
BAŞKAN – Evet,
önergeleri oylayacağım. 
III. – YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL
(Manisa) – Yoklama istiyoruz.
BAŞKAN – Yoklama
talepleri var, tespit edelim milletvekillerimizi.
Sayın Ayaydın,
Sayın Havutça, Sayın Serindağ, Sayın Şeker, Sayın Acar, Sayın Canalioğlu, Sayın
Yıldız, Sayın Toptaş, Sayın Özel, Sayın Karaahmetoğlu, Sayın Yüceer, Sayın
Soydan, Sayın Ören, Sayın Çam, Sayın Topal, Sayın Şafak, Sayın Dinçer, Sayın
Tayan, Sayın Akova.
Yoklama için üç
dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN –
Toplantı yeter sayısı yoktur. 
Birleşime on beş
dakika ara veriyorum. 
Kapanma Saati: 15.08
İKİNCİ OTURUM
Açılma Saati: 15.28
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul) 
------0------
BAŞKAN – Sayın
milletvekilleri, Türkiye Büyük Millet Meclisinin 77’nci Birleşiminin İkinci
Oturumunu açıyorum.
III.- YOKLAMA
BAŞKAN - 5’inci
madde üzerinde verilen aynı mahiyetteki önergelerin oylamasında istem üzerine
yapılan yoklamada toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için üç
dakika süre veriyorum ve süreyi başlatıyorum.
Buyurun. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
563 sıra sayılı
Kanun Teklifi’nin görüşmelerine devam edeceğiz.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN –
Komisyon burada.
Hükûmet burada.
Önergeleri
oylarınıza sunuyorum: Kabul edenler… Kabul etmeyenler… Önerge kabul edilmiştir.
5’inci madde teklif metninden çıkartılmıştır. Görüşmelere mevcut madde
numaraları üzerinden devam edilecektir. Teklif kanunlaştığı takdirde yazımda bu
husus dikkate alınacaktır.
Sayın
milletvekilleri, 6’ncı madde üzerinde üç adet önerge vardır, aynı mahiyette
olan bu önergeleri okutacağım ve birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 563 sıra sayılı kanun tasarısının 6'ıncı maddesinin yasa metninden
çıkarılmasını arz ve teklif ederiz.
 Hasip Kaplan Adil
Zozani Ertuğrul Kürkcü
 Şırnak Hakkâri Mersin
 Halil Aksoy Altan
Tan Gülser Yıldırım
 Ağrı Diyarbakır Mardin
 Abdullah Levent Tüzel Erol
Dora Sırrı Sakık
 İstanbul Mardin Muş
Aynı mahiyetteki
diğer önergenin imza sahipleri:
 Ahmet Duran Bulut Faruk
Bal Hasan Hüseyin Türkoğlu
 Balıkesir Konya Osmaniye
 Özcan Yeniçeri Ali
Uzunırmak Bülent Belen
 Ankara Aydın Tekirdağ
 Kemalettin Yılmaz
 Afyonkarahisar
Aynı mahiyetteki
diğer önergenin imza sahipleri:
 Ali Serindağ Ferit
Mevlüt Aslanoğlu Celal Dinçer
 Gaziantep İstanbul İstanbul
 Mehmet Şeker
 Gaziantep
BAŞKAN –
Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkanım.
BAŞKAN –
Hükûmet…
BAŞBAKAN YARDIMCISI
BEŞİR ATALAY (Kırıkkale) – Katılmıyoruz Sayın Başkanım.
BAŞKAN –
Önergeler üzerinde ilk konuşma Muş Milletvekili Sayın Sakık’a ait.
Buyurun Sayın
Sakık. (BDP sıralarından alkışlar)
SIRRI SAKIK
(Muş) – Sayın Başkan, değerli arkadaşlar; ben hepinizi saygıyla, sevgiyle
selamlıyorum.
Bu konuya
girmeden önce, biraz önce burada Tekirdağ Milletvekili Sayın Akbulut’un bir
açıklaması vardı faili meçhul cinayetlerle ilgili. 
Sayın Valim, sizin bulunduğunuz dönemde
1994 yılında Nazım Babaoğlu, gazeteciydi ve Urfa’da katledildi. Yine, Muhsin
Melik, bizim il başkanımızdı, Urfa’da katledildi. Hüseyin Toraman sizin
döneminizde orada katledildi. Şimdi, siz de bilirsiniz ki, Allah da bilir o
dönemi, MİT, kontrgerilla, çeteler, JİTEM ve sizin de haberiniz var. Hâlâ buraya
çıkıp başarılı bir vali olduğunuzdan dem vuruyorsunuz. Çıkıp burada bir öz
eleştiride bulunmalısınız. Sizin döneminizde cinayetler işlenmiş ise, siyasi
partinin temsilcileri öldürülmüşse çıkıp buralarda ahlaktan ve namustan
bahsedemezsiniz siz bize. Siz karanlık bir dönemde valilik yaptınız ve orada
sizin döneminizde bu insanlar katledildi ve siz de biliyorsunuz. 
YILMAZ TUNÇ
(Bartın) – Sakin ol. 
İHSAN ŞENER
(Ordu) – Sayın Sakık, sakin olun, sakin olun. 
SIRRI SAKIK
(Devamla) – Bakın, neyin sakinliği olacağız. Çıkıp burada katilleri kollayan,
koruyan bir anlayışa bizden tahammül bekleyemezsiniz. Sizin il başkanlarınız
öldürülse, sizin milletvekilleriniz katledilse ve bir vali de çıksa karanlık
bir dönemden bahsetse ve bu karanlık dönemi başarı olarak da sunsa hiçbirinizin
tahammül etmemesi gerekir. 
Sayın Başkan,
çok özür diliyorum. Geriliyoruz çünkü haklıyız, çünkü biz yaralıyız, binlerce
faili meçhul cinayetin işlendiği topraklardan geliyoruz ve oralarda biz yaşadık
ve nasıl cinayetlerin işlendiğini siz çıkın Allah adına söyleyin. Siz
biliyorsunuz, kimlerin onları katlettiğini benden de çok çok iyi biliyorsunuz.

Sevgili
arkadaşlar, bakın bir yasa görüşülüyor. Bu yasa MİT Yasası. Neden ulusalcı ve
milliyetçi cephenin bu yasaya karşı durduğunu biliyoruz. Bakın, bir dönemden
bahsediyoruz; içinde MİT’in, JİTEM’in, içinde çetelerin, içinde aşiretlerin
olduğu bir dönemden ve faili meçhul cinayetlerden. Bu ulusalcı ve bu milliyetçi
cepheler hiçbir gün bundan bir rahatsızlık duymadı, Kürtler öldürülüyorsa, muhalifler
öldürülüyorsa ses seda da çıkmadı. Ama bugün asıl sorun MİT’in bu konudaki
otoriter yapısının yasalarca yeniden dizayn edildiği değil. Biz iyi anlıyoruz,
sürece neden bu kadar karşı durduğunuzu çok iyi anlıyoruz. Çünkü, siz, evet,
Oslo’dan başlayan ve bugün İmralı’dan devam eden bir süreçle ilgili ciddi
şekilde buna karşısınız. Eğer kanı durduracaksa, eğer bugüne kadar bu
görüşmelerde… 
Bakın, sürekli,
bir şerefsizlikle insanlar itham ediliyor, “Kim ki görüştüyse şerefsizdir.”
deniliyor. Biz bunu iade ediyoruz. Biz görüşüyoruz, biz şerefli insanlarız.
Barış ve Demokrasi Partisi görüşmeleri sürdüren bir partidir. Gidip İmralı’yla
da görüşüyor, gidip Kandil’le de görüşüyor, gelip iktidarla da görüşüyor. Bu
şerefli bir iştir, kanı durdurmak, ölümleri durdurmak şerefli bir iştir.
Şerefsizlik nedir biliyor musunuz? Kana seyirci kalmaktır, ölümlere seyirci
kalmaktır. Eğer MİT bu konuda görevlerini üstlenmişse ve ilk kez MİT bu süreci
götürüyor ve bu konuda saldırıya maruz kalıyorsa biz buna seyirci kalmayız. Ben
burada Hakan Fidan ve ekibini kutluyorum. Bakın, bir yıldır bir çatışmasızlık
süreci yaşanıyorsa ve burada MİT’in bir katkısı varsa bundan büyük bir mutluluk
da duyarız. 
Evet, ne yazık
ki halkların, ulusların kaderinde kan ve gözyaşı vardır. Bu bizim tercihimiz
değildi. Kürtlerin de, Türklerin de tarihinde kan ve gözyaşı oldu; Kürt
halkının da tarihinde bir kan ve gözyaşı sürecini hep birlikte yaşadık ama
halkların demokratik talebi de vardır, barış talebi de vardır. Bugün yaşanan,
barış sürecini ete kemiğe büründürmektir. Eğer Sayın Öcalan, eğer MİT bu
görüşmelerde bir yıldır bu topraklarda kanın akmasını engellemişse, ölümü
durdurmuşsa, eğer bu noktada barışımıza katkı sunulmuşsa, bu Parlamentonun
üstlenemediği görevi bunlar üstlenmişse bizim bunlara teşekkür etmemiz lazım.
Biz bu pencereden bakıyoruz, yoksa MİT’in bu konuda çıkardığı yasalar Barış ve
Demokrasi Partisinin temsilcilerini İmralı’ya, Kandil’e gidenleri kollayan,
koruyan… Biz risk almayı biliriz, biz feda kültüründen gelmişiz. Hodri meydan!
Ama bu işi sürdürecek insanların, evet, yasalar düzeyinde güvence altına
alınması gerektiğine de inanıyoruz. Benim başta da belirttiğim, o kanlı dönemde
MİT’in de parmağı vardı. 
(Mikrofon
otomatik cihaz tarafından kapatıldı) 
SIRRI SAKIK
(Devamla) – Sayın valimiz iyi biliyor. İnşallah çıkar bir açıklama yapar. 
Teşekkür
ediyorum. (BDP sıralarından alkışlar) 
BAŞKAN –
Teşekkür ederim Sayın Sakık. 
Önergeler
üzerinde diğer konuşmacı Afyonkarahisar Milletvekili Sayın Kemalettin Yılmaz. 
Buyurun. (MHP
sıralarından alkışlar) 
KEMALETTİN
YILMAZ (Afyonkarahisar) – Teşekkürler Sayın Başkan. 
Sayın Başkan, değerli milletvekilleri;
563 sıra sayılı Kanun Teklifi’nin 6’ncı maddesi üzerine vermiş olduğumuz önerge
üzerine Milliyetçi Hareket Partisi Grubu adına söz almış bulunuyorum. Yüce
heyetinizi saygılarımla selamlıyorum. 
Uzun bir mahallî
idareler seçim çalışması, âdeta tatil sonrasında alelacele gündemimize gelen
değişiklikler var. Bunların ilk sırasında da yer alan MİT Kanunu’ndaki 6’ncı
maddenin metinden çıkartılması için önerge verdik. Milliyetçi Hareket Partisi
olarak verdiğimiz önergeyle… MİT mensuplarının emekliliklerinde de kullanmaya
devam edecekleri silahların MİT tarafından verilen belgelere işlenmesi
suretiyle yani ayrıca ruhsat gerektirmeden kullanılmasını içeren değişikliğe
katılmamız mümkün değildir. 
Bu önergemizle,
yine silah taşınmasının yasak olduğu mahallerde, mesela mahkemelerde veya
cezaevlerinde oluşabilecek olan her türlü sıkıntının şimdiden bertaraf edilmesi
amaçlanmıştır. Bu nedenle önergemizin dikkate alınmasını arz ediyorum. 
Değerli
milletvekilleri, ülke gündeminin sayenizde karmakarışık olduğu bugünlerde
iktidar olarak kendi istihbarat teşkilatınızı, kendi kolluk kuvvetlerinizi,
kendi mahkemelerinizi oluşturma çalışmalarınız son sürat devam ediyor.
Halkımızın yoksullukla, işsizlikle âdeta can çekiştiği bugünlerde yapmaya
çalıştığınız bu değişikliklerle insanların demokrasiye, hukuka, adalete,
güvenlik kuvvetlerimize, kısacası devletimize olan güvenini sarsmaya devam
ediyorsunuz. 
17 Aralık
operasyonlarıyla ortaya çıkan rüşveti, hırsızlığı, yolsuzluğu, kepazeliği âdeta
örtmeye, sansürlemeye yönelik iş ve işlemler, şaibeli atamalar, tayinler
halkımız tarafından ibretle izleniyor. Bölücü örgüt PKK ve bebek katiliyle
yaptığınız gizli kapaklı pazarlıkları örtmeye, gizlemeye devam ederken
verdiğiniz tavizlerin sonuçları günbegün kendini göstermeye devam ediyor. Ordu
mensuplarını, seçilmiş milletvekillerini yıllardır darbe suçlamalarıyla
zindanlarda tutarken yasanın tamamında yaptığınız değişikliklerle MİT
mensuplarının işledikleri veya işleyebilecekleri anayasal suçları dahi
affetmeyi getiren bu düzenlemeler ülkemizin millî birliğine ve üniter yapısının
temellerine konulmuş âdeta bir dinamittir. 
Yine, Anayasa
referandumuyla halkı kandırıp, yaptığınız Anayasa maddelerini çiğneyip HSYK’nın
yapısını değiştirdiniz.
Sayın Başbakan
Mısır’daki, Yemen’deki, Libya’daki, Suriye’deki Twitter ve Facebook’tan
organize olanları âdeta demokrasi kahramanları ilan ederken ülkemizde her geçen
gün İnternet ve sosyal medya düzenlemeleri hakkında yapılan değişiklikler
halkımızı ciddi korkuya sevk etmektedir. İnsanların demokratik özgürlüklerini
kısıtlayan, baskıcı bir politika izleyen Hükûmetinizin eleştirdiğiniz
hükûmetlerden, liderlerden ne farkı kaldı, acaba açıklayabileniniz olacak mı?
Sayın
milletvekilleri, bu kürsüden Hükûmete sesleniyorum: Ülkemizi kaosa, kargaşaya,
kardeş kavgasına, kutuplaşmaya hızla iten bu politikalarınızdan lütfen ama
lütfen, Allah rızası için, derhâl vazgeçin. Halkın temel hak ve özgürlüklerine
lütfen, Allah rızası için, dokunmayın. Devletimizin temel değerleri ve
milletimizin kutsallarıyla lütfen oynamayın.
Yüce heyetinizi
saygıyla selamlıyorum. (MHP sıralarından alkışlar)
BAŞKAN –
Teşekkür ederim.
Diğer önerge
üzerinde Gaziantep Milletvekili Sayın Mehmet Şeker konuşacak. (CHP sıralarından
alkışlar) 
Buyurun. 
MEHMET ŞEKER
(Gaziantep) – Sayın Başkan, değerli milletvekili arkadaşlarım; sözlerime
başlamadan önce hepinizi saygıyla selamlıyorum.
Değerli
arkadaşlar, bu madde belki de tasarının en masum maddesi çünkü MİT’e her türlü
kişi kurum ve kuruluştan istediği bilgi, belge ve veriyi toplama imkanı
tanıyan; MİT’e teçhizat, personel anlamında sınırsız olanaklar sağlayan; MİT’i
yargı denetiminin dışına çıkaran ve Meclis denetimine de tabi tutmayan, MİT’e
olağanüstü geniş yetkiler tanıyan, MİT’in taleplerine mutlak cevap vermeyi
getiren, verilmediği durumlarda cezalar öngören, kanunlaşması durumunda bu teklifi
her türlü yasanın üstünde tutan, son derece yanlış düzenlemeler içeren bir
teklifle karşı karşıyayız. Yine “Kandırıldık.” mikrofonların önüne geçip
“Safmışız, kandırıldık.” mı diyeceksiniz? 
Değerli
arkadaşlar, hepinizin bildiği gibi istihbarat örgütlerinin ve mensuplarının
dünyanın her yerinde suça karışma oranları çok yüksek, illegal yapılanmalara
gitme oranı da çok yüksektir. Bizim ülkemizde de hafızalarımızdan asla
silinmeyecek faili meçhul cinayetler gibi, devlet istihbarat örgütünün sorumlu
olarak gösterildiği illegal pek çok olay vardır. Yakın tarihte de uyuşturucu
sevkiyatı yapan, Türkiye’ye sığınan muhalif albayı Suriye rejimine satan MİT
personeline şahit olduk. Şimdi, bu gerçekler varken siz MİT’e olağanüstü
yetkiler veriyorsunuz ve faaliyetlerini yargısal, parlamenter her türlü
denetimin dışına çıkartıyorsunuz, MİT personelinin yargılanmasının önünü
tıkıyorsunuz. Yani istihbarat içindeki illegal çeteleşmeleri bu düzenlemeyle
yasal bir zırha büründürüyorsunuz ve resmîleştiriyorsunuz. 
MİT’in sınırsız
yetkilerle donatılması, faaliyetlerinin yargı ve Meclis denetimine kapalı
tutulmasına yönelik maddeler bu ülkede darbelerin önünü açacaktır çünkü
darbeler çok fazla yetkiyle, teçhizatla donatılan güçlü kurumların hukuka sıkı
sıkıya bağlanmadığı ülkelerde meydana gelmektedir. Darbeleri Araştırma
Komisyonunun önerilerinden biri olan faili meçhul cinayetleri araştırma
komisyonu kurulmasına dair öneri de bu teklifle imkânsızlaştırılmıştır. MİT
mensuplarının mahkemelerde dahi tanıklık yapmasını engellerseniz geçmişte
işlenen faili meçhul cinayetler, siyasi cinayetler, toplumsal infial yaratan katliamlar,
öldürülen yazarlar, düşünürler, cesetleri hendekten çıkartılan iş adamları gibi
ucunda istihbarat elemanlarının olduğu bilinen karanlık noktaların
aydınlatılmasını da tamamen engellemiş olursunuz. 
Değerli arkadaşlar, bu Meclis iki yıl
önce bu 4 siyasi partinin de imzasının olduğu Darbe ve Muhtıraları Araştırma
Komisyonu kurdu. On yedi ay önce sonuçlanan bir raporu var. Buna göre… Bu
önerilerin altında da hem iktidarın hem muhalefet milletvekillerinin imzasının
olduğu bir çalışmaydı bu. Peki, her zaman sıkıntıya düştüğümüzde söylüyoruz;
işte, bir faiz lobisi vardı, unuttuk gitti herhâlde, kimsenin aklına gelmiyor,
şimdi moda paralel yapı. Peki, bu ülkede faili meçhul cinayetler işlendi, bunu
herkes biliyor. 1 Mayıs 1977, Maraş, Çorum, Malatya ve Sivas katliamları
işlendi. Kamuoyunda çok gündeme gelen Özel Harp Dairesi, gladyo, kontrgerilla,
JİTEM adıyla bilinen oluşumlar vardı. Bunlarla ilgili Darbe Komisyonunun
önerisinde, maalesef, buradaki 17 milletvekilinin imzası var, hem Adalet ve
Kalkınma Partisinin hem de muhalefet partilerinin imzası var. 
Peki, ne
yaptınız? Sayın Elitaş’a soruyorum: Niçin bu çalışmayı Meclis gündemine
getirmediniz? O önerilerin içerisinde sivil bir anayasa yapılması vardı. O
önerilerin içerisinde Siyasi Partiler Kanunu’nda değişiklik vardı. O önerilerin
içerisinde YÖK Kanunu’nda değişiklik vardı. O önerilerin içerisinde bu illegal
yapıların ortaya çıkartılması vardı ve işlenmiş faili meçhul cinayetlerle
ilgili çalışmalar yapılması vardı. Komisyonlar kurulacaktı ve bu komisyonlarla
geçmişimizle yüzleşecektik ama maalesef bunların hiçbirisi yapılmadı. Alelacele
toplanan komisyon yedi ay gibi bir süre çalıştı, günde sekiz saat çalıştı.
Belki de benim hayatımda en uzun dönem çalıştığım bir komisyon oldu ve çok da
keyifli bir komisyon oldu, çok şeye vâkıf olduk ama maalesef ortada hiçbir
sonuç yok. Boşa heba edilmiş bir yedi ay. 
Sizden ricam, bu
komisyonun önerilerini bu Meclise getirip tartıştırmak, bunlarla ilgili
komisyon kurmak ve dolayısıyla da tarihimizdeki karanlık sayfaların üzerine
gitmek olmalıdır. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ederim. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci maddede
dört adet önerge vardır. 
MAHMUT TANAL
(İstanbul) – Sayın Başkan, özür dilerim ben sizden. 
Ben yokken
burada Tekirdağ Milletvekili Sayın Ziyaeddin Akbulut, aleyhime, beni küçük
düşürecek beyanlarda bulunmuştur.
MUSTAFA ELİTAŞ
(Kayseri) – Küçük düşürücü beyanlarda bulunmadı. “Benden özür dilemesini
bekliyorum.” dedi. 
MAHMUT TANAL
(İstanbul) – 69’uncu maddeye göre sataşmada bulunmuş. Onunla ilgili, izin
verirseniz Sayın Başkan, açıklayayım.
BAŞKAN – Sayın
Tanal, oturum değişti; bir. İkincisi de sizi küçük düşürecek bir ifadede
bulunmadı.
MAHMUT TANAL
(İstanbul) – 69’uncu maddeye göre sataşmadan dolayı sizden izin istiyorum.
BAŞKAN – Ama
oturum da değişti. Bir anlayış gösterseniz.
ADİL ZOZANİ
(Hakkâri) – Özür dilemeye çağırdı Sayın Başkan.
BAŞKAN – Bir
dakika Sayın Zozani.
MAHMUT TANAL
(İstanbul) – Sayın Başkan, tam yirmi dört saat geçti ve Ziyaeddin Bey’e bir gün
geçmesine rağmen izin verdiğinize göre, sizden istirham ediyorum…
MUSTAFA
ELİTAŞ (Kayseri) – Hayır, önerge üzerinde konuştu Ziyaeddin Bey. 
MAHMUT
TANAL (İstanbul) – Madde 69’a göre sataşmadan dolayı…
BAŞKAN
– Yerinizden söz vereyim. 
MAHMUT
TANAL (İstanbul) – Tabii, tabii…
BAŞKAN
- Şimdi usulü uygulamaya çalışalım. Siz de anlayışla karşılayın.
Buyurun.
Bir
dakika.
XI.- AÇIKLAMALAR (Devam)
2.- İstanbul Milletvekili Mahmut Tanal’ın, Tekirdağ
Milletvekili Tevfik Ziyaeddin Akbulut’un 563 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum.
Sayın
Tekirdağ Milletvekili, evet, o dönem Şanlıurfa’da valiydi. Bakın, onun
dönemindeki faili meçhullerle ilgili ben size kitap sunuyorum: “Urfa Kayıpları”
İsimleri okuyorum ben tek tek: “Adnan Bağca, Ahmet Kalper, Avukat Kazım Ekinci,
Bedirhan Tüysüz, Cemal-Yaşar Göksel, Eyüp Gökoğlu, Fahri İnan, Faik Kevci,
Faysal Kızılırmak, Fethi Yıldırım, Hüseyin Deniz, Hüseyin Taşkaya, Kadir İpek
Sürer, Kemal Kılıç, Mehmet Barlin, Mehmet Şen, Muhsin Melik, Mustafa Saygı,
Mustafa Suman, Naif Umaz, Nazım Babaoğlu, Ömer Akpolat, Ramazan Keskin, Ramazan
Şat, Şefik Geçgel, Şükrü Fırat” Bunlar Urfa’nın faili meçhulleri. 
O
dönem vali kimse, esas sorumlu bu kişidir. 
MUSTAFA
ELİTAŞ (Kayseri) – O zaman koalisyon hükûmetine sormak lazım.
MAHMUT
TANAL (İstanbul) - O açıdan, yani MİT yasası… Bu şekilde faili meçhul olan
kayıplarla yine toplum karşı karşıya kalacak. Sayın vekilin benim yokluğumda
yaptıkları açıklamaların hiçbiri doğru değildir. Gayet rahat ben kaynak
gösteriyorum. 
Hepinize
teşekkür ve saygılarımı sunuyorum. (CHP sıralarından alkışlar) 
BAŞKAN
– Ben de teşekkür ederim anlayışınızdan dolayı.
ADİL
ZOZANİ (Hakkâri) – Sayın Başkan, Sayın Vali bir açıklama yapmak istiyor…
PERVİN
BULDAN (Iğdır) – Söz istiyor…
BAŞKAN
– Sayın milletvekilleri, lütfen…
SIRRI
SAKIK (Muş) – Sayın Başkan, bu kadar itham varken, il başkanımız öldürülmüş,
onlarca insan öldürülmüş, çıksın bir açıklama yapsın. 
BAŞKAN
– Lütfen… Tamam…
Sayın
Sakık, siz düşüncelerinizi söylediniz.
SIRRI
SAKIK (Muş) – Bir şey biliyor, bir tarihe tanıklık etmiş. Allah adına ya!
BAŞKAN
– Sayın Tanal da söyledi. Sayın Vali, Akbulut açıklama yapar veya yapmaz. Bu
konuda bir zorlama yapmayın lütfen.
ADİL
ZOZANİ (Hakkâri) – Sayın Vali konuşma talebinde bulunuyor Sayın Başkan.
SIRRI
SAKIK (Muş) – Faili meçhullerin mağduruyuz. Kendi döneminde yapılmış. Açıklama
yapmak zorundadır. Karanlık bir dönemde valilik yapmıştır. Açıklama yapmak
zorundadır. Öyle keyfiyetle oturamaz burada.
BAŞKAN
– Sayın Sakık, bir dakika… 
SIRRI
SAKIK (Muş) – Bakın, Cumartesi Anneleri bunun vekil olmaması için sokaklarda…
BAŞKAN
– Sayın Sakık… Sayın Sakık, lütfen… Siz burada beş dakika konuştunuz,
meramınızı dile getirdiniz.
SIRRI
SAKIK (Muş) – On dakika da konuşurum. Ben mağdurum, konuşurum. 
MUSTAFA
ELİTAŞ (Kayseri) – Mağdur edebiyatı yapma.
BAŞKAN
– Şimdi de konuştunuz. Ama lütfen müsaade edin ben de usulü uygulayayım.
Sayın Akbulut
sisteme girmiş.
Buyurun, süreniz
bir dakika.
SIRRI SAKIK
(Muş) – Çıksın itiraf etsin kimler öldürdü, biz de bağışlayalım.
BAŞKAN – Lütfen,
müsaade edin de ben yöneteyim Meclisi.
Buyurun.

3.- Tekirdağ Milletvekili Tevfik Ziyaeddin Akbulut’un,
Muş Milletvekili Sırrı Sakık’ın 563 sıra sayılı Kanun Teklifi’nin 6’ncı
maddesiyle ilgili önerge üzerinde yaptığı konuşmasındaki ve İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
TEVFİK ZİYAEDDİN
AKBULUT (Tekirdağ) – Sayın Başkanım, değerli milletvekilleri; Urfa’da ben altı
yıl valilik yaptım. Yani en uzun bir dönem ve bu dönemde, o civarda,
güneydoğuda gerçekten çok çeşitli terör olayları oldu. Ancak Urfa ilinde
yapılan, meydana gelen her olayın üzerine ben vali olarak gittim. Bir vali
sadece bütün her şeyi takip eden… Olay olduktan sonra savcısı var, emniyeti
var, jandarması var; ben tavır olarak… Hatta bu Muhsin Melik, rahmetli, bana
geldi bir gün, dedi ki: “Sayın Valim, güneydoğuda hiç kimse bizi kabul etmiyor,
bir tek siz kabul ediyorsunuz. Teşekkür ederim.” 
Dolayısıyla o
konuda ben görevimi yaptım. Bu faili meçhul olayların üzerine gidilmiştir,
görev yapılmıştır. 
SIRRI SAKIK
(Muş) – Failler nerede, failler? Siz bostan korkuluğu muydunuz?
BAŞKAN – Sayın
Sakık, lütfen…
TEVFİK ZİYAEDDİN
AKBULUT (Tekirdağ) – Tamamen bu olaylar iftira ve uydurma ve yakıştırmadan
başka bir şey değildir. Ben vicdanen görevimi o günkü hukuka, kanuna göre
yaptım ve yapmaya devam ediyorum.
BAŞKAN –
Teşekkür ederim.
SIRRI SAKIK
(Muş) – Bravo sana, bravo!
ADİL ZOZANİ
(Hakkâri) – Sayın Başkan görevini devam ettiriyor!
BAŞKAN -
Önergeleri okutuyorum…
MAHMUT TANAL
(İstanbul) – Sayın Başkan…
BAŞKAN –
Önergeleri okutuyorum, devam ediyorum, lütfen… 
Buyurun.
MAHMUT TANAL
(İstanbul) – Değerli Başkan, bakın, özür dilerim sizden.
Bakın, bir vali
o bölgenin mülki idare amiridir. Bir vali suçu emniyete atamaz, orada sorumlu
olan bir numaralı kişidir. Yani faili meçhul olan tüm cinayetlerden dolayı…
BAŞKAN – Sayın
Tanal, size söz vermedim. Söz verdiğim zaman da bu düşüncelerinizi açıkladınız,
tekrara gerek yok. Müsaade ederseniz işlemimize devam edeceğiz.
Teşekkür ederim.

SIRRI SAKIK
(Muş) – Allah’a öbür dünyada nasıl hesap vereceksiniz? Hepinizin eli kanlı!
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN – 7’nci
maddede dört adet önerge var demiştim.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 2/2011 esas numaralı Kanun Teklifinin 7’nci maddesiyle 2937 sayılı Kanunun
26’ncı maddesine eklenen ikinci, dördüncü ve beşinci fıkraların aşağıdaki
şekilde değiştirilmesini arz ve teklif ederiz. 
 Mustafa
Elitaş Mehmet Doğan Kubat Hakan
Çavuşoğlu
 Kayseri İstanbul Bursa
 Yılmaz
Tunç İsmail Tamer Orhan
Karasayar
 Bartın Kayseri Hatay
 Adnan
Yılmaz
 Erzurum
"Cumhuriyet
savcıları, MİT görev ve faaliyetleri ile mensuplarına ilişkin herhangi bir
ihbar veya şikayet aldıklarında veya böyle bir durumu öğrendiklerinde MİT
Müsteşarlığına bildirirler. MİT Müsteşarlığının, konunun görev ve faaliyetlerine
ilişkin olduğunu belirtmesi veya belgelendirmesi halinde adli yönden başkaca
bir işlem yapılmaz ve herhangi bir koruma tedbiri uygulanmaz. Ancak birinci
fıkra hükümlerine göre işlem yapılabilir.”
"MİT
Müsteşarı hakkındaki soruşturmalarda 25/10/1963 tarihli ve 353 sayılı Kanunun
15/A maddesinin üçüncü fıkrasının son iki cümlesi ile beş, altı ve yedinci
fıkralarında yer alan usul ve hükümler uygulanır. MİT Müsteşarı hakkındaki
yargılama Yargıtay ilgili dairesince yapılır.” 
“Aynı konuya
ilişkin yeni ve somut bir delil ortaya çıkmadan yeniden soruşturma
yapılamaz."
Türkiye Büyük Millet Meclisi Başkanlığına
Görüşülmekte
olan 563 Sıra Sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 7. maddesinin Teklif
metninden çıkarılmasını arz ve teklif ederiz.
 Ali Serindağ Ferit
Mevlüt Aslanoğlu Celal Dinçer
 Gaziantep  İstanbul İstanbul
 Tufan
Köse
 Çorum
Aynı mahiyetteki
diğer önergenin imza sahipleri:
 Hasip Kaplan Adil
Zozani Ertuğrul Kürkcü
 Şırnak Hakkâri Mersin
 Erol Dora Altan
Tan Halil Aksoy
 Mardin Diyarbakır Ağrı
 Abdullah Levent Tüzel Gülser
Yıldırım
 İstanbul Mardin
BAŞKAN – Şimdi
okutacağım önerge Anayasa’ya aykırılık önergesidir, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 563 sıra sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 7. Maddesinin Anayasaya
aykırı olmasından dolayı teklif metninden çıkarılmasını arz ve teklif ederiz.
 Celal Adan Mesut
Dedeoğlu Hasan Hüseyin Türkoğlu
 İstanbul Kahramanmaraş Osmaniye
 Özcan Yeniçeri Bülent
Belen Reşat Doğru
 Ankara Tekirdağ Tokat
 Alim Işık Mehmet
Erdoğan
 Kütahya Muğla
BAŞKAN – Okunan
önergeye komisyon katılıyor mu?
İÇİŞLERİ KOMİSYONU
BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz.
BAŞKAN –
İstanbul Milletvekili Sayın Celal Adan konuşacak.
Buyurun. (MHP
sıralarından alkışlar) 
CELAL ADAN
(İstanbul) – Sayın Başkan, değerli milletvekilleri; hepinizi saygılarımla
selamlıyorum.
Buraya zaman
zaman Sayın Başbakan Yardımcısı ve grup başkan vekilleri, milletvekilleri
çıktıklarında 30 Mart seçimlerinin sonucu olarak millet iradesinin kendilerinden
yana tavır koyduğunu ifade ederek getirdikleri birtakım yanlışlıklara bir meşru
zemin aradıklarına şahit oluyoruz. Şimdi ben size soruyorum: 2011 genel
seçimlerinde Adalet ve Kalkınma Partisinin aldığı oy 21 milyon 399 bin, 30 Mart
seçimlerinde Adalet ve Kalkınma Partisinin aldığı oy 19 milyon. Şimdi, buradaki
kayıp aşağı yukarı 2 milyon 300 bin oy. Bu 2 milyon 300 bin oyun gittiği parti
Milliyetçi Hareket Partisi. Millet iradesine saygı duyulacaksa bundan sonra çok
onurlu bir şekilde Milliyetçi Hareket Partisinin uyarılarını dikkate almanız
lazım. 30 Mart seçimleri 30 Nisanda olsaydı 2 milyon daha oy kaybederdiniz. Bir
gürültüyle meseleyi şekillendirdiniz.
Şimdi, sizin,
Adalet ve Kalkınma Partisinin 2002’den beri uğraştığı bir alan var: Emniyet,
adalet, Millî İstihbarat. Bu coğrafyada, yaşadığımız coğrafyada bizim en çok
bildiğimiz üç temel olay: Biz adaleti biliriz, MİT’i biliriz, Emniyeti biliriz.
Bu coğrafyanın genlerinde var. Var oluş-yok oluş mücadelesinde Teşkilat-ı
Mahsusayla birleşen Kuvayımilliye bize bir devlet inşasında öncülük yaptı,
Mustafa Kemal’in öncülüğünde. 
Şimdi, siz 17
Aralığı bir milat olarak seçtiniz, bir algı oluşuyor. Ne hakkınız var bu algıyı
oluşturmaya? Millî İstihbarat gibi Türkiye’de stratejik ehemmiyeti olan,
varlığından her zaman güç alacak bir millet projesini, bir millet müessesesini
bir suç örgütü algısına dönüştürmeye ne hakkınız var? 17 Aralıktan evvel siz
halkın önüne çıkıp MİT kadar önemli olan adaleti referandumda takdim ederken
Milliyetçi Hareket Partisi sözcüleri “Yargıyı siyasallaştırıyoruz.”
dediklerinde Milliyetçi Hareket Partisini vatan haini ilan ettiniz ve adalete
karşı bir siyasi hareket olarak anlattınız, şimdi hâlen siz Hâkimler ve
Savcılar Yüksek Kuruluyla uğraşıyorsunuz. Adalet ve Kalkınma Partisinden Türkiye
daha büyüktür, Türkiye Cumhuriyeti devleti Tayyip Erdoğan’dan daha büyüktür. Bu
kompleksten sıyrılmanız lazım. 
Millî İstihbarat
gibi Türkiye’de çok önemli olan bir kurum Suriye’de olup bitenlerden bihaber,
Irak’ta olup bitenlerden bihaber. Dünyadaki bütün gelişmelerden bihaber kalmış
olan sizin bugünkü işleyişiniz, sizin siyasallaştırma mantığınızdan güç alarak
dejenere ettiğiniz kurumlar asli görevlerini yapamamaktadırlar. Bir şeyi daha
getiriyorsunuz, bir korku daha inşa ediyorsunuz Millî İstihbaratla. 
Efendim,
Türkiye’de operasyon yapma şartları oluştuğunda Türk devletinin operasyon
yapacak müesseseleri yok mu? Eğer bir yerde suç varsa -bu suç- polisin,
jandarmanın müdahalesi söz konusu olduğunda devletin böyle imkânları yok mu?
Meseleyi getirip bir dar alana sıkıştırıyorsunuz. Bu dünyada sizi hiç kimse
kurtaramaz, yeryüzünde hiçbir güç sizi kurtaramaz. Siz, adaletin önüne çıkıp
aklanmadan, Millî İstihbarat Teşkilatı… Burada söylüyorum size, bu yasalarla
gelip geçireceksiniz ama Anadolu çocukları, bu memleketin değerlerine bağlı
olan pırıl pırıl Millî İstihbarat mensupları, tıpkı Hâkimler ve Savcılar Yüksek
Kurulundaki gibi karşınıza dikilecekler, o zaman Başbakan çıkıp bağıracak
“MİT’de paralel devlet var.” diye. 
Vazgeçin
bunlardan, MİT’le ilgili, Türkiye’yi koruyacak olan değerlerle ilgili
Milliyetçi Hareket Partisinin uyarılarını dikkate alın. Halk size bu işareti
verdi, 2 milyon 300 bin oyu AKP’den aldı Milliyetçi Hareket Partisine verdi.
Buna niye saygı duymuyorsunuz? Siz, bu değerlendirmelerin tamamını 17 Aralık
ekseninde götürüyorsunuz, yazıktır, günahtır. 17 Aralık, cumhuriyet tarihine
geçmiş bir hırsızlıktır, bir arsızlıktır. Yüreğiniz yetiyorsa mahkemeler
ortada. Türk milletini teslim ettiğiniz mahkemelere gidin teslim olun, olun
teslim. Orada suçlanırsanız, ceza alırsanız hesabını ödeyin. Ceza almazsanız
MİT’le oynayarak, Emniyetle oynayarak, adaletle oynayarak bu süreci götürmeniz
mümkün değil. Yapmayın, yazıktır, günahtır.
Hepinizi
saygılarımla selamlıyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, şimdi okutacağım iki önerge aynı mahiyette bulunduğundan
önergeleri birlikte işleme alacağım.
Buyurun,
okuyabilirsiniz.
Türkiye Büyük Millet Meclisi Başkanlığına
Görüşülmekte
olan 563 Sıra Sayılı Devlet İstihbarat Hizmetleri ve Millî İstihbarat Teşkilatı
Kanununda Değişiklik Yapılmasına Dair Kanun Teklifinin 7. Maddesinin Teklif
metninden çıkarılmasını arz ve teklif ederiz.
 
 Ali Serindağ Ferit
Mevlüt Aslanoğlu Celal Dinçer
 Gaziantep İstanbul İstanbul
 Tufan
Köse
 Çorum
Aynı mahiyetteki
diğer önergenin imza sahipleri:

 Hasip Kaplan Adil
Zozani Ertuğrul Kürkcü
 Şırnak Hakkâri Mersin
 Halil Aksoy Altan
Tan Gülser Yıldırım
 Ağrı Diyarbakır Mardin
 Abdullah Levent Tüzel Erol
Dora 
 İstanbul Mardin 
BAŞKAN – Önerge
üzerinde Çorum Milletvekili Sayın Tufan Köse konuşacak.
Buyurun. (CHP
sıralarından alkışlar)
TUFAN KÖSE
(Çorum) – Sayın Başkan, değerli milletvekilleri; hepinizi saygıyla
selamlıyorum.
MİT Kanunu’ndan
önce, dün, burada Cumhuriyet Halk Partisi milletvekillerince verilen bir yasa
önerisi Adalet ve Kalkınma Partisi milletvekillerinin çoğunluk oyuyla
reddedildi. Neydi bu? Hep söylediğiniz, değiştirmek istediğiniz 12 Eylül
rejiminde, faşist 12 Eylül rejiminde mallarına el konulan sivil toplum
örgütlerinin, sendikaların ve özellikle de TÖB-DER’in -on binlerce yurtsever
öğretmenin kurduğu TÖB-DER’in- mallarının iade edilmesine dönük bir düzenleme
talebiyle gelmiştik. Yine ikiyüzlü siyasetinizi burada gösterdiniz ve
TÖB-DER’in, DİSK’in mallarını iade etmemekteki kararlılığınızı, 12 Eylül faşist
rejimiyle iş birliğinizdeki kararlılığınızı bir kez daha gösterdiniz. Biz bu
işin takipçisiyiz. TÖB-DER’in mallarını alana kadar, on binlerce yurtsever
öğretmenin alınlarının terini silerek elde ettikleri o malları alana kadar
bunun mücadelesini vereceğiz.
Değerli
arkadaşlar, son zamanlarda yaptığınız düzenlemelerle, HSYK’da yaptığınız
düzenlemeyle, TİB’de yaptığınız düzenlemeyle, “demokratikleşme paketi” adı
altında getirdiğiniz çorba kanunlarla ve özellikle de bu MİT Kanunu’yla, her
şeyin Başbakana bağlı olduğu ve Başbakana bağlı olan hiçbir şeye dokunulamayan
bir düzen kurmak istiyorsunuz; maalesef böyle. Bu yasayla da yasalardan saklanan,
kendisine ait yasadan başka hiçbir şeye bağlı olmayan ve kesinlikle Anayasa'ya
aykırı, yarı yasal yarı yasa dışı bir örgüt kurmaktasınız. Hâlbuki, MİT
hakkında, yabancı servislerin MİT’e sızdığı ve onların direktifiyle
operasyonlar yapıldığına ilişkin birçok yaygın söylenti ve bilgi kirliliği
-bilgi- ortalıkta gezdiği hâlde; faili meçhul cinayetler için MİT’in
organizasyonlar kurduğu, çeteler kurduğu yönünde bilgiler ve dedikodular olduğu
hâlde, Aleviler fişlendiği hâlde, Alevi iş adamlarının fişlendiğine dair
birtakım bilgiler basına yansıdığı hâlde, Cumhuriyet Halk Partili
milletvekillerinin fişlendiğine dair bilgiler ortalıkta gezdiği hâlde MİT’e bu
denli yetki veriyorsunuz. Komisyondaki konuşmamda da söylemiştim, ben de
Cumhuriyet Halk Partisinin fişlenen milletvekillerinden birisiyim. Niye
fişlediniz bizi siz sayın MİT yöneticileri? Niye fişlediniz, bunu bir izah
edin; Türkiye Büyük Millet Meclisinin bir milletvekili olarak, millî iradeyi
temsil eden bir milletvekili olarak Tufan Köse’yi niye fişlediniz, lütfen bunu
izah edin. 
Şimdi, değerli
arkadaşlarım, ortada bu kadar dedikodu gezmekteyken, delil karartmalar
ortadayken MİT’e verilen bu yetkilerden, samimiyetle söylüyorum, ben ürküyorum.
Şimdi, Komisyonda bir milletvekili arkadaşımız konuşuyor, MİT’i biraz
eleştiriyor. Siz de oradaydınız İdris Bey. MİT’in yetkilisi kimdir bilmiyorum,
müsteşar yardımcısı mıdır, başka bir şey midir, Bakana eğiliyor -bizim çok sert
bir Bakan var, her şeye kızıyor burada, Beşir Atalay, çok sinirli, asabi- diyor
ki: “Kim bu?” “Bolu Milletvekili Tanju Özcan.” diyor fısır fısır, fısır fısır
konuşuyorlar. Ya, MİT’ten ürkmemek mümkün mü değerli arkadaşlarım? Vallahi biz
ürküyoruz. 
MUHARREM İNCE
(Yalova) – Şişlemiyorlar, fişliyorlar.
TUFAN KÖSE
(Devamla) – Şimdi, neyi değiştirmek istiyorlar? Cumhuriyet savcıları, MİT görev
ve faaliyetleri ile mensuplarına ilişkin herhangi bir ihbar ve şikâyet
aldıklarında MİT’e soracaklar ve adli yönden başka bir işlem yapmayacaklar.
Şimdi, Suriye’deki iç savaşa müdahale etmek MİT’in görevi mi? MİT’in
kontrolünde silah ve cephane götürmek… “Tape”ler ortaya çıkmasaydı bilmiyorduk,
“paralel yapının rezillikleri” diyorsunuz ya, Allah’tan paralel yapı varmış da
sizin rezillikleriniz de ortaya döküldü. 
İHSAN ŞENER
(Ordu) – Sizi de kurtarır!
TUFAN KÖSE
(Devamla) – 2 bin tane, 20 bin tır silah gönderilmiş. 
Şimdi, 21
Ağustosta bir olay olmuş, Guta’da bir kimyasal silahlı saldırı. Bakın, dünya
basınına yansıdı, çok itibarlı, çok ödüllü gazeteciler… Bakan onu da ciddiye
almıyor, “Mecliste bunlar konuşulmasın.” diyor. Seymour Hersh, şimdi bir
gazeteci, açıkladı. Dedi ki: “Kardeşim, bu işte MİT’in parmağı var. Bu silahlar
El Kaide bağlantılı El Nusra’ya gönderildi.” Jandarmanın eşliğinde, MİT’in
kontrolünde böyle bir olay var. Şimdi, bizim cumhuriyet savcılarımız isimsiz
ihbar diye ya da MİT “Tamam, bu bizim işimizdir.” dedi diye bu işten vaz mı
geçecekler? 
Şimdi, bozacının
şahidi şıracı değerli arkadaşlar. Bakın, kimyasal saldırı yapıldı, Hükûmet
hemen dedi ki: “Ankara yok bu işin içinde, Suriye yaptı, Esad yaptı.” Hemen,
MİT, iki günde füze nereden atıldı, silahlar nereden gitti onu açıkladı, hemen.
Şıracının şahidi bozacı. 
Dünyanın
en önemli teknoloji üniversitelerinden birisi -onun da adı MIT- Massachusetts
Institute Of Technology dedi ki: “Kardeşim, bu füzeler 2 kilometre menzili olan
füzelerdir ve ancak Esad rejiminin muhaliflerinin bulunduğu bölgeden
atılabilir.” İki gün sonra açıkladı. 
Bakın,
boynunuza büyük bir kement dolandı, bu bilgiler Amerika’nın elinde var. AKP’den
bakalım ne taviz koparacaklar? Yoksa Tayyip Erdoğan’ın ve Bakanlar Kurulundaki
bir kısım bakanların uluslararası ceza mahkemelerinde yargılanması
kaçınılmazdır değerli arkadaşlarım, bunu bilin. Öyle millete “Haşhaşı çok
çekmişler.” filan diyerek de bir yere varamazsınız. Adama “Nereden biliyorsun?
Sen de mi haşhaşı çok çektin?” diye sorarlar vallahi. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
BAŞBAKAN
YARDIMCISI BEŞİR ATALAY (Kırıkkale) – Sayın Başkan, müsaade ederseniz, önemli
bir şey söylüyor. 
BAŞKAN
– Açıklama mı yapmak istiyorsunuz…
BAŞBAKAN
YARDIMCISI BEŞİR ATALAY (Kırıkkale) – Kısa bir açıklama.
BAŞKAN
- …sataşmadan dolayı mı söz istiyorsunuz? 
BAŞBAKAN
YARDIMCISI BEŞİR ATALAY (Kırıkkale) – Tabii, bir sataşma var, Hükûmete dönük bir
suçlama var. 
BAŞKAN
– O zaman kürsüye buyurun. 
BAŞBAKAN
YARDIMCISI BEŞİR ATALAY (Kırıkkale) – Buradan yapabilirim. 
BAŞKAN
– Açıklama yapacaksınız. 
Peki,
iki dakika. 
Buyurun.


XI.- AÇIKLAMALAR (Devam)
4.- Başbakan Yardımcısı Beşir Atalay’ın, Çorum
Milletvekili Tufan Köse’nin 563 sıra sayılı Kanun Teklifi’nin 7’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
BAŞBAKAN
YARDIMCISI BEŞİR ATALAY (Kırıkkale) – Sayın Başkan, teşekkür ederim. 
Sayın
milletvekilleri, değerli konuşmacının Hükûmetimize dönük, Suriye’de, işte,
silah gönderme veya hele hele kimyasalla ilgili suçlamalarının hepsini tabii
burada reddediyoruz. Bunlarla ilgili açıklamalarımız yapıldı ama böyle bir
konuşma olduğu için ben kayıtlara geçsin diye bunu tekrar söylüyorum. 
Şunu
da burada huzurlarınızda ifade edeyim: Yani, gerek El Kaide gerek IŞİD gerek
biraz önce zikredilen diğer kuruluş, bunların hiçbirisi Türkiye tarafından ne
tanınır ne destek verilir. Bunlar hem Suriye’de hem de genel İslam dünyasında
terör örgütü olarak nitelenir. Yaptıkları faaliyetler İslam’a da büyük zarar
vermiştir, İslam’ın uluslararası alanda terörle irtibatlanmasına sebep
olmuşlardır. 
Biz, hiçbir şekilde, Hükûmet olarak,
kendi politikalarımız olarak bunlara ne destek verdik ne ilgi duyduk hatta çok
karşı koyduk. Şu anda bu örgütler, bu IŞİD özellikle, orada âdeta Esed
rejiminin elinde bir anlamda enstrüman olarak kullanılıyorlar. Bunları biz
biliyoruz ama bu tür açıklamaların, tabii uluslararası alanda bir tane bir
yazarın yazmasıyla kendi Meclisimizde Hükûmete mal edilir şekilde dile
getirilmesini de tasvip etmemiz mümkün değil. Benim geçen gün söylediğim de o
idi.
Teşekkür
ediyorum.
BAŞKAN – Biz
teşekkür ederiz.
KAMER GENÇ
(Tunceli) – Sayın Başkan, cevap verdi de milletvekillerinin fişlenmesine niye
cevap vermiyor?
BAŞKAN – Diğer
önerge üzerinde Diyarbakır Milletvekili Sayın Altan Tan konuşacak.
KAMER GENÇ
(Tunceli) – Sayın Başkan, beni bir dinler misiniz. Sayın Başkan, bakın bir
milletvekili konuşuyor burada.
MUSTAFA ELİTAŞ
(Kayseri) – Başkan konuşurken sözünü kesiyorsun sen.
KAMER GENÇ
(Tunceli) – Milletvekiline karşı saygılı olun. Soruların birisine cevap
veriyor, birisine de vermediği zaman kabul ediyor demektir.
BAŞKAN – İç
Tüzük’e uygun olarak konuşacaksınız.
KAMER GENÇ
(Tunceli) – Ya, bir şey söylüyorum, yarım bırakma!
BAŞKAN - Cevap
verme hakkı olan kişi hangisine cevap vereceği konusunda bilinçlidir, sizin
müdahalenize gerek yoktur.
KAMER GENÇ
(Tunceli) – Sarin gazına karşı cevap veriyor ama milletvekillerinin
fişlenmesine cevap vermiyor. 
BAŞKAN – Lütfen
düzenimizi bozmayın.
KAMER GENÇ
(Tunceli) – Sen milletvekilinin hakkını korumak zorunda değil misin? O kürsüyü
doğru dürüst kullan.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri Komisyonu
Raporu (2/2011) (S. Sayısı: 563) (Devam)
BAŞKAN – Buyurun
Sayın Tan.
ALTAN TAN
(Diyarbakır) – Sayın Başkan, sayın milletvekilleri; öncelikle sözlerime
başlamadan evvel, bu hafta Kutlu Doğum Haftası vesilesiyle Fahri Kainat
Efendimiz Hazreti Muhammed Mustafa’nın doğumunu kutluyorum, en derin
saygılarımızı, hürmetlerimizi diliyorum ve Cenab-ı AIlah’tan bütün Müslümanlar
için kıyamet gününde şefaatini niyaz ediyorum.
İkinci olarak da
değerli arkadaşlar, 1986 ve 1988 yılları içerisinde Güney Kürdistan’da Saddam
Hüseyin yönetiminin Kürtlere karşı yönettiği ve adına “Enfal Operasyonu” dediği
uygulamalarda 4 bine yakın köy yerle bir edildi ve yine aynı şekilde 180 bin
Kürt evlerinden alınarak bir meçhule götürüldü. Bu insanların Basra çöllerinde
ve o coğrafyanın birçok yerinde -kervan geçmez, kuş konmaz yerlerinde- bugün
cenazeleri çıkıyor, kemikleri çıkıyor ve DNA tespitleriyle belirlenen kişiler
getirilip ailelerinin nezaretinde gözyaşlarıyla tekrar defnediliyor ama şu ana
kadar da yine 100 binin üzerinde insanın kemikleri bile belli değil. Gittiler
ve bir daha dönmediler. Onları da dünyadaki bütün mazlumlar gibi, bütün
mağdurlar gibi rahmetle anıyoruz, zalimleri lanetliyoruz.
Değerli
arkadaşlar, bu Millî İstihbarat Kanunu’yla ilgili ve bundan önce gelen Hâkimler
ve Savcılar Kanunu’yla ilgili, Anayasa Mahkemesiyle ilgili düzenlemeler
konusunda da defalarca iktidarı ikaz ettik ama her seferinde -o meşhur
“Yetmez ama evet.” referandumunda da olduğu gibi- Türkiye’nin ihtiyaçları
nedir, devletin ihtiyaçları nedir, çağdaş demokrasinin gereği nedir, dünyada bu
tecrübeleri geçirmiş devletler nasıl örgütlendiler, nasıl kanunlar çıkardılar,
biz de buna göre bir uygulama, bir kanun çıkaralım mantığı yerine, o gün
iktidara ne lazımsa, günübirlik ne gerektiriyorsa onları getirdiler ve bir
müddet sonra da kendi getirdiklerinden pişman oldular, tekrar değiştirmeye
kalktılar. İşte hâkimler ve savcılarla ilgili olan mesele gözlerinizin önünde
cereyan etti. Yine aynı şekilde Anayasa Mahkemesiyle ilgili şu an feryat figan ediyorlar,
bunu da değiştirmek için bir zaman ve zemin kolluyorlar. 
Millî
İstihbaratla da ilgili bu kadar telaşınız, bu kadar endişeniz niye? Biz en
başta Barış ve Demokrasi Partisi olarak sizlere şunu söyledik: Bütün bu yapılan
görüşmeleri, diyalogları, Kürt meselesinin çözümüyle ilgili süreci gelin
kanunlara, yasalara bağlayın. Bunun arkasına sığınarak başı belli olmayan, sonu
belli olmayan ve Millî İstihbarata sonsuz ve sınırsız yetkiler veren bu
düzenlemeleri bununla nasıl telif edebiliyorsunuz? Açık ve seçik olarak
söylüyoruz ki biz bu telifin arkasında değiliz, birincisi. 
İkincisi, bu
üzerinde konuştuğum 7’nci maddeyle ilgili olarak, burada çok açık ve seçik bu
maddeye göre “Cumhuriyet savcıları, MİT görev ve faaliyetleri ile mensuplarına
ilişkin herhangi bir ihbar veya şikâyet aldıklarında veya böyle bir durumu
öğrendiklerinde MİT’le temasa geçecekler. Konunun MİT’in görev ve
faaliyetlerine ilişkin olduğunun anlaşılması veya belgelendirilmesi üzerine
adli yönden başkaca bir işlem yapılmayacak, herhangi bir koruma tedbiri
uygulanmayacaktır.” diyorsunuz. Biraz evvel bir arkadaşımız konuştu benden
evvel, ben aynı şeyi tekrarlamak istemiyorum, ben de kurgulamıştım, “şıracının
şahidi bozacı”, kullanıldığı için kullanmıyorum. Peki, savcı gelecek, kime
soracak? MİT’e. “Bunu ne yaptı?” “İşte, benim bilgim dâhilinde.” Nedir bilgin?
Yetkin ne? İşte, 2 bin tırdan bahsediliyor. Ben bu konuların da üzerine
gitmeyeceğim çünkü minareyi çalan kılıfını uyduruyor. 
Şimdi, Sayın
Bakan diyor ki: “Bizim El Nusra’yla da alakamız yok, IŞİD’le de yok, El
Kaide’yle de yok. Bunlar terör örgütü.” Biz bunları yazdık diye bütün yandaş
medya küfretti bizlere. Bakalım, bunlar sizinle de ilgili ne söyleyecekler
Sayın Bakan. Özellikle Sayın Hakan Albayrak’a buradan bir çağrıda bulunuyorum.
Benimle ilgili yazdıklarını sizinle ilgili de kullanacak mı, bunlara “terör
örgütü” dediğiniz için, merak ediyorum. 
İkincisi de “Biz
kesinlikle bunlara yardım etmedik.” diyorsunuz, beyanatı doğru kabul edelim, 2
bin tır bisküvi mi yolladınız? Lütfen, bundan sonra bu arkadaşlara biraz da
kebap ve lahmacun gönderin, lütfen, bisküvi yeter.
Teşekkür ederim.
(BDP sıralarından alkışlar)
BAŞKAN –
Teşekkür ederim.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 2/2011 esas numaralı Kanun Teklifinin 7’nci maddesiyle 2937 sayılı Kanunun
26’ncı maddesine eklenen ikinci, dördüncü ve beşinci fıkraların aşağıdaki şekilde
değiştirilmesini arz ve teklif ederiz. 
  Adnan Yılmaz (Erzurum)
ve arkadaşları
"Cumhuriyet
savcıları, MİT görev ve faaliyetleri ile mensuplarına ilişkin herhangi bir
ihbar veya şikayet aldıklarında veya böyle bir durumu öğrendiklerinde MİT
Müsteşarlığına bildirirler. MİT Müsteşarlığının, konunun görev ve
faaliyetlerine ilişkin olduğunu belirtmesi veya belgelendirmesi halinde adli
yönden başkaca bir işlem yapılmaz ve herhangi bir koruma tedbiri uygulanmaz.
Ancak birinci fıkra hükümlerine göre işlem yapılabilir.”
"MİT
Müsteşarı hakkındaki soruşturmalarda 25/10/1963 tarihli ve 353 sayılı Kanunun
15/A maddesinin üçüncü fıkrasının son iki cümlesi ile beş, altı ve yedinci
fıkralarında yer alan usul ve hükümler uygulanır. MİT Müsteşarı hakkındaki
yargılama Yargıtay ilgili dairesince yapılır.” 
“Aynı konuya
ilişkin yeni ve somut bir delil ortaya çıkmadan yeniden soruşturma
yapılamaz."
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılıyoruz Sayın Başkan.
BAŞKAN – Önerge
üzerinde Kayseri Milletvekili Sayın Mustafa Elitaş konuşacak.
Buyurun. (AK
PARTİ sıralarından alkışlar)
MUSTAFA ELİTAŞ
(Kayseri) – Sayın Başkan, değerli milletvekilleri; yüce heyetinizi saygıyla
selamlıyorum. 
Az önce Sayın Bakanım açıklamak
mecburiyetinde kaldı, doğrusunu da yaptı çünkü bu kürsüde söylenen her söz,
Türkiye Büyük Millet Meclisinin bir milletvekili olarak yapılan şey kayıtlara
geçiyor, dünya medyası ve bu işten faydalanmaya çalışan herkes de pusuda
bekliyor. 
Bir milletvekili
Suriye’yle ilgili yapılan kimyasal silahlarda yurt dışında bir üniversitenin
verdiği rapor veya herhangi bir köşe yazarının yazdığı yazı üzerine Türkiye
Cumhuriyeti Hükûmetini ve Türkiye Cumhuriyeti devletini suçlayan bir söylem
içerisinde bulunup Suriye devletinin lehinde bir görüşme yapıyor. 
TUFAN KÖSE
(Çorum) – Ne alakası var!
MUSTAFA ELİTAŞ
(Devamla) - Kayıtlara geçmesi açısından, Sayın Bakanın burada müdahalesi
yerinde ve önemlidir. 
Bakın,
Milliyetçi Hareket Partisi Genel Başkanı Sayın Devlet Bahçeli salı günkü grup
konuşmasında “Bir köşe yazarının veya herhangi bir kurum ya da kuruluşun
Türkiye Cumhuriyeti devleti aleyhine yaptığı bir tezvirat kesinlikle kabul
edilemez.” deme devlet adamlığını göstermiştir. Muhalefet partilerine de düşen
bu iştir, bu haktır, bu usuldür, bu esastır. 
Şimdi… 
MEHMET GÜNAL
(Antalya) – Devamını da okudun mu?
MUSTAFA ELİTAŞ
(Devamla) - Haa, devamında siyaseten başka bir şeyler söylemiş olabilir ama özü
şudur…
HASAN HÜSEYİN
TÜRKOĞLU (Osmaniye) – Hayır, hayır… “O cümleyi kaldırın.” dedi. 
MUSTAFA ELİTAŞ
(Devamla) - Bakın, şunu söylüyorum: Hiç kimse… Eğer Sayın Genel Başkanınız da
aynı paralelde söylüyorsa onu da eleştiriyorum. Eğer… 
MEHMET GÜNAL
(Antalya) – Aynı paralelde söylemiyor, “Sen dinledin mi?” diyor. 
MUSTAFA ELİTAŞ
(Devamla) - Paralellerle bu arada çok ilişki hâlindesiniz, belki paralelin
içerisinde olabilirsiniz.
MEHMET GÜNAL
(Antalya) – Biz dik söylüyoruz, dik. 
MUSTAFA ELİTAŞ
(Devamla) - Onun için, diyorum ki: Burada ulu orta her şeyi söylemek
milletvekilliği değildir. Milletvekilliği, devlet adamlığı gibi ciddiyet
isteyen bir meseledir.
MEHMET GÜNAL
(Antalya) – Aynen öyle!
NECATİ ÖZENSOY
(Bursa) - On bir yıldır neredeydiniz? Aranızdan su sızmıyordu. 
MUSTAFA ELİTAŞ
(Devamla) - Siz, 1 milyon insanın, 10 milyon insanın Suriye’den göç etmesine
sebep olan, yüz binlerce insanın hayatını kaybetmesine sebep olan o talimatı
veren Esad’ı burada savunmak durumunda kalırsınız. 
TUFAN KÖSE
(Çorum) – Nereden biliyorsun talimat verdiğini? 
MUSTAFA ELİTAŞ
(Devamla) - Siz bir Türk vatandaşısınız, Türkiye Cumhuriyeti devletinin bir
milletvekilisiniz…
TUFAN KÖSE
(Çorum) – Yanında mıydın talimat verirken? 
MUSTAFA ELİTAŞ
(Devamla) - … ona göre davranmak zorundasınız. 
GÜRKUT ACAR
(Antalya) – Sarin gazını kim gönderdi? 
MUSTAFA ELİTAŞ
(Devamla) - Bakın değerli milletvekilleri, 30 Mart seçimlerine gelirken
anlattınız, ifade ettiniz, iftiraları burada söylediniz, ses kayıtları
dinlediniz, yalan ne varsa ifade ettiniz, montajlar neyse sarıldınız,
sahiplendiniz, getirdiniz bunları burada, hatta Türkiye Büyük Millet Meclisi
grup salonunda siz yasak bir yayını, ne olduğu belli olmayan bir yayını genel
başkan olarak gösterdiniz. Cumhuriyet tarihinde, belki dünya tarihinde ilk defa
olan bir hareketi burada yaptınız. Ama 30 Mart tarihinde bu millet yalana
inanmadı, tezvirata inanmadı, paralel yapının kulağınıza fısıldadığı yalan
yanlış bilgelerin hiçbirine inanmadı, size dersi verdi.
Hani
“dayak arsızı” diye bir şey vardır ya, bu muhalefet partileri dayak arsızı
olmuş.
GÜRKUT
ACAR (Antalya) – 2 milyon oy kaybettiniz!
MUSTAFA
ELİTAŞ (Devamla) - Sandığa giriyorlar, Sayın Bahçeli’nin söylediği gibi,
Osmanlı tokadını yiyip yiyip oturuyorlar, ondan sonra da züğürt tesellisi… (AK
PARTİ sıralarından alkışlar)
MEHMET
GÜNAL (Antalya) – Kim yedi tokadı?
MUSTAFA
ELİTAŞ (Devamla) - “Benim oyum şu kadar arttı da…” Bırak sen onu, sen oyuna
sahip olamadın, oyuna. İstanbul’da 4’üncü parti oldun, 3’üncü parti Sırrı
Süreyya Önder’di. İstanbul’da 4’üncü parti olmuşsun, sen burada kalkıyorsun,
diyorsun ki: “Milliyetçi Hareket Partisinin oyu şurada arttı.” Onlar senin oyun
değil, talimatla CHP’den MHP’ye, MHP’den CHP’ye geçen oylardan başka bir şey
değildi.
MEHMET
GÜNAL (Antalya) – Talimatla sana mı gelmişti daha önce? Daha önce talimatla
sana mı geliyordu?
MUSTAFA
ELİTAŞ (Devamla) – Bir de, rakamlarla… Rakamları yanıltmayın, çarpıtmayın;
bakın, rakamları çarpıtmayın, yanıltmayın.
AK
PARTİ, 2011 seçimlerinde 21 milyon 400 bin kişiden oy almıştır, 2014 yerel
seçimlerinde 20 milyon 500 bin kişiden oy almıştır. Neymiş efendim, hesap
yapıyorlarmış “Büyükşehir belediye meclisine verilen oylar bizim bunlar…” Peki,
büyükşehir belediye başkanlığına verilen oyları ne yapacaksınız, onları nereye
atacaksınız? Onlar da AK PARTİ adına mühürlenmiştir, onu da hiçbir tarafa
yapmanız mümkün değildir.
HASAN
HÜSEYİN TÜRKOĞLU (Osmaniye) – Kendini böyle mi kandırıyorsun?
MUSTAFA
ELİTAŞ (Devamla) – Bakın, 2001 yılındaki bir krizde bu millet size öyle bir
şamar vurdu ki yüzde 18’den yüzde 8’e düştünüz. (AK PARTİ sıralarından
alkışlar)
HASAN
HÜSEYİN TÜRKOĞLU (Osmaniye) – Size yumruk vuracak.
MUSTAFA
ELİTAŞ (Devamla) - Ama paralel yapının iftiralarla dolu ve ne idüğü belirsiz
kasetlerle dolu, yalanlarla, montajlarla dolu kasetlerinin arkasına sığındınız,
AK PARTİ iktidarını yıpratamadınız. 
HASAN
HÜSEYİN TÜRKOĞLU (Osmaniye) – Kaset sizin işiniz, kaset işlerine siz
bakıyorsunuz.
BÜLENT
BELEN (Tekirdağ) – Daha düne kadar aynı yatakta yatıyordunuz paralel yapıyla. 
MUSTAFA
ELİTAŞ (Devamla) – Bunun zorluğunu çekiyorsunuz, yaptığınız da: “Benim oyum 500
bin arttı1 milyon arttı.” Bu, züğürt tesellisidir. 
(Mikrofon
otomatik cihaz tarafından kapatıldı)
MEHMET
GÜNAL (Antalya) – 1 milyon değil, 2 milyon 300 bin. 
MUSTAFA
ELİTAŞ (Devamla) - Hepinizi saygıyla selamlıyorum. (AK PARTİ sıralarından
alkışlar)
MEHMET
GÜNAL (Antalya) – 2 milyon 300 bin; 1 milyon değil, 500 bin değil. Senin
kaybettiğinden fazlası arttı Sayın Elitaş.
BAŞKAN
– Teşekkür ederim Sayın Elitaş.
TUFAN
KÖSE (Çorum) – Sayın Başkan…
YUSUF
HALAÇOĞLU (Kayseri) – Sayın Başkan…
BAŞKAN
– Bir dakika. Hepinize söz vereceğim, bir dakika.
Sayın
Halaçoğlu, buyurun.
YUSUF
HALAÇOĞLU (Kayseri) – Genel Başkanımıza sataşmadan dolayı söz istiyorum.
BAŞKAN
– Buyurun, iki dakika…

X.- SATAŞMALARA İLİŞKİN KONUŞMALAR (Devam)
2.- Kayseri Milletvekili Yusuf Halaçoğlu’nun, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşması sırasında MHP Grup
Başkanına sataşması nedeniyle konuşması
YUSUF
HALAÇOĞLU (Kayseri) – Sayın Başkan, değerli milletvekilleri…
HASAN
HÜSEYİN TÜRKOĞLU (Osmaniye) – Pehlivanoğlu’nun şiirini de yarım okumuştu
bunlar, mektubunu.
NECATİ
ÖZENSOY (Bursa) – On bir yıldır beraberdiniz.
BAŞKAN
– Sayın milletvekilleri, lütfen konuşmacıyı dinleyelim.
YUSUF
HALAÇOĞLU (Devamla) – …her şeyden önce, herkesin ne söylediğini iyi bilmesi
gerekir. Kasetlerden bugün söz edenler, kendi kasetlerinden söz edildiği
takdirde hemen montajdan söz etmeye başlarlar. Siz önce kendi yolsuzluklarınızı
temizleyin kardeşim. Gidin, bakanlarınız var, şimdi tezkere geliyor,
tezkerelerde gerçekten bir şey kurun, Yüce Divana çıkarın, aklansınlar,
gelsinler.
MUSTAFA
ELİTAŞ (Kayseri) – Tezkere hangisi?
YUSUF
HALAÇOĞLU (Devamla) – Biz kaset gelen arkadaşları partimizden attık. Siz
atabiliyorsanız, yiğitseniz atın, onları Yüce Divana çıkarın ve aklayın ve
ondan sonra AK PARTİ olun. Yani önce kendi çamurunuza bakın, pisliğinize bakın,
ondan sonra konuşun.
Seçimlere
geldiğimiz takdirde, seçimlerde herkesin ne aldığı açık ve net olarak belli. 19
küsura düştünüz mü? Düştünüz. Yani oyunuz 19 milyona düştü mü? Düştü. 21 milyon
küsurdan 19 milyona düştünüz. Peki, Milliyetçi Hareket Partisi de…
MUSTAFA
ELİTAŞ (Kayseri) – Sen beni dinlememişsin. Hocam, sen hâlâ tarih dersi
veriyorsun, matematiğe gelmemişsin.
YUSUF
HALAÇOĞLU (Devamla) – Tarihi de söyleyeyim size, tamam.
2011
yılında aldığınız oyun yüzde kaçını aldınız? Genel seçim havasına soktunuz
alamadınız. 19’a düştünüz. Ardından, Milliyetçi Hareket Partisi o tarihte
aldığı 5,5 milyon oyu bugün 7 milyon 700 bine çıkardı mı? Çıkardı. Dolayısıyla…
GÖKCEN
ÖZDOĞAN ENÇ (Antalya) – Çok başarılısınız!
YUSUF
HALAÇOĞLU (Devamla) – Başarılı olup olmadığını görürsünüz bundan sonraki
seçimlerde de.
HAKAN
ÇAVUŞOĞLU (Bursa) – 20 milyon nerede, 7 milyon nerede Hocam, neyin hesabını
yapıyorsunuz?
YUSUF
HALAÇOĞLU (Devamla) – Ama önemli olan mesele şu bir de: Genel Başkanımız aynen
şunu söyledi: “ABD’li araştırmacı bir gazetecinin Türkiye hakkındaki kabul
edilmez iddialarıdır.” Ama bununla ilgili ardından şunu da ekledi, onu da
söylemeniz lazımdı: “Bu nedenle ülkemiz aleyhine sürdürülen karalama
kampanyasına Hükûmet süratle engel olmalı, eldeki bilgi ve belgelerle Guta’daki
iğrenç soykırımda en ufak parmağının olmadığını delilleriyle kanıtlamalıdır.” 
MUSTAFA
ELİTAŞ (Kayseri) – Bakan söyledi, Sayın Başbakan söyledi.
YUSUF HALAÇOĞLU (Devamla) – Önce siz
bir kanıtlayın kardeşim bunları, sonra gelin konuşun buraya, bu kürsüye. Konuşma
hakkına sahip olun önce. (MHP sıralarından alkışlar)
BAŞKAN –
Teşekkür ederiz. 
HAKAN ÇAVUŞOĞLU
(Bursa) – 7 milyon 20 milyondan büyük mü Hocam?
MUSTAFA ELİTAŞ
(Kayseri) – Sayın Başkan, “Her tarafınızdan pislik akıyor, çamur akıyor,
yolsuzluk akıyor.” diyerek…
BAŞKAN – Sayın
Elitaş, Muharrem İnce’ye söz vereceğim, sonra size…
YUSUF HALAÇOĞLU
(Kayseri) – Sayın Başkan, kendi oylarımızdan söz ediyoruz.
BAŞKAN – Sayın
Muharrem İnce…
YUSUF HALAÇOĞLU
(Kayseri) – 21 milyon 19 milyondan küçük mü?
TUFAN KÖSE (Çorum)
– Sayın Başkan, önce benim…
BAŞKAN – Grup
başkan vekillerine veriyorum arkadaşlar, grup adına…
TUFAN KÖSE
(Çorum) – Efendim, şahsıma sataşma var! 
BAŞKAN – Lütfen,
müsaade eder misiniz, Grup Başkan Vekilinize söz verdim. Grup Başkan Vekilinize
söz verdim, buyurun…
TUFAN KÖSE
(Çorum) – Ya, onu izah etmiyorsun, ondan sonra konuşuyorsun Sayın Başkan!
Lütfen onu söyle!
BAŞKAN – Ben
Grup Başkan Vekilinize söz veriyorum, siz söz istiyorsunuz. 
TUFAN KÖSE
(Çorum) – Ama yalnızca grup başkan vekillerine söz verir gibi konuşuyorsun
Sayın Başkan!
BAŞKAN –
Buyurunuz Sayın İnce.

3.- Yalova Milletvekili Muharrem İnce’nin, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
MUHARREM İNCE
(Yalova) – Teşekkür ederim Sayın Başkan.
Yargıya izin
vermeyeceksin, polisi değiştireceksin, hâkimi, savcıyı değiştireceksin, sonra
“montaj, dublaj” diyeceksin! 
Soru bir tane:
Hangi laboratuvarda incelettiniz de montaj olduğu ortaya çıktı? (CHP
sıralarından alkışlar)
HASAN HÜSEYİN
TÜRKOĞLU (Osmaniye) – Bakanın biri hissediyormuş!
MUHARREM İNCE
(Devamla) – Hangi tetkik kurul, hangi teknik rapor? Soru bu. 
HAKAN ÇAVUŞOĞLU
(Bursa) – Milletin laboratuvarında Sayın İnce. 
MUHARREM İNCE
(Devamla) – İdris Naim Şahin’e Ordu’da gidip “4 tane kasetin var.” diyeceksin…
HAKAN ÇAVUŞOĞLU
(Bursa) – Millet test etti 30 Martta Sayın İnce!
MUHARREM İNCE
(Devamla) – …AB Bakanı çıkacak “Başbakanım kendisini güvende hissetmiyor.”
diyecek, Melih Gökçek çıkacak “Ben de zor durumda kalabilirim, benim de kasetim
var.” diyecek. 
Değerli
arkadaşlarım, Türkiye'nin geldiği duruma bakın. Başbakan kendini güvende
hissetmiyorsa, eski İçişleri Bakanıyla ilgili seçim bölgesine gidip “Bunun 4
tane kaseti var.” diyorsa, yarın Efkan Ala’yla da kavga ettiğinde, arası
bozulursa onun da kasetlerinin olduğunu söyleyecek. 
İHSAN ŞENER
(Ordu) – Nerede 4 tane kaset var?
MUHARREM İNCE
(Devamla) – Başbakan söyledi bunu, ben söylemiyorum. 
İHSAN ŞENER
(Ordu) – Yok öyle bir şey! 
MUHARREM İNCE
(Devamla) – Bunlar doğru işler değil. 
İHSAN ŞENER
(Ordu) – Öyle “4 tane kaset var.” filan demedi! 
MUHARREM İNCE
(Devamla) – Bakın, size bir soru soruluyor: Vekiller fişlendi mi? Cevap
veremiyorsunuz. Vekilleri fişlediniz mi? 
Değerli
arkadaşlarım, Türkiye'nin bu gidişatından sizin de huzursuz olduğunuzu
biliyorum. İçiniz rahat değil. Bal gibi de o görüşmelerin montaj olmadığını,
dublaj olmadığını o kadar iyi biliyorsunuz ki. Çok iyi biliyorsunuz, siz de
eminsiniz bundan ama siyaseten böyle söylemeniz gerekiyor. Gelin, bunları
uluslararası bir firmaya gönderelim, bu konudaki bir tetkik kurula gönderelim,
bir incelettirelim.
İHSAN ŞENER
(Ordu) – Var mı tanıdığınız?
MUHARREM İNCE
(Devamla) – Yok mu, dünyada böyle bilimsel yeterliliği olan, bu konuda uzman
kuruluşlar yok mu? 
İHSAN ŞENER
(Ordu) – Vardır sizin tanıdığınız! 
MUHARREM İNCE
(Devamla) – Gelin, bunları incelettirelim. 
Hangi raporla
bunların montaj olduğunu söylüyorsunuz?
HASAN HÜSEYİN
TÜRKOĞLU (Osmaniye) – Hissediyor, hissediyor!
MUHARREM İNCE
(Devamla) – Raporu koyun önümüze de bizi inandırın! 
İHSAN ŞENER
(Ordu) – Sen hangi raporla montaj olmadığını söylüyorsun?
MUHARREM İNCE
(Devamla) – Siz sadece bunu söyleyin.
BAŞKAN –
Konuşmacıya laf atmayın lütfen!
MUHARREM İNCE
(Devamla) – Ortada bu iddialar var. Siz bunları şimdilik kapatmış
olabilirsiniz. Bu, seçimle aklanmaz, yargıyla aklanır.
Bunu
bilgilerinize sunuyorum.
Hepinize
teşekkür ediyorum. (CHP sıralarından alkışlar)
BAŞKAN –
Teşekkür ederim.
Sayın Köse…
CELAL ADAN
(İstanbul) – Sayın Başkan…
BAŞKAN – Bir
dakika. 
Nedeninizi
söyler misiniz Sayın Köse.
TUFAN KÖSE
(Çorum) – Beni, Türkiye Cumhuriyeti’nin aleyhinde, Suriye devletinin yanında,
Türkiye Büyük Millet Meclisi kürsüsünde…
BAŞKAN – İsminizi
zikretmedi ama.
ALİ SERİNDAĞ
(Gaziantep) – “Milletvekili” dedi Sayın Başkan, insaf yani!
TUFAN KÖSE
(Çorum) – “Bir önceki konuşmacı” dedi, bir önceki konuşmacı bendim Sayın Başkan
yani. 
ALİ SERİNDAĞ
(Gaziantep) – Başkasını mı kastetti yani?
BAŞKAN – Peki,
buyurun, iki dakika. 
KAMER GENÇ
(Tunceli) – Sen dinlemiyorsun ki orada!
MUSTAFA ELİTAŞ
(Kayseri) – Sayın Başkan…
BAŞKAN – Sonra
size söz vereceğim.
MUSTAFA ELİTAŞ
(Kayseri) – Hayır, bir dakika. Arkadaşa söz vermiş olabilirsiniz ama grup
başkan vekiline “sataşmadan” diye söz verdiniz. 
BAŞKAN – Sayın
Elitaş, sayın konuşmacı da sataşmadan dolayı söz istedi, sonra size vereceğim. 
MUHARREM İNCE
(Yalova) – “Talimatla oy devşirdiniz.” dedi, partimize sataştı, onun için cevap
verdim ben. 
BAŞKAN – Ondan
sonra da usuli işlemlere başlayacağım sayın milletvekilleri, lütfen…
Buyurun Sayın
Köse.

4.- Çorum Milletvekili Tufan Köse’nin, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
TUFAN KÖSE
(Çorum) – Sayın Başkan, ben yurtseverim, devrimciyim, memleketimi de satmam,
satmaktan da anlamam, tüccar da değilim. (CHP sıralarından alkışlar)
Şimdi, bizim MİT
neymiş böyle, iki günde Suriye’de füzelerin açısını hesaplıyor, nereden
atıldığını buluyor! 
MUSTAFA ELİTAŞ
(Kayseri) – Esad bile senin gibi konuşamaz be! Esad’ın temsilcisi gibisin!
TUFAN KÖSE
(Devamla) – Ya, sen Roboski’de, Uludere’deki 34 tane insanın öldürüldüğü
istihbaratın, yanlış istihbaratın nereden verildiğini çıkart bir önce kardeşim,
Suriye’de ne işin var senin?
İHSAN ŞENER
(Ordu) – Sen ne söylediğinin farkında değilsin, farkında değilsin!
TUFAN KÖSE
(Devamla) – Bakın değerli arkadaşlar, bakın…
İHSAN ŞENER
(Ordu) – Ne söylediğini bilmiyorsun sen!
MUSTAFA ELİTAŞ
(Kayseri) – Esad’dan geliyor bu bilgiler!
TUFAN KÖSE
(Devamla) – Bakın, bakın, bakın, bakın, bakın, sen var ya sen, Madımak
Oteli’nde o benzin taşıyanlar arasında gördüm ben seni.
MUSTAFA ELİTAŞ
(Kayseri) – Beni mi?
TUFAN KÖSE
(Devamla) – Sen tabii. 
BAŞKAN – Sayın
Köse, lütfen…
TUFAN KÖSE
(Devamla) – Şimdi “Esad” diyorsun ya, gördüm ben seni orada.
BAŞKAN – Sayın
Köse, hedef göstermeden konuşun lütfen. Yeni sataşmalara neden olmayın.
MUSTAFA ELİTAŞ
(Kayseri) – Ya, zaten paralelin tamamen ortağısın sen be! Paralel yapı bile
böyle iftira etmiyor.
TUFAN KÖSE
(Devamla) – Şimdi, bakın, sen Uludere’nin istihbaratını bul önce, Uludere’nin
istihbaratını bul. Sen mezhepçilik yapıyorsun. 
Ya kardeşim,
İslamiyet, tabii ki kimyasal silahlı saldırıya izin vermez. Hristiyanlık
veriyor mu? Yani, Musevilik “Kimyasal saldırı yap.” mı diyor?
HAKAN ÇAVUŞOĞLU
(Bursa) – Madımak Oteli’ni Kayseri’de zannediyor bu!
TUFAN KÖSE
(Devamla) – Ben fişlendim diyorum Sayın Bakan, sen sordun mu yanındaki MİT
mensuplarına “Niye fişledin bu milletvekilini?” diye? 
Ya, arkadaşlar,
muhalefet sandık dayağı yiyebilir ama muhalefet yetim hakkı yemiyor biliyor
musunuz? Fakirin fukaranın hakkını yemiyor ya! (CHP sıralarından alkışlar)
Sandık dayağı yiyor, yiyebilir. Yetim hakkı yemiyoruz biz, alnımız açık bizim,
alnımız açık. 
MUSTAFA ELİTAŞ
(Kayseri) – Sen akıllısın, millet aptal sanki, öyle mi?
TUFAN KÖSE
(Devamla) – Alınan oylar hiç kimseye suç işleme özgürlüğü vermez Sayın Elitaş,
anladın mı, istersen 50 milyon oy al. 
MUSTAFA ELİTAŞ
(Kayseri) – Vermez ama iftira atma özgürlüğünü de vermez.
TUFAN KÖSE
(Devamla) – Tabii, iftira atma özgürlüğünü de vermez.
MUSTAFA ELİTAŞ
(Kayseri) – Sen bana iftira atıyorsun!
TUFAN KÖSE (Devamla) – Eğer bunlar
iftira olsaydı siz ortalığı birbirine katardınız, yıkardınız ya. 
Bu işler dışarıda konuşuluyor kardeşim.
Bu olay, Guta’daki kimyasal silahlı saldırı dünyada konuşuluyor. Aklayın
kendinizi. Yoksa, vallahi, kurtulamayacaksınız. Türkiye’de yargılanmazsanız
uluslararası ceza mahkemesi sizi yargılayacak. Başka çareniz yok, çaresizsiniz,
bunu unutmayın.
İHSAN ŞENER
(Ordu) – Sizin gibi memleketin aleyhinde olanlar olduğu müddetçe…
TUFAN KÖSE
(Devamla) – Ben memleketin aleyhinde değilim.
İHSAN ŞENER
(Ordu) – Aynen öyle.
TUFAN KÖSE
(Devamla) – Ben yurtseverim. Ben Türkiye Cumhuriyeti’nde de, dünyada yaşayan
her insanın da insan hakkına sahip olduğu inancındayım. Her insanın yaşama
özgürlüğü var.
İHSAN ŞENER
(Ordu) – İftira etme özgürlüğüne sahip değilsin ama.
TUFAN KÖSE
(Devamla) – İftira da etmiyoruz biz.
İHSAN ŞENER
(Ordu) – Ediyorsun!
TUFAN KÖSE
(Devamla) – Alnımız açık, yüreğimiz temiz! (CHP sıralarından alkışlar)
BAŞKAN – Sayın
Köse, teşekkür ederiz.
CELAL ADAN
(İstanbul) – Sayın Başkan…
MUSTAFA ELİTAŞ
(Kayseri) – Sayın Başkan…
BAŞKAN – Sayın
Adan, sizden önce Sayın Elitaş söz talebinde bulunmuştu. 
Ne gerekçeyle
söz talebinde bulunuyorsunuz?
MUSTAFA ELİTAŞ
(Kayseri) – Sayın Başkan, önemli bir iddiada bulundu. Madımak Oteli’ne benzin
taşıyanlar arasında benim olduğumu söyledi.
YUSUF HALAÇOĞLU
(Kayseri) – Ama sonra o.
ALİM IŞIK
(Kütahya) – Madımak sonra…
BAŞKAN – O
sonrakiydi ama, o sonrakiydi. Bir, Celal Adan’ı o zaman…
MUSTAFA ELİTAŞ
(Kayseri) – Bir dakika, neyi sonradan?
BAŞKAN – Sayın
Elitaş, şu anda söylediğiniz gerekçe…
MUSTAFA ELİTAŞ
(Kayseri) – Sayın Başkan, hayır, Sayın Başkan, müsaade eder misiniz?
MEHMET GÜNAL
(Antalya) – Sayın Elitaş, senin sataşmandan söz istiyor.
MUSTAFA ELİTAŞ
(Kayseri) – Şuradaki parazitler çok fazla.
BAŞKAN –
Arkadaşlar, müsaade eder misiniz, bir dakika, ben de dinliyorum.
MUSTAFA ELİTAŞ
(Kayseri) – Sayın Halaçoğlu dedi ki: “Her tarafınızdan pislik akıyor.”
BAŞKAN – Tamam,
onun üzerine mi sataşmadan dolayı?
MUSTAFA ELİTAŞ
(Kayseri) – Onun üzerine sataşmadan söz istiyorum.
BAŞKAN –
Buyurun.
MEHMET GÜNAL
(Antalya) – O sonra ama, bir dakika Sayın Başkanım.
BAŞKAN – Hayır,
hayır, sonra değil.
MEHMET GÜNAL
(Antalya) – Sayın Elitaş’ın sataşmasından dolayı Sayın Adan söz istiyor.
Elitaş’ın sataşması sonra. Bağıralım mı biz de onun gibi o zaman?
BAŞKAN – Elitaş,
Sayın Halaçoğlu konuştuğundan itibaren oradan söz istiyor.
MUSTAFA ELİTAŞ
(Kayseri) – Ya birbirinize avukatlık yapmayın. Sayın Adan kendi hakkını korur.
MEHMET GÜNAL
(Antalya) – Sayın Elitaş…
BAŞKAN – Sayın
Günal…
MEHMET GÜNAL
(Antalya) – Sayın Başkan, müsaade edin.
BAŞKAN – Hayır,
dinlemeyeceğim. 
MUSTAFA ELİTAŞ
(Kayseri) – Bak, Sayın Adan’ı küçük düşürüyorsun, Sayın Adan’ı küçük
düşürüyorsun! 
MEHMET GÜNAL
(Antalya) – Asıl sen küçük düşürüyorsun.
MUSTAFA ELİTAŞ
(Kayseri) – Az sonra gelir, Sayın Adan konuşur burada. 
BAŞKAN – Elitaş,
Halaçoğlu konuştuğundan beri söz istiyor.
MEHMET GÜNAL
(Antalya) – Hayır, sıra onda değil Sayın Başkan. Burayı Elitaş yönetmiyor,
burayı siz yönetiyorsunuz.
BAŞKAN – Sayın
Günal…
MEHMET GÜNAL
(Antalya) – Sayın Elitaş’ın sataşmasından dolayı söz istiyor, Sayın Elitaş’ın
söylediği daha sonraki konuşmadan dolayı. Lütfen sırayla sataşmadan söz verin.
İktidar mensuplarının özelliği yok. O da bir milletvekili.
BAŞKAN – Bitti
mi konuşmanız, bitti mi?
MEHMET GÜNAL
(Antalya) – Bitti.
BAŞKAN – Şimdi
ben konuşuyorum.
MEHMET GÜNAL
(Antalya) – Söyleyin o zaman şimdi.
BAŞKAN – Sayın
Halaçoğlu konuştuğundan beri Elitaş elini kaldırıyor, ben “Bir dakika.”
diyorum.
MEHMET GÜNAL
(Antalya) – Peki neymiş?
BAŞKAN – Bir
dakika…
Sonra Sayın İnce
konuştu. Sayın Tufan Bey konuşurken Celal Adan ayağa kalktı ama Elitaş’ın söz
talebi bakiydi ve kendisine sordum.
MEHMET GÜNAL
(Antalya) – Neyle ilgiliymiş, Başkanım, neyle ilgiliymiş?
BAŞKAN – Sizi ne
ilgilendiriyor? Ben soruyorum ve yönetiyorum.
MEHMET GÜNAL
(Antalya) – Nasıl olur? Yeni sataşmadan söz veriyorsun, yeni, yeni!
BAŞKAN –
Halaçoğlu’nun görüşmeleriyle ilgili söyledi.
MEHMET GÜNAL
(Antalya) – Yeni sataşmadan söz veriyorsun. Beni nasıl ilgilendirmez?
BAŞKAN – Sayın
Günal, lütfen…
MEHMET GÜNAL
(Antalya) – Kimin sataşması varsa önce ona söz vereceksiniz.
BAŞKAN – Hayır,
Elitaş…
MEHMET GÜNAL
(Antalya) – O sataşma sonra.
BAŞKAN – Oturur
musunuz lütfen yerinize.
MEHMET GÜNAL
(Antalya) – Onun önceliği yok, iktidar partisi diye önceliği yok. Sizi
yönlendiremez.
BAŞKAN – Ben
yaptığım şeyin çok doğru olduğunu düşünüyorum.
MEHMET GÜNAL
(Antalya) – Hakkaniyetli karar verin!
MUSTAFA ELİTAŞ
(Kayseri) – Sayın Başkan, orada grup başkan vekili duruyor, Sayın Adan duruyor.
Yani, grup başkan vekili orada duruyor, Sayın Adan orada duruyor; avukatlık
yapıyor ya!
BAŞKAN – Sayın
konuşmacı, Sayın Elitaş, siz cevap vermeyin lütfen.
Sürenizi
başlatıyorum, iki dakika…
MEHMET GÜNAL
(Antalya) – Ha, onun önceliği yok, oradan kalkıp yönlendiremez sizi! Allah
Allah!
BAŞKAN – Bak,
sinirlendim, tabağı da düşürdüm Hasip Kaplan gibi.
SÜREYYA SADİ
BİLGİÇ (Isparta) - Sayın Günal, ne zaman avukat oldun sen? Avukatlığı bırak.
MEHMET GÜNAL
(Antalya) – Her türlü haksızlığa karşı avukatım! Kim haksızlık yapıyorsa onun
karşısındayım.
BAŞKAN – Lütfen,
ben çok iyi takip ediyorum, asla da hak yemem. Lütfen!
GÖKCEN ÖZDOĞAN
ENÇ (Antalya) – Süreyi baştan başlatabilir miyiz?
SÜREYYA SADİ
BİLGİÇ (Isparta) - Avukatlığı bırak, yakışmıyor sana.
MEHMET GÜNAL
(Antalya) – Yediniz işte, söylüyorsunuz, Madımak’ı daha yeni konuştuk. Tutanağı
çıkartıp bakın istiyorsanız, tutanağa bakın.
BAŞKAN – Sayın
Günal, müsaade ederseniz Meclisi yöneteceğim.
MEHMET GÜNAL
(Antalya) – Ben de yönetin diyorum yani.
BAŞKAN – İzin
veriyor musunuz?
MEHMET GÜNAL
(Antalya) – Yönetin.
BAŞKAN – Ha,
izin veriyor musunuz? Tamam, teşekkür ederim.
GÖKCEN ÖZDOĞAN
ENÇ (Antalya) – Süre, süre…

5.- Kayseri Milletvekili Mustafa Elitaş’ın, Kayseri
Milletvekili Yusuf Halaçoğlu’nun sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MUSTAFA ELİTAŞ
(Kayseri) – Şimdi, bak, Halaçoğlu’na cevap vereceğim.
BAŞKAN – Sayın
Elitaş, lütfen devam eder misiniz. İki dakika süreniz.
MUSTAFA ELİTAŞ
(Devamla) – Sayın Başkan, ben kürsüdeyken bana müdahale ediyorsunuz ama adam
bar bar bağırıyor size. Biraz daha önünde şey olmasa…
MEHMET GÜNAL
(Antalya) – “Adam” diye anlatma, adam gibi anlat. 
MUSTAFA ELİTAŞ
(Devamla) – Ya “adam” diyoruz, başka bir şey demiyoruz yani başka bir şey
demiyoruz, “adam” diyoruz.
MEHMET GÜNAL (Antalya)
– Tutanaktan bir çıkarayım da, “bu adam” dendiği zaman senin ne söylediğini ben
sana bir çıkarayım.
HASAN HÜSEYİN
TÜRKOĞLU (Osmaniye) – Bu, Türkiye Büyük Millet Meclisinin MİT’i değil ama…
MUSTAFA ELİTAŞ
(Devamla) – Şimdi, burada masa olmasa size saldıracak.
MEHMET GÜNAL
(Antalya) – Bir çıkartayım Elitaş’ın ne dediğini “adam” dendiği zaman,
çıkarayım…
MUSTAFA ELİTAŞ
(Devamla) – Şimdi, bakın Sayın Halaçoğlu, bizim aldığımız oyları, belediye
meclisi, büyükşehir belediye meclisi, şunu, bunu hesaplıyorsunuz; paralel
yapının gazetesinde, medyasındaki olanı buraya sunmaya çalışıyorsunuz.
MEHMET GÜNAL
(Antalya) - O da mı Madımak be! 
ALİ SERİNDAĞ
(Gaziantep) - Ya paralel yapının müttefiki siz değil miydiniz; niye bu kadar,
böyle bozuştunuz?
MUSTAFA ELİTAŞ (Devamla)
– İl genel meclisindeki 51 vilayette il genel meclisine kullanılan oyların
hesabı doğru, çünkü o ilde yaşayan herkes o partiye oy vermiştir. Ama
büyükşehirlerde büyükşehir belediye başkanlarına herkes oy vermiştir. Siz
kalkıyorsunuz, büyükşehir belediye başkanlarına verilen oyu yok sayıyorsunuz. O
1 milyon oyu nereye atıyorsunuz?
NECATİ ÖZENSOY
(Bursa) – Ya eskiden büyükşehir belediye başkanı yok muydu?
MUSTAFA ELİTAŞ
(Devamla) – Bunun hesabını vermeniz lazım ve tarihî sorumluluk içerisindesiniz.
NECATİ ÖZENSOY
(Bursa) – Yeni mi oldu büyükşehir belediye başkanı?
MUSTAFA ELİTAŞ
(Devamla) – Çünkü burada rakamlarla yanıltıyorsunuz milleti.
NECATİ ÖZENSOY
(Bursa) – Yeni mi oldu büyükşehir belediye başkanı, eskiden yok muydu?
MUSTAFA ELİTAŞ
(Devamla) – “Yalan söylüyorsunuz.” demek dilime varmıyor, hemşehrimsiniz ama
tarihi yanıltıyorsunuz. Bir tarihçi olarak burada tarih önünde yanıltıyorsunuz,
tarihçi olarak tarihçiler sizden hesap soracaklar, bir.
MEHMET GÜNAL
(Antalya) – Asıl yanıltan sensin be, asıl yanıltan sensin be!
MUSTAFA ELİTAŞ
(Devamla) – Bizim hiçbir tarafımızdan pislik akmıyor. Alnımızın teriyle,
alnımızın akıyla bu milletin önüne çıktık.
MEHMET GÜNAL
(Antalya) – Getir o zaman fezlekeleri.
MUSTAFA ELİTAŞ
(Devamla) – On yedi gün önce bu millet kararını verdi, dedi ki: “CHP de yalan
söylüyor, MHP de yalan söylüyor, hepsi de iftira atıyor. Ben bu iftiraların
hiçbirine inanmıyorum.” Sayın Bahçeli’nin dediği gibi, Sayın Genel Başkanın
dediği gibi: “Tak, tak, tak, tak; bir Osmanlı tokadı, şak; yerdesiniz!” (AK
PARTİ sıralarından alkışlar)
MEHMET GÜNAL
(Antalya) – Nereye gittin nereye, nereye gittin yani? 
GÜRKUT ACAR
(Antalya) – Halk mahkemesi mi bu, halk mahkemesi mi bu, neyi oyladınız?
Yargıda, yargıda! 
ALİ SERİNDAĞ
(Gaziantep) – Siz hırsızlıkları mı oyladınız, yolsuzlukları mı oyladınız? 
MUSTAFA ELİTAŞ
(Devamla) – Yani sandıkta şu oldu diye değil, bak, Osmanlı şamarını yediniz,
kalkamıyorsunuz, hâlâ züğürt tesellisi içerisindesiniz! (CHP ve MHP
sıralarından gürültüler) 
BAŞKAN –
Teşekkür ederim Sayın Elitaş. 
MEHMET GÜNAL
(Antalya) – Hani Madımak ne oldu, Madımak? Madımak için çıkmıştın oraya. 
BAŞKAN –
Talebiniz nedir Sayın Adan? 
CELAL ADAN
(İstanbul) – Sayın Elitaş, bizatihi beni göstererek… 
GÜRKUT ACAR
(Antalya) – Halk mahkemesi mi kurdunuz? 
HAKAN ÇAVUŞOĞLU
(Bursa) – Başkanım, şamarın izini görüyoruz buradan! 
ALİ SERİNDAĞ
(Gaziantep) – Peki, yüzde 55’in tarifesi ne? Ayıp oluyor ama! Yüzde 45’in
tarifesi budur da yüzde 55’in tarifesi ne? 
BAŞKAN – Hiçbir
şey anlamıyorum ki sayın milletvekilleri nedeniyle. 
Sayın Günal,
size de teessüflerimi bildiriyorum bu arada. 
MEHMET GÜNAL
(Antalya) – Ben de bildiriyorum efendim. 
BAŞKAN – Ben
bildiriyorum çünkü siz bağırdınız, ben hiç bağırmadım. 
MEHMET GÜNAL
(Antalya) – Çünkü sıra Sayın Adan’daydı. 
BAŞKAN –
Teessüflerimi bildiriyorum. 
Buyurun Sayın
Adan. 
CELAL ADAN
(İstanbul) – Ben bir seçim değerlendirmesi yaptım. Rakamlar üzerinden benim
yanlış ifadeler kullandığımı…
BAŞKAN – Buyurun
iki dakika, sataşmadan dolayı. 

6.- İstanbul Milletvekili Celal Adan’ın, Kayseri
Milletvekili Mustafa Elitaş’ın 563 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
CELAL ADAN
(İstanbul) – Sayın Başkan, değerli milletvekilleri; Türkiye Cumhuriyeti’nin en
utanç verici bir sürecini yaşadık. Burada, utanmadan, arlanmadan… Grup Başkan
Vekilinin şunu itiraf etmesi lazım: Milliyetçi Hareket Partisinin Sayın Genel
Başkanının grupta yaptığı bir konuşmayı bile içine sindiremeyecek kadar “Alo Fatih”
hattını kuranlar, büyükşehirlerde Milliyetçi Hareket Partisinin mağduriyetine
sebebiyet verdiler -Milliyetçi Hareket Partisi- İstanbul, Ankara ve İzmir
ekseninde medya tekelini oluşturdular. Milliyetçi Hareket Partisinin hiçbir
adayı, 3 büyük televizyon değil, hiçbir televizyon kanalına çıkarılmadı,
talimatlar verilerek çıkarılmadı.
HAKAN ÇAVUŞOĞLU
(Bursa) – Paralel medyada hep vardı. 
CELAL ADAN
(Devamla) – “Paralel devlet” dedikleriniz de çıkarmadı.
MUSTAFA ELİTAŞ
(Kayseri) – Ulusal Kanalda vardınız.
CELAL ADAN
(Devamla) – Dolayısıyla, deveyi yardan uçuran bir tutam otmuş. 650 milyon
doları toplayarak ATV ile Sabah gazetesini alma iradesi, demokrasiye ihanet,
Milliyetçi Hareket Partisine ihanet. Siz bunun da hesabını vereceksiniz bu
dönem. Bu televizyonları ele geçirerek… Milliyetçi Hareket Partisinin adayları
Mevlüt Karakaya, Rasim Acar herkesin dikkatini çeken iki adaydı ama hiçbir
programa çıkarılmadılar. Ben aradım televizyonları, “Çıkaramayız.” dediler.
Dolayısıyla, Adalet ve Kalkınma Partisinin bu adaletsizliğini her gün anlatmaya
çalışıyoruz. Yarışanlar ekseninde bir tavır oluşturuldu ve öyle bir acımasız
tavır oluşturuldu ki Milliyetçi Hareket Partisi İstanbul’da seçime katılmıyor
imajı yaratıldı. Bunları siz biliyorsunuz. Bu “Alo Fatih” hattı… Bu demokrasi
dışı iradeyi Sayın Başbakan üstlendi, “Açtım.” dedi, “Telefon açtım.” dedi.
Ama, Fatih Saraç yok şu anda orada, “Alo Fatih” gitti. Dolayısıyla, bir tarafta
televizyonlar, size bağlı olan televizyonlar; öbür tarafta ATV ve Sabah
gazetesi üzerinde kurduğunuz tahakküm, bütün televizyonlar üzerinde kurduğunuz
tahakküm. “Paralel” dediğiniz meseleyi inşa etmek isteyenlerin projesinde de
Milliyetçi Hareket Partisi hiçbir yerde yoktu. Milliyetçi Hareket Partisi bal
gibi 2 milyon 300 bin oy artırarak size dersini vermiştir.
BAŞKAN –
Teşekkür ederim Sayın Adan.
MUHARREM İNCE
(Yalova) – Sayın Başkan…
MUSTAFA ELİTAŞ
(Kayseri) – Sayın Başkan…
BAŞKAN – Ben
oylama yapacağım.
MUHARREM İNCE
(Yalova) – Sayın Başkan…
BAŞKAN –
Buyurun.
MUHARREM İNCE
(Yalova) – “CHP de yalan söylüyor, MHP de yalan söylüyor.” dedi Sayın Elitaş.
İzin verirseniz cevap vermek istiyorum.
BAŞKAN – Sonra
da Elitaş konuşacak, ne zaman oylama yapacağım acaba?
MUHARREM İNCE
(Yalova) – Efendim, hakaret etmeden konuşsun.
BAŞKAN –
Buyurun. (CHP sıralarından alkışlar)
Oturuma ara
verdireceksiniz bana nihayetinde.

7.- Yalova Milletvekili Muharrem İnce’nin, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
MUHARREM İNCE
(Yalova) – Teşekkür ederim Sayın Başkan.
Öncelikle
birinci parti çıktığınız için, çok oy aldığınız için sizi kutluyorum; bu
böyledir.
MİHRİMAH BELMA
SATIR (İstanbul) – Teşekkür ederiz.
HAKAN ÇAVUŞOĞLU
(Bursa) – Bunu söyleyeceksiniz işte.
MUHARREM İNCE
(Devamla) – Ama oy demek, oy almış olmanız demek, yetim hakkı yememiş olduğunuz
anlamına gelmez. 8 bin polisin yerini değiştirdiniz, yüzlerce hâkim, savcının
yerini değiştirdiniz; İnternet yasakları, Twitter, YouTube, aklınıza ne
geliyorsa yasaklar; buradan HSYK düzenlemeleri, MİT Yasası… Bu, sizin bir
telaş içinde olduğunuzu gösteriyor. Devletin valileri, devletin uçakları,
devletin bütün imkânları emrinizde. UYAP size seferber olmuş. Sadece Hatay’da
5.600 itirazda bulunuyorsunuz. Elinizi vicdanınıza koyun, o UYAP’a kimlerin
girebileceği belli, Adalet Bakanlığı emrinizde, onları tek tek nereden tespit
ediyorsunuz? Devletin imkânlarıyla tespit ediyorsunuz. 
İlçeler
yarattınız, 2009’da Karabağlar’ı oluşturdunuz, Bayraklı’yı oluşturdunuz. İskenderun’da
sokak aralarında gezerek ilçeler yaptınız. Bütün bunları yaptınız bakın. Yüzde
45 oy almak önemli bir iştir, doğru söylüyorsunuz, sizi çok seviyorlar ama
unuttuğunuz bir şey var; Türkiye’de ilk kez size oy vermeyenler nefret ediyor
sizden, nefret! Özal’ı sevenler vardı ama Özal’dan nefret etmiyorlardı.
İHSAN ŞENER
(Ordu) – Nereden ölçtün sen bunu, nereden ölçtün?
MUHARREM İNCE
(Devamla) – Demirel’i sevenler vardı ama Ecevitçiler Demirel’den nefret
etmiyordu.
İHSAN ŞENER
(Ordu) – Hayal, hayal! Hayalini anlatıyorsun hayalini!
MUHARREM İNCE
(Devamla) – Demirelciler Ecevit’i sevmiyordu ama Ecevit’ten nefret etmiyordu. 
İHSAN ŞENER
(Ordu) – Temennilerini anlatıyorsun burada!
BAŞKAN –
Oturduğunuz yerden sataşmayın lütfen!
MUHARREM İNCE
(Devamla) – O oy geçişleri, MHP’den CHP’ye, CHP’den MHP’ye oy geçişleri sizin
sayenizde, bizim organizasyonumuzla olmuyor, yeter ki bunlar kazanmasın diye…
MUSTAFA ELİTAŞ
(Kayseri) – Doğru, siz zaten figüransınız siz!
MUHARREM İNCE
(Devamla) – Sizden nefret ediyorlar, sizin kazanmanızı istemiyor “Allah
kahretsin, ben MHP’liyim ama bunlar gelmesin!” diyor, gidip CHP’ye veriyor.
BAŞKAN – Sayın
İnce, teşekkür ederim. 
MUHARREM İNCE
(Devamla) – Ya da CHP’li çıkıyor “Allah kahretsin, bunlar kazanmasın!” diyor,
gidip MHP’ye veriyor.
BAŞKAN –
Teşekkür ederim Sayın İnce.
MUHARREM İNCE
(Devamla) – Bunu vatandaş kendiliğinden yapıyor, bizim organizasyonumuz değil
bu.
SÜREYYA SADİ
BİLGİÇ (Isparta) – Sizin kendi organizasyonunuz!
MUHARREM İNCE
(Devamla) – Kendinizden ne kadar nefret ettirdiğinizi düşünün diyorum.
BAŞKAN – Sayın
İnce, süreniz bitti.
MUHARREM İNCE
(Devamla) – Meclise saygılar sunuyorum. (CHP sıralarından alkışlar)
YUSUF HALAÇOĞLU
(Kayseri) - Sayın Başkan…
BAŞKAN – Şimdi,
size de son sözü vereceğim. 
MUSTAFA ELİTAŞ
(Kayseri) – Sayın Başkan…
BAŞKAN – Size de
vereceğim. 
MUSTAFA ELİTAŞ
(Kayseri) – Sayın Başkanım, hem Sayın İnce sataştı hem Sayın Adan…
MEHMET GÜNAL
(Antalya) – Bir dur, bir dur, bu sefer bari bir dur ya!
BAŞKAN - Lütfen
başka söz isteyen olmasın. Oylamaya geçeceğim oturum değiştirtmeyin bana!
MEHMET GÜNAL
(Antalya) – Sayın Başkanım, yine aynısını yapıyor, bakın!
MUSTAFA ELİTAŞ
(Kayseri) – Hem Sayın Adan “Utanmadan, arlanmadan” diye…
BAŞKAN – Sayın
Elitaş, bir dakika…
Sayın Halaçoğlu,
gerekçenizi öğrenebilir miyim? 
YUSUF HALAÇOĞLU
(Kayseri) – “Yalancı” dedi, daha ne diyelim Allah aşkına!
BAŞKAN – Peki,
son sözü size vereceğim.
Lütfen, rica
ediyorum başka söz istemeyin, ara vereceğim yoksa.
Buyurun, iki
dakika. 

8.- Kayseri Milletvekili Yusuf Halaçoğlu’nun, Kayseri Milletvekili
Mustafa Elitaş’ın sataşma nedeniyle yaptığı konuşması sırasında şahsına
sataşması nedeniyle konuşması
YUSUF HALAÇOĞLU
(Kayseri) – Evet, Sayın Başkan, değerli milletvekilleri; yani, hiç olmazsa
şurada biraz daha saygılı olmak gerekirdi, bizi yalancılıkla suçlayacak kadar
kendini kaybetmiş bir kişilik sergilememeniz gerekirdi.
MUSTAFA ELİTAŞ
(Kayseri) – Vah zavallım!
YUSUF HALAÇOĞLU
(Devamla) – Bakın, yine aynı şeyi söylüyorsunuz, “Zavallım!” diyorsunuz. Şimdi,
kimin zavallı olduğunu herhalde aynaya bakıyorsunuz, kendinizi görüyorsunuz!
HASAN HÜSEYİN
TÜRKOĞLU (Osmaniye) – Allah şifa versin diyeceksiniz!
YUSUF HALAÇOĞLU
(Devamla) – Şimdi, ne diyelim? Allah akıl versin, Allah fikir versin, Allah
izan versin! Ne diyeyim daha başka? Çünkü, bir defa neleri kaybettiğinizi siz
çok iyi biliyorsunuz aslında, çok oy almak veya az oy almak meselesi de değil.
Yani, biliyorsunuz MHP’nin 7,7 en az il genel ve diğer seçimlerle bağlantılı;
sizinkini de biliyoruz, sizinkini de biliyoruz! Büyükşehir belediye başkanlığı
seçimlerinde yüzde 45,5 aldınız, yüzde 46 aldınız ama diğerleriyle birleştirdiğinizde yüzde
43,5’e düştü, bunu da biliyoruz, bizimki de düştü. Neyse, isterseniz yüzde 50
almış olduğunuzu söyleyin, ne fark eder, kafanızı kuma sokun istediğiniz kadar,
hiçbir şey değişmez. Burada mesele, kimin yalan söyleyip söylemediğidir. Yalan
söylemediğimiz kesin, bunu bütün herkes biliyor, siz de biliyorsunuz. Ama bence
asıl utanılacak şey, bu kadar yolsuzlukla suçlanmış bir parti ve adayları
varken hâlâ konuşma, buraya çıkıp konuşabilme yüzsüzlüğünü gösteriyorsunuz.
İHSAN
ŞENER (Ordu) – Ne alakası var? 
YUSUF
HALAÇOĞLU (Devamla) - Yapmayın artık, ya yeter bu kadar! (MHP sıralarından
alkışlar) Yani bundan önce aklanın, kendinizi temizleyin, diğer konularda
kendinizi temizleyin. 
Bakın,
AİHM’e başvurulmuş, Tayyip Erdoğan hakkında suç duyurusunda bulunulmuş ve kabul
etmiş AİHM. Siz ne diyorsunuz ya? Nerelerle uğraşacağınızı biliyor musunuz daha
sonra? Ne kadar uğraşırsanız uğraşın göreceksiniz ki “Biz ne iş işledik ki bu hâllere
düştük?” diyeceksiniz ama sizi kimse kurtaramayacak. 
Saygılar...
(MHP sıralarından alkışlar)
BAŞKAN
– Teşekkür ederim Sayın Halaçoğlu.
Buyurun
Sayın Elitaş.
SÜREYYA
SADİ BİLGİÇ (Isparta) – Tehdit etti Sayın Başkanım, tehdit var. Grup Başkan
Vekili tehdit eder mi milletvekillerini? Böyle şey olur mu?
BAŞKAN
– Size sormadım Sayın Bilgiç, Elitaş’la konuşuyorum.
SÜREYYA
SADİ BİLGİÇ (Isparta) – Ama tehdit etti Sayın Başkanım.
BAŞKAN
– Buyurun Sayın Elitaş.
MUSTAFA
ELİTAŞ (Kayseri) – Sayın Başkanım, teşekkür ediyorum ama buradan bana laf
atıldığı zaman kale almıyorsunuz, ona da dikkatinizi çekiyorum.
Sayın
Adan…
CELAL
ADAN (İstanbul) – Demedim size, demedim.
MUSTAFA
ELİTAŞ (Kayseri) –“Utanmadan, arlanmadan bir grup başkan vekili burada geliyor,
bizim hakkımızda farklı şeyler söylüyor.”
Sayın
İnce de bizim yolsuzluk yaptığımızı, yetim hakkı yediğimizi ifade etti.
MUHARREM
İNCE (Yalova) – Öyle demedim.
MUSTAFA
ELİTAŞ (Kayseri) – Öyle söyledin, farkında değilsin.
MUHARREM
İNCE (Yalova) – “Oy almakla yemediğiniz anlamına gelmez.” dedim. Oyla ikisi
arasında bağlantı…
BAŞKAN
– Tamam, öyle söylemiş.
Sayın
Halaçoğlu’nun konuşması üzerine lütfen temiz bir dille konuşalım ve oylamaya
geçelim.
Buyurun.

9.- Kayseri Milletvekili Mustafa Elitaş’ın, İstanbul
Milletvekili Celal Adan’ın sataşma nedeniyle yaptığı konuşması sırasında
şahsına ve Yalova Milletvekili Muharrem İnce’nin sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MUSTAFA
ELİTAŞ (Kayseri) – Sayın İnce, teşekkür ediyorum. Bizim yüzde 45,5’i teyit
etti, takdir ettim.
MUHARREM
İNCE (Yalova) – Hayır, 43’ü 45’e tamamladınız, 1 puan da senden olsun, dedim. 
MUSTAFA
ELİTAŞ (Devamla) – Neyse… Ha 43 olmuş ha 45 olmuş. Millet bu sandıktan AK
PARTİ’yi çıkarmış, ne derseniz deyin bitti bu iş, 30 Mart bitti. Artık onun
hesabı müflis tüccara yakışır. 
Şimdi, bakın, Sayın
İnce diyor ki: “Bunun sebebi sizsiniz. MHP’nin oyu CHP’ye geçerse,
CHP’nin oyu şuna geçerse bunun sebebi sizsiniz. Bizim burada hiç dahlimiz yok.”
Doğru söylüyorsunuz. Siz bu seçimde zaten figürandınız. Paralel yapı sizi idare
etti, İnternet medyasında dedi ki: “Şurada şuna vereceğiz, burada buna
vereceğiz.” Yaptığı iş oydu. Siz farkında değilsiniz. (AK PARTİ sıralarından
alkışlar) 
MUHARREM İNCE
(Yalova) – Sayın Başkan, dinliyorsunuz değil mi?
MALİK ECDER
ÖZDEMİR (Sivas) – Temiz bir dil bu mu? Nasıl bir grup başkan vekili?
MUSTAFA ELİTAŞ
(Devamla) – Tüzel kişiliğiniz bile yoktu sizin. Dediler ki: “Erzurum’da MHP,
Kayseri’de şu, İstanbul’da bu.” Mesela, Ankara'da bir profesörün resimlerini
asmışsınız, dünya kadar para harcatmışsınız adama ama Ankara'da adamın oylarına
sahip çıkmadınız, sayın büyükşehir belediye başkan adayının. Sandıkları
sahiplenmediniz. O sandıklarındaki oy hilelerine müsaade ettiniz. 
YUSUF HALAÇOĞLU
(Kayseri) – Yani hilekâr mısınız?
MUSTAFA ELİTAŞ
(Devamla) – Bir tane arkadaşınız yoktu orada. Başka partilere geçmesine izin
verdiniz. Siz milletin namusunu, anasının ak sütü gibi helal oylarını
sahiplenemediniz, koruyamadınız. 
YUSUF HALAÇOĞLU
(Kayseri) – Hilekârlık mı yaptınız yani? Bunu mu itiraf ediyorsunuz? Hilekârlık
yaptığını itiraf ediyor.
MUSTAFA ELİTAŞ
(Devamla) – Bir de Sayın Köse’ye söylüyorum: “Sivas’taki Madımak Oteli’ne
benzin dökenler arasında, elinde bidonla benzin dökenler arasında sen de
vardın.” dedin. İftiranın bu kadarı olmaz, yalanın bu kadarı olmaz,
ahlaksızlığın bu kadarı da olmaz. 
TUFAN KÖSE
(Çorum) – Sensin ahlaksız. Sen mezhepçilik yaptın, mezhepçilik. 
BAŞKAN – Sayın
Köse, lütfen yerinize oturur musunuz?
MUSTAFA ELİTAŞ
(Devamla) – Ben mezhepçilik yapmıyorum. 
TUFAN KÖSE
(Çorum) – Sen ne yaptığını bilmiyorsun.
MUSTAFA ELİTAŞ
(Devamla) – Yalancılık bu kadar olmaz, ahlaksızlık bu kadar olmaz…
TUFAN KÖSE
(Çorum) – Sensin ahlaksız da, yalancı da. Sen mezhepçilik yaptın burada. Sen
Alevi düşmanısın, Alevi düşmanı!
BAŞKAN – Sayın
Köse…
MUSTAFA ELİTAŞ
(Devamla) – …ve senin söylediğin var ya, bu söylediğin yalanları, bu söylediğin
iftiraları paralelciler dahi yapmadı. Paralelciler senin eline su dökemez. 
Yüce heyetinizi
saygıyla selamlıyorum. (AK PARTİ sıralarından alkışlar) 
BAŞKAN – Sayın
Elitaş, teşekkür ederim.
TUFAN KÖSE
(Çorum) – Sayın Başkan, beni…
BAŞKAN – Müsaade
eder misiniz.
TUFAN KÖSE
(Çorum) – Buyurun.
BAŞKAN – Bundan
sonra sataşmadan dolayı söz alan kişilere bir inisiyatif koyarak bir dakika
süre vereceğim. Bunun sonu yok. Bizim gündemimiz burada seçim sonuçlarını
tartışmak değil. Biz MİT Kanunu’nu konuşuyoruz. 
ADİL ZOZANİ
(Hakkâri) – Sayın Başkan, öyle bir usul yok. 
MEHMET GÜNAL
(Antalya) – Sayın Elitaş’a söz vermeseniz hiçbir şey olmaz.
MUHARREM İNCE
(Yalova) – Sayın Başkan…
BAŞKAN – Buyurun
Sayın İnce.
ADİL ZOZANİ
(Hakkâri) – Sayın Başkan, eğer bu tartışmaları bitirmek istiyorsanız Elitaş’ı
dışarı gönderin.
BAŞKAN – Sayın
Zozani, lütfen…
Buyurun Sayın
İnce.
MUHARREM İNCE
(Yalova) – Sayın Başkan, Sayın Elitaş “CHP de MHP de figürandır.” dedi.
Partimizin tüzel kişiliğine hakaret etti. İzin verirseniz cevap vermek
istiyorum. 
BAŞKAN – Bir
dakika… 
Buyurun.
MUHARREM İNCE
(Yalova) – Neden bir dakika? Ona iki dakika verdiniz. 
BAŞKAN – Çünkü
şundan dolayı bir dakika, ben burada son derece eşit davranarak grup başkan
vekillerine eşit ölçüde ve eşit sayıda konuşma hakkı verdim, isteyen
milletvekillerine de söz verdim ama bunu bir yerde kesmemiz gerekiyor. Çünkü
ben ne kadar burada sizden “Temiz bir dille konuşun.” diye ricada bulunsam da
bu dinlenilmiyor. 
MEHMET
GÜNAL (Antalya) – Bunun müsebbibi Sayın Elitaş’tır, herkese o sataşıyor.
BAŞKAN
- Ben inisiyatifimi koyuyorum. Tüzük’te böyle bir hakkım var. Bundan sonra
sataşmalarda -şu andaki konuşmaları kastediyorum, diğer sataşmaları, diğer
bölümlerdeki sataşmaları hariç tutarak- bir dakika süre vereceğim. 
Sayın
İnce, lütfen, bu tasarrufuma saygı gösterin.
MUHARREM
İNCE (Yalova) – Sayın Bakan, eğer bu birleşimde, bu oturumda herkese bu şekilde
davranacaksanız başım üstüne. 
BAŞKAN
– Evet, bakın…
MUHARREM
İNCE (Yalova) – Ama, bu kararınızı –tekrar söylüyorum- çok ciddi bir şekilde
uygulamalısınız; bunu söyleyeyim.
BAŞKAN
– Bakın, Sayın İnce, tekrar ediyorum: Şu madde üzerinde yapılmış olan
tartışmalarla ilgili olarak size bir dakika veriyorum ama 8’inci maddeye
geçeriz, ola ki bir tartışma olur, o başka bir şey.
Bir
dakika süre veriyorum size.
Buyurun.
(CHP sıralarından alkışlar) 

10.- Yalova Milletvekili Muharrem İnce’nin, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Cumhuriyet Halk Partisine tekraren sataşması nedeniyle konuşması
MUHARREM
İNCE (Yalova) – Kuvayımilliye’nin partisi kimseye teslim olmaz. “Ne istediniz
de vermedik?” diyen bir Recep Erdoğan var. Türkçe Olimpiyatları’nda gözyaşı
döken bir yardımcısı var. “Bitsin artık bu hasret.” diyen bir Başbakanınız var.

HAKAN
ÇAVUŞOĞLU (Bursa) - Sayın İnce, Birgül Ayman Güler öyle demiyor ama.
MUHARREM
İNCE (Devamla) – On iki yıldır koalisyon ortaklığı yapacaksın, işine gelmedi mi
“paralel yapı, terör örgütü’ diyeceksin. Bunları geçeceksiniz. Siz on iki
yıldır ortaklık yapıp bugün bizi eski ortaklarınıza yamamaya kalkmayın; orayı bir
düzeltelim. 
MUSTAFA
ELİTAŞ (Kayseri) – Yamama değil, siz teslim oldunuz.
MUHARREM
İNCE (Devamla) – “Helal oylarınıza sahip çıkın.” diyor. Bakın, sandıkta oyu
çalan, sınavda soruyu çalan, hazineden parayı çalan kim? Bu soruyu soralım.
(CHP sıralarından alkışlar)
AHMET
YENİ (Samsun) – Birgül Ayman Güler ne söyledi?
MUHARREM
İNCE (Devamla) – Duymadıysanız bir daha söyleyeyim: Sınavda soruyu çalan,
hazineden parayı çalan, sandıkta oyu çalan kim? Bir soru soruyorum. Bunu
milletin vicdanına soruyorum.
Yüce
Meclise saygılar sunuyorum.
BAŞKAN
– Sayın İnce, teşekkür ederim.
Kararıma
saygı duyduğunuzdan dolayı da ayrıca teşekkür ediyorum.
İBRAHİM
KORKMAZ (Düzce) – Cemaate hizmet partisi oldunuz.
MUHARREM
İNCE (Yalova) – Cemaatin önünde diz çökeceksin, bugün gelip beni cemaatçi
yapacaksın.
İBRAHİM
KORKMAZ (Düzce) – Twitter’dan falan alıp konuşuyorsun.
TUFAN
KÖSE (Çorum) – Sayın Başkan…
BAŞKAN
– Sayın Köse, buyurun.
TUFAN
KÖSE (Çorum) – Sayın Başkan, siz duydunuz, söylememe gerek var mı?
MUHARREM
İNCE (Yalova) – Cemaatin önünde diz çöküp yurt dışına gezilere gidiyorsunuz
hepiniz.
BAŞKAN
– Sayın İnce, lütfen…
Birleşime
on dakika ara veriyorum.
 Kapanma
Saati: 16.50
ÜÇÜNCÜ OTURUM
Açılma Saati: 17.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Mine LÖK BEYAZ (Diyarbakır)
------0------
BAŞKAN – Sayın
milletvekilleri, Türkiye Büyük Millet Meclisinin 77’nci Birleşiminin Üçüncü
Oturumunu açıyorum.
563 sıra sayılı
Kanun Teklifi’nin görüşmelerine devam edeceğiz.
Komisyon burada.

Hükûmet burada.
TUFAN KÖSE
(Çorum) – Sayın Başkan…
BAŞKAN –
Buyurun.
TUFAN KÖSE
(Çorum) – Sayın Elitaş çok ağır sözlerle şahsıma saldırıda bulunmuştur. Yeni
bir sataşmaya neden olmadan, bir dakika sataşmadan söz istiyorum.
BAŞKAN – Sayın
Köse, 69’uncu maddeye göre -oturumu değiştirdik, 69/2’ye göre oturumu
değiştirdik; bu nedenden dolayı- size sataşmadan dolayı söz verebilmem mümkün
değil.
TUFAN KÖSE
(Çorum) – Tamam, o zaman, çok önemli bir hususu arz edeceğim. O konuda, bir
dakikalık yerimden söz istiyorum.
BAŞKAN – Şimdi…
TUFAN KÖSE
(Çorum) – Şahsıma hakaret edildi Sayın Başkan. Siz bunu duydunuz, dinlediniz
yani.
BAŞKAN – Şimdi,
usul dışında bir şey yapmaya zorluyorsunuz beni.
TUFAN KÖSE
(Çorum) – Ama siz gördünüz, çok özel şeyler söyledi yani. Olacak şey midir yani
Sayın Başkan?
BAŞKAN – Tamam
ama herkes birbirine cevap verdi ve o yüzden de ara vermek zorunda kaldım. 
TUFAN KÖSE
(Çorum) – Sayın Başkan, ben cevap vermedim. Ayrıca, bakın, ben yeniden bir
sataşmaya…
BAŞKAN – Sayın
Köse, siz de kürsüye geldiniz, defalarca cevap verdiniz. Bunun sonu yok.
TUFAN KÖSE
(Çorum) – Bir kez, bir kez… Yeniden sataşmaya sebep olmayacağım, yeniden
sataşmaya sebep vermeksizin…
BAŞKAN – Usulü
uygulamak zorundayım Sayın Köse. Lütfen, anlayışla karşılayın.
TUFAN KÖSE
(Çorum) – Yerimden…
BAŞKAN – Lütfen…
TUFAN KÖSE
(Çorum) – Hayır, Sayın Başkan, yerimden verin, bir dakika. Sayın Başkan
yerimden verin. Bakın, o kadar hakarete maruz kaldım.
BAŞKAN – Ama
cevap verdiniz, siz de hakaret ettiniz.
TUFAN KÖSE
(Çorum) – Vermedim, hayır efendim, ben vermedim. 
BAŞKAN – Siz de
hakaret ettiniz Sayın Köse.
TUFAN KÖSE
(Çorum) – Kürsüden, Türkiye Büyük Millet Meclisinin kürsüsünden bana hakaret
etti.
BAŞKAN – Siz de
hakaret ettiniz.
TUFAN KÖSE
(Çorum) – Lütfen, yani… Ben böyle adi iftira, böyle yalancı, böyle…
BAŞKAN – Peki,
geçin, bir dakika… Lütfen, bitirin. Yerinize geçin, bir dakika söz vereceğim.
Herkes birbirine
cevap veriyor, yeni sataşmalara neden oluyor o. Usul çiğnettiriyorsunuz burada.
Buyurun, bir
dakika…

XI.- AÇIKLAMALAR (Devam)
5.- Çorum Milletvekili Tufan Köse’nin, Kayseri
Milletvekili Mustafa Elitaş’ın sataşma nedeniyle yaptığı konuşmasındaki bazı
ifadelerine ilişkin açıklaması
TUFAN KÖSE
(Çorum) – Teşekkür ediyorum Sayın Başkan.
Şimdi, öncelikle
şunu söyleyeyim: Sayın Elitaş’ın hakkımda sarf ettiği sözleri kendisine iade
ediyorum. Ben bir ironi yapmıştım, ironiyi anlamak bir zekâ işidir. Aslında,
Sayın Elitaş zeki bir insan, gerçekten zeki bir insan ama bir gerginliği var,
tatlı telaşı var. Ne yapacak? Bakan filan mı yapacaklar Sayın Elitaş’ı,
bilmiyorum.
BAŞKAN – Lütfen,
şahsı hedef alarak konuşmayın. Bakın, yeni bir sataşmaya neden oluyorsunuz.
TUFAN KÖSE
(Çorum) – Son cümle Sayın Başkan, son cümle: 
On iki yıldır
“paralel yapı” denilen yapıyla iş birliği hâlinde, koalisyon hâlinde bu
millete, bu halka, yurtsever askerlere, gazetecilere, bilim adamlarına kan
kusturdular; bugün, paralel yapıyla ortak olmak üzere Cumhuriyet Halk Partisini
suçluyorlar. Bunu da kınadığımı belirtmek istiyorum.
Teşekkür
ediyorum.
BAŞKAN – Ben
teşekkür ederim.
Şimdi, madde…
KAMER GENÇ (Tunceli) – Sayın Başkan, İç
Tüzük’ü okumadan oraya çıkıyorsun. Bak, eğer okusaydın birleşime ara verdikten
sonra sataşmadan söz vermezdin.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN – Şimdi,
madde üzerinde son önerge olan Mustafa Elitaş ve arkadaşlarının önergesini
oylarınıza sunuyorum...
KAMER GENÇ
(Tunceli) – Bak, bir dinler misin... O İç Tüzük’ü okuyarak oraya çık. İç
Tüzük’ü okumadan oraya çıkıyorsun ve cahilce yönetiyorsun Meclisi. 
BAŞKAN - Kabul
edenler... Kabul etmeyenler... Kabul edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 
8’inci maddede
dört adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan Kanun teklifinin çerçeve 8 inci maddesiyle 2937 sayılı Kanunun
değiştirilmesi öngörülen 27 maddesinin ikinci, üçüncü, dördüncü ve beşinci
fıkralarının aşağıdaki şekilde değiştirilmesini arz ve teklif ederiz. 
 Nurettin Canikli Mehmet
Doğan Kubat Ramazan Can
 Giresun İstanbul Kırıkkale
 Hakan Çavuşoğlu Osman
Aşkın Bak Hacı Bayram Türkoğlu
 Bursa İstanbul Hatay
 Türkan Dağoğlu
 İstanbul
“MİT mensupları
ve ailelerinin kimliklerini herhangi bir yolla ifşa edenler ile MİT
mensuplarının kimliklerini sahte olarak düzenleyen veya değiştiren ya da bu
sahte belgeleri kullananlara üç yıldan yedi yıla kadar hapis cezası verilir. 
Birinci ve
ikinci fıkra kapsamındaki bilgi ve belgelerin; radyo, televizyon, internet,
sosyal medya, gazete, dergi, kitap ve diğer tüm medya araçları ile her türlü
yazılı, görsel, işitsel ve elektronik kitle iletişim araçları vasıtasıyla
yayımlanması, yayılması veya açıklanması halinde; 9/6/2004 tarihli ve 5187
sayılı Basın Kanununun 11 inci maddesi ile 4/5/2007 tarihli ve 5651 sayılı
İnternet Ortamında Yapılan Yayınların Düzenlenmesi ve Bu Yayınlar Yoluyla
İşlenen Suçlarla Mücadele Edilmesi Hakkında Kanunun 4 üncü ve 6 ncı maddeleri
hükümlerine göre sorumlulukları belirlenenler ile bunları yayanlar hakkında üç
yıldan dokuz yıla kadar hapis cezası verilir.
Bu Kanun
kapsamındaki görev ve yetkilerin kullanılmasını engelleyenlere üç yıldan beş
yıla kadar, ihmal veya suistimal suretiyle önleyenlerle yükümlülüklerini yerine
getirmeyenlere iki yıldan dört yıla kadar hapis cezası verilir.
Söz konusu
fiillerin MİT mensuplarınca işlenmesi halinde verilecek ceza üçte biri oranına
kadar artırılır."
Türkiye Büyük Millet Meclisi Başkanlığına
Görüşülmekte
olan 563 sıra sayılı kanun tasarısının 8'inci maddesinin yasa metninden
çıkarılmasını arz ve teklif ederiz.
 Hasip Kaplan Adil
Zozani Ertuğrul Kürkcü
 Şırnak Hakkâri
 Mersin
 Halil Aksoy Gülser
Yıldırım Altan Tan
 Ağrı Mardin Diyarbakır

 Abdullah Levent Tüzel Sırrı
Sakık Demir Çelik
 İstanbul Muş Muş
 Erol Dora 
 Mardin
Aynı mahiyetteki
diğer önergenin imza sahipleri:
 Ali
Serindağ  Ferit Mevlüt Aslanoğlu  Osman
Oktay Ekşi 
 Gaziantep
 İstanbul  İstanbul
 Celal
Dinçer
 İstanbul

 BAŞKAN – Sayın
milletvekilleri, şimdi okutacağım önerge Anayasa’ya aykırılık önergesidir,
okutup işleme alacağım.
Buyurun: 
Türkiye Büyük
Millet Meclisi Başkanlığına
Görüşülmekte
olan 563 sıra sayılı Devlet İstihbarat Hizmetleri ve Millî İstihbarat Teşkilatı
Kanununda Değişiklik Yapılmasına Dair Kanun Teklifinin 8. Maddesinin Anayasaya
aykırı olmasından dolayı teklif metninden çıkarılmasını arz ve teklif ederiz.
 Mesut
Dedeoğlu Hasan Hüseyin Türkoğlu  Reşat
Doğru 
 Kahramanmaraş
 Osmaniye  Tokat

 Özcan
Yeniçeri  Mehmet Erdoğan  Bülent
Belen
 Ankara
 Muğla  Tekirdağ
 Alim
Işık 
 Kütahya

BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılamıyoruz Sayın
Başkanım.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz.
BAŞKAN – Kütahya
Milletvekili Sayın Alim Işık konuşacak.
Buyurun. (MHP
sıralarından alkışlar) 
ALİM IŞIK
(Kütahya) – Sayın Başkan, değerli milletvekilleri; görüşülmekte olan 563 sıra
sayılı Kanun Teklifi’nin 8’inci maddesi üzerinde vermiş olduğumuz önerge
hakkında söz aldım. Bu vesileyle yüce Meclisi saygıyla selamlıyorum. 
Değerli
milletvekilleri, üzerinde tartıştığımız yasa teklifinin geçmişte yaşanan hangi
olaylar üzerine bugün, yüce Meclisin gündemine getirildiğini bir kez de ben
hatırlatmak istiyorum. Zamanın İçişleri Bakanı Sayın Beşir Atalay Bey’in
koordinatörlüğünde 1 Ağustos 2009 tarihinde başlatılan, önce “Kürt açılımı”,
arkasından “demokratik açılım”, tutmayınca “Millî Birlik ve Kardeşlik Projesi”
adı altında başlatılan Türkiye Cumhuriyeti devletinin üniter yapısını tehdit
eden yıkım projesinin uygulamaya geçirilmesiyle birlikte, yine kamuoyunun çok
yakından takip ettiği ve hatırlayacağı gibi arkasından Oslo görüşmelerine ait
tutanakların İnternet’te yayımlanmasıyla birlikte Hükûmeti bir telaş aldı ve bu
görüşme tutanaklarında söz konusu projenin üç aşamalı bir proje olduğu; bunun
birinci aşamasının silah bırakma ve terör örgütü üyelerinin sınır dışına
çıkarılması aşaması olduğu -daha sonra Sayın Başbakanın ifadeleriyle bu
tutmayınca- ancak sınır dışına çıkanların oranının yüzde 10-15 dolayında olduğu
ve silahların çıkarılmadığı gerçeğiyle karşılaşılınca… İkinci aşama kanuni ve
anayasal düzenlemeler aşamasıydı. Üçüncü aşaması da özerklik, af ve siyasi
özgürlük aşaması. 
İşte
şimdi ikinci aşamanın basamaklarından birisi olan MİT Kanunu’ndaki değişiklikle
karşı karşıyayız. Bu kanunla ilgili ilk değişiklik, MİT Kanunu’nun 26’ncı
maddesinde MİT Müsteşarının koruma altına alındığı 17 Şubat 2012 tarihli
değişikliktir. Bilindiği gibi, bu görüşmeleri yapan kişi o gün MİT personeli
olmadığı için tutanaklar kamuoyuyla paylaşılınca hakkında suç duyurusu
aşamasına gelinir gelinmez bir gecede koruma altına alındı. Arkasından, yaşanan
olaylar ve en son 30 Mart seçimleri öncesi 27 Mart tarihinde yine kamuoyuna
düşen ses kayıtlarıyla Suriye’ye savaş operasyonu görüşmeleri gündeme gelince
ve içinde de MİT Müsteşarının olduğu gerçeğiyle kamuoyu karşı karşıya kalınca
şimdi alelacele bu kanun geldi.
Değerli
milletvekilleri, bugün Türkiye Cumhuriyeti’nin Cumhurbaşkanı, Türkiye Cumhuriyeti’nin
Başbakanı, Türkiye Cumhuriyeti’nin Dışişleri Bakanı, Türkiye Cumhuriyeti’nin
Dışişleri Bakanı Müsteşarı, MİT Müsteşarı ve Genelkurmay İkinci Başkanı savaş
suçlusu olarak, savaş suçundan yargılanmak üzere Suriyeli HKP’nin dilekçesiyle
Uluslararası Ceza Mahkemesine ve Lahey’e başvurulan bir sürecin arifesindeyiz. 
Şimdi
bu kanunun neyi amaçladığını iyi anlamanız lazım değerli milletvekilleri. MİT
Müsteşarını kurtarma adına Türkiye Cumhuriyeti devletini savaş suçlusu durumuna
düşürenler utanmalıdırlar. Bu kanun şu anda Anayasa’ya aykırılığı açık olmakla
birlikte, bu maddeyle Anayasa’mızın 22‘nci maddesindeki haberleşme hürriyetine
ve 28’inci maddesindeki basın hürriyetine ait suçları içinde barındıran bir
kanun hâline gelmiştir. Dolayısıyla, Anayasa’mıza aykırıdır ve mutlaka bu
maddenin teklif metninden çıkarılması gerekir. 
Değerli
milletvekilleri, daha önceki hâliyle, söz konusu maddenin birinci fıkrasında
yer alan suçlardan dolayı iki ila sekiz yıl arasında cezaya çarptırılacak olan
fiiller, şimdi bu teklifle dört yıldan on yıla çıkarılıyor. Yine, daha önce bir
yılla beş yıl arasında olan cezalara denk gelen fiiller üç yıldan yedi yıla
çıkarılıyor. Yine, aynı şekilde, daha önce, özellikle medya aracılığıyla
işlenen suçlar yüzde 50 artırılıyor.
Değerli
milletvekilleri, eğer bu yasalaşırsa bundan sonra Türkiye Cumhuriyeti
Anayasası’nın da tartışılacağı bir güne gireceğiz.
(Mikrofon
otomatik cihaz tarafından kapatıldı) 
ALİM IŞIK
(Devamla) – Dolayısıyla, önergemiz yerindedir. 
Desteğinizi
bekliyor, saygılar sunuyorum. (MHP sıralarından alkışlar)
BAŞKAN –
Teşekkür ederim Sayın Işık.
Önergeyi
oylarınıza…
III.- YOKLAMA
(CHP
sıralarından bir grup milletvekili ayağa kalktı)
MUHARREM İNCE
(Yalova) – Yoklama istiyoruz.
BAŞKAN – Yoklama
talebi var.
Sayın İnce, Sayın
Serindağ, Sayın Ekşi, Sayın Acar, Sayın Tanal, Sayın Ekinci, Sayın Çam, Sayın
Ören, Sayın Özgündüz, Sayın Eyidoğan, Sayın Toptaş, Sayın Özcan, Sayın
Ediboğlu, Sayın Genç, Sayın Yılmaz, Sayın Haberal, Sayın Kaplan, Sayın
Korutürk, Sayın Aydın, Sayın Güven.
Yoklama için üç
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı yoktur.
Birleşime on beş
dakika ara veriyorum.
Kapanma Saati: 17.21
 
DÖRDÜNCÜ OTURUM
Açılma Saati: 17.34
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
------0------
BAŞKAN – Sayın
milletvekilleri, Türkiye Büyük Millet Meclisinin 77’nci Birleşiminin Dördüncü
Oturumunu açıyorum.
III.- YOKLAMA
BAŞKAN – Kütahya
Milletvekili Alim Işık ve arkadaşlarının önergesinin oylanmasından önce istem
üzerine yapılan yoklamada toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için üç
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
563 sıra sayılı
Kanun Teklifi’nin görüşmelerine devam edeceğiz. 

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN –
Komisyon burada. 
Hükûmet burada. 
Şimdi Kütahya
Milletvekili Sayın Alim Işık ve arkadaşlarının önergesini oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Sayın
milletvekilleri, şimdi okutacağım iki önerge aynı mahiyette bulunduğundan
önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 563 sıra sayılı kanun tasarısının 8’inci maddesinin yasa metninden
çıkarılmasını arz ve teklif ederiz. 
 Hasip
Kaplan (Şırnak) ve arkadaşları
Diğer önergenin
imza sahipleri: 
 Celal
Dinçer (İstanbul) ve arkadaşları 
BAŞKAN – Aynı
mahiyetteki önergelere Komisyon katılıyor mu? 
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim. 
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz Sayın Başkan. 
BAŞKAN - Önerge
üzerinde Muş Milletvekili Sayın Demir Çelik konuşacak. 
Buyurun. (BDP
sıralarından alkışlar) 
DEMİR ÇELİK
(Muş) – Sayın Başkan, değerli milletvekilleri; hepinizi saygı ve sevgiyle
selamlıyorum.
MİT Yasası’nın
8’inci maddesi üzerine söz almış bulunmaktayım. Buna dair düşüncelerimi
paylaşacağım.
Öncelikle yasama faaliyeti, toplumun
birikmiş temel, tarihsel, siyasal, sosyal, ekonomik, demokratik sorunlarını
çözmek için olmalıdır. Yasama faaliyetini bu asli alandan koparıp birilerini,
bir kesimi kollama, koruma, güvence altına almaya dair bir faaliyete
indirgediğimizde burası bir hukuk devleti olmaktan çıkmış olur. Her şeyi
bireye, kişiye, merkeze bağlayarak merkezîleştirmeye çalışmak beyhude bir çabanın
sonucu olsa gerek ki bundan da medet umuyoruz. Çevre ve Şehircilik
Bakanlığından Büyükşehir Yasası’na, MİT Yasası’ndan bir bütün olarak her türlü
iş ve işlemlerin otoriterizmi de aşan bir boyutta millî şefe, tek adamlığa
indirgendiği, bağlandığı sistemin adı demokrasi değildir, bu demokratik
cumhuriyet değildir. Hele hele şaibelerle dolu doksan yıllık cumhuriyet
tarihinin açıklığa kavuşturulması artık zaruret ve zorunluluk hâline gelmiş
olan 1 Mayıs 1977, 6-7 Eylül, Maraş, Sivas, Gazi, Roboski gibi karanlıkta
kalmış ve bizatihi bu operasyonların olmasında pay sahibi, bizatihi operasyonun
karar vericileri, yürütücüleri pozisyonunda bulunan bir kurumu Meclis
denetiminden, yasama faaliyetinden ve yargı denetiminden azade kılmak mevcut,
var olan hukuksuzluğu onaylamaktır, hukuksuzluğa yol açmaktır. Bunun adı
demokrasi değil, yapmak istediğimiz işin adı da demokratik hukuk devletinin
faaliyeti değildir. Olması gerekenin tersi iş ve işlemde ısrar etmek bizim
mesaimizi de, halkımızın umutlarını da, beklentilerini de karartmaktır,
yazıktır. 
25 milyon yoksulumuzun olduğu bir
ülkede insanlar hâlâ çöplükte ekmek arayışı, karın tokluğu arayışı içerisinde
ise onların umutlarını beslemek, büyütmek, ihtiyaçlarını meşru zeminde
karşılamak varken 12 Haziran 2011’den bu yana üç yılını bulacak bu faaliyetin
içerisinde bulunan bir kişi olarak her gün kanunun şurasıyla burasıyla uğraşmak
artık bizleri bıktırdı, usandırdı. Biz özgürlük istiyoruz, biz onurlu bir
barış, onurlu bir gelecek istiyoruz. Özgürlüğün de, onurlu barışın ve geleceğin
de güvencesini yasama faaliyetini yürüten bu Meclis tesis etmek, onu hâl yoluna
koymak durumundadır. Demokratik çözüm sürecini belirsizliklere havale ederek
MİT Müsteşarı üzerinden götürmeye çalışmanın çok da etkili, verimli, sonuç
alıcı bir noktaya gelmediği gerçeğinden hareketle yasama faaliyetinde bulunan
Meclis MİT’e dokunulmaz yetkiler vererek işin içinden çıkamaz. Her şeyden önce,
barış, onurlu insanın olmazsa olmazı, ekmeği, suyu, havası kadar gerçektir;
bunu da yasama faaliyeti olarak biz, nitelikli bir müzakerenin olabilmesinin
koşullarının yasalarını oluşturmakla mükellefiz. Bu yasalar yerine dokunulmaz
bir MİT’i, MİT üzerinden de bir kısım siyasal operasyonlara, ulusal ve
uluslararası, bölgesel operasyonlara koşuşturacağımız ve koşullandıracağımız
MİT’le kendi geleceğimizi tehlikeye, riske sokmuş oluruz. Bilerek olmasa da
niyetimizden bağımsız kendi bacağımıza, ayağımıza kurşunu sıkmış oluruz. Biz
istihbarattan, biz gizli örgütlerden, gladyolardan, derin devletlerden,
devletten ve paralel yapılardan çok çeken bir ülke halkı olarak artık umudu
özgürlüklerde, barışta, onurlu bir gelecekte görmeliyiz. Bizim gizli kapaklı
operasyonel faaliyetlere ihtiyacımız yok, her şeyin şeffaf, açık, hesap
verebilir demokratik yönetimlerden geçtiğini ifade ediyor, saygılar sunuyorum.
(BDP sıralarından alkışlar) 
BAŞKAN –
Teşekkür ederim Sayın Çelik.
Diğer önerge
üzerinde İstanbul Milletvekili Sayın Oktay Ekşi konuşacak.
Buyurun Sayın
Ekşi. (CHP sıralarından alkışlar)
OSMAN OKTAY EKŞİ
(İstanbul) – Sayın Başkan, saygıdeğer milletvekilleri; çok önemli ve her devlet
gibi bizim için de çok gerekli bir kurum olan Millî İstihbarat Teşkilatıyla
ilgili öneri nedeniyle huzurunuzdayım çünkü ülkemize önemli hizmetlerde
bulunmuş olduğunu kabul etsek de bu öneriyle bizden, çok tehlikeli bir canavar
yaratmamız isteniyor. 
MİT bu ülkeye elbet önemli hizmetler
yapmıştır ama kabul edelim ki MİT, öte yandan faili meçhul kalmış pek çok
olayın içinde yahut yanında ismi geçen bir kurumdur. Daha da fenası, MİT,
maalesef işitme ve görme engelli bir kuruluştur, o kadar ki kendi başkanının
bile gafil avlanmasını önleyememiştir. Sizin şikâyetçi olduğunuz 17 ve 25
Aralık operasyonlarını MİT de sizin gibi, benim gibi gazetelerden öğrendi.
Uludere faciasının MİT neresindedir, hâlâ belli değildir. Lafı uzatmaya gerek
yok dostlarım, MİT’in bunca yıldır Hükûmeti devirme amaçlı hiçbir müdahaleyi
veya darbeyi Hükûmete haber vermemiş olma gibi vahim bir sabıkası vardır. Buna
rağmen bu teşkilatla ilgili olarak huzurunuza öyle bir öneri geldi ki
Anayasa’da çiğnenmedik ilke bırakmıyor. Örneğin MİT’e hiçbir kanuna uymadan
gerekli gördüğü her suçu işleyip ceza almadan yürüyüp gitme hakkı veriliyor.
Nitekim öneri MİT’e mahkeme kararı olmadan “görev gereği” diyerek her türlü
araca gerece el koyma, işlediği suça el koyan savcıyı engelleme, sınırsız ve
hukuksuz dinleme, “Senin MİT mensubu olup olmadığını ne bileyim?” diyen insanı
en az üç yıl hapse attırma; şirket sırrı, banka sırrı, meslek sırrı, doktor,
avukat, gazeteci dinlemeden herkesin sırlarını talep edip alma hak ve
yetkilerini veriyor. Ama bu kadar pervasız hâle getirdiğimiz MİT’i denetleyecek
hiçbir şey getirilen öneride yoktu. Şimdi, Sayın Başbakan Yardımcısının bunu
telafiye çalıştığını memnuniyetle görüyoruz ama altından ne çıkacak hâlâ bilmiyoruz.

Üzerinde söz
aldığım 8’inci madde ise ayrıca vahim bir düzenleme getiriyor. Sayın Atalay’ın
konuşmalarından bu maddeyi de iyileştirmeye çalıştıklarını öğrendik.
Getirdikleri modelde ısrar etselerdi bir suç söz konusu olunca gazete yahut
yayınevi sahibini de hapse atmak gerekecekti. Amaç, gazete sahibini acımasız
bir sansür memuruna dönüştürmekti. Sayın Beşir Atalay bundan vazgeçmekle çok
doğru yaptı, teşekkür etmek isterim. Ama maalesef gazetecilerin haber
kaynaklarını açıklamama hakkını korumadı. Oysa bu hak da ilk defa yasaya Sayın
Atalay’ın gayretiyle girmişti. Bu, hazin ve vahim bir çelişkidir dostlarım.
Umarım Sayın Bakan bundan döner. 
Sayın
milletvekilleri, görüştüğümüz önerinin sakıncalı hükümleri sadece bunlardan
ibaret değildir. Diyelim ki bir şirketin sahibi yahut yöneticisisiniz.
Karışınıza bir gün tanımadığınız, bilmediğiniz biri gelir de “Şirketinizle
ilgili şu şu bilgileri -örneğin tüm alacaklarınızı, borçlarınızı- öğrenmek
istiyorum. Ben MİT mensubuyum.” derse ya onun istediğini yerine getirmeniz
yahut beş yıla kadar hapiste yatmayı göze almanız gerekecektir. Hadi, diyelim
ki MİT’in faaliyetleri hakkında haber yahut yazı yayınlamak yürürlükteki yasaya
göre de suçtur. Peki ama “MİT Müsteşarının adı Hakan Fidan’dır.” diye yazmanız
bile bu öneriye göre en az üç yıl hapsi gerektiren bir suç olmaktadır çünkü
artık MİT mensupları hakkında yayın yapmanın cezası budur. 
Saygıdeğer
milletvekilleri, bu öneriyi kabul ederseniz bir noktayı lütfen eksik
bırakmayınız. Millî İstihbarat Teşkilatının adını “millî muhaberat teşkilatı”na
çeviriniz çünkü yaratacağınız canavara ancak bu isim yaraşır. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum: 
 Türkiye
Büyük Millet Meclisi Başkanlığına
Görüşülmekte
olan Kanun teklifinin çerçeve 8 inci maddesiyle 2937 sayılı Kanunun
değiştirilmesi öngörülen 27 maddesinin ikinci, üçüncü, dördüncü ve beşinci
fıkralarının aşağıdaki şekilde değiştirilmesini arz ve teklif ederiz.
 Mehmet
Doğan Kubat (İstanbul) ve arkadaşları 
“MİT mensupları
ve ailelerinin kimliklerini herhangi bir yolla ifşa edenler ile MİT mensuplarının
kimliklerini sahte olarak düzenleyen veya değiştiren ya da bu sahte belgeleri kullananlara
üç yıldan yedi yıla kadar hapis cezası verilir.
Birinci ve
ikinci fıkra kapsamındaki bilgi ve belgelerin; radyo, televizyon, internet, sosyal
medya, gazete, dergi, kitap ve diğer tüm medya araçları ile her türlü yazılı,
görsel, işitsel ve elektronik kitle iletişim araçları vasıtasıyla yayımlanması,
yayılması veya açıklanması halinde; 9/6/2004 tarihli ve 5187 sayılı Basın
Kanununun 11 inci maddesi ile 4/5/2007 tarihli ve 5651 sayılı İnternet
Ortamında Yapılan Yayınların Düzenlenmesi ve Bu Yayınlar Yoluyla İşlenen Suçlarla
Mücadele Edilmesi Hakkında Kanunun 4 üncü ve 6 ncı maddeleri hükümlerine göre
sorumlulukları belirlenenler ile bunları yayanlar hakkında üç yıldan dokuz yıla
kadar hapis cezası verilir.
Bu kanun
kapsamındaki görev ve yetkilerin kullanılmasını engelleyenlere üç yıldan beş
yıla kadar, ihmal veya suistimal suretiyle önleyenlerle yükümlülüklerini yerine
getirmeyenlere iki yıldan dört yıla kadar hapis cezası verilir.
Söz konusu fiillerin
MİT mensuplarınca işlenmesi halinde verilecek ceza üçte biri oranına kadar
artırılır." 
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKANI MEHMET ERSOY (Sinop) – Takdire bırakıyoruz efendim. 
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılıyoruz. 
MEHMET DOĞAN
KUBAT (İstanbul) – Gerekçe… 
BAŞKAN –
Gerekçeyi okutuyorum:
Gerekçe:
Önergeyle, MİT
mensupları ve ailelerinin kimliklerini herhangi bir yolla ifşa edenler ile MİT
mensuplarının kimliklerini sahte olarak düzenleyen veya değiştiren ya da bu
sahte belgeleri kullananlara yönelik cezai hükümler öngörülmektedir. Ayrıca,
MİT görev ve faaliyetlerine ilişkin bilgi ve belgelere karşı işlenen suçlardan
sorumlu olacakların, 5187 sayılı Basın Kanunu ile 5651 sayılı İnternet
Ortamında Yapılan Yayınların Düzenlenmesi ve Bu Yayınlar Yoluyla İşlenen
Suçlarla Mücadele Edilmesi Hakkında Kanuna göre sorumlulukları belirlenenlerin
ve bu bilgi ve belgeleri her türlü vasıtayla yayımlayanların, yayanların veya
açıklayanların cezai müeyyideye tabi tutulması sağlanmaktadır. Cezai hükme
bağlanan fiillerin MİT mensuplarınca işlenmesi halinde verilecek cezalar ile
Kanun kapsamındaki görev ve yetkilerin kullanılmasının engellenmesi, ihmal veya
suistimal suretiyle önlenmesi ve yükümlülüklerin yerine getirilmemesinde
uygulanacak cezai müeyyideler düzenlenmektedir. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Sayın
milletvekilleri, birinci bölümde yer alan maddelerin oylamaları tamamlanmıştır.

Şimdi ikinci
bölümün görüşmelerine başlıyoruz. 
İkinci bölüm, 9
ila 15’inci maddeleri kapsamaktadır. 
Bölüm üzerinde
Cumhuriyet Halk Partisi Grubu adına Gaziantep Milletvekili Sayın Ali Serindağ
konuşacaktır.
Buyurun. (CHP
sıralarından alkışlar) 
CHP GRUBU ADINA
ALİ SERİNDAĞ (Gaziantep) – Teşekkür ederim Sayın Başkan.
Sayın Başkan,
sayın milletvekilleri; hepinizi saygıyla selamlıyorum. İkinci bölüm üzerinde
Cumhuriyet Halk Partisi Grubu adına söz almış bulunuyorum. İkinci bölüm
üzerindeki sözlerime geçmeden evvel bir iki hususu dikkatinize sunmak
istiyorum: 
Sayın
milletvekilleri, iktidar partisi sözcüleri genellikle 30 Martta yapılan yerel
yönetim seçimlerinde başarı sağladıklarını ve bu şekilde vatandaşların Adalet
ve Kalkınma Partisini ve Adalet ve Kalkınma Partisine mensup bazı bakanların ve
Sayın Başbakanın yaptıkları iddia edilen yolsuzlukları akladığını iddia
ediyorlar. Şimdi, önce şunu bizim görmemiz lazım: Bu bir yerel yönetim
seçimiydi, yolsuzlukları aklama, kabul etme veya reddetme seçimi değildir.
Yolsuzlukların aklanacağı veya yolsuzluklara karar verileceği yer
mahkemelerdir. O nedenle yapılacak olan şudur: Siz bu iddialara muhatap olan
sayın kişilerin aklanmasını istiyorsanız, onlara kendilerini aklama hakkı verin
ve onları yargıya sevk edin. Bu sağlanmadıkça, bunlar yargıda aklanmadıkça siz
Cumhuriyet Halk Partisini bu şekilde suçlayamazsınız. Onlar ancak yargıda aklanırlarsa
o zaman Türkiye bu konuda tatmin olmuş olur, vatandaşlarımız tatmin olmuş olur.
Şimdi, ikinci
bir husus: Sayın Beşir Atalay Bakanlar Kurulu kararlarının müşavereyle
alındığını -mealen söylüyorum- yani tartışıldıktan sonra alındığını ifade etti.
Şimdi ben Sayın Beşir Atalay’a soruyorum, kendisi de o zaman kabinedeydi: Sizin
kabinenizde canlı yayında kendi istifasını öğrenen sayın bakan var mıydı, yok
muydu? Evet, sayın milletvekilleri, bir sayın bakan -sizin partinize mensup-
istifasını yani kendisinin istifasını televizyonda canlı yayındayken öğrendi.
Bunu Sayın Beşir Atalay da biliyor. Biz Bakanlar Kurulu kararlarının nasıl
alındığını üç aşağı beş yukarı biliyoruz. Biz bunu insanlarımızın dikkatine
sunmak istiyoruz. Yoksa Sayın Beşir Atalay’ın söylediği gibi değildir.
Değerli
milletvekilleri, MİT’in görevlerinde ve fonksiyonlarında değişiklik yapılıyor.
Bakın, MİT Kanunu’nun yani mevcut 2937 sayılı Kanun’un 4’üncü maddesinde MİT’e
verilecek olan görevler sayılmış, tadadı olarak sayılmış ve buna ilaveler
yapılıyor. İlaveler yapılırken de, biliyorsunuz “MİT -mevcut kanunun son
fıkrasında vardır bu- Devlet istihbaratından başka işlere yöneltilemez.” Yani
sadece MİT’e devlet istihbaratıyla ilgili görev veriliyor ama getirilen bu
değişiklikle bunun dışında MİT’e, Millî İstihbarat Teşkilatına pek çok görev
veriliyor. Yani MİT’in görevlerinde ve fonksiyonlarında, işlevlerinde
değişiklik yapılıyor. MİT bir istihbarat birimi olmaktan çıkıyor, aynı zamanda
bir operasyon bölümüne dönüştürülüyor, MİT bu şekilde bir iç güvenlik birimi
hâline getiriliyor, biz bunu söylüyoruz. Bu, MİT’in yararına değildir; bu,
MİT’i güçlendirmek değildir, tam tersine bu, MİT’i tartışılır hâle getirir,
MİT’i asıl işlevinden uzaklaştırır, siyasi tartışmaların içine sokar. Yani şu
anda istihbarat örgütlerinin istihbaratı üzerine operasyon yapmak gerekiyorsa
bu operasyonu yapacak iç güvenlik birimlerimiz yok mudur? O iç güvenlik
birimleri kendilerine verilen görevleri layıkıveçhile yerine getiremiyorlar
mıdır ki MİT’e bu şekilde bir operasyon görevi veriliyor? Öyle değil. Ya nedir?
Sayın Başbakanın ve Hükûmetin güvenlik birimlerine, iç güvenlik birimlerine
özellikle de Emniyet teşkilatına bakış açısı değişmiştir. Emniyet teşkilatını
ve yargıyı, yargının bir bölümünü kendince “paralel yapı” olarak
adlandırmaktadır.
Biz diyoruz ki siz on iki yıl, şimdi
-tırnak içerisinde söylüyorum- “paralel yapı” olarak nitelendirdiğiniz
kişilerle koalisyon kurmadınız mı? Onlarla müşterek devleti idare etmediniz mi?
Siz “Ne istediniz de Tayyip Erdoğan karşılamadı?” demediniz mi? Tüm bunlar
ortada iken şu anda, yolsuzlukların ve rüşvetin üzerini örtmek için devlet
teşkilatını, devlet kurumlarını bu şekilde hallaç pamuğu gibi atmak uygun mudur
sizce? İşte, ben burada Millî İstihbarat Teşkilatı yetkililerini de uyarıyorum.
Bu, o teşkilatın yararına değildir. Bu, tamamen Hükûmete bağlı, tamamen
Başbakana bağlı bir istihbarat örgütünün temel taşlarını döşeme operasyonudur.
Buna kesinlikle izin vermememiz lazım. Herkese söylüyorum. Bakınız, bu sizin de
yararınıza değildir. Günlük olaylara göre, konjonktüre göre devlet birimlerini
şekillendiremezsiniz. Şekillendirirseniz de sonuçta bumerang gibi size döner. 
Sayın Başbakan
işine gelmeyen kurumları şu veya bu şekilde itham etmektedir. Şimdi de Sayın
Başbakanın hedefinde Anayasa Mahkemesi var. Düne kadar Anayasa Mahkemesine
yapmadığı övgüler yoktu, övüyordu, işlemlerini ve kararlarını övüyordu ama şu
anda Anayasa Mahkemesi zaten kendilerinin de Anayasa’ya aykırı olduğunu bile
bile çıkardıkları bir kanunu iptal etti diye Anayasa Mahkemesi hâkimlerini
düelloya davet eder gibi cübbelerini çıkararak siyasete davet etmektedir. Bu
bir başbakana yakışıyor mu? Elbette demokratik ülkelerde, demokraside her
kurumun kendi görev alanları vardır, Parlamentonun da vardır, Anayasa Mahkemesinin
de vardır, diğer birimlerin de vardır. Her kurum, her devlet birimi kendisine
verilen görevler içerisinde, sınırlar içerisinde görevini yapmaya gayret
edecektir. 
Şimdi, bakınız,
şunu özellikle belirtmem lazım: Millet, Adalet ve Kalkınma Partisine devleti
yönetsin diye iktidar verdi, devlet olsun diye değil. Parti iktidarı, devlet
iktidarı olmaz. Sadece, iktidar partisi, devleti yönetir. Biz bunu dediğimiz
zaman AKP sözcüleri diyorlar ki: “Efendim, Cumhuriyet Halk Partisi döneminde de
valiler il başkanıydı, içişleri bakanları genel sekreterdi.” Bunun da
düzeltilmesi lazım.
Sorun
şu: Bilen var, bilmeyen var. Bilen de konuşuyor, bilmeyen de konuşuyor. 
Bakın,
sayın milletvekilleri, Cumhuriyet Halk Partisi bu değişikliği 1936 yılında
yaptı. 1936 yılında, zannediyorum temmuz ayında yaptı. Ve 1939 yılının Ocak
ayında da kaldırıldı. İki buçuk yıl bu değişiklik yürürlükte kaldı. Oysa siz on
iki yıldır devleti parti devleti hâline getirmek istiyorsunuz. Cumhuriyet Halk
Partisi tersini yaptı. Cumhuriyet Halk Partisinin kurucuları aynı zamanda
devletin de kurucularıydı. Buna rağmen çok partili rejime geçtiler. Ancak siz,
çok partili rejimden ülkeyi bir devlet partisi rejimine götürüyorsunuz. Bunu bu
millet mutlaka değerlendirecektir. Sayın Başbakan da herkesi düelloya davet
etmekten vazgeçecektir.
Suriye
politikasıyla da ilgili bir iki konuyu dikkatinize sunuyorum. Şayet Türkiye
dengeli bir politika izleseydi, tüm tarafları aynı zeminde buluşturacak bir
politika izleseydi, Suriye olayları bu seviyeye gelmezdi; birincisi bu.
İkincisi,
Orta Doğu’nun üç önemli devletinde Türkiye Cumhuriyeti’nin büyükelçileri yok;
Mısır’da yok, İsrail’de yok, Suriye’de yok. 
Bakın,
değerli milletvekilleri, Amerika Birleşik Devletleri Dışişleri Bakanı Suriye
Dışişleri Bakanıyla görüşebiliyor ama Türkiye Cumhuriyeti’yle komşusu Suriye
arasında hiçbir iletişim kanalı yok. Bu size akılcı geliyor mu, bunu soruyoruz.
Çok
teşekkür ederim. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim.
Barış
ve Demokrasi Partisi Grubu adına Hakkâri Milletvekili Sayın Adil Zozani
konuşacak.
Buyurun.
(BDP sıralarından alkışlar)
BDP GRUBU ADINA
ADİL ZOZANİ (Hakkâri) – Teşekkür ederim Sayın Başkan.
Ben de MİT Yasa
Teklifi’nin ikinci bölümü üzerine grubumuz adına söz aldım. Hepinizi saygıyla
selamlıyorum.
Tabii, bu
yasayla ne yapılmak isteniyor, bu teklif neye hizmet edecek, bu bizce çok
önemli. Başından beri biz bu soruyu soruyoruz. Bu teklif hangi ihtiyaca binaen
Meclisin gündemine geldi ve biz bunun üzerinde neyi konuşuyoruz, biz bu görüşmeler
esnasında tüm konuşmalarımızda bunu aradık.
Şimdi, biraz
önce de konuşmalarda gündeme geldiği için tekrarlamakta fayda var. Eğer bu yasa
teklifiyle geçmişe sünger çekiliyorsa ve geçmişin bütün günahları yok hükmünde,
artık, sayılıyorsa, biz burada itiraz ediyoruz, başından beri bu itirazı
yapıyoruz. 17 bin faili meçhul dosya var, Türkiye'nin mahkemelerinin raflarında
duruyor; failleri meçhul bunların, açıklanmamış. Bu yasa teklifiyle kaygımız o
ki bu geçmişe bir sünger çekiliyor ya da geçmişteki bütün bu günahların üzerine
bir örtü çekiliyor. 
Esasında burada
sıraladığınız şeyler, MİT’e atfedilen yetkiler defakto, bugüne kadar sürekli
kullanıldı. Biliyoruz, bunların bu şekilde kullanıldığını biliyoruz. Örneğin,
Batman Valisinin tasarrufuyla o dönemin Hizbulkontranın faaliyetleri için
kullanılan silah ve teçhizatları biz biliyoruz, Türkiye’de herkes bunu biliyor.
Dönemin Batman Valisi çıktı, bunları itiraf etti. Şimdi, burada 11’inci maddede
koydunuz, her türlü ekipman ve teçhizatın istek üzerine itirazsız MİT’e
sağlanacağı, tahsis edileceği hükmünü getiriyorsunuz. Geçmişteki defakto
uygulamayı şimdi yasal bir kisveye büründürüyorsunuz, arada bir fark yok. Yani
bu devletin istihbarat birimlerinin bilgisi dâhilinde olduğu düşünülen binlerce
faili meçhulden söz ediyoruz. Burada bir madde getiriyorsunuz, bu konularda
MİT’in elindeki belge ve dokümanların açıklanmamasını burada yasal güvenceye
kavuşturuyorsunuz, diyorsunuz ki: “Müsteşar istemedikçe hiçbir şekilde bunlar
açıklanamaz.” 
“MİT’in
denetimini Meclise veriyoruz.” diyorsunuz. O zaman, denetimi Meclise
veriyorsanız eğer, MİT’in elindeki belge ve dokümanların kamuoyuyla
paylaşılması hükmünü de Meclisin denetimine verelim; Meclis bu konuda kararlı
olsun, MİT Müsteşarı değil. MİT Müsteşarı “Açıklamıyorum, devlet sırrıdır.”
dediği sürece Meclisin MİT üzerindeki, İstihbarat Teşkilatı üzerindeki
denetiminin kıymetiharbiyesi olmaz, bir anlamı olmaz. Eğer gerçekten Meclis bu
konularda MİT’in uygulamalarını bir bütün olarak inceleyebilecek ise bu
denetimin bir anlamı olur. Ama buraya koyduğunuz madde itibarıyla MİT Müsteşarı
“Hayır efendim, Parlamento yasayla bana bu yetkiyi verdi. Dolayısıyla,
Parlamentonun verdiği bu yetkiyi ben kullanıyorum, Parlamentoyla bilgi
paylaşmayacağım.” diyecektir. Bunun bir izahı olmaz. 
Eğer gerçekten
Türkiye'nin demokratikleşmesine hizmet edecek diğer çerçeve yasalarla birlikte
bu yasa da gündeme alınmış ve o şekilde biz bunu tartışıyor olmuş olsaydık çok
daha verimli iş yapmış olurduk. Bu teklifle ilgili olarak, güncel olarak en çok
tartışılan nokta bu teklifin devam etmekte olan demokratik çözüm ve barış
süreciyle ilintisidir, bu konuşuldu; amenna. Eğer gerçekten bu görüşmelerin en
azından devlet mekanizmaları açısından bir yasal mekanizması oluşturulması
isteniyorsa biz bunu anlardık ama mesele o değil. Bu şekilde olmaz, devlet
bunun içerisinde kendisini güvenceye alıyor, kendisi dışındakilerin hepsini
mevcut yasalar karşısında ateşe atıyor, hedef gösteriyor, hedef pozisyonuna
getiriyor. Başında da teklif ettik biz bunu, bunun anlaşılır olabilmesi için
elinizin altında –tarihi yanlış hatırlamıyorsam- 13 Şubat 2014 tarihi
itibarıyla Parlamento gündemine taşıdığımız müzakere çerçeve yasa teklifi
önünüzde duruyor. Birlikte ele alalım madem ki öyle, yasal altyapıyı birlikte
güçlendirelim, anlaşılır olsun bu. Bunu beklerdik, bunu birlikte ele
almadığınız sürece bu olmaz. Geçmişin sorgulamasını doğru dürüst yapmadığınız
zaman hiçbir şey yapamazsınız. 
Toplum vicdanını
rahatlatacak birtakım argümanların artık burada geliştiriliyor olması gerekir.
Türkiye’deki kutuplaşmayı, toplumsal gerilimi, toplumsal katmanlar arasında
oluşmuş yarılmayı bertaraf edecek, ortadan kaldıracak birtakım argümanların
iktidarıyla muhalefetiyle birlikte burada geliştirilebiliyor olması gerekir.
Ancak görüyoruz ki böyle bir argümanın geliştirilmesi kimsenin işine yaramıyor
gibi. Herkes birbiriyle kavgalı olunca sanki toplum nezdinde itibar
kazanıyormuş gibi bir algı gelişiyor. Esasında birlikte kaybediyor herkes,
birbiriyle kavgalı bu pozisyon herkese kaybettiriyor. Başından itibaren biz
şunu ifade ediyoruz: Türkiye’nin geçmişiyle cesaretli bir biçimde yüzleşmesine
ihtiyaç vardır, geçmişle yüzleşmek gerekiyor. Geçmişle yüzleşip bu toplumda
helalleşme duygusunu geliştirmemiz gerekiyor artık diyoruz. Bunu yapmadığınız
sürece “iyileştirme” adı altında yaptığınız bu girişimlerin tamamı palyatif
kalır, amaca hizmet etmez. Nitekim bu da amaca hizmet etmeyecektir Sayın Bakan.

Toplumsal
yüzleşme ve helalleşme pozisyonuna geçmediğimiz sürece bir arpa boyu yol alma
şansına sahip değiliz. Kaç defa bu Parlamentonun gündemine geldi bu üç yıl
içerisinde. Hakikatleri araştırma ve yüzleşme komisyonu teklifleri kaç defa bu
Parlamentonun gündemine geldi. Bugüne kadar kulağınızı tıkadınız, her defasında
parmak sayısına indirgediniz ve reddettiniz. Şimdi de biz açıkça ifade
ediyoruz: Kaygı duyuyoruz. Bu yasayla, bu teklif yasalaştıktan sonra geçmişin,
bütün faili meçhullerin üzerine sünger çekilecektir. 
Biz, hiçbir
zaman, 12 Eylül 2006 Diyarbakır Koşu Yolu Parkı yanında gerçekleşen patlamanın
kimler tarafından gerçekleştirildiğini, kimler tarafından planlandığını
kamuoyuna açamayacağız, açıklayamayacağız; bu yasa tasarısına göre sır durumuna
gelecek. Oysa ki Ergenekon davalarının ek klasörlerinde bu var, çok açık ve net
var. Kimin planladığı, ne şekilde planladığı adamların el yazısıyla kendi
ajandalarında mevcut. Hiç sorgulama konusu edilmedi. 
Kaç gündür bunu
tartışıyoruz ama JİTEM, bu ülkede yokmuş gibi, hiç olmamış gibi, yok
hükmündeymiş gibi algılandı. JİTEM faaliyetlerini, JİTEM’in bu ülkede yarattığı
tahribatı açığa çıkarabiliyor musunuz, çıkaramıyor musunuz? Eğer
çıkarabiliyorsanız, dönemin Urfa Valisi çıkıp burada “Ben bir şeyler yaptım.”
diyebilecek durumda olur. Bunu ortaya çıkaramadığınız sürece Hüseyin Deniz’in,
Nazım Babaoğlu’nun, Muhsin Melih’in ve daha onlarca, Urfa’da gerçekleşen faili
meçhulün bir numaralı zanlısı durumunda olur bizim nezdimizde çünkü o dönemin
sorumlusudur.
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Zozani.
ADİL ZOZANİ (Devamla)
– 1990-1996 yılları arasında Urfa’da valilik yapmıştır ve onun döneminde bu
faili meçhullerin hepsi gerçekleşmiştir. 
BAŞKAN – Sayın
Zozani, teşekkür ederim. 
ADİL ZOZANİ
(Devamla) – Ya çıkacaksınız, burada bu bilgileri kamuoyuyla açık bir şekilde
paylaşacaksınız, toplumdan özür dileyeceksiniz ya da çıkıp burada bu şekilde
ahkâm kesmeyin.
Teşekkür ederim.
(BDP sıralarından alkışlar)
BAŞKAN –
Milliyetçi Hareket Partisi Grubu adına Muğla Milletvekili Sayın Mehmet Erdoğan
konuşacak. 
Buyurun. (MHP sıralarından
alkışlar)
MHP GRUBU ADINA
MEHMET ERDOĞAN (Muğla) – Sayın Başkan, değerli milletvekilleri; 563 sıra sayılı
Kanun Teklifi’nin ikinci bölümü üzerinde Milliyetçi Hareket Partisi Grubu adına
söz almış bulunmaktayım. Bu vesileyle yüce heyetinizi saygıyla selamlıyorum.
Öncelikle,
görüşmekte olduğumuz MİT Kanunu’nun gazi Meclisimize kanun teklifi olarak
gelmesi çok manidardır. Bu kanun değişikliğinin kanun tasarısı olarak burada
görüşülmemesi, AKP iktidarının devletle olan probleminin hâlâ bitmediğinin en
açık göstergesidir. AKP iktidarı on iki yıldır bütün kurumlara el atmış ve
bütün kurumların yöneticilerini kendisi atamıştır ancak bu kanun teklifinde
olduğu gibi, istediği değişikliklerle ilgili olarak kendi atadığı kişilere bile
güven duymamakta, onların bu kanun değişikliğinden haberdar olmasını dahi
istememektedir.
Sayın iktidar
milletvekilleri, iktidarlar, kişiler gelir geçer, lakin devlet devamlıdır,
bakidir. Bu bakımdan, devletin bekasını ilgilendiren kanunların yüce
Meclisimize kanun tasarısı olarak getirilmesi önemlidir. Bu kanun teklifi
tepeden tırnağa mahzurludur. Başbakan, ülkemizi adım adım istihbarat devletine
doğru sürüklemektedir. 
Ayrıca, bu
kanunun Anayasa'mızın birçok maddesine, devletimizin geleneklerine, demokrasiye
ve insan haklarına aykırı olduğu tartışmasızdır. En basit şekliyle, bu kanun
teklifi, Anayasa'mızın 2’nci maddesindeki hukuk devleti ilkesine, Anayasa'mızın
9’uncu maddesindeki yargı yetkisine, Anayasa'mızın 10’uncu maddesindeki eşitlik
ilkesine, Anayasa’mızın 20’nci maddesindeki özel hayatın gizliliği ilkesine,
Anayasa’mızın 22’nci maddesindeki haberleşme hürriyetine, Anayasa’mızın 28’inci
maddesindeki basın hürriyetine, Anayasa’mızın 36’ncı maddesindeki hak arama
ilkesine, Anayasa’mızın 37’nci maddesindeki kanuni hâkim güvencesi ilkesine,
Anayasa’mızın 40’ıncı maddesindeki temel hak ve hürriyetlerin korunması
ilkesine, Anayasa’mızın 125’inci maddesindeki “İdarenin her türlü eylem ve
işlemlerine karşı yargı yolu açıktır.” ilkesine, Anayasa’mızın 138’inci
maddesindeki mahkemelerin bağımsızlığı ilkesine aykırı düzenlemeler
içermektedir. 
Bu kanun
teklifi, devleti bir kurum olmaktan çıkarmakta, tek kişilik bir tiyatroya
çevirmektedir. AKP iktidara geldikten sonra, kendisini iktidara getiren 28
Şubatçıları bahane ederek, “Askerî vesayeti ortadan kaldıracağız.” diyerek önce
orduyu yıprattı; polisi ve yargıyı kullanarak Genelkurmayın kozmik odalarına
kadar girerek bütün bilgileri ortaya döktü. Şimdiyse o gün beraber hareket
ettiği Emniyet ve yargı, kendisinin kirli çamaşırlarını ortaya dökünce Emniyet
ve yargıyı düşman ilan etti. Emniyet ve yargıyı yeniden dizayn etmek ve terbiye
etmek maksadıyla görüşmekte olduğumuz bu çok tehlikeli MİT Kanunu’ndaki
değişiklikleri buraya getirdi. Yarın emniyetin size yaptıklarının benzerlerini
MİT yaparsa yani aile fertlerinizin, bakanlarınızın, bakanlarınızın
oğullarının, atadığınız bürokratlarınızın kirli çamaşırlarını ortaya çıkarırsa
devleti mi yıkacaksınız, yoksa MİT’i mi ortadan kaldıracaksınız? Ne
yapacaksınız? Bu kadar kontrolsüz bir gücün sizin de zararınıza olacağını
hatırlatmakta fayda görüyorum. 
Ayrıca, bu kanun
teklifi çok ciddi bir af düzenlemesidir. Bugüne kadar PKK, KCK yapılanmasıyla
ilgili yapılan bütün illegal görüşmeleri meşrulaştırmaktadır. Bu, elbette
ülkemizi önümüzdeki dönemde öngöremediğimiz birçok sıkıntıyla karşı karşıya
bırakacaktır. Ama, bu arada, bu illegal görüşmelerle ilgili bütün
soruşturmaları ortadan kaldırmakta ve bundan sonra da herhangi bir soruşturma
yapılmasının önünü tamamıyla kapatmaktadır. 
Yine, bu kanun
teklifi, Sayın Başbakan ve Hükûmet üyeleri ile yakınları hakkında yapılabilecek
her türlü soruşturmaları hazırlık soruşturması aşamasında savcının elinden
alma, öğrenme ve engelleme imkânı getirmektedir. 
Değerli
arkadaşlar, demokrasi diğer rejimlerden çok farklılıklar içermektedir ama
demokrasinin diğer rejimlerden en önemli farkı ise seçilmişlerin hesap
vermesidir. Bu kanun değişikliğinden sonra, artık, seçilmişlerin hesap
vermesini gerektiren bütün yolların kapatılması mümkündür. Dolayısıyla, bu
kanun teklifi ülkemizin demokratik yapısını da tehlikeye düşürmektedir. 
Bu
kanun teklifinin en önemli sakıncalarından birisi de MİT’i sorumsuz yetkili
hâline getirmesidir. Cumhurbaşkanı bile vatana ihanet suçundan
yargılanabilmektedir. Ancak, bu kanun teklifi yasalaştıktan sonra, MİT,
Cumhurbaşkanının bile sahip olmadığı kadar yargı güvencesine, sorumsuzluk
konumuna sahip olacaktır. 
Denetim
yok, yargı yolu kapalı, şahitlik bile MİT Müsteşarının lütfuna bırakılmış
durumda. Efendim, şimdi, çıkmışsınız “Bir Meclis komisyonu marifetiyle bu
yapıyı denetleyelim.” diyorsunuz. Bir kere, bu denetim hem yeterli olamaz hem
de Meclis denetimine açılması durumunda devletin güvenliği konusundaki birçok
konu zamanından önce kamuoyunun bilgisine açılmış olur. Bu, devletimizin ve milletimizin
güvenliği açısından doğru değildir. Ayrıca Parlamentonun, başta MİT olmak
üzere, bütün kurum ve kuruluşları millet adına denetleme yetkisi zaten vardır. 
Tabii
ki burada şunu da unutmamak lazım: Bugüne kadar bu parlamenter denetimin ne
kadar etkili olduğu, özellikle AKP iktidarı döneminde bu konuda ne kadar irtifa
kaybettiğimiz de çok açıktır. İki yıldır bu Parlamentoda Sayıştay raporları
olmadan bütçe konuştuk. Böyle bir Parlamentoda, Parlamento denetiminin etkili
ve yeterli olmasını savunmak ve konuşmak da anlamsızdır. Dolayısıyla, AKP’nin
Parlamentodaki sayısal üstünlüğü devam ettiği müddetçe, Türkiye’deki Parlamento
denetiminin amacına ulaşmasını beklemek, balığın kavağa çıkmasını beklemekten
daha anlamsızdır. 
Yine,
bu kanun teklifiyle oluşan sorumsuz yapı, devletin güvenliğini bahane ederek
istediği kişileri ve yetkilileri istediği zaman alır, sorgular ve yok ederse
yani faili meçhuller ortaya çıkarsa bunun sorumlusu kim olacak, bunun hesabını
kim verecek? Ve bu da gerçekten üzerinde düşünülmesi gereken en önemli
konulardan birisidir. 
Ayrıca, oluşan bu kontrolsüz yapı
herkesin her türlü mali bilgilerine de ulaşabileceğine göre, ülkemizdeki
teşebbüs hürriyeti ne olacak? Yarın insanların hesapları boşaltılırsa ya da
birileri aba altından sopa göstererek insanları aklımıza, hayalimize
gelemeyecek mali sorumluluklara mecbur ederse ne olacak? Yani, buradan maksat
hâlâ AKP’lileştiremediğiniz sermayeyi kontrol etmek midir?
Kanun teklifinin
9’uncu maddesinde “Bu Kanunda MİT'e verilen görev ve yetkiler çerçevesinde
yapılan her türlü talep öncelikli olarak yerine getirilir, bu talepleri yerine
getirenlerin hukuki ve cezai sorumluluğu doğmaz.” denilmektedir. “Bu Kanun ile
diğer kanunlarda aynı konuyu düzenleyen farklı hükümler bulunması hâlinde bu
Kanun hükümleri uygulanır.” denilmektedir.
Şimdi, meri
mevzuatımıza göre kanunsuz emirler yerine getirilmez, konusu suç olan emirler
kim tarafından verilirse verilsin suç teşkil eder. Yani böyle bir düzenlemeden
sonra konusu suç teşkil eden bir emir yerine getirilirken oluşacak suçlarla
ilgili nasıl tahkikat yapılacak? Yine konusu suç teşkil eden bu emirlerden
dolayı zarar gören kişilerin hak ve hukukları nasıl korunacak? Bu, çok meraka
şayan bir konudur.
Yine bu kanunun
10’uncu maddesinde, MİT mensuplarının şahitlik dahi yapamayacak olması da
ayrıca bir garabettir. 
Kanun’un 11’inci
maddesinde “Kamu kurum ve kuruluşları ile diğer kurum ve kuruluşlar, bu Kanunda
yazılı görevlerin yerine getirilmesi sırasında ihtiyaç duyulan hâllerde,
kullanımlarında bulunan her türlü malzeme, ekipman, teçhizat ve cihazı, diğer
kanunların bu konudaki düzenlemelerine bakılmaksızın MİT'e geçici olarak tahsis
edebilir veya bedelsiz devredebilirler.” denilmektedir. Bu da anlaşılabilir bir
düzenleme değildir. Seferberlik hâlinde bile kişi ve kuruluşlara ait mala,
malzemeye nasıl el konulacağı, burada kişi ve kuruluşların haklarının nasıl
korunacağı açıkça belirtilmesine rağmen, burada kişi ve kuruluşlarının
haklarının korunmasıyla ilgili hiçbir hüküm bulunmamaktadır. Bu nasıl bir
devlet anlayışıdır, nasıl bir hukuk anlayışıdır, böyle bir hukuk garabeti
dünyada başka herhangi bir ülkede var mıdır? Bu konuda Sayın Beşir Atalay’ın
yüce Meclisimizi ve bizleri bilgilendirmesini özellikle istirham ediyorum.
Nihai olarak, bu
kanun teklifi, başta Ceza Muhakemeleri Kanunu’ndaki hazırlık soruşturmasının
gizlilik ilkesini külliyen ortadan kaldırmaktadır. Başbakana bağlı, Başbakanın
şahsi talimatlarını yerine getiren… Kişi hak ve hürriyetlerini, demokrasiyi,
demokrasinin vazgeçilmez unsurları olan siyasi partileri, basın özgürlüğünü
tamamıyla yok etmektedir. Böyle bir kanun teklifinin yasalaşması, ülkemiz için
öngöremeyeceğimiz çok ciddi tehlikeler barındırmaktadır. Bu kanun teklifinin
yasalaşmasıyla birlikte artık, ülkemizdeki bakanlıklar, diğer kurum ve kuruluşlar
MİT’in, dolayısıyla Başbakanın arkabahçesi hâline gelecektir. Böyle bir kanun
teklifinin gazi Meclisimizde görüşülüyor olması ülkemiz için, milletimiz için,
demokrasimiz için, geleceğimiz için üzüntü vericidir. 
Sonuçta, şunun
bilinmesi lazım, biz bu yanlış teklifi eleştiriyoruz ve diyoruz ki: Elbette
devletin bir Millî İstihbarat Teşkilatı olacak ama bunun tersinden okunarak
Başbakanın özel timi olmasına “Hayır.” diyoruz. Bu sebeple, vakit varken
herkesin aklını başına almasını, yüce Parlamentomuzda sağduyunun hâkim olmasını
ve geleceğimizi karartacak bu teklifin Parlamentodan çekilerek yasalaşmaması
gerektiğini bütün milletvekillerimize tekrar hatırlatmak istiyorum.
Hepinizi
saygıyla selamlıyorum. (MHP sıralarından alkışlar)
BAŞKAN –
Teşekkür ederim.
Şahsı adına
Niğde Milletvekili Sayın Alpaslan Kavaklıoğlu konuşacak. (AK PARTİ sıralarından
alkışlar)
Buyurun.
ALPASLAN
KAVAKLIOĞLU (Niğde) – Sayın Başkanım, değerli milletvekilleri; Devlet
İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifi üzerine şahsım adına söz almış bulunuyorum.
Hepinizi saygıyla selamlıyorum.
Millî İstihbarat
Teşkilatı, 6 Temmuz 1965 tarihinde, Millî İstihbarat Teşkilatı Kanunu’yla
Başbakanlığa bağlı olarak kurulmuştur. Bu yasa on sekiz yılı aşkın bir süre
yürürlükte kalmıştır. Zamanla uygulamada ortaya çıkan aksaklıkların giderilmesi
ve değişen dünya şartlarına uygun hâle getirilmesi amacıyla yeni kanun
çalışmaları gerekli olmuştur. Bu yasa yerini 1 Ocak 1984 tarihinden itibaren
2937 sayılı Devlet İstihbarat Hizmetleri ve Milli İstihbarat Teşkilatı
Kanunu’na bırakmıştır. 2937 sayılı Yasa’da Teşkilatın kuruluşu ve ana görevleri
genel hatlarıyla belirtilmiş olup iç örgütlenmeyle ilgili diğer hususlar gizli
yönetmeliklere bırakılmıştır. 
MİT’in görev ve
sorumlulukları devletin istiklali ve bekası açısından son derece önemlidir.
Millî İstihbarat Teşkilatının görevini yaparken bu görevi etkin, verimli,
süratli bir şekilde yerine getirmesi gerekmektedir. Bu nedenledir ki MİT’in
çağın gereklerine uyum sağlaması ve güncel tehditlere göre yeniden şekillenmesi
önemli ve elzemdir. Görüşmekte olduğumuz Devlet İstihbarat Hizmetleri ve Milli
İstihbarat Teşkilatı Kanununda Değişiklik Yapılmasına Dair Kanun Teklifi, işte,
bu gereklilikten doğmuştur. 
Değerli
arkadaşlar, öncelikle, kanun neleri getiriyor? Ana başlıklarıyla bakarsak
MİT’in görev alanı netleştiriliyor ve ağırlıkla, dış istihbarat, millî savunma,
terörle mücadele, uluslararası suçlar ve siber güvenlik alanlarına
yönlendiriliyor. MİT’in bilişim teknolojilerine dayalı altyapısı
güçlendiriliyor. Özellikle iletişim teknolojisi ve İnternet’in sağladığı
imkânlar üzerinden yapılacak siber casusluğa karşı faaliyetlerin yasal
altyapısı oluşturuluyor. Bu, özellikle izinsiz dinlemeler ve yabancı istihbarat
faaliyetlerinin önlenmesi açısından önemlidir. Otuz yıldır dünyadaki ve
Türkiye’deki değişikliklere yönetmeliklerle uyum sağlamaya çalışan kurum,
dünyadaki güçlü istihbarat kurumlarıyla aynı teknik imkânlara ve yasal
altyapıya kavuşturuluyor. Daha önce gizli yönetmeliklerle yürütülen faaliyetler
açık ve şeffaf olarak yasada ele alınıyor. Hâlen Emniyet ve Jandarma
istihbaratının sahip olduğu yasal izin ve imkânlar MİT’e de sağlanıyor. 
Değerli
milletvekilleri, görüldüğü gibi, tamamı ülkemizin menfaatine değişikliklerdir.
Genel olarak bu yasa teklifiyle, MİT’in görev alanının daha belirgin hâle
getirilmesi hedeflenmektedir. Dış güvenlik, millî savunma, terörle mücadele,
istihbarata karşı koyma ve siber suçlarla mücadele konularındaki faaliyetler geliştirilmek
istenmektedir. Dünyanın bütün istihbarat örgütleri kendilerini değişen ve
gelişen şartlara uyarlamakta çaba harcarken MİT’in de diğerlerinden geri
kalmaması şarttır. Bu yasa teklifi bu ihtiyacın hukuksal zeminini
sağlayacaktır. Bugüne kadar, MİT, daha çok iç güvenliğe ve iç istihbarata
ağırlık vermiştir. Yasa teklifinin önemli bir amacını da MİT’in hızla dış
istihbarat konusunda yetkilendirilmesi ve operasyonel imkânlara kavuşturulması
oluşturmaktadır. 
Sayın Başkan,
değerli milletvekilleri; bu yasa, MİT’in istihbaratta mevzuatın çağın
gereklerine uyumu ve rasyonel ihtiyaçlar nedeniyle elzem hâle gelmiştir. Söz
gelimi, otuz yıl önce “siber terörizm” diye bir tehdit yer almamaktaydı. Bunun
gibi güncel tehditlere yönelik çalışmalarda bulunmak için MİT’e imkân sağlamak
gerekmektedir. Dünyada istihbarat teşkilatlarının yapısına bakıldığında,
yetkilerinin MİT’e verilmesi planlananların çok üzerinde olduğu görülmektedir. 
Öte
yandan, Hükûmetimiz istihbaratın şeffaflaşmasına ve sivil denetimine açılmasına
da özel önem vermektedir. MİT’in Parlamento tarafından denetimi için yasal bir
çalışma yapıldığı da Sayın Başbakan Yardımcımız tarafından açıklanmıştı,
inşallah bu teklif kapsamında istihbarat hizmetlerinin parlamenter denetimiyle
ilgili düzenleme de gerçekleştirilecektir.
Değerli
arkadaşlar, kamuoyunun haberinin olmadığı birçok eylemin önlenmesi de
istihbarat çalışmaları sayesinde olmaktadır. Bir istihbarat teşkilatı bir
ülkenin itibarıdır. Büyük fedakârlıklarla milletimiz ve vatanımız için oldukça
hassas görev yapanlarla ilgili tartışmalarda belirli bir ciddiyet ve hassasiyet
gerekmektedir. MİT mensuplarının kanunlarla tanınan koruma tedbirlerinden
yararlandırılması MİT açısından önem arz etmektedir. 
Görüşmekte
olduğumuz kanun teklifinin milletimize hayırlı uğurlu olmasını diliyorum.
Hepinizi
saygıyla selamlıyorum.
BAŞKAN
– Teşekkür ederim.
Şahsı
adına son konuşmacı Mersin Milletvekili Sayın Mehmet Şandır. (MHP sıralarından
alkışlar)
Buyurun
Sayın Şandır. 
MEHMET
ŞANDIR (Mersin) – Sayın Başkan, değerli milletvekilleri; öncelikle yüce
heyetinizi saygıyla selamlıyorum. 
Gerçekten
önemli bir yasa teklifini tartışıyoruz, müzakere ediyoruz. İstihbarat, bir
devletin, hatta her kurumun görevini yapabilmesi için olmazsa olmaz bir
mecburiyet. İstihbarat teşkilatı, bizim devlet geleneğimizin yüzlerce yıl,
binlerce yıl diyebileceğimiz vazgeçilmez bir kurumu; bir anlamda milletimizin
devlet kurma kapasitesinin, kabiliyetinin taşıyıcı omurgası olmuştur.
Millî
İstihbarat Teşkilatı, devletimizin geleceği, milletimizin geleceği, bekası
açısından hepimizin üzerinde titremesi gereken ve de çok güçlü olması gereken
bir millet kurumu. Dolayısıyla, üzerinde müzakere ettiğimiz Millî İstihbarat
Teşkilatı Kanunu, bana göre, böyle hazırlanmamalıydı, böyle müzakere
edilmemeliydi. Müspetiyle menfisiyle Millî İstihbarat Teşkilatı üzerinde burada
yaptığımız konuşmaların Millî İstihbarat Teşkilatına güç vermediği
kanaatindeyim. O sebeple, bu anlamda, birçok defa olduğu gibi, Hükûmeti tekrar
uyarmak gereğini duyuyorum. Bu türlü kanunlar gruplarla bir mutabakat
içerisinde hazırlansa, komisyonda yeterince tartışılsa, Genel Kurulda
önergelerle geliştirileceğine komisyonda tüm Parlamento olarak birlikte tanzim
edilse zannediyorum fayda hasıl etmek arzu edilirken birtakım zararların
oluşturulmasına engel olunurdu. Anayasa’ya aykırılığı bu kadar iddia edilen,
üzerinde bu kadar tartışılan bir kanun teklifi veya tasarısının milletimizin
göz bebeği olması gereken Millî İstihbarat Teşkilatına zarar getirdiği
kanaatindeyim. 
Değerli
milletvekilleri, tabii, bu konuda bir tercihe de zorlanıyoruz. Millî İstihbarat
Teşkilatı vazgeçilmez ama Millî İstihbarat Teşkilatının güvenlik özelliğini mi,
güvenliği sağlamak görevini mi daha çok öne çıkaracağız, yoksa milletimizin
binbir emekle geliştirdiği demokrasi, hukuk devleti olması ilkesini mi
koruyacağız; gerçekten bu konuyu yeterince gözetebildiğimizi söyleyebilmek
mümkün değil. 
Getirilen
teklifle Millî İstihbarat Teşkilatına çok geniş yetkiler veriliyor. Gerekli
demek ki. Veya on bir yılını tamamlamış bir iktidarca, böyle bir süreçte, bir
seçim öncesinde, birtakım yolsuzluk iddia ve ithamlarının konuşulduğu bir
süreçte MİT’e böyle geniş yetkiler getiren bu düzenlemenin yapılmasına neden
ihtiyaç duyuldu ve bu kadar geniş yetkiler verilirken bir de dokunulmazlık
zırhı geliştirilmesi hangi sebepten, hangi ihtiyaçtan kaynaklandı; bunu
gerçekten anlamak biraz zor.
Tabii,
demokratik devlet olmanın, hukuk devleti olmanın vazgeçilmezi olarak her
kurumun ve her yetki kullananın hesap verebilmesi, denetlenebilmesi olmazsa
olmaz şartı. Bu kanun teklifinin en çok tenkit edilen hususu bu. Önergeyle
burada kurmaya çalıştığınız kurumun çok da bu maksadı hasıl edecek veya bu
noktadaki tenkitleri karşılayacak bir imkânı yok. Getirdiğiniz yetkilerle
Anayasa’mızın eşit vatandaşlık hukukunu zedeliyorsunuz. Her kurum hukukun,
yargının denetiminde ama Millî İstihbarat Teşkilatı bu denetimin dışına
çıkarılıyor. Gerekli de olsa düzenlemesi, konuşulması böyle olmaması gerekir
diye düşünüyorum.
Bir husus da
basın özgürlüğü konusunda önergeyle yaptığınız değişikliğe ben de teşekkür
ediyorum. Ama yani bunu önceden düşünüp de bu konunun bu kadar konuşulmasına
engel olmak bir feraset gereğiydi. Bu düzenlemeyle inşallah, ümit ediyorum ki
Millî İstihbarat Teşkilatı görevlerini, önce kendini korumak…
(Mikrofon
otomatik cihaz tarafından kapatıldı)
MEHMET ŞANDIR
(Devamla) - …Başbakanı korumak noktasındaki görevlerini daha iyi yapar diye
ümit ediyor, teşekkür ediyor, saygılar sunuyorum. (MHP sıralarından alkışlar)
BAŞKAN –
Teşekkür ederim Sayın Şandır.
Sayın
milletvekilleri, şimdi soru-cevap işlemine başlıyoruz. Süremiz on beş
dakikadır. Bu sürenin yedi buçuk dakikasını soru, diğer yedi buçuk dakikasını
cevap olarak işleme alacağız.
Sisteme giren
milletvekilleri var. Sırasıyla başlıyorum soruları almaya.
Sayın Işık…
ALİM IŞIK
(Kütahya) – Teşekkür ediyorum Sayın Başkan.
Sayın Bakan,
kısa bir süre önce medyaya da yansıyan, Türkiye Cumhuriyeti’nin sizin
başkanlığınızda 4-5 kişilik bakan, 4-5 kişilik de bürokrattan oluşan yaklaşık
10 kişilik bir Şia ekibi tarafından yönetildiği yönündeki iddialar ne derece
doğrudur? Bu Şia ekibi hangi özelliklere sahiptir ve bu ekip içerisinde kimler
vardır? Bu iddialar doğruysa -bu konuda şimdiye kadar bir açıklama yapmanız
bekleniyordu- bu açıklamayı neden yapmadınız? 
Teşekkür ederim.
BAŞKAN – Sayın
Erdoğan…
MEHMET ERDOĞAN
(Muğla) – Teşekkür ediyorum Sayın Başkan.
Sayın Bakan,
teklif sahibi milletvekilleri MİT’ten ne zaman ve hangi usulle bilgilendirme
talebinde bulunmuşlardır? Bu bilgilendirme toplantısı İçişleri Komisyonunda
yapıldığına göre toplantıya Komisyonun bütün üyeleri niçin çağrılmamıştır?
Teşekkür
ediyorum.
BAŞKAN – Sayın
Yılmaz…
SEYFETTİN YILMAZ
(Adana) – Teşekkür ediyorum Sayın Başkan.
Evet, Sayın
Bakan, şimdi, biliyorsunuz, bu hukukta birtakım çalışmalar yapıldı: Özel
yetkili mahkemeler kuruldu, hukuki düzenlemeler yapıldı, “Üstünlerin hukuku
değil, hukukun üstünlüğünü tesis edeceğiz.” dendi, hatta Anayasa değişikliği
yapıldı, referanduma gidildi. Ta, ne zaman ki hırsızlıkla, yolsuzlukla ilgili
birtakım soruşturmalar açılınca hukukun üstünlüğü bir kenara bırakıldı; bunu
yapan bütün savcı ve hâkimler “ajan, Haşhaşi” gibi birtakım benzetmelere
uğradılar. 
Şimdi, bu MİT’e
de olağanüstü yetkiler veriyorsunuz. Yarın MİT’in aldığı bu özel yetkilerle
beraber, eğer sizin veya Sayın Başbakanın hoşuna gitmeyen bir şey olduğu zaman
bir paralel MİT ortaya çıkma ihtimali olduğunu düşünüyor musunuz?
Teşekkür
ediyorum.
BAŞKAN – Sayın
Doğru…
REŞAT DOĞRU
(Tokat) – Teşekkür ederim Sayın Başkan.
17-25 Aralık
operasyonlarından sonra Millî İstihbarat Teşkilatından ve Emniyetten “paralel
devlet” adı altında tayinleri çıkan kaç tane personel vardır, onları öğrenmek
istiyorum.
Teşekkür ederim.
BAŞKAN – Sayın
Şimşek…
CEMALETTİN
ŞİMŞEK (Samsun) – Teşekkür ederim Sayın Başkan.
Sayın Bakan,
görüşmekte olduğumuz 563 sıra sayılı MİT Teklifi’yle MİT’e mahkeme izni olmadan
sınırsız dinleme yetkisi veriliyor, eski Sovyet Sosyalist Cumhuriyetler
Birliği’ndeki KGB, Irak ve Suriye’de El Muhaberat gibi örgütlere benzetiliyor.
Bunlar vatandaşı istediği gibi dinleyebilecekler; bu, Anayasa’ya aykırılık
teşkil etmiyor mu? Başbakan bugün hukuksuz dinlemelerden yakınırken bu yasayla
hukuksuz dinlemeler meşrulaştırılmıyor mu? Böyle bir durumda vatandaş
gölgesinden korkar hâle gelmeyecek mi?
BAŞKAN – Sayın Genç…
KAMER GENÇ
(Tunceli) – Teşekkür ederim. 
Efendim,
Türkiye’de faşist bir diktatörlük yönetimi kurmayı Tayyip Erdoğan kafasına
koymuş. Bu diktatörlüğünü devam ettirmek için bir silahlı örgüte ihtiyacı var.
Silahlı örgüt olarak da MİT’i kuruyor. Buna her türlü, adam öldürme, herkesin
servetine el koyma, temel hak ve özgürlükleri ortadan kaldırma ve temel hak ve
özgürlükleri askıya alma yetkisi veriliyor. Bu, 1935 yılında çıkarılan Tunceli
kanunudur yani orada da işte, birtakım insanlar idam kararını veriyor, o idam
yetkisini Meclisten alıp birtakım şeylere veriyor. Böyle bir kanunu getirmekle…
Yani 1935 şartlarını, hadi, peki, anlayabiliriz ama bir memlekete bu kadar
diktatörce bu kanunları getirmeyi hangi vicdan kabul ediyor? Evvela, Türkiye’de
demokrasiyi, bu kadar hak ve özgürlükleri ayaklar altına alarak siz bu
Türkiye’yi yöneteceğinizi zannediyor musunuz? Bu kadar faşist…
(Mikrofon
otomatik cihaz tarafından kapatıldı) 
BAŞKAN – Sayın
Günal…
MEHMET GÜNAL
(Antalya) – Teşekkür ederim Sayın Başkan. 
Sayın Bakan,
9’uncu maddede “Her türlü talep öncelikli olarak yerine getirilir, bu talepleri
yerine getirenlerin hukuki ve cezai sorumluluğu doğmaz.” deniliyor. Bizim
bildiğimiz kadarıyla kanunsuz emirler yerine getirilmez. Bir de diğer
kanunların hepsinin üstüne çıkarıyorsunuz, “Diğer kanunlarla uyumsuzluk olması
durumunda bu kanun uygulanır…” Bu kanun anayasa mıdır, bu kanun uluslararası
sözleşme midir, bütün kanunların ve bunların üzerinde bir yetki almak hukuka
uygun mudur? Hem suç işleme yetkisi alıyorsunuz denetimsiz bir şekilde hem de
hesap vermeme, aynı zamanda sorumluluktan kaçma hükmünü getiriyorsunuz.
Bunların hepsi, kanunsuz işlemlerin de cezasız kalmasına yol açmayacak mıdır?
Bu konularda cevaplarınızı bekliyorum. 
Teşekkür ederim.

BAŞKAN – Sayın
Acar…
GÜRKUT ACAR
(Antalya) – Teşekkür ederim Sayın Başkan. 
Başbakan Recep
Tayyip Erdoğan, Oslo’da PKK’yla yapılan Anayasa’ya aykırı görüşmelerde 2 MİT
mensubunu görevlendirdi. Hakem devlet olarak İngiltere’nin gözetimi altındaki
anlaşmayı imzalamak üzere MİT yetkililerine yetki verdiniz mi? Hakem devlet
olarak İngiltere’yi hangi taraf çağırdı? Bu kanunun getirilmesinin
sebeplerinden biri de mevcut yasaya aykırı olarak Suriye’deki savaşa Suriye
muhalefeti yanında operasyonel olarak katılması için verilen emirleri meşru
hâle getirmek midir? 
Teşekkür ederim.

BAŞKAN – Sayın
Halaçoğlu…
YUSUF HALAÇOĞLU
(Kayseri) – Teşekkür ederim Sayın Başkanım.
Bugünlerde
medyada MİT’in örtülü ödeneğinden 300 milyar Türk lirasının borsada battığı ve
ilgili kişi hakkında soruşturma açılmayarak emekliye sevk edilip olayın
kapatıldığı haberi yer almaktadır. Eski MİT Kontrterör Dairesi Başkanı Mehmet
Eymür’ün bu iddiasının doğruluğu nedir, bu konunun aydınlatılması için
soruşturma açılması düşünülmekte midir?
Teşekkür ederim.

BAŞKAN – Sayın
Türkoğlu…
HASAN HÜSEYİN
TÜRKOĞLU (Osmaniye) – Teşekkür ederim Sayın Başkan.
Dün bu teklifin
geçen 3’üncü maddesiyle ilgili olarak basında yer alan haberler ve yorumlar şu
şekilde: “PKK’yla, İmralı’daki bebek katiliyle yapılan müzakerelere yasal statü
geldi.” Bu değerlendirmeye Sayın Bakan katılıyor mu? Bunu öğrenmek istiyorum.
Çok başarıyla yürüttüğünü söylediği, bizim “ihanet” dediğimiz, onların “açılım”
dediği projeyle ilgili olarak mahallî seçimler yapıldıktan sonra kaç tane terör
eylemi meydana gelmiştir? Bunu öğrenmek istiyorum.
Bir de 14 Ekim
2013 tarihinde İmralı’da yapılan görüşmede bebek katilinin MİT’te bir müsteşar
yardımcısı kadrosu talep ettiğine ilişkin tutanaklar gazetelerde yayınlandı,
bu doğru mudur? Devletin başka kurumlarında da kadro talebi var mıdır
İmralı’daki katilin? Bunu öğrenmek istiyorum.
Teşekkür ederim.
BAŞKAN – Sayın
Tanal…
MAHMUT TANAL
(İstanbul) – Teşekkür ediyorum Sayın Başkan.
Mevcut olan
teklifte: “MİT dilediği kamu kurum kuruluşlarından belge, bilgi isteyebilir,
vermezse hapis cezasıyla cezalandırılır.” Peki, bunun içerisinde Sayın Bakan,
eğer bir siyasi partide, o partiyle ilgili stratejik programını vesairesini
isterse siyasi parti MİT’e vermezse yine ceza verilecek mi? Bu bir. 
İkincisi: MİT
ve…
BAŞKAN – Süre
doldu yalnız Sayın Tanal.
MAHMUT TANAL
(İstanbul) – Nasıl efendim?
BAŞKAN – Süre
doldu, yedi buçuk dakika.
MAHMUT TANAL
(İstanbul) – Peki, teşekkür ederim Başkanım, sağ olun.
BAŞKAN – Çok
teşekkür ederim.
Buyurun Sayın
Bakan.
ADİL ZOZANİ
(Hakkâri) – Süre dolmadı daha, daha dolmamıştı, yirmi saniyesi kalmıştı.
BAŞKAN –Yedi
buçuk dakika demiştik.
MEHMET GÜNAL
(Antalya) – Evet, daha yeni doldu.
BAŞKAN – Ben o
saate bakıyorum.
ADİL ZOZANİ
(Hakkâri) – Orada yanlış gösteriyor.
MEHMET GÜNAL
(Antalya) – Sizin saat yanlışmış.
BAŞKAN – O saat
değil.
MUHARREM İNCE
(Yalova) – Duran saate bakıyorsunuz, 2 kere doğruyu gösteriyor. 
BAŞKAN – Ben tam
karşımda duran saate bakıyorum.
ADİL ZOZANİ
(Hakkâri) – Yirmi saniyemizi yediniz Sayın Başkanım.
KAMER GENÇ
(Tunceli) – Zaten orayı yönetemiyorsun ki sen.
BAŞKAN – Zaten
yönetemiyorum burayı, bir de yanlış saate bakıyorum değil mi?
Buyurun Sayın
Bakan. 
BAŞBAKAN
YARDIMCISI BEŞİR ATALAY (Kırıkkale) – Teşekkür ederim Sayın Başkan. 
Şahsımla ilgili
bir soru soruyor, pek bu soruyu da -doğrusu cevap vermek durumunda değilim ama-
Sayın Işık gibi değer verdiğim birisi soruyor. Bu tür orada burada çıkan
şeylerle, yanlış bilgilerle -bilgi de demeyim- iftiralarla ilgili biz açıklama
bile yapmıyoruz. 10 kişilik Şia falan… Ben katı bir Hanefi’yimdir, bunu herkes
bilir. Ben bir Türkmen’im ve Hanefi’yim. Hanefilikte de katı olduğumu herkes
bilir, orada da gerekçelerim vardır. İnsanları suçlamak için, bu devirde moda,
birileri ya İrancı ya Şia ya şu, bu… Tabii, arkadaşlar, bunlar ciddiye alınıp
cevap verilecek şeyler bile değil ama sordunuz cevap verdim. 
MİT’in
milletvekillerini bilgilendirmesi geçen toplantıda, değerli arkadaşlar,
görüşülmüştü. 2 önerge sahibi, daha doğrusu bu teklif sahibi 2 milletvekilimiz
tekliflerini hazırlarken MİT’ten arkadaşlardan bilgi almışlar. Benim de bilgim
yoktu, ben de Komisyonda bunlar tartışılırken duydum yani ne o toplantıdan ne
de o bilgilendirmeden önceden bilgim olmadı. 
Sayın Yılmaz:
“İleride MİT içinde de işte bir şey olursa paralel yapılanma vesaire gibi…”
Değerli arkadaşlar, tabii, hepimizin arzusu hukukun içinde ama güçlü bir
devlete yakışır güçlü bir istihbarat teşkilatını oluşturmak. Yani, burada, işte
“Başbakanın özel istihbaratı”, “muhaberat devleti” falan gibi bu terimleri biz
kabul etmiyoruz. Neticede, 1984’te çıkmış bir yasa, bunu güncellemeye
çalışıyoruz. Gördüğünüz gibi, daha önce de burada ben arz ettim, yani gizliliği
olan belgelerle değil; açık, Parlamentodan çıkarılmış, yetkileri belli bir
yasayla MİT yönetilsin istiyoruz, çabamız odur.
Bir de biraz
sonra önergemiz gelecek, yeni bir madde ihdası. Tabii, Türkiye Büyük Millet
Meclisinin denetimi de burada en önemli yenilik olacak, belki bu yasa
görüşülürken en önemli kazanımlarımızdan birisi olacak.
Burada
tayinlerle ilgili Sayın Doğru soruyor: Kaç tane? Onu tabii veremiyorum şu anda.

Sayın Şimşek dinlemelerle ilgili bir soru soruyor.
Yani daha önce de buradan ifade ettik. Arkadaşlar, değerli milletvekillerimiz,
tabii, dinlemelerle ilgili toplumda oluşan bu psikolojiyi kabullenmek mümkün değil,
bu yanlış bir şey, hepimiz şikâyet ediyoruz. Bunu önlemek için, biliyorsunuz,
daha önce sizlerin kabulüyle bir yasa burada geçti ve hukuk usulü açısından çok
zorlamalı da olsa ağır ceza mahkemesi ve ittifakla karar gibi bir yasa
düzenlemesi oldu. Bunun sebebi şu: Hukukçular bilir hukuk usulü açısından bunun
çok makul olmadığını ama biz şunu arz ettik: Yani bu kadar zor hâle getirelim
de… Toplumda bu duyguyu nasıl yenebiliriz? Burada da aynısını yapıyoruz. Yani
yargı kararı olmadan dinleme söz konusu değil ve yargı kararıyla dinleme
olabilir. Eğer yargı kararının gecikmesinde bir şey varsa önceden bir karar
verilebilir, sonra yargı kararı alınır, onu tekrar ifade edeyim.
KAMER GENÇ
(Tunceli) – Bu yetkiye sahip olan MİT istediği kararı alır.
BAŞBAKAN YARDIMCISI
BEŞİR ATALAY (Kırıkkale) – Burada kanunsuz emir tabii olmaz, Sayın Günal’ın
söylediği. Bu istihbarat mensuplarının 9’uncu maddede bir yerden bir şey
istemesi, bilgi falan. Öyle rastgele gidip şuradan bir bilgi isteyeyim şeklinde
bunlar olmaz arkadaşlar. Yürürlükte de zaten bu konuları bilenler bilirler. 
MEHMET GÜNAL
(Antalya) – Ama bütün kanunların üstünde oluyor Sayın Bakan.
BAŞBAKAN
YARDIMCISI BEŞİR ATALAY (Kırıkkale) – Bunların dosyaları vardır, gerekçeleri
vardır. Bir yerden bir bilgi istenecekse onun bir formatı vardır yani hukukun
içinde olur, keyfîlikler olmaz. Bunları tabii hepimiz biliriz. 
MAHMUT TANAL
(İstanbul) – Yani bir siyasi partiden isteyebilir mi Sayın Bakan?
BAŞBAKAN YARDIMCISI BEŞİR ATALAY
(Kırıkkale) – İster siyasi partiden ister başka yerden eğer bir bilgi
istenecekse… Bizim MİT teşkilatımız da diğer kurumlarımız da geleneği olan,
uzun süredir bunları zaten yürüten… Yeni bir teşkilat kurmuyoruz. Burada biz
geleneği olmayan bir şeyi falan konuşmuyoruz arkadaşlar. Yasayla düzenleme
yapıyoruz, hem biraz daha hukukun içine çekiyoruz Millî İstihbarat
Teşkilatımızı hem meşru zemine çekiyoruz, açık hem Parlamento denetimine
çekiyoruz hem de işlerini yaparken daha güvence altında olmalarını arzu
ediyoruz. Yani, ana hatlarıyla bizim bu teklife Hükûmet olarak destek
vermemizin sebebi bunlardır, açık yüreklilikle söylüyorum. Bunların dışında bir
şey aramamak lazım. Tabii, herkesin takdiridir; işte, Oslo’da olanlar,
başkaları, vesaire…
Şimdi, biz çözüm
sürecinde değerli arkadaşlar, burada da ifade ettim, gizlilik içinde bir şey
yürütmüyoruz. Her safhasını herkes biliyor ve Türkiye'nin hayrına bir şey
yürüttüğümüze inanıyoruz. Başkaları başka türlü niteleyebilir. Burada hiçbir
şeyin affı falan söz konusu değil. Herkes yaptığının, her görevde, yanlış yapan
yaptığının hesabını verir. Biz sadece -daha önce de kürsüden de arz ettim
geçen defa bu konu konuşulurken- biraz fazla risk alan bir Hükûmetiz. Yani,
ülkenin eğer birikmiş sorunları varsa bunları risk almayalım diye orada
tutmuyoruz. Yani, çok fazla tenkitler bile alsak, siyaseten risklerini bile
görsek o sorunları çözmek için, köklü çözümler bulmak için risk alıyoruz. Biraz
cesaretimiz fazla. Onu söyleyebilirim.
Sayın
Halaçoğlu’nun sorduğu, bugün bir şey varmış. Arkadaşlarıma sordum, “Böyle bir
şey söz konusu değil.” dediler. O cevabı iletiyorum. 
YUSUF HALAÇOĞLU
(Kayseri) – Dün çıktı. Daire Başkanı söylüyor Sayın Bakan. 
BAŞBAKAN
YARDIMCISI BEŞİR ATALAY (Kırıkkale) – Onun dışında, Sayın Türkoğlu “PKK’yla
görüşmelere yasal statü” falan gibi… Biraz önce ifade ettiğim gibi biz o
konularda çok açık bir şey yürütüyoruz. Sadece kamuda, devletin içinde bu tür
görüşmeleri yürütenler, bu tür görevleri alanların daha rahat etmesini sağlamak
lazım. 
HASAN HÜSEYİN
TÜRKOĞLU (Osmaniye) – Bu statü olmuyor mu?
BAŞBAKAN
YARDIMCISI BEŞİR ATALAY (Kırıkkale) – Şimdi, daha önce de söyledim, eğer böyle
bir görevi yapan müsteşarı savcı sorguya çağırıyorsa müsteşar o görevi yapmaz.
Hâlbuki o talimatı veren benim. 
HASAN HÜSEYİN
TÜRKOĞLU (Osmaniye) – Görüşmeden dolayı çağırmaz ki, başka bir şeyden çağırır,
suç olan bir şey varsa çağırır. 
BAŞBAKAN
YARDIMCISI BEŞİR ATALAY (Kırıkkale) – Hükûmet talimatı veriyor, Hükûmet
sorumluluğunu alıyor. Dolayısıyla, biz bu risklerin ve sorumlulukların hepsini
alıyoruz. Sadece, kamu görevlisi işini daha iyi yapsın, kolay yapsın diye de
ona imkân tanımak lazım. Yani, bu ciddi, büyük devletin yapması gereken
düzenlemelerdir. Bunları kısaca arz etmiş oldum. 
Sayın Başkan,
teşekkür ediyorum.
BAŞKAN
– Teşekkür ederim Sayın Bakan.
9’uncu
madde üzerinde dört adet önerge vardır, sırasıyla okutup işleme alacağım.
Türkiye Büyük Millet Meclisi Başkanlığına
Görüşülmekte
olan Kanun teklifinin çerçeve 9 uncu maddesinin aşağıdaki şekilde
değiştirilmesini arz ve teklif ederiz.
 Nurettin Canikli Mehmet
Doğan Kubat Bünyamin Özbek
 Giresun İstanbul Bayburt
 Hacı Bayram Türkoğlu Osman
Aşkın Bak Hakan Çavuşoğlu
 Hatay İstanbul Bursa
 Ramazan Can 
 Kırıkkale
“MADDE 9 - 2937
sayılı Kanunun 28 inci maddesi başlığıyla birlikte aşağıdaki şekilde
değiştirilmiştir.
"Taleplerin
karşılanması
MADDE 28 - Bu
Kanunda MİT'e verilen görev ve yetkiler çerçevesinde yapılan her türlü talep
öncelikli olarak yerine getirilir, bu talepleri yerine getirenlerin hukuki ve
cezai sorumluluğu doğmaz.
Bu Kanun ile
diğer kanunlarda aynı konuyu düzenleyen farklı hükümler bulunması hâlinde bu
Kanun hükümleri uygulanır."

Türkiye Büyük Millet Meclisi Başkanlığına
Görüşülmekte
olan 563 Sıra Sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 9. maddesinin Teklif
metninden çıkarılmasını arz ve teklif ederiz.
 Ali Serindağ Ferit
Mevlüt Aslanoğlu Celal Dinçer
 Gaziantep İstanbul İstanbul
 Ali Özgündüz 
 İstanbul
Aynı mahiyetteki
diğer önergenin imza sahipleri:
 Hasip Kaplan Adil
Zozani Ertuğrul Kürkcü
 Şırnak Hakkâri Mersin
 Halil Aksoy Altan
Tan Gülser Yıldırım
 Ağrı Diyarbakır Mardin
 Sırrı Sakık Erol
Dora İdris Baluken
 Muş Mardin Bingöl
BAŞKAN – Sayın
milletvekilleri, şimdi okutacağım önerge Anayasa’ya aykırılık önergesidir, okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 563 sıra sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 9. Maddesinin Anayasaya
aykırı olmasından dolayı teklif metninden çıkarılmasını arz ve teklif ederiz.

 Mesut Dedeoğlu Hasan
Hüseyin Türkoğlu Alim Işık
 Kahramanmaraş Osmaniye Kütahya
 Bülent Belen Reşat
Doğru Mehmet Erdoğan
 Tekirdağ Tokat Muğla
 Özcan Yeniçeri Mehmet
Günal
 Ankara Antalya
BAŞKAN -
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz. 
BAŞKAN – Önerge
üzerinde Antalya Milletvekili Sayın Mehmet Günal konuşacak.
Buyurun. (MHP
sıralarından alkışlar) 
MEHMET GÜNAL
(Antalya) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Öncelikle de
Sayın Başkan, önceki oturumdaki teessüflerini kabul ederek üsluptan dolayı
özür diliyorum ama haklılığımı da bir defa daha söylemek istiyorum çünkü
haksızlığa karşı susan dilsiz şeytanmış. Sayın Başkanım, haksızlığın olduğu
yerde bağırmak görevimiz var, onun için söylemeye devam edeceğiz çünkü bu
kanunun kendisi de haksızlığın ve baskının altyapısını hazırlıyor, onun için
burada bunları da söylemek zorundayız. 
BAŞKAN –
Nezaketinizden dolayı teşekkür ediyorum Sayın Günal.
Buyurun.
MEHMET GÜNAL
(Devamla) – Ben teşekkür ediyorum.
Zaman zaman sert
söylemler olabilir ama işin esasında haklı olduğumuzu da cümle âlem biliyor.
Şimdi, burada
gerçekten de bir hukuksuzluğun altyapısı, hukuk yoluyla, kanun yoluyla
hazırlanıyor. Arkadaşlarımız geneli üzerinde konuşurken ve az önce Sayın
Erdoğan da bölüm üzerinde Anayasa’ya aykırılıkla ilgili maddeleri belirtti. 
Göz göre göre
-Sayın Bakana sordum ama şu anda araya gitti- hukuk üstü bir şey yaratıyorsunuz
yani kanunların üstünde, Anayasa’nın üstünde, uluslararası sözleşmelerin
üstünde. Yani buna kimse dokunamaz, MİT’in kanunu her şeyin üstündedir, her
şeyi yapar, hesap sorulamaz, başka kanunlarda geçen hiçbir hüküm uygulanmaz,
onun dediği her şey emir telakki edilir, şırakkadak yapılır. Yapmayan? Hapı
yutar. Ya, böyle bir anlayış olabilir mi? Böyle bir kanun metni olabilir mi?
Ben gerçekten anlayamıyorum.
Sayın Bakana
sordum ama hızlıca geçiştirdi. Böyle bir şey “Yazılı yetkilerin kullanılmasını
ihmal veya suistimal suretiyle önleyen kamu görevlileri hakkında...” diyor.
Bana verdiğiniz şey kanuna uymuyorsa Sayın Bakanım, kanuna uymuyor diye ben
bürokrat olarak yapmıyorsam benim hakkımda nasıl cezai işlem uygularsın? 
MİLLÎ SAVUNMA
BAKANI İSMET YILMAZ (Sivas) – Olmaz.
MEHMET GÜNAL
(Devamla) – E “Başka kanunlarda uyumsuzluk varsa efendim, bu gelsin.” Böyle bir
şey olmaz.
MİLLÎ SAVUNMA
BAKANI İSMET YILMAZ (Sivas) – Talimat lazım.
MEHMET GÜNAL
(Devamla) – Şimdi, bu, Anayasa’ya aykırıdır. 
Öbür taraftan da
başka kanunsuzlukların üzerini kapatıyorsunuz. Az önce Sayın Türkoğlu sordu ama
Sayın Bakan “Öyle bir şey yok.” diyor. Bu, bal gibi de Oslo görüşmelerinin de,
İmralı müzakerelerinin de tamamını meşru bir şeye oturtan, geçmişe yönelik
görüşmeleri de aklayıp onlarla ilgili soruşturma açılamamasını sağlamaya
yönelik bir düzenlemedir. Ne kadar yaptığınız gayrimeşru, gayriyasal iş varsa
bu kılıfın altına sokarak şimdiye kadar yapılan, yarın Yüce Divanda
yargılanmanıza neden olacak bu işlemlerin üstünün örtülmesidir, bunun başka bir
izahı yoktur, hukuk tanımazlıktır bu aynı zamanda.
Şimdi, enteresan
bir şey yapıyorsunuz. Bir taraftan MİT’le ilgili… Şimdi bir örnek daha vereceğim
Sayın Bakanım burada. Sayın Başbakanın ben o ifadelerini hayretle izledim,
diyor ki: “Bunlar haindir.” Dün yine konuşuyor. MİT’in tırlarını durdurdu, bu
polisler içeriye alındı, tamam, hukuk işliyor, tahliye kararı verilmiş, “Bunu
yapan hâkimler haindir.” Böyle bir hukuk anlayışı var mı? Yani, hâkime nasıl
“hain” dersiniz, ben anlamadım. Yani, bir suçu varsa, inancından dolayı…. Az
önce Sayın Bakan ne dedi? Kendi inancıyla ilgili olanlara ağır şey söyledi mi?
“Cevap vermeye gerek duymuyorum.” dedi mi? Dedi. Yahu, kanuna uyuyorsa hangi
mezhepten, hangi görüşten, hangi cemaatten olduğundan size ne? Hukuka uyuyorsa,
kurallara uyuyorsa, Anayasa’ya uyuyorsa böyle bir ayrımcılık olabilir mi? Ben
kulaklarıma da gözlerime de inanamadım çünkü ekrandan izledim Sayın Bakanım. 
Şimdi, o tırın
içerisinde -ben size soruyorum bir daha- illegal kazanılmış, aklanacak kara
para vardıysa kim görevini yapmadı? Öyle ise soruşturulması lazım diyorum, niye
engelliyorsunuz? Bu soruşturuluyor, mahkemeye gidiyor, savcının söylediğini
hâkim tutmadı diye, hâkim tahliye etti diye… Sonuçlanmamış yani henüz daha,
tutuklu devam etmiyor, bu dava devam edecek, “Bu hâkimler haindir.” Böyle bir
şey olur mu Sayın Bakan? Getirdiğiniz kanun bunun kılıfını hazırlıyor. Bundan
sonra hiçbir şey söylenemeyecek. Şimdi, Başbakan böyle derse kusura bakmayın
ama böyle bir hukuk devleti olabilir mi? O hâkimin söylediği doğru. “Anayasa
Mahkemesi Başkanı gayrimillî.” Ne oldu? Hani, düne kadar hep sizin söylediğiniz
geçiyordu? Hani çok demokratik, Batılı standartta Anayasa Mahkemesi olmuştu?
İki tane şeyi iptal etti diye gayrimillîymiş! “Millî” ne demek yani millî kim?
Kim millî, kim değil, ben anlamıyorum. 
Gerçekten her
şey birbirine karıştı, burası gerçekten hukuk devleti olmaktan çıktı. Hukuk
önünde herkes eşittir diyorduk ama Başbakan hiçbir hukuka uymamak yolunda devam
ediyor. Bu MİT teklifi de bütün maddeleriyle beraber hukuksuzluğun üstünü
örtmeye yönelik, diktatörlük ve korku imparatorluğunu kurmaya yönelik bir yasal
düzenlemedir. Kendi niyetini de zaten burada ifade etmiştir; Anayasa Mahkemesi
Başkanına ve hâkimlere “hain” diyerek, “gayrimillî” diyerek bunu ortaya koymuş
bulunmaktadır. Bu yoldan bir an önce dönmek gerekir. Hukuk herkese lazım. Yarın
bu yetkilerle değiştiğiniz zaman başkaları sizin başınıza eğer bir şeyler
örmeye kalkarsa o zaman anlayacaksınız diyor, saygılar sunuyorum. (MHP
sıralarından alkışlar)
BAŞKAN –
Teşekkür ediyorum Sayın Günal.
Önergeyi
oylarınıza…
III.- Y O K L A M A
(CHP
sıralarından bir grup milletvekili ayağa kalktı)
MUHARREM İNCE
(Yalova) – Yoklama istiyoruz.
BAŞKAN –
Önergeyi oylarınıza sunacaktım, yalnız, bir yoklama talebi var. 
Şimdi
tespitimizi yapalım: Sayın İnce, Sayın Yılmaz, Sayın Acar, Sayın Dinçer, Sayın
Kuşoğlu, Sayın Çelebi, Sayın Özdemir, Sayın Genç, Sayın Özgündüz, Sayın Aldan,
Sayın Korutürk, Sayın Dibek, Sayın Öztürk, Sayın Haberal, Sayın Aygün, Sayın
Bilgehan, Sayın Tanal, Sayın Pavey, Sayın Aygün, Sayın Atıcı, Sayın Güven.
Yoklama için üç
dakikalık süre veriyorum ve süreyi başlatıyorum.
(Elektronik cihazla
yoklama yapıldı) 
BAŞKAN –
Toplantı yeter sayısı yoktur.
Birleşime on
dakika ara veriyorum.
Kapanma Saati: 19.03

BEŞİNCİ OTURUM
Açılma Saati: 19.15
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
------0------
BAŞKAN – Sayın
milletvekilleri, Türkiye Büyük Millet Meclisinin 77’nci Birleşiminin Beşinci
Oturumunu açıyorum.
III.- YOKLAMA
BAŞKAN – Antalya
Milletvekili Mehmet Günal ve arkadaşlarının önergesinin oylamasından önce istem
üzerine yapılan yoklamada toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için üç
dakikalık süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
563 sıra sayılı
Kanun Teklifi’nin görüşmelerine devam edeceğiz.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN -
Komisyon burada.
Hükûmet burada.
Şimdi,
Antalya Milletvekili Mehmet Günal ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Şimdi
okutacağım iki önerge aynı mahiyette bulunduğundan önergeleri birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 563 Sıra Sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 9. maddesinin Teklif
metninden çıkarılmasını arz ve teklif ederiz.
Ali Serindağ (Gaziantep) ve arkadaşları
Aynı mahiyetteki
diğer önergenin imza sahipleri:
Hasip Kaplan (Şırnak) ve arkadaşları
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkan.
BAŞKAN – Hükûmet
katılıyor mu?
GENÇLİK VE SPOR
BAKANI AKİF ÇAĞATAY KILIÇ (Samsun) – Katılmıyoruz Sayın Başkan.
BAŞKAN
- Önergeler üzerinde Bingöl Milletvekili Sayın İdris Baluken konuşacak.
Buyurun
Sayın Baluken.
İDRİS
BALUKEN (Bingöl) – Teşekkürler Sayın Başkan.
Sayın
Başkan, değerli milletvekilleri; hepinizi saygıyla selamlıyorum. 9’uncu
maddenin yasa metninden çıkarılması üzerine vermiş olduğumuz önerge üzerine söz
aldım. 
Bu
maddeye baktığımız zaman, MİT mensuplarını aldıkları görev gereği işlemiş
oldukları suçlardan da muaf tutulan ve kendilerine büyük bir hukuki ve cezai
zırh getiren bir düzenlemeyle karşı karşıyayız. MİT’in görev alanına, MİT
personelinin görev alanına sınırsız bir alan açan ve deyim yerindeyse bütün MİT
personeline tam bir dokunulmazlık zırhı getiren bir düzenleme hem Anayasa’ya
aykırıdır hem uluslararası hukuka aykırıdır. Bu nedenle bu maddenin mutlaka
yasa teklifinden çıkarılması gerektiğini ifade ediyoruz, bütün vekillerin de bu
önergemize destek vermelerini bekliyoruz. Çünkü burada şöyle bir tehlike var:
Devlet bekası adına geçmişte işlenen suçların, işlenen cinayetlerin nasıl
örtbas edildiğiyle ilgili açığa çıkarılması gereken karanlık bir tarih
önümüzdeyken biz, bırakın bunları açığa çıkarmayı, tam tersine buna yasal bir
zemin hazırlayan bir düzenlemeyi görüşüyoruz. 
Geçmişte
-arkadaşlarımız bahsettiler- devletin bilgisi dâhilinde işlenen 17 bin faili
malum cinayetler var. İş adamları, siyasetçiler, milletvekilleri, gazeteciler
hangi planlamalarla sokak ortasında infaz edildiler? Bugüne kadar, bu
cinayetleri işleyenler nasıl korundu? Böyle bir yakıcı sorun önümüzdeyken siz,
şu anda bu maddeyle bunun yasasını çıkarıyorsunuz.
BAŞKAN
– Sayın Konuşmacı, bir dakika…
Sayın
milletvekilleri, salonda müthiş bir uğultu var, lütfen, sessiz kalmanızı rica
ediyorum.
Buyurun
Sayın Konuşmacı. Sürenize ekleyeceğim.
İDRİS
BALUKEN (Devamla) – Deyim yerindeyse eski kontrgerilla cinayetlerinin, gladyo
cinayetlerinin bugün meşrulaşmasını sağlayan ve yasal bir zemine oturtulmasını
sağlayan bir düzenleme getiriyorsunuz. Yani, görev icabı, devletin yüksek
çıkarları gereği iş adamını da öldürdüğünü tespit etseniz, gazeteciyi,
siyasetçiyi öldürdüğünü de tespit etseniz bu yaptığınız düzenlemeyle herhangi
bir cezai ve hukuki sorumluluk, maalesef, işletemezsiniz. Dolayısıyla, bu
yanlıştan bir an önce vazgeçilmesi gerekiyor.
Bakın,
bu karanlık tarih bu ülkedeki herkesi ilgilendiriyor. MİT olur, diğer
istihbarat örgütleri olur, ordu olur; devletin yüksek çıkarları gereği bu
ülkede cumhuriyetin kuruluşundan bugüne kadar Kürtlere yapılanlar, Alevilere
yapılanlar, İslami kesime yapılanlar, solculara, sosyalistlere yapılanlar açığa
çıkarılmayı ve geçmişe dönük hakikatleri araştırmayı gerektiriyor. En basit
örneğiyle Çorum’da, Maraş’ta, Sivas’ta bugüne kadar işlenen pek çok karanlık
cinayeti bilmiyoruz. Yine, bu devletin raflarında olan Musa Anter cinayetinden
tutalım da çözüm süreci içerisinde işlenen Sakine Cansızların katledilmesi,
Roboski katliamının planlamasıyla ilgili hangi istihbarat kurumlarının hangi
planlamaları yaptığını bilmiyoruz. Buraya bir yasal düzenleme getirdiğiniz
zaman bizim beklentimiz hem geçmişe dönük yapılan bu karanlık planlamaları
açığa çıkarmak hem de gelecekte olası bu karanlık planlamaların önünü alacak
bir düzenlemeyi öngörmekti. 
Bugün de basını
takip ettiğinizde, istihbarat birimlerinin Suriye’deki faaliyetleriyle ilgili
sayısız suçtan bahsediliyor. İddia mıdır, gerçek midir, bunu açığa çıkarmak
aslında bu Meclisin ve Hükûmetin görevi. Kimyasal silah kullanma iddialarından
tutalım da Rojava’da Kürtlere karşı savaş yürüten çetelere verilen desteğe kadar,
sınır boyunca Kürt halkının Rojava’daki kazanımlarını geriye çevirmeye, boğmaya
yönelik girişimlere kadar istihbarat örgütünün yaptıklarıyla ilgili çarşaf
çarşaf haberler bugünkü basın bültenlerinde de yer alıyor. Bunların açığa
çıkarılmasıyla ilgili yasal düzenlemelere ihtiyaç var. Bunu yapmadığınız zaman
hem Avrupa Birliği normlarından uzaklaşırsınız hem olması gereken demokratik
hukuk devletinin normlarından uzaklaşır, bir istihbarat devleti hüviyetine
bürünürsünüz. 
Dolayısıyla
bütünüyle eleştirdiğimiz bu teklifin özellikle bu 9’uncu maddesinin yasa
teklifinden çıkarılması önergemize destek istiyor, Genel Kurulu saygıyla
selamlıyoruz. (BDP sıralarından alkışlar) 
BAŞKAN –
Teşekkür ederim Sayın Baluken. 
Diğer önerge
üzerinde İstanbul Milletvekili Sayın Ali Özgündüz konuşacak. 
Buyurun. (CHP
sıralarından alkışlar) 
ALİ ÖZGÜNDÜZ
(İstanbul) – Teşekkür ediyorum.
Sayın Başkan,
değerli milletvekilleri; sözlerime başlarken Genel Kurulu saygıyla
selamlıyorum.
Değerli
arkadaşlar, evet, MİT, sonuçta, millî istihbaratsa ülkenin gözü kulağı. Elbette
ki her devletin istihbarat kurumu olacaktır ve devletin gözü kulağı olan bu
teşkilat ülke menfaatine istihbarat toplayacaktır, analiz edecektir, bunu
devletin ilgili birimlerine sunacaktır veya siyasi iktidar da ülkenin
geleceğine, güvenliğine karşı tehdit olan unsurlara karşı gerekli tedbirleri
alacaktır. Böyleyse sorun yok ama sizin getirdiğiniz bu yasa böyle değil. Bunu,
daha çok alelacele, panikle -son dönemde özellikle 17 Aralık soruşturmasıyla
başlayan panikle- emniyete güvenmediğiniz için, emniyet istihbaratına
güvenmediğiniz için iç istihbaratı da, hatta operasyon yetkisini, hatta
neredeyse adli kolluk yetkisini düzenleyen bir yasa teklifi olarak -tasarısı
olarak bile getiremediniz- önümüze getirdiniz. 
Bu kanun tümüyle,
aslında bir bütün olarak Anayasa’ya aykırıdır. Çünkü, değerli milletvekilleri,
Anayasa’mız 6’ncı maddede diyor ki: “Egemenlik, kayıtsız şartsız Milletindir.”
Evet, Türk milleti bu egemenliğini, Anayasa’nın koyduğu esaslar çerçevesinde,
yetkili organlar eliyle kullanır. Yetkili organlar nedir? 7’nci maddeye göre
yasama yetkisi, işte bu yüce Meclisindir; yürütme yetkisi Bakanlar
Kurulunundur. 9’uncu madde: “Yargı yetkisi, Türk Milleti adına bağımsız
mahkemelerce kullanılır.” diyor. Ve yine, Anayasa’nın 10’uncu maddesi “herkesin
kanun önünde eşit olduğu” hükmünü içerir. Yine, suç ve cezaların kanuniliği
ilkesi gereğince, konusu suç teşkil eden emirler yazılı olarak verilse bile
dinlenmez. Bunu dinleyen kamu görevlileri sorumluluktan kurtulamaz. Ama siz
getiriyorsunuz 9’uncu maddede bir düzenleme, diyorsunuz ki: “MİT’e verilen
görev ve yetkiler çerçevesinde yapılan her türlü talep öncelikli olarak yerine
getirilir, bunları yerine getirenlerin hukuki ve cezai sorumluluğu yoktur.”
Değerli arkadaşlar, bu kesinlikle Anayasa’ya aykırıdır. 
Efendim, şimdi
diyeceksiniz ki: “İşte, Anayasa Mahkemesine gidin.” Hep böyle yani sizin hukuk
ve anayasa bakışınız, demokrasi, hukuk devleti anlayışınız ne yazık ki böyle.
Daha önce de oldu, HSYK’yla ilgili söyledik: “Anayasa’ya aykırı.” Gittik
Anayasa Mahkemesine, iptal etti. Peki, Anayasa’ya göre, sadece Anayasa’yı
yorumlayan Anayasa Mahkemesinin kararlarına “Efendim, saygı duyarız ama
yanlıştır.” Yerden yere vuruyorsunuz; neredeyse “çete” diyeceksiniz, efendim
“örgüt” diyeceksiniz. 
Değerli arkadaşlar, bu arada Anayasa
Mahkemesine gidip iptal edilince ne oluyor? Yaptığınızı yapıyorsunuz.
Dolayısıyla lütfen, rica ediyorum; bu yasa da Anayasa Mahkemesinden dönecektir,
uyarıyorum, iptal edilecektir ancak yanlış yapmayın. Biz muhalefet olarak
yapıcı muhalefet yapmaya çalışıyoruz, size destek olmaya çalışıyoruz.
Sayın Bakan
geçen gün konuşurken bir şey söyledi, dedi ki: “Efendim, MİT görüşür yani terör
örgütleriyle, millî güvenliği tehdit eden unsurlarla görüşebilir. On beş sene önce
de görüştü, bugün de görüşüyor.” 
Sayın Bakan
-burada değil- bakın, Ergenekon iddianamelerini okudunuz mu bilmiyorum, orada,
Özel Kuvvetler Komutanlığı mensupları Apo’nun avukatlarıyla görüştü diye sizin
mantığınıza göre Ergenekon denilen örgüt PKK’yı da kullanıyordu. Bu iddianame
yazıldı, bundan dolayı insanlar aylarca, yıllarca cezaevinde kaldı. Bu mantıkla
o zaman özür dilemeniz gerekiyor eğer MİT görüşürse. 
Peki, MİT
görüşürse, millî güvenliği tehdit eden terör örgütleriyle ülkenin milleti ve
ülkesiyle bölünmez bütünlüğü aleyhine bir görüşme yaparsa, bu talimatları
yerine getiren de sorumlu olmazsa… Böyle bir şey olur mu değerli arkadaşlar,
böyle bir mantık olur mu? O nedenle bu madde Anayasa’ya aykırıdır. 
Öyle bir şey
getiriyorsunuz ki Bakan sorumlu olacak, Başbakan MİT nedeniyle MİT’in görev ve
yetkisi alanına giren emirleri verdiği zaman sorumlu olmayacak, bunu uygulayan
kişi sorumlu olmayacak. Örneğin, son zamanlarda gündemdedir, geçmişte de
MİT’in birçok eylemi yine aynı şekilde Suriye’deki terör örgütlerini
desteklediği yönünde söyleniyor. Oradaki kimyasal silah, insanlığa karşı
işlenen bir suç. Uluslararası Savaş Suçları Mahkemesinin görevine giren bir suç
işlerse ne olacak, bunu da mı koruyacaksınız? Dolayısıyla Anayasa’ya aykırı bu
kanuna “evet” vermeyin, önergemizi kabul edin diyorum.
Genel Kurulu
saygıyla sevgiyle selamlıyorum. 
Teşekkür ederim.
(CHP sıralarından alkışlar) 
BAŞKAN –
Teşekkür ederim. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Son önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan Kanun teklifinin çerçeve 9 uncu maddesinin aşağıdaki şekilde
değiştirilmesini arz ve teklif ederiz.
 
Mehmet Doğan Kubat (İstanbul) ve arkadaşları
“MADDE 9 - 2937
sayılı Kanunun 28 inci maddesi başlığıyla birlikte aşağıdaki şekilde
değiştirilmiştir.
"Taleplerin
karşılanması
MADDE 28 - Bu
Kanunda MİT'e verilen görev ve yetkiler çerçevesinde yapılan her türlü talep
öncelikli olarak yerine getirilir, bu talepleri yerine getirenlerin hukuki ve
cezai sorumluluğu doğmaz.
Bu Kanun ile
diğer kanunlarda aynı konuyu düzenleyen farklı hükümler bulunması hâlinde bu
Kanun hükümleri uygulanır."
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKANI MEHMET ERSOY (Sinop) – Takdire bırakıyoruz efendim. 
BAŞKAN –
Hükûmet? 
GENÇLİK VE SPOR
BAKANI AKİF ÇAĞATAY KILIÇ (Samsun) – Katılıyoruz. 
MUSTAFA ELİTAŞ
(Kayseri) – Gerekçe…
BAŞKAN –
Gerekçeyi okutuyorum: 
Gerekçe: 
Önergeyle, mevcut
28 inci maddenin son fıkrası, uygulanacak ceza da belirtilmek suretiyle 27 nci
maddeye taşınmış olduğundan bu düzenlemeye paralel değişiklik yapılmaktadır.
Ayrıca madde başlığı gerçekleştirilen değişikliğe uygun hale getirilmektedir.
BAŞKAN – Önergeyi
kabul edenler… 
MEHMET AKİF
HAMZAÇEBİ (İstanbul) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım. 
Önergeyi kabul
edenler…
Peki, kâtip
üyeler arasında bir anlaşmazlık var, elektronik cihazla yapalım. 
Süreyi başlatıyorum,
iki dakika süre veriyorum.
(Elektronik
cihazla oylamaya başlandı) 
SÜLEYMAN ÇELEBİ
(İstanbul) – O beş dakika kıyak size!
BAŞKAN – Hiç
öyle düşünmedim gerçekten Sayın Çelebi, gerçekten öyle düşünmedim. Çok ayıp
ettiniz gerçekten, hiç aklıma bile gelmez öyle bir şey. Dünyaya kuşkuyla bakmam
ben. 
(Elektronik
cihazla oylamaya devam edildi) 
BAŞKAN – Karar
yeter sayısı vardır, önerge kabul edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler…
YUSUF HALAÇOĞLU
(Kayseri) - Ama sormadınız “Kabul etmeyenler…” diye Sayın Başkan?
BAŞKAN – Sordum.
Kabul
etmeyenler… Madde kabul edilmiştir.
GÜRKUT ACAR
(Antalya) – Bu “Cinayet işlemek serbesttir.” demek Sayın Başkan.
MEHMET AKİF
HAMZAÇEBİ (İstanbul) - Sayın Başkan… Sayın Başkan…
BAŞKAN – 10’uncu
maddede…
MEHMET AKİF
HAMZAÇEBİ (İstanbul) - Sayın Başkan, 10’uncu maddeye geçmeden 60’ıncı maddeye
göre bir söz istiyorum efendim.
GÜRKUT ACAR
(Antalya) – Bu, cinayet işlemeyi serbest bırakan bir maddedir.
BAŞKAN – Müsaade
eder misiniz Sayın Acar, Grup Başkan Vekilinizi dinliyorum.
Buyurun Sayın
Hamzaçebi.
MEHMET AKİF
HAMZAÇEBİ (İstanbul) – 60’ıncı maddeye göre bir söz istiyorum efendim. Bir
teknik değerlendirme ihtiyacı duydum, onu Genel Kurulla paylaşmak istiyorum.
BAŞKAN - Sayın Grup
Başkan Vekili, Sayın Hamzaçebi buyurun.
İki dakika.

XI.- AÇIKLAMALAR (Devam)
6.- İstanbul Milletvekili Mehmet Akif Hamzaçebi’nin,
563 sıra sayılı Kanun Teklifi’nin 9’uncu maddesinde kabul edilen önergeyle
çerçeve 9’uncu maddenin yeniden düzenlendiğine ancak 3’üncü ve 8’inci
maddelerde kabul edilen önergelerle 2937 sayılı Milli İstihbarat Teşkilatı
Kanunu’nun ilgili maddelerinin değiştiğine ve değiştirilen maddelerin bu
önergelere göre düzenlenmesi gerektiğine ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Biraz önce
yapılan oylamayla iktidar partisinin 9’uncu maddeyle ilgili önergesi kabul
edildi. Önergeye göre teklifin çerçeve 9’uncu maddesi yeniden düzenlenmiştir.
Teknik olarak herhangi bir sakınca yok, tabii ki içerik olarak bu önergeye
katılmıyoruz, bu ayrı bir konu. Ancak, daha önce teklifin 3’üncü ve 8’inci
maddeleriyle ilgili olarak iktidar partisi grubunun vermiş olduğu önergeler
teklif metnini değil, 2937 sayılı Milli İstihbarat Teşkilatı Kanunu’nun ilgili
maddelerini değiştirmektedir. O önergelerin yazım şekli ile bu önergenin yazım
şekli tamamen birbirinden farklıdır. Dolayısıyla o önergelerle teklif metni
değil, o önergelerde yazıldığı gibi 2937 sayılı Kanun’un ilgili maddeleri
değiştirilmiştir. Ben Başkanlık Divanına, Kanunlar ve Kararlar Başkanlığına bu
hususu hatırlatıyorum. Meclisten bu kanun eğer kabul edilerek çıkarsa o
maddelerin buna göre düzenlenmesi gerekir. Kanunlar ve Kararlar Başkanlığı,
Başkanlık Divanı yanlışlıkla o maddelerle ilgili teklif metninin değiştiği
şeklinde bir yorum yapmamalıdır çünkü önerge metni doğrudan doğruya 2937 sayılı
Kanun’un ilgili maddelerinin değiştirilmesini hedeflemiştir ve o şekilde kabul
edilmiştir. Bunu Genel Kurulun ve Başkanlık Divanının bilgisine sunuyorum.
Teşekkür
ederim. 
BAŞKAN
– Ben teşekkür ederim.
Kanunun
yazımında gerekli hassasiyet gösterilecektir, buna inanıyorum. 

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN
- 10’uncu maddede üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 563 sıra sayılı kanun tasarısının 10’uncu maddesinin yasa metninden
çıkarılmasını arz ve teklif ederiz.
 Hasip Kaplan Adil
Zozani Ertuğrul Kürkcü
 Şırnak Hakkâri Mersin
 Halil Aksoy Gülser
Yıldırım Pervin Buldan
 Ağrı Mardin Iğdır
 Altan Tan Sırrı
Sakık Erol Dora
 Diyarbakır Muş Mardin
Aynı
mahiyetteki diğer önergenin imza sahipleri:
 Ali Serindağ Ferit
Mevlüt Aslanoğlu Celal Dinçer
 Gaziantep İstanbul İstanbul
 Ömer Süha Aldan
 Muğla
BAŞKAN – Sayın
milletvekilleri, şimdi okutacağım önerge Anayasa’ya aykırılık önergesidir,
okutup işleme alacağım.
Türkiye Büyük Millet Meclisi Başkanlığına
Görüşülmekte
olan 563 sıra sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 10. Maddesinin Anayasaya
aykırı olmasından dolayı teklif metninden çıkarılmasını arz ve teklif ederiz.
 Mesut Dedeoğlu Hasan
Hüseyin Türkoğlu Münir Kutluata
 Kahramanmaraş Osmaniye Sakarya
 Alim Işık Reşat
Doğru Bülent Belen
 Kütahya Tokat Tekirdağ
 Özcan Yeniçeri Mehmet
Erdoğan
 Ankara Muğla
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkan.
BAŞKAN
– Hükûmet?
GENÇLİK
VE SPOR BAKANI AKİF ÇAĞATAY KILIÇ (Samsun) – Katılmıyoruz.
BAŞKAN
– Önerge üzerinde Sakarya Milletvekili Sayın Münir Kutluata konuşacak.
Buyurun.
(MHP sıralarından alkışlar)
MÜNİR KUTLUATA
(Sakarya) – Sayın Başkan, değerli milletvekilleri; 563 sıra sayılı Devlet
İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifi’nin 10’uncu maddesi üzerine verdiğimiz önerge
vesilesiyle söz aldım. Sizleri saygıyla selamlıyorum.
Değerli
milletvekilleri, bu dönemde yasama, iktidarın elinde, Türkiye'nin ihtiyaçlarına
göre değil iktidarın ihtiyaçlarına göre kanun yapan bir kurum hâline gelmiştir.
“İktidarın ihtiyacı nedir?” diye baktığımız zaman Anayasa’nın hukuk devleti
prensibine tabi olmadan iktidarı sürdürebilme gayretleridir. Torba yasa ve
temel yasa uygulamalarıyla hukuk aşılmakta, yasal sorumluluktan kurtulmak üzere
tedbirler alınmaktadır, son dönemin görüntüsü budur. Bu tür yasal
hazırlıklardan bir tanesi de bu önümüzdeki kanun teklifidir. Bu teklifin dört açıdan
malul olduğunu görüyoruz. 
Bunlardan bir
tanesi, sık sık ifade edildiği üzere, kanun tasarısı olarak gelmemiş olmasıdır.
Eğer kanun tasarısı olarak gelmiş olsaydı bir otokontrolden geçmiş olacaktı; en
azından, Hükûmet üyeleri tarafından olayın değerlendirilmesine, nasıl
bakıldığına iktidarın en tepe noktaları şahit olmuş olacaktı. Buna fırsat
verilmemiştir, kurumların görüşü alınmamıştır. Dolayısıyla böyle ciddi bir
konunun teklif olarak getirilmesi, daha baştan işin iyi niyetten uzak olduğunu
ortaya koymaktadır. 
Diğer bir husus, ilgili komisyonlara
gitmemiş olmasıdır. Değerli milletvekilleri, şöyle kabaca bir bakışla bile 13+2
maddelik bu teklif, kanun teklifi sıradan bir gözle bile Anayasa’nın
maddeleriyle kıyaslandığı zaman en az Anayasa’nın 12 maddesine aykırı olduğu
görülmektedir. Böyle bir yasanın, yasa teklifinin Anayasa Komisyonundan
geçmeden Meclisin önüne gelmesini kim, neyle, nasıl izah edecektir? Bu, bundan
sonraki süreçte de diğer üst mahkemeler üzerinde birtakım baskı metotlarına
teşebbüs edileceğine dair bugüne kadar çok sık rastladığımız olumsuzlukların
işaretlerini vermektedir. 
Bir başka nokta:
Alt komisyona götürülmemiştir. Alt komisyonların en önemli faydası, dar sayıda
insan tarafından ele alınırken, küçük gruplar hâlinde görüşülürken oradaki
iktidar temsilcileri -yüz yüze bu ortamda- bu sipariş yasaları savunamamaları
hâlinde kendilerini zorlayanlara “Bu kadar da olmaz.” demek suretiyle bu vahşi
teklifleri veya tasarıları biraz medenileştirmeye katkıda bulunuyorlardı, buna
fırsat verilmemiştir. 
Bir başka nokta:
Topu topu 13+2 maddelik bir teklif temel yasa olarak gelmektedir, temel kanun
teklifi olarak gelmektedir. Bu da maddelerin tartışılmasının bile istenmemesini
gösteriyor. Bu açıdan baktığımız zaman daha baştan malul bir görüntüsü var. 
Bir başka nokta
bu yasayla ilgili: Ciddi bir samimiyet eksikliği görülüyor. Burada iktidarın
eklemeler yaparak veya çıkarmalar yaparak düzeltmeye çalıştığı hususların hepsi
İçişleri Komisyonunda görüşülen hususlar olmasına rağmen, orada düzeltilseydi
daha iyi olmaz mıydı? Burada düzeltilmesinin sebebi, öyle anlaşılıyor ki, ciddi
eksik giderme gayreti değil, kamuoyunda oluşmakta olan infiali önlemek için bir
iş yapar görüntüsü ortaya koymaktır. 
Üzülerek
müşahede ettiğim bir başka nokta: İlgili Bakan burada tenkitlere cevap
verirken, MİT’i savunur bir ifadeyle, MİT’e yüklenilmemesini istemiştir. Hiç
kimse MİT’e yüklenmiyor, hiç kimse MİT’e bir şey söylemiyor. Milletin derdi,
muhalefetin derdi, bizim ikazımız Millî İstihbarat Teşkilatının böyle büyük
sıkıntılara girmiş bir iktidarın elinde oyuncak olmasının önüne geçmek ve MİT
gibi bir millî teşkilatımızı bu görüntüden korumaktır. Dolayısıyla, iktidar
mensupları tenkitlerin özünü kavrarlarsa bu düzenlemelerin daha yararlı
olacağını düşünüyorum. 
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim Sayın Kutluata. 
III.- YOKLAMA
(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama istiyoruz Sayın Başkan. Yoklama talebimiz var
efendim. 
BAŞKAN – Şimdi
önergeyi oylamadan önce bir yoklama talebi var.
Önce tespiti
yapalım: Sayın Hamzaçebi, Sayın Serindağ, Sayın Dinçer, Sayın Acar, Sayın
Tanal, Sayın Kuşoğlu, Sayın Aygül, Sayın Çelebi, Sayın Onur, Sayın Toprak,
Sayın Özgündüz, Sayın Algan, Sayın Akar, Sayın Dibek, Sayın Yıldız, Sayın
Atıcı, Sayın Öztürk, Sayın Aydın, Sayın Bayraktutan, Sayın Şafak.
Yoklama için üç
dakika süre veriyorum ve yoklama süresini başlatıyorum.. 
(Elektronik
cihazla yoklama yapıldı) 
BAŞKAN –
Toplantı yeter sayısı yoktur. 
Birleşime on
dakika ara veriyorum. 
 Kapanma
Saati: 19.47
ALTINCI OTURUM
Açılma Saati: 19.59
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
------0------
BAŞKAN – Türkiye
Büyük Millet Meclisinin 77’nci Birleşiminin Altıncı Oturumunu açıyorum.
III.- YOKLAMA
BAŞKAN – Sakarya
Milletvekili Münir Kutluata ve arkadaşlarının önergesinin oylanmasından önce
istem üzerine yapılan yoklamada toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için iki
dakika süre veriyorum ve işlemi başlatıyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
563 sıra sayılı
Kanun Teklifi’nin görüşmelerine devam edeceğiz.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN –
Komisyon burada.
Hükûmet burada.
Şimdi,
Sakarya Milletvekili Münir Kutluata ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Sayın
milletvekilleri… 
YUSUF
HALAÇOĞLU (Kayseri) – Sayın Başkan, 60’ıncı maddeye göre bir açıklama yapmak
istiyorum 11’inci maddeyle ilgili.
BAŞKAN
– Bir dakika…
Şimdi
okutacağım iki önerge aynı mahiyette bulunduğundan önergeleri birlikte işleme
alacağım.
Sayın
Halaçoğlu…
YUSUF
HALAÇOĞLU (Kayseri) – 11’inci madde değil mi efendim? 10’uncu maddeyi mi
görüştük şimdi? 
BAŞKAN
– Biz şu anda 10’uncu maddeyi görüşüyoruz.
YUSUF
HALAÇOĞLU (Kayseri) – Bir sonraki maddede… 
BAŞKAN
– Aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 563 sıra sayılı kanun tasarısının 10’uncu maddesinin yasa metninden
çıkarılmasını arz ve teklif ederiz.
Hasip Kaplan (Şırnak) ve
arkadaşları
Aynı
mahiyetteki diğer önergenin imza sahipleri: 
Ali
Serindağ (Gaziantep) ve arkadaşları
BAŞKAN –
Komisyon önergelere katılıyor mu? 
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim. 
BAŞKAN –
Hükûmet? 
BAŞBAKAN
YARDIMCISI BEŞİR ATALAY (Kırıkkale) – Katılmıyoruz. 
BAŞKAN –
Önergeler üzerinde Iğdır milletvekili Sayın Pervin Buldan konuşacak. 
Buyurun. (BDP
sıralarından alkışlar)
PERVİN BULDAN
(Iğdır) – Teşekkür ederim Sayın Başkan. 
Değerli
milletvekilleri, görüşülmekte olan 563 sıra sayılı Kanun Teklifi’nin 10’uncu
maddesiyle ilgili grubum adına söz aldım. Genel Kurulu saygıyla selamlıyorum.
10’uncu maddenin
yasa tasarısından çıkarılmasındaki gerekçemiz: “Bu maddeyle, MİT mensupları ve
MİT’te görev yapmış olanların MİT’in görev ve faaliyetlerine dair konularda
tanıklık yapamayacak olması, MİT mensuplarına tanınan ayrıcalık açısından
Anayasa’ya aykırıdır. Bu durum MİT mensuplarını tamamen yasal denetim dışında
tutacak bir uygulama getirecektir. Ancak devletin çıkarlarının zorunlu kıldığı
hâllerde MİT mensuplarının tanıklığının MİT Müsteşarının, MİT Müsteşarının
tanıklığının ise Başbakanın iznine bağlı olması, “devlet çıkarları” kavramının
muğlaklığı nedeniyle esasen devleti ve MİT’i korumaya almaktadır. Gerekçemiz
budur. 
Dolayısıyla, biz
bu maddenin yasa metninden çıkarılmasını talep ediyoruz ama sadece bununla
sınırlı kalmıyoruz. Aynı zamanda, bu yasanın da aslında sorunlu bir yasa
olduğunun, dolayısıyla sadece maddenin değil, aslında bu yasanın görüşülmemesi
gerektiğinin çünkü bu yasayla birlikte MİT’in yetkilerinin daha çok
güçleneceğinin ve genişleteceğinin de altını önemle çiziyoruz. 
Değerli
arkadaşlar, muhalefetin ifade ettiği… İşte, süreci garanti altına alan bir yasa
görüşüldüğünü ifade ediyorlar ama ben buradan özellikle muhalefet partilerine
şunu ifade etmek istiyorum: Bu yasa tasarısıyla ne yazık ki bu süreç garanti
altına alınmıyor. Keşke bu süreç garanti altına alınsaydı, bu süreci garanti
altına alacak olan yasalar bu Genel Kurulda çıkmış olsaydı. Böyle bir yasa
tasarısı eğer acilen çıkarsa biz de BDP Grubu olarak gönül rahatlığıyla böylesi
yasaların altına imzamızı atarız. Eğer bu yasa gerçekten bu süreci garanti
altına alacak bir yasa olsaydı bu yasaya da “Evet.” derdik ve altına imzamızı
atardık. 
Ayrıca, MİT’in
şaibeli bir kurum olduğunun da altını çizmek isterim. Özellikle bu süreç
başladığı günden itibaren bu MİT ne yazık ki bir şaibe altındadır. Sürecin
başından beri Paris’te katledilen Sakine Cansız, Leyla Şaylemez ve Fidan Doğan
arkadaşlarımızın hâlâ sorumluları açığa çıkmamıştır. Bu cinayet ortadan
kalkmadığı sürece, bu cinayetin zanlıları ortaya çıkarılmadığı sürece, bu
cinayetin zanlıları açığa çıkarılıp yargılanmadığı sürece MİT zan altındadır.
Yine bununla
paralel olarak, özellikle Rojava meselesi… Rojava meselesi bizim açımızdan
kırmızı bir çizgidir, dolayısıyla MİT de bu konuda yine şaibe altındadır çünkü
Rojava’ya gönderilen tırlar yakalanmıştır ve bu tırların içerisindeki
mühimmatlar ne yazık ki kamuoyuna açıklanmamıştır. Dolayısıyla, bununla ilgili
de MİT’in şaibeli bir kurum olduğunun altını çizmek isterim. 
Bir
önceki oturumda, milletvekilimiz Sayın Sırrı Sakık’ın “MİT’e ve özellikle Hakan
Fidan’a teşekkür ediyorum.” ifadesine ben katılmıyorum. Roboski olayı
ortadayken, Gever olayı ortadayken, Lice olayı ortadayken bizim MİT’e teşekkür
etmek gibi bir hakkımız yoktur değerli arkadaşlar.
HAYDAR
AKAR (Kocaeli) – Ya, ya! Bravo!
PERVİN
BULDAN (Devamla) – Dolayısıyla, bunun altını önemle çiziyorum; ben inanıyorum
ki Sırrı Sakık arkadaşımız da bir yanlış anlamadan kaynaklı, MİT’e
teşekkürlerini sunmuştur.
Ben
şunu çok açık ifade etmek istiyorum: Teşekkür edilmesi gereken yerler farklı
yerlerdir. Bugün bu süreci başlatmış olan İmralı Cezaevinde yatan Sayın
Abdullah Öcalan’a ben buradan teşekkür ediyorum. Bugün eğer bu ülkede bir çatışmasızlık
süreci varsa, kan akmıyorsa, anneler ağlamıyorsa bu sürecin başaktörü Sayın
Öcalan’a ben bir kez daha teşekkür ediyorum ve bu çatışmasızlık sürecinin devam
etmesi gerektiğini savunuyor ve bu sürecin garanti altına alınmasını
gerektirecek olan yasaların acilen Genel Kuruldan çıkarılması gerektiğini ifade
ediyor, Genel Kurulu saygıyla selamlıyorum. (BDP sıralarından alkışlar)
BAŞKAN
– Teşekkür ederim.
Diğer
önerge üzerinde Muğla Milletvekili Sayın Ömer Süha Aldan konuşacak.
Buyurun
Sayın Aldan. (CHP sıralarından alkışlar)
ÖMER
SÜHA ALDAN (Muğla) – Sayın Başkan, değerli milletvekilleri; 563 sıra sayılı
Kanun Teklifi’nin 10’uncu maddesi, MİT’te görev yapmış olanların ya da MİT
mensuplarının tanıklık yapamayacağını hüküm altına almaktadır. Keza, devletin
çıkarlarının zorunlu kıldığı hâllerde MİT mensuplarının tanıklığı MİT
Müsteşarına, MİT Müsteşarının tanıklığı ise Başbakanın iznine bağlanmaktadır.
12 Eylülden önceki düzenlemede, MİT mensuplarının ya da MİT’te görev yapmış
olanların tanıklığını kısıtlayan herhangi bir kural yoktur. Keza, son
düzenlemede, mevcut düzenlemede ise görevin gizliliği ve devletin çıkarlarının
zorunlu kıldığı hâllerde izne bağlanan, MİT Müsteşarının iznine bağlanan bir
tanıklık hâli söz konusuydu. Burada hiyerarşik bir yapı oluşturulmaktadır.
“Devletin çıkarlarının zorunlu kıldığı hâl” tanımı tamamıyla soyut ve
subjektiftir, kişiden kişiye değişebilir. Keza, mevcut hâlde şöyle
söyleyebiliriz ki, MİT Müsteşarının görevlendirmediği ya da arzulamadığı hiçbir
MİT mensubu tanık olarak dinlenemeyecektir. Bu, Türkiye’de suçla mücadelede
önemli bir handikaptır. Bütün bu süreci MİT Müsteşarının iki dudağının arasına
bağlamak doğru bir yaklaşım olmaz diye düşünüyorum.
Değerli
milletvekilleri “Otuz yıllık MİT yasası eskidi, yeni dönemde yeni ihtiyaçlar
çıktı, çağdaş bir düzenlemeye gereksinim var.” diye madde gerekçelendirilmiş.
Keza, burada “MİT’in elinde özel, gizli bir belge var. Buna dayalı olarak
birtakım şeyler yapılıyordu. Yasal düzenlemeyle bunu daha anlaşılabilir,
görülebilir hâle getirdik.” deniliyor. Lakin, çağdaşlık, istihbarat kurumunda
çalışanları yasalar önünde ayrıcalıklı hâle getirmek, sonra da bu ayrıcalıklı
kişileri tek kişiye bağlı çalıştırmak değildir. Çağdaşlık yalnızca yasayla
sağlanamaz. Çağdaşlık yasalarda değil, kafalarda aranmalıdır. Keza, çağdaş
ülkede şeffaflık, hesap verebilirlik, bağımsız denetim mekanizması, yasalar
önünde eşitlik esas olmalıdır.
Bir istihbarat
kurumunun, görevinin gereği olarak gizli faaliyette bulunması ile örtülü
operasyonlardan hesap vermesinin gerekliliği arasında ince bir çizgi vardır.
Temel amaç, gizli görevin aksamasına neden olabilecek unsurları ortadan
kaldırmak, keza aynı zamanda da koruma kalkanının hukuk dışı girişimlere araç
olmasını önleyebilmektir. Ne yazık ki “önleyici dinleme” dediğimiz sistem devam
etmektedir. Aslında bu yasal düzenleme 17 Aralık sürecinden sonraki koruma
kalkanının unsurlarından sadece birisidir. Ne yapılmıştır? Adli dinlemelerin
önüne bir şekilde geçilmiştir. Adli soruşturmaların hepsi kamuoyunun gözü önünde
cereyan edecektir. Tamam, buna hiç söyleyecek bir şey yok. Fakat önleyici
dinleme ya da istihbari dinlemenin önü hiçbir şekilde tıkanmamıştır. Bu, şu
demektir: Türkiye’de belli insanlar sürekli sorgulanabilecektir, gizlice
telefonları dinlenebilecektir, gizli izlemeye tabi tutulabileceklerdir ama
istenmeyen kişiler tutulamayacaklardır. Egemenin tek yanlı bilgi edinmesini ama
buna karşın diğer alanların sürekli izlenmesini sağlayacak bir mekanizma
oluşturulmaya çalışılmaktadır.
Keza, bu yasa
kapsamında önemli şeylerden bir tanesi: Örneğin, MİT teşkilatı bir siyasi
partiye çok mahrem bilgilerini sorup öğrenebilme yeteneğine sahip olacaktır.
Bunu kabul etmek doğru bir şey değildir. Her kurumun kendine özgü gizli bir
yapısı vardır, gizli bir yanı vardır. MİT’i böylesine fütursuzca kullanmaya
kalkarsanız bu kuruma ciddi oranda zarar verirsiniz.
Millî İstihbarat
Teşkilatının aslında bu yasal düzenlemeyle getirilmek istendiği tablo şudur:
Önce askerin bir anlamda burnu sürtülmüştür, devletin eli silahlı bir gücü bir
anlamda karşıya alınmıştır. Öte yandan, belli bir yandaş polis mekanizması
işletilmiştir, beslenmiştir ama “Besle bir kuşu...” meselesi söz konusu
olmuştur. Şimdi, MİT’e hem istihbari hem operasyonel yetkiler verilerek yeni
bir silahlı güç sağlanmaya çalışılmaktadır. Böylesine otokrat anlayışa sahip
olma eğilimindeki insanların böyle bir yapıya ihtiyacı vardır. Bu devlet
kurumuna yazık edilecektir, Türkiye’ye yazık edilecektir diyor, hepinizi
saygıyla selamlıyorum. (CHP sıralarından alkışlar)
BAŞKAN – Teşekkür
ederim.
Önergeleri
oylarınıza sunuyorum. 
III – YOKLAMA
(CHP
sıralarından bir grup milletvekili ayağa kalktı)
MUHARREM İNCE
(Yalova) – Yoklama istiyorum.
BAŞKAN – Yoklama
talebi var, onu yerine getirelim.
Önce tespitimizi
yapalım: Sayın İnce, Sayın Akar, Sayın Dinçer, Sayın Acar, Sayın Tanal, Sayın
Kuşoğlu, Sayın Demiröz, Sayın Toptaş, Sayın Aldan, Sayın Çelebi, Sayın
Özgündüz, Sayın Haberal, Sayın Erdoğdu, Sayın Korutürk, Sayın Aygün, Sayın
Bayraktutan, Sayın Öztürk, Sayın Atıcı, Sayın Serindağ, Sayın Dibek.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN –
Önergeleri oylarınıza sunuyorum: Kabul edenler… Kabul etmeyenler… Kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
11’inci maddede
üç adet önerge vardır, okutuyorum.
MUHARREM İNCE
(Yalova) – Burada toplantı yeter sayısı nasıl var ya? Kaç kişi?
BAŞKAN – 165
kişi vardı, artı 20… Rica ederim Sayın İnce, rica ederim. 
Evet, üç tane
önerge vardır, lütfen okur musunuz. 
Türkiye Büyük Millet Meclisi Başkanlığına
Görüşülmekte
olan 563 Sıra Sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 11. maddesinin Teklif
metninden çıkarılmasını arz ve teklif ederiz. 

Ali Serindağ  Ferit
Mevlüt Aslanoğlu Celal Dinçer
Gaziantep İstanbul İstanbul
Mahmut Tanal
 İstanbul
Aynı mahiyetteki
diğer önergenin imza sahipleri: 

Hasip Kaplan Adil
Zozani Ertuğrul Kürkcü
 Şırnak Hakkâri
 Mersin
Erol Dora Halil
Aksoy Gülser Yıldırım
Mardin Ağrı Mardin
Sırrı Sakık Altan
Tan
 Muş Diyarbakır
BAŞKAN – Sayın
milletvekilleri, şimdi okutacağım önerge Anayasa’ya aykırılık önergesidir,
okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 563 sıra sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 11. Maddesinin
Anayasa’ya aykırı olmasından dolayı teklif metninden çıkarılmasını arz ve
teklif ederiz. 

Mesut Dedeoğlu Hasan Hüseyin
Türkoğlu Mustafa Kalaycı
Kahramanmaraş Osmaniye Konya
Alim Işık Mehmet
Erdoğan Reşat Doğru
Kütahya Muğla Tokat
Bülent Belen Özcan
Yeniçeri 
Tekirdağ Ankara
BAŞKAN – Sayın
Halaçoğlu, söylemek istediğiniz bir şey mi vardı? 
YUSUF HALAÇOĞLU
(Kayseri) – 60’ıncı maddeye göre bir açıklama yapmak istiyorum. 
BAŞKAN – Buyurun,
iki dakika. 

XI.- AÇIKLAMALAR (Devam)
7.- Kayseri Milletvekili Yusuf Halaçoğlu’nun, 563 sıra
sayılı Kanun Teklifi’nin 11’inci maddesinde yer alan bazı hükümlerle özel
mülkiyete müdahale etme imkânı doğabileceğine ve bunun yanlış uygulamalara
neden olabileceğine ilişkin açıklaması
YUSUF HALAÇOĞLU
(Kayseri) – Teşekkür ederim Sayın Başkanım. 
Şimdi, konu
kabul edilmeden önce bir açıklama yapmak istiyorum 11’inci maddeyle ilgili
olarak. Burada “kamu kurum ve kuruluşları ile diğer kurum ve kuruluşlar” dendiği
zaman, âdeta özel mülkiyete müdahale etme imkânı bile doğabilir diye
düşünüyorum burada. Bu sebeple… Çünkü orada altında o kadar geniş bir alan var
ki. Bunu hatta biraz daha tarihî hâle getireyim: Osmanlı Dönemi’nde haberleşme
sistemi yürütülürken Cengizilerin istilası sonrasında Osmanlı Devleti’nde
onları taklit ediyorlar, şöyle diyor hatta: “Anlardan sonra dahi Cengiziyân
zuhur edecek, il ve gün atlarına darben ve kahren binüp.” Yani zorla el koyup
bunlarla haberleşmeyi götürüyorlar. Bu, Osmanlı Devleti zamanında
değiştiriliyor Kanuni Sultan Süleyman döneminde Lütfi Paşa’yla ve kanuni bir
hâle getiriliyor, menziller oluşturuluyor, atlar besleniyor. Yani, insanların
yolda giderken atına binebiliyorlar. Bu da aynı şeyi getiriyor ortaya, deniyor
ki: “Kamu kurum ve kuruluşları ile diğer kurum ve kuruluşlar bu kanunda yazılı
görevlerin yerine getirilmesi sırasında ihtiyaç duyulan hâllerde
kullanımlarında bulunan her türlü malzeme, ekipman…” Sayıyor. 
Şimdi,
zannediyorum ki arkadaşlarımız bu konuda biraz daha düzene sokabilirler diye
düşünüyorum. Tamamen özel mülkiyete, özel mülkiyet haklarına burada bir yanlış
anlamayla birileri yanlış uygulayabilirler.
Teşekkür
ediyorum.
BAŞKAN – Ben
teşekkür ederim.

IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz Sayın Başkanım.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz.
BAŞKAN – Önerge
üzerinde Konya Milletvekili Sayın Mustafa Kalaycı konuşacak.
Buyurun. (MHP
sıralarından alkışlar)
MUSTAFA KALAYCI
(Konya) – Sayın Başkan, değerli milletvekilleri; görüşülmekte olan 563 sıra
sayılı Kanun Teklifi’nin 11’inci maddesiyle ilgili verdiğimiz önerge üzerine
söz aldım. Bu vesileyle hepinizi saygılarımla selamlıyorum.
Bu maddede,
MİT’in ihtiyaç duyması hâlinde tüm kamu ve özel kurum ve kuruluşlarının her
türlü malzeme, ekipman, teçhizat ve cihazına el konabilmesi hususu düzenlenmektedir.
Müsaderenin gönüllü olması, kurum ve kuruluşların rızasına dayandırılması
hukukta yeri olmayan bir düzenleme olup ayrıca MİT’e verilen olağanüstü
yetkiler karşısında bir anlam da ifade etmemektedir. Bu itibarla, bu maddenin
teklif metninden çıkarılması, en azından özel kurum ve kuruluşların madde
kapsamından çıkarılması gerekmektedir. Millî İstihbarat Teşkilatının
yetkilerini ve görev alanını olağanüstü şekilde artıran bu kanun teklifi
yasalar üstü hatta Anayasa üstü bir düzenleme niteliğini taşımakta, MİT’e
Anayasa üzerinde yetkiler ve MİT mensuplarına da sınırsız dokunulmazlık
vermektedir. Elbette, istihbarat kurumu devlet için çok önemli, en temel ve en
vazgeçilmez kurumlardan biridir. Ancak, ne kadar vazgeçilmez olursa olsun bu
kurumların sınırsız yetki, ezici ve sorumsuz güç sahibi olmaları doğru olmaz;
olursa bu, kurumsal diktatörlük demektir. Dolayısıyla, Türkiye’yi istihbarat
devletine götürecek bir düzenleme yapılmakta, istihbarat diktatörlüğü
oluşturulmak istenmektedir. Bireysel hak ve güvenceleri ortadan kaldıran
sınırsız ve sorumsuz bir yapı oluşturulmaktadır. Günlerdir paralel yapı
masalını okuyanlar şimdi gerçek anlamda paralel yapıyı kurmaktadır.
Teklif,
MİT’e terör örgütleriyle görüşme ve temas kurma yetkisi de vermektedir. Yani,
PKK’yla ve İmralı canisiyle yapılan pazarlıklar yasal güvenceye
kavuşturulmaktadır. Bu şekilde, İmralı canisinin en temel dayatmalarından
birisi de onaylanmaktadır. İhanet görüşmelerinin Meclis eliyle yasal zemine
çekilmesi Türkiye Cumhuriyeti’ne, milletimizin beka ve güvenliğine karşı
acımasız bir saldırı ve husumettir; bunu sıradan görmek, hafife almak mümkün
değildir.
Değerli
milletvekilleri, bu kanun teklifine göre kamu özel kurum ve kuruluşları, meslek
kuruluşları ve bankalar bilgi, belge, veri, kayıt, ne varsa MİT’e vermek
zorunda olacak; daha da ötesi, bu kuruluşlar kendi veri tabanlarını MİT’e
bağlayacak. Müşteri sırrı, mesleki sır, ticari sır, kişisel veriler ve özel
yaşamın gizliliği diye bir şey kalmayacak, kişilere ait her türlü bilgi teslim edilecek.
Aslında, bu düzenleme, toplu ve de ayrıntılı bir fişleme programı demektir.
Fişleme böylelikle yasal zırha büründürülmektedir.
MİT’in
faaliyetlerinin meşruluğu, hukukiliği, doğruluğu, nasıl ve neye göre
belirlenecektir? Bireyler, toplum, kurumlar, sivil toplum kuruluşları MİT
baskısından nasıl korunacaktır? MİT’in ezici ve kontrolsüz bir güce
kavuşmasıyla bu gücü emrinde tutan siyasi iktidarın, rakip siyasi, ekonomik ve
sosyal yapılanmaları bastırmak için bunu kullanması nasıl önlenecektir? Zaten MİT’in siyasi partiler ve
partili iş adamlarını teknik ve fiziki takibe aldığı daha önce ortaya çıkmıştı.
Bu düzenlemeyle de Başbakan ve şürekâsının MİT vasıtasıyla Hükûmet karşıtı
kişi, şirket, parti ve oluşumların her türlü verilerine yasal engel olmaksızın
erişmeyi ve bu verileri kendi bekaları ve siyasi çıkarları için kullanmayı
hedeflediği açıktır. Bu hâliyle MİT devletin değil siyasi iktidarın bir kurumu
hâline sokulursa anayasal düzen, hukuk sistemi, çoğulcu demokrasi ve siyasal
rejim yönünden çok ciddi mahzurlar getirmesinin yanı sıra, ülke ekonomisi
açısından büyük sorunlarla karşılaşılmasına neden olacaktır. Zira, teklif,
MİT’e bankaların ve kişilerin finansal bilgilerine sınırsız erişim yetkisi
vermektedir. Dünyanın hiçbir yerinde bankacılık bilgileri, şirketlerin ticari
bilgileri siyasi iktidarın önüne bu şekilde serilemez. Her türlü bilgi ve
sırların siyasi otoritenin emrinde bulunan bir kuruma servis ediliyor olması
Türk ekonomisine ağır darbe indirebilecektir. 
Sonuç
olarak, ülkemizin yeni bir soğuk savaş şartlarına döndürülmesinin demokrasiyi
katletmek, hukuku linç etmek, insan hak ve özgürlüklerini çiğnemek olacağını
hiç kimse hatırından çıkarmamalıdır. (MHP sıralarından alkışlar)
BAŞKAN
– Teşekkür ederim Sayın Kalaycı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, şimdi okutacağım iki önerge aynı mahiyette bulunduğundan
önergeleri birlikte işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 563 sıra sayılı kanun tasarısının 11'inci maddesinin yasa metninden
çıkarılmasını arz ve teklif ederiz.
 Hasip
Kaplan (Şırnak) ve arkadaşları
Aynı
mahiyetteki diğer önergenin imza sahipleri: 
 Ali
Serindağ (Gaziantep) ve arkadaşları
BAŞKAN
– Komisyon önergelere katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim.
BAŞKAN
– Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz.
BAŞKAN
– Önerge üzerinde Hakkâri Milletvekili Sayın Adil Zozani konuşacak.
Buyurun.

ADİL ZOZANİ
(Hakkâri) – Teşekkür ederim Sayın Başkan. 
Millî İstihbarat
Teşkilatı mensuplarına kapkaç yetkisi veren bir maddeyi görüşüyoruz.
Dolayısıyla, kapkaç yetkisinin iyi anlaşılamayacağını, iyiye
yorumlanamayacağını sizin de takdir etmeniz gerekiyor ve bunu tasarı metninden
çıkarmanızı öneriyoruz, teklifimiz de bu yöndedir. 
Yani, sokakta
yürüyorsunuz, aracınızdasınız, evinize gidiyorsunuz, pekâlâ birisi gelip, sizi
durdurup “Ben MİT mensubuyum, aracınıza el koyuyorum.” diyecektir. Böyle bir
yetki var. Vatandaşın bu insana MİT mensubu olup olmadığını sorma ve onu
kanıtlattırma gibi bir yetkisi, bir hakkı da yok. MİT mensubuna “MİT mensubu”
denilmesini, onun deşifre edilmesini de siz bir maddede yasakladınız.
Dolayısıyla, MİT mensubu olmayabilir ama bir kapkaççı “Ben MİT mensubuyum.”
deyip arabanızı sokakta gasbedebilir. Dolayısıyla, bu bal gibi, MİT’e kapkaç
yetkisi veren bir maddedir. Bunu geri almanız gerekir. Bunun düzeltilmesi
gerekir. Bu hâliyle geçirilince sorunlu bir maddedir. Bir yıl sonra geriye
dönüp temizlik yapacağınıza bugün temiz bir iş yapın, bu maddeyi ya düzeltin ya
da tasarı metninden çıkarın. Önerimiz bu. 
İkinci önemli
bir nokta: Şimdi, Salih Şarman’ı siz iyi biliyorsunuzdur. Dönemin, 1993-1997
yılları arasında, Batman Valiliğini yapmış ve Batman’da özel birlikler kurmuş,
kontra birlikleri kurmuş bir vali ve bu valinin döneminde Batman’da toplam 432
faili meçhul cinayet işlenmiş, bu vali zamanında. Neye göre, hangi verilerle
bunu söylüyorum; Batman Barosunun Faili Meçhul Cinayetler ve Kayıpları
Araştırma Komisyonunun verisini sizinle paylaşıyorum; 432 cinayet, faili meçhul
cinayet. Maddeyle bağlantısını size anlatmaya çalışıyorum bu cinayet hâlinin.
Nasıl yaptı? O dönem yurt dışından getirilecek silahları Hazine ve Dış Ticaret
Müsteşarlığı vasıtasıyla… Ki vali bu konuda kitap yazdı, devletin rutin dışı
hâlinden esinlenerek, dönemin Başbakanı ve daha sonra Cumhurbaşkanı olmuş Sayın
Demirel’in ifadesinden esinlenerek bu başlıkla kitap yazdı. “Rutin Dışı”
kitabından bu bilgileri sizinle paylaşıyorum. Bulgaristan’dan Batman’daki
cinayetlerde kullanılmak üzere getirdiği silahların… Kim, bu silahları hangi
vasıtayla getiriyordu? Hazine ve Dış Ticaret Müsteşarlığı üzerinden Genelkurmay
Başkanlığının uçak filosundan yararlanarak bunları taşıyordu. O, rutin dışı
hâldi. Devlet, o zaman… Devlet yetkilileri “Zaman zaman devlet rutin dışına
çıkmış olabilir.” dedi. Şimdi, siz, bu yasayla ve özellikle bu maddeyle
devletin rutin dışı hâlini meşrulaştırıyorsunuz, kanun maddesi durumuna
getiriyorsunuz. Bunu yaparken -açık söyleyelim size- biz artık sizi 90’lı
yıllardaki faili meçhullerden sorumlu tutacağız. Çünkü siz 90’lı yıllarda
Türkiye’de gerçekleşen faili meçhul cinayetlerin üzerine şal çekmiş
oluyorsunuz, üstünü örtmüş oluyorsunuz. Bu cinayetlerin üstünü örtmek, bu
cinayetlere ortak olmak anlamına gelir. Bu uygulamanızla sizin o dönemdeki
faili meçhullere ortaklığınızı artık biz de her yerde rahatlıkla ifade
edeceğiz, ifade etmek durumunda kalacağız. Gerçi sizin hükûmetleriniz
döneminde, son on iki yılda da benzer faili meçhuller var, sadece sokakta
yaşamını yitiren çocuk sayısı 157’dir on iki yılda. Ama, bunu, bu ayıbı, 90’lı
yıllardaki faili meçhullerin de üstünü örterek devletin bu karanlık hafızasını
“reset”leme yöntemiyle yok saymaya çalışmanız sizi bu suça ortak eder.
Dolayısıyla bu maddenin tasarı metninden çıkarılmasını teklif ediyoruz. 
Teşekkür
ediyorum. (BDP sıralarından alkışlar) 
BAŞKAN –
Teşekkür ederim.
Sayın Bakan bir
açıklama yapacaklar.
Buyurun.

XI.- AÇIKLAMALAR (Devam)
8.- Başbakan Yardımcısı Beşir Atalay’ın, Hakkâri
Milletvekili Adil Zozani’nin 563 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
BAŞBAKAN
YARDIMCISI BEŞİR ATALAY (Kırıkkale) – Sayın Başkan, değerli milletvekilleri;
sayın milletvekilinin, son konuşmacının açıklaması, konuşmasıyla ilgili iki
cümle ifade etmek istiyorum. Hükûmetimiz, şu on iki yılı bulan icraatı
döneminde faili meçhullerle, yasaklarla, tabularla, hukuksuzluklarla mücadele etmiştir
ve nerede faili meçhul varsa onu aydınlatmaya çalışmıştır. Bir Hakkâri
milletvekilinin –ki bunları çok iyi bilir- 1990’lı yılları, eski yılları ve bu
dönemde, Hükûmetimiz döneminde yapılanları, onların bu işleri çok iyi mukayese
etmesi lazım. Burada söylediğini şanssızlık, büyük bir talihsizlik olarak
görüyorum. 
MİT Yasası,
biraz önce söylediğim gibi, sadece MİT’i daha şeffaf yapmak, daha hukukun
içinde, daha meşru zeminde... Tabii bunları ilk gün biraz söyledim yanlış
anlaşıldı. Yani bütün dileğim şu: Bir İstihbarat Teşkilatı Yasası’nı
görüşüyoruz. İstihbarat Teşkilatı Yasası’nda daima kısıtlamalar vardır, onun
için istihbarat teşkilatı nedir, başka ülkelerde nasıl çalışır, tabii onları da
biraz değerlendirmek lazım diyorum.
Teşekkür
ediyorum.
BAŞKAN –
Teşekkür ederim.
GÜRKUT ACAR
(Antalya) – MİT’e suç işleme yetkisi veriyorsunuz. 
BAŞKAN - Diğer
önerge üzerinde...
ADİL ZOZANİ
(Hakkâri) – Sayın Başkan, “Hakkâri milletvekilinin söylediği şeyleri
talihsizlik olarak...” dedi ve sataşma var. 
BAŞKAN – Sayın
Zozani, buyurun dinliyorum sizi.
ADİL ZOZANİ
(Hakkâri) – Sataşma var Sayın Başkanım. 
BAŞKAN - Ne dedi
mesela? Sataşmayla ilgili hiçbir şey söylemedi, Sayın Zozani.
ADİL ZOZANİ
(Hakkâri) – Bakınız, Sayın Bakan “Bir Hakkâri milletvekili bunları...”
BAŞKAN - Şimdi
ben size söz vermeyeceğim, Sayın Grup Başkan Vekili söz isteyecek mecburen
vermiş olacağım.
ADİL ZOZANİ
(Hakkâri) – Müsaade eder misiniz Sayın Başkan?
BAŞKAN -
Mecburiyetim de yok da hassasiyetimden dolayı. 
Buyurun.
ADİL ZOZANİ
(Hakkâri) – Diyorum ki Sayın Bakan “Bir Hakkâri milletvekilinin bunları çok iyi
biliyor olması gerekiyor, bu mukayeseyi de iyi yapması gerekiyor...” 
BAŞKAN – Evet.
ADİL ZOZANİ
(Hakkâri) – Benim de mukayeseyi yapamadığımı ifade etmiştir, bu anlamda
sataşmıştır. Söz istiyorum.
BAŞKAN – Bundan
böyle bir anlam çıkmaz yani “Sizden bunu bekliyordum.” anlamı çıkar Sayın
Zozani.
MUSTAFA ELİTAŞ
(Kayseri) – Sen, bizi, “1993’teki faili meçhullerden sorumlu tutacağım.”
diyorsun, biz sataşma demiyoruz. Hayır, en iyi anlaman lazım şeyi de…
ADİL ZOZANİ
(Hakkâri) – Evet, ben de ifade ediyorum, ben de gerekçe…
İDRİS BALUKEN
(Bingöl) – Sataşma var Sayın Başkan.
MUSTAFA ELİTAŞ
(Kayseri) – Yaramız yok gocunalım, sana da bir şey demiyoruz, Hakkâri
milletvekili olarak bunu bilmen lazım diyoruz.
BAŞKAN – Sayın
Zozani, burada bir sataşma yok, gerçekten yok.
ADİL ZOZANİ
(Hakkâri) – Var Sayın Başkanım.
BAŞKAN – Çünkü
bu bir dilektir, sizden bunu beklemek. Bir dileğini söyledi, iyi niyetli bir
dileğini söyledi. Bunda sataşma yok, lütfen.
ADİL ZOZANİ
(Hakkâri) – Sayın Başkan, bir açıklama getirmek istiyorum, lütfen.
BAŞKAN –
Buyurun, bir dakika.

9.- Hakkâri Milletvekili Adil Zozani’nin, Başbakan
Yardımcısı Beşir Atalay’ın yaptığı açıklamasındaki bazı ifadelerine ilişkin
açıklaması
ADİL ZOZANİ
(Hakkâri) – Teşekkür ederim Sayın Başkan.
Biz herhangi bir
ithamda bulunmuyoruz, Uğur Kaymaz’ı hatırlatıyoruz, Enes Ata’yı hatırlatıyoruz,
Roboski’yi hatırlatıyoruz, Ceylan Önkol’u hatırlatıyoruz, Diyarbakır Koşuyolu
Parkı kenarında yaşamını yitiren 9 çocuğun faillerini hatırlatıyoruz. Bunlar
kimdir? Mesela, 12 Eylül 2006 Diyarbakır Koşuyolu katliamının krokisi Ergenekon
dosyalarında çıktı, Hükûmet bu konuda ne tür bir yargılamanın önünü açtı? Ne
oldu bu konuda? Bu olayların faili kimdir, bunları soruyoruz. Herhangi bir
itham yapma peşinde değiliz. Sayısal olarak ifade ediyoruz: 157 çocuk sokak
ortasında, toplumsal olaylarda yaşamını yitirmiş ve bunların büyük bir
çoğunluğu kurşunla yaralama sonucu, kurşunlara hedef olarak yaşamını yitirmiş.
Şimdi, biz bunları sorgulamak durumundayız. Hükûmet de bu sorgulamaya cevap
vermek durumundadır. Söylemek istediğim buydu.
BAŞKAN –
Teşekkür ederim Sayın Zozani.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN – Diğer
önerge üzerinde İstanbul Milletvekili Sayın Mahmut Tanal konuşacak.
Buyurun Sayın
Tanal. (CHP sıralarından alkışlar)
MAHMUT TANAL
(İstanbul) – Değerli Başkan, değerli milletvekilleri; hepinizi saygıyla
selamlıyorum. 
Tabii, Sayın
Bakan dedi: “Faili meçhuller 1990 yıllarında oldu, o dönemin idareci ve
yöneticileri sorumlu.” Yürekten katılıyorum. Evet, o dönemin yöneticilerinden
aranızda milletvekili kaç tane var? Hemen şu anda elimde tarihe Urfa’daki
kayıplarla geçen, 300 kayıp var, bu 300 tane kaybın da… Şu anda sizin içinizde
milletvekili olan Tekirdağ milletvekili var ve o dönem Urfa’nın valisi. Şimdi,
bu kitapta açık ve net o valinin adı geçiyor. Yani o dönemde Ziyaeddin Akbulut
Urfa’nın valisi, 300 tane kayıp var. O dönemin cumhuriyet savcısı, o dönemin
emniyet müdürü, o dönemin valisi; bunların hepsi yargı önünde hesap vermediği
müddetçe, maalesef, faili meçhul cinayetlerden içinizdeki sorumluları aklamanız
lazım. O dönemin İçişleri Bakanı var, o dönemin valisi var, bunların hepsi bundan
sorumlu Sayın Bakan. Yani, keşke o duyarlılığınızla kendi içinizde bu temizliği
yapsanız. 
Evet, bu MİT
Kanun Teklifi’yle ilgili… “Parlamento veya Hükûmet çoğunluğu istediğini yapar.”
İstediğini yapamaz. Niçin yapamaz? Anayasa’mızın 11’inci maddesi diyor ki:
Anayasa hükümleri yasama, yürütme, yargıyı bağlar. Peki, burada yasama ne kadar
Türk milleti adına karar veriyorsa yargı da tüm kararlarında Türk milleti adına
karar veriyor. Peki, getirilen bu MİT Yasası’yla ne yapılıyor? Orduya müdahale
ediliyor, yargıya müdahale ediliyor, siyasi partilere müdahale ediliyor. Bu MİT
Yasası’nın müdahale etmediği bir alan var mı acaba? Bu MİT Yasası’nın, MİT
Kanun Teklifi’nin müdahale etmediği hiçbir alan yok. Biz ne diyoruz? İnançlı
olan bir toplumun bireyleri olarak “Her şeyi Allah bilir.” diyoruz, burada da
maalesef, her şeyi MİT bilir Türkiye’de. Öyle bir olaya geldi ki bu kabul
edilebilir bir durum değil.
Şimdi, mevcut olan 11’inci maddede,
evet, sizin -milletvekilleri ve toplumun hepsine sesleniyorum- aracınız varsa
-savaş dönemlerinde, olağanüstü dönemlerde olmayan- savaş dönemlerinde araca
ihtiyaç varsa arabalarınıza el konulabilir, geçici olarak el konulabilir ama bu
getirilen 11’inci maddeyle, efendim, MİT olağan dönemde yani savaş olmadığı
hâlde, olağanüstü dönem olmadığı hâlde, afet dönemi olmadığı hâlde istediği
anda istediği aracınızı siz getirmek, teslim etmek zorundasınız. Eğer bu
yetkiyi veriyorsanız Adalet ve Kalkınma Partisinin milletvekillerinin buna el
kaldırması gerekir. Bu açıdan benim sizden istirhamım, bunu ne olur okuyun,
burada savaş hâlinde olan yetkiler MİT’e verilmiş durumda. 
Peki, MİT’le
ilgili, nedir? Siz suçluların yani tutuklu veya hükümlünün iadesini
getiriyorsunuz, devletler arası tutuklu veya hükümlünün iadesini
getirmiyorsunuz. Keşke burada “devlet” denilse. Yani, bir terör örgütü eğer bir
vatandaşımızı kaçırsa terör örgütüyle oturulup burada takas işlemi
gerçekleşebilecek. Efendim, buradaki takas işleminde devlete karşı işlenen
suçlarla ilgili bir sınırlama getirmiyorsunuz. Kaçakçılıkla ilgili de
yapılabilir, adam kaçırmayla ilgili yapılabilir, basın suçlarıyla ilgili
yapılabilir, askerî suçlarla ilgili yapılabilir. Yani, burada maalesef sıkıntı.

Basın
açıklamasıyla ilgili, gizlilik... Bir tane gizlilik kaşesini alın, herhangi bir
evraka gizlilik kaşesini vurun, onun adı “gizli evrak” oldu. Yani, hangi
evrakın, hangi belgenin gizli olup olmayacağını belirleyen bir tanımlama yok. 
Peki, MİT’e bu
kadar yetki veriyoruz. Bu etkili midir, orantılı mıdır? Caydırıcı nitelikte
MİT’i cezalandıran bir hüküm var mıdır? MİT’i sorumluluk altına sokan bir hüküm
var mıdır? Biz ne deriz? Bir yere eğer görev veriliyorsa, yetki veriliyorsa
onunla birlikte sorumluluk getirilir. Bana, Allah rızası için, burada, MİT’le
ilgili sorumluluk getiren bir düzenleme gösterebilir misiniz? MİT’le ilgili
herhangi bir sınırlama yok. 
Netice
itibarıyla, bu bize neyi getirecek? Türk Ceza Kanunu’nun 283’üncü maddesi var.
Burada suçluyu kayırma suçlarını MİT mensupları çok fazla işlemiş olacak. Yani,
burada, Türk Ceza Kanunu’nun 283’üncü maddesinde, hani 80 öncesinde “MİT
mensubuyum.” deyip de insanlar nasıl bir kayırma işlemine tabi tutuluyor idiyse
bundan sonra bu devam edecek ve fazla artacak. Yani, burada, Anayasa’ya aykırı,
uluslararası sözleşmelere aykırı, ahlaka aykırı, adaba aykırı -ne derseniz-
hepsine aykırı. 
İnşallah, ilk
önce vatandaş bunun zararını çekmez de bunu teklif eden insanlar çeker. 
Hepinize
teşekkürler. Saygılarımı sunuyorum. (CHP sıralarından alkışlar)
BAŞKAN – Sayın
Tanal, teşekkür ederim.
TEVFİK ZİYAEDDİN
AKBULUT (Tekirdağ) – Sayın Başkan…
BAŞKAN - Bir
dakika, sizi dinleyeceğim. Size de söz vereceğim Ziyaeddin Bey.
Sayın Bakan bir
açıklama yapacak. 
Buyurun.

XI.- AÇIKLAMALAR (Devam)
10.- Başbakan Yardımcısı Beşir Atalay’ın, İstanbul
Milletvekili Mahmut Tanal’ın 563 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
BAŞBAKAN
YARDIMCISI BEŞİR ATALAY (Kırıkkale) – Sayın Başkan, yanlış anlaşılmasın diye
yani bu madde, 11’inci madde, tamamen kurumların kendi rızalarıyla tahsisi
öngörmektedir. MİT’in herhangi bir yerde bir şeye el koyması değil. Bu nereden
kaynaklandı? Gerekçesi şu: Sayın milletvekilleri, biliyorsunuz Gölbaşı’ndaki
silahlı kuvvetlerin “GES” diye bildiğimiz birimi MİT’e tahsis edildi. Orada
hukuki zorluklar çıktı yani diğer kurumların MİT’e tahsis yapması kendi
gönlüyle, rızasıyla. Burada “Savaş dönemidir, işte şeydir, istediği yerde el
koyacaktır.” falan gibi yorumlar bu maddeyi hiç yansıtmıyor. Onu özellikle arz
etmek istedim. 
Teşekkür ederim.

HASAN HÜSEYİN
TÜRKOĞLU (Osmaniye) – Bu kurumlar başka bir Hükûmete mi bağlı? 
GÜRKUT ACAR
(Antalya) – Sayın Bakan, siz ne yapıyorsunuz? Ne yaptığınızı sanıyorsunuz? 
BAŞKAN – Sayın
milletvekilleri, lütfen!
GÜRKUT ACAR (Antalya)
– Verdiniz hepsini, farkında değilsiniz. Böyle şey olur mu? Ne ilgisi var
Gölbaşı’yla, bilmem neyiyle? Bal gibi savaş yetkilerini veriyorsunuz MİT’e.
Yanlış yapıyorsunuz Sayın Bakan! Sokakta herkesi durdurup aracına el koyabilir.
Böyle şey olur mu?
BAŞKAN – Sayın
Acar, lütfen, sinirlerinize hâkim olunuz. 
TEVFİK ZİYAEDDİN
AKBULUT (Tekirdağ) – Sayın Başkanım…
BAŞKAN – Hayır,
neydi, talebiniz nedir? Duymuyorum. 
Buyurun. 
TEVFİK ZİYAEDDİN
AKBULUT (Tekirdağ) – Sayın Başkan, Mahmut Tanal Bey ismimi zikrederek yalan
yanlış sataşmalarda bulundu. İzah etmek istiyorum Sayın Başkanım.
BAŞKAN –
Buyurun.

X.- SATAŞMALARA İLİŞKİN KONUŞMALAR (Devam)
11.- Tekirdağ Milletvekili Tevfik Ziyaeddin Akbulut’un,
İstanbul Milletvekili Mahmut Tanal’ın 563 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
TEVFİK ZİYAEDDİN
AKBULUT (Tekirdağ) – Sayın Başkan, değerli milletvekilleri; Mahmut Tanal Bey
bugün iftiraları, yalanları, dolanları atmaya devam ediyor. Elindeki kitap
nedir, ne değildir bilmiyorum. Tekrar ediyorum, o dönemde SHP ve Doğru Yol
koalisyonu görev başındaydı ve ben orada vali olarak her türlü terör
olaylarının üzerine şiddetle gittim. Nereden gelirse gelsin gittim ve tarafsız
olarak görevimi ifa ettim. Dolayısıyla, 300 kişilik bir faili meçhul konusunu,
tamamen hükûmeti bırakıp, o günkü konjonktürü bırakıp iftiralara varan bir
anlayışla burada anlatmasını kınıyorum. Kesinlikle 300 olay vaki değil, o zaman
300 olay olsaydı Urfa asayişi en bozuk il olurdu. Oysa o yörede en huzurlu,
terörle mücadele konusunda, huzur konusunda en başarılı il durumundaydı.
Dolayısıyla, bu 300 kişilik bir listeyi nereden, kimden çıkartıyor? Bütün
güneydoğudaki isimler, sayı o kadar değil. O günkü hükûmet de dediğim gibi, SHP
ve Doğru Yol Hükûmeti kendisinin geçmişindeki bir hükûmet söz konusuydu. 
Israrla
bu konuyu böyle iftiralara varan yalan dolanla bir hukukçuya, tekrar,
yakıştıramadığımı söylüyorum. Gerçekten çok anlamsız, nereden geldiğini bilmediğim
bir iftira kampanyası başlatıyor. Kendisine bunları aynen iade ediyorum. Ben
görevimi o gün yaptım ve başarılı olarak yaptım. Bu konuda verilmeyecek hiçbir
hesabım yoktur ve şimdiye kadar da o konularda hiçbir soruşturma, tahkikat
geçirmiş değilim. Dolayısıyla, bu açıklamayı yapmak zorunda kaldım. Söylediği
ifadelerin hiçbirisi doğru değildir, iftiradır, yalandır. (AK PARTİ
sıralarından alkışlar)
BAŞKAN
– Sayın Tanal, size söz vereceğim ama kayda geçmesi bakımından gerekçesini de
bir söyler misiniz?
MAHMUT
TANAL (İstanbul) – Gerekçesi şu: Sayın hatip konuşmasında bana “yalanlarla,
dolanlarla, yalancı” demekle sataşmada bulundu. Onun için söz istiyorum.
BAŞKAN
– Buyurun iki dakika sataşmadan… 
Lütfen
yeni bir sataşmaya neden olmayın Sayın Tanal.

12.- İstanbul Milletvekili Mahmut Tanal’ın, Tekirdağ
Milletvekili Tevfik Ziyaeddin Akbulut’un sataşma nedeniyle yaptığı konuşması
sırasında şahsına sataşması nedeniyle konuşması
MAHMUT
TANAL (İstanbul) – Değerli Başkan, değerli milletvekilleri; tabii, hukukta söz
uçar, yalan… Yazı kalır.
RECEP
ÖZEL (Isparta) – Yalan kalır tabii, yalan kalır.
MAHMUT
TANAL (Devamla) – Netice itibarıyla, ben yazılı belgeye dayalı olarak
konuşuyorum. Benim tüm söylediklerim yazılı kitap hâline gelmiş olan bölümden
okuyorum. “Urfa Kayıpları” olarak tarihe geçen kitapta şöyle geçiyor: “Bugün
mülki idare amirlerinin mutlaka yargıya hesap vermesi demokrasi açısından
önemlidir. Zira, onlar kendi dönemlerinde yetkilerini kötüye kullanıp organize
suç örgütlerine destek vermişlerdir. Bunları tekrar hatırlarsak: Urfa Valisi
Tevfik Ziyaeddin Akbulut, Urfa Emniyet Müdürü Mehmet Cebe, Terörle Mücadele
Şube Müdürü Mustafa Bağrıaçık, Urfa Cumhuriyet Başsavcısı Hüseyin Fidanboy,
Urfa Cumhuriyet Savcısı Müjdat Saraç. Bu bayların sorumlu olduğu dönemde
Urfa’da 300’ün üzerinde…” Nereden çıktı? Bakın, kitap diyor. ”…siyasal
cinayetler işlenmiş, onların döneminde adam kaçırma, fidye, uyuşturucu gibi
işler pervasızca yürütülmüştür. Hukuku çiğneyen kim olursa olsun, mutlaka
yargıya hesap vermelidir. Hiç kimse suç işleme yetkisine sahip değildir.
İnanıyorum ki bunlar er ya da geç yargı önünde hesap vermek zorundadır. Zira
hukuk devleti bu kriteri zorunlu kılar.” 
Bu kitap 2011’de
yazılmış, hâlen piyasada satılıyor. Siz gelip bana burada, efendim “yalan”
diyeceksiniz, “dolan” diyeceksiniz. Kim yalan söylüyor, kim dolan söylüyor, kim
ne durumda? Al sana, kitap burada! (AK PARTİ sıralarından gürültüler, CHP
sıralarından alkışlar)
BAŞKAN – Sayın
milletvekilleri, sayın milletvekilleri…
MUSTAFA ELİTAŞ
(Kayseri) – Sayın Başkan, bakın, kimin yazdığı belirsiz bir kitapla bir
milletvekilini burada itham etmek hukukçuluğa yakışmaz, milletvekilliğine hiç
yakışmaz. Eğer birini itham edecekse -bir arkadaşımız söyledi- “Devlet rutin
dışı işler yapar.” diye, o dönemde iktidar olan hangi partiyse, Doğru Yol
Partisi ile kendilerinin atası olan SHP’yle birlikte yaptıkları iktidar
döneminde kim varsa ona hesap sorması gerekir. Orada görev yapan bir vali, bu
“300” varsa… Ne olduğu belirsiz, kitabı eline alan gelip burada “Mahmut Tanal
şöyle yaptı.” derse, bir kitap bastırırsa ne diyecek?
BAŞKAN –
Teşekkür ederim Sayın Elitaş.
MUSTAFA ELİTAŞ
(Kayseri) – Sayın Başkan, bunlara izin vermemeniz gerekir, izin vermemeniz
gerekir Sayın Başkan.
BAŞKAN – Hayda!
Başladık şimdi.
MUHARREM İNCE (Yalova)
– Sayın Başkan…
BAŞKAN – Buyurun
Sayın İnce.
MUHARREM İNCE
(Yalova) – “Kendilerinin atası olan SHP” dedi.
BAŞKAN – Evet.
MUHARREM İNCE
(Yalova) – CHP 1923’te kuruldu.
BAŞKAN – Evet.
MUHARREM İNCE
(Yalova) – CHP’nin atası değildir, ağır bir hakaret vardır. Cevap vermek
istiyorum.
BAŞKAN – Bunda
bir hakaret yok.
MUHARREM İNCE
(Yalova) – Bu kadar tarih…
BAŞKAN –
Yerinizden söz vereyim. (CHP sıralarından gürültüler) 
MUHARREM İNCE
(Yalova) – Hayır, hayır. Böyle bir cehalet olmaz.
BAŞKAN – Sayın
İnce, gerekçenizde haklısınız.
MUHARREM İNCE
(Yalova) – Hayır efendim.
BAŞKAN – Bir
müsaade eder misiniz!
MUHARREM İNCE
(Yalova) – Benim partime hakaret etmiştir. İzin verirseniz cevap vermek
istiyorum.
BAŞKAN – Şimdi,
Sayın İnce, “Atasıdır.” demek hakaret etmek demek değildir.
MUHARREM İNCE
(Yalova) – Ama değildir ata.
BAŞKAN – Bir
bilgi yanlışlığıdır. (CHP sıralarından gürültüler)
Müsaade edin.
Sayın
milletvekilleri, bu kürsü hepinizin. Hepiniz istediğiniz gibi konuşacaksınız,
Meclisi yöneten ben konuşamayacağım! Çok teşekkür ederim size!
MUHARREM İNCE
(Yalova) – Partimin tüzel kişiliğine hakaret etmiştir.
BAŞKAN – Şimdi,
atası olmak hakaret etmek demek değildir.
MUHARREM İNCE
(Yalova) – Ama değildir atası.
BAŞKAN – O zaman
yanlış bilgilendirmeden dolayı -o da orada yerinden söyledi- size açıklama
hakkı vereceğim. 
MUHARREM İNCE
(Yalova) – Hayır, ben cevap vermek istiyorum.
BAŞKAN – Lütfen,
yerinizden alır mısınız mikrofonu.
MUHARREM İNCE
(Yalova) – Neden yerimden vereyim Sayın Başkan?
BAŞKAN – O da
yerinden konuştu çünkü. 
MUHARREM İNCE
(Yalova) – Ağır bir sataşmadır bu.
BAŞKAN – Atası
olmak sataşma mıdır Sayın İnce?
MUHARREM İNCE
(Yalova) – Sataşmadır efendim olmayan bir şeyi derseniz. Ben size “Hristiyan
demokrat partiler sizin atanızdır.” dersem size sataşmış olurum.
MUSTAFA ELİTAŞ
(Kayseri) – Sana gülerler.
BAŞKAN – Ama o
olmuyor, benzetme olmadı. 
MUHARREM İNCE
(Yalova) – Ama iş birliği yapıyorsunuz, ortaksınız. 
BAŞKAN –
Benzetme olmadı Sayın İnce. 
MUHARREM İNCE
(Yalova) – İş birliği yapıyorsunuz. 
ADİL ZOZANİ
(Hakkâri) – Resmen de bu sataşma oldu ha! Sayın Elitaş, mutlaka cevap vermeniz
lazım.
BAŞKAN – Bakın,
size söz vereceğim. Sayın Elitaş yerinden konuştu. Siz de lütfen yerinizden…
Diğer grup başkan vekilleri de yerlerinden konuştular. Lütfen, sizden rica edeyim.
Zaten kapanacak. 
MUHARREM İNCE
(Yalova) – Sayın Başkan, ortada bir sataşma var. Yeni bir İç Tüzük yaratmayın
lütfen. Sataşma varsa cevap vereyim.
BAŞKAN – Peki,
Sayın İnce…
MUSTAFA ELİTAŞ
(Kayseri) – Sayın Başkan, müsaade eder misiniz.
BAŞKAN – Sayın
Elitaş, lütfen…
MUSTAFA ELİTAŞ
(Kayseri) – Sayın Başkan, bakın…
BAŞKAN – Sayın
Elitaş…
MUSTAFA ELİTAŞ
(Kayseri) – Müsaade eder misiniz. İç Tüzük gereğince eğer oradan sataşıldıysa
oradan verilir. 
ÖZGÜR ÖZEL
(Manisa) – Onu bir aç göster.
MUSTAFA ELİTAŞ (Kayseri)
– Burada sataşıldıysa burada olur, masadaysa masada olur.
ÖZGÜR ÖZEL
(Manisa) – Aç, bir göster onu.
MUHARREM İNCE
(Yalova) – Efendim, konu açıklaması, açıklama yerinden yapılır, sataşmaya
kürsüden cevap verilir. 
BAŞKAN – Evet,
sataşmaya kürsüden cevap verilir ama gerçekten bir kişiye, herhangi bir şeyi
işaret ederek, elbette ki içerik anlamda da benzerliği olan, yapısal anlamda da
benzerliği olan bir yapıyı “atasıdır” diye göstermek hakaret değildir ama ısrar
ediyorsunuz, edeceksiniz.
MUSTAFA ELİTAŞ
(Kayseri) – 95’te bunların atasıymış, doğru. CHP ile SHP 95’te birleşmiş yani
evlilik yapmışlar, yanlış söylemişim, atası değilmiş. 
AYKUT ERDOĞDU
(İstanbul) – Sayın Başkan, partimizi aşağılıyor göz göre göre ya! Yapmayın!
BAŞKAN – Sayın
Erdoğdu, sizinle konuşmuyorum, Sayın İnce’yle konuşuyorum.
Buyurun,
veriyorum ama hakaret olmadığını da kayda geçirmek istiyorum. (CHP sıralarından
alkışlar)
ADİL ZOZANİ
(Hakkâri) – Öğrendik ki sesini çok çıkaran söz alıyor.

13.- Yalova Milletvekili Muharrem İnce’nin, Kayseri
Milletvekili Mustafa Elitaş’ın yerinden sarf ettiği bazı sözleri sırasında
Cumhuriyet Halk Partisine sataşması nedeniyle konuşması
MUHARREM İNCE
(Yalova) – Teşekkür ederim.
Dünyanın en eski
10 partisinden birisidir Cumhuriyet Halk Partisi, Anadolu ve Rumeli Müdafaa-i
Hukuk Cemiyetinin devamıdır. Bunları bilmeniz lazım. 
YILMAZ TUNÇ
(Bartın) – Onun içinde Demokrat Parti de vardı. 
MUHARREM İNCE
(Devamla) – SHP, 1980’li yıllarda kurulmuş bir partidir. Ben de o partide görev
yaptım çünkü CHP kapalıydı. Siz de geçmişte Anavatan Partisinin il başkanlığını
yaptınız…
MUSTAFA ELİTAŞ
(Kayseri) – Doğru.
MUHARREM İNCE
(Devamla) – …ama hep, sürekli bu kürsüden Başbakanınız ANAP dönemini eleştirdi,
yani sizin döneminizi eleştirdi, bunu unutmayın.
YILMAZ TUNÇ (Bartın)
– Özal dönemini eleştirmiyor ya.
MUHARREM İNCE
(Devamla) – Bakın, bir başkası: Sayın Akbulut, sürekli olarak buraya geldiniz,
“SHP-DYP Hükûmeti” dediniz. Valiyken hiç böyle demiyordunuz çünkü DYP daha
büyük partiydi, “DYP-SHP Hükûmeti” diyordunuz. 
CELAL DİNÇER
(İstanbul) – Doğru Yol-Refah döneminde de valilik yaptı Sayın Vali.
MUHARREM İNCE
(Devamla) – Hatırlarsınız değil mi o günleri? Siz o günlerde valiyken bir kez
olsun “SHP-DYP Hükûmeti” deseydiniz Çiller’den çok fena bozuk yerdiniz. Hiçbir
zaman öyle demediniz. Baraj yaparken DYP-SHP Hükûmeti, faili meçhul cinayet
varken SHP-DYP Hükûmeti. Uyanıklık yok, doğruyu konuşacağız. Siz o zamanlar
ağzınıza o altı yıllık valiliğinizin herhangi bir gününde -tutanaklara bakalım-
bir kez olsun “SHP-DYP Hükûmeti” dediniz mi? Demediniz. Burada da doğrusunu
kullanın. 
Kitaplara
gelince, ya, siz elinize çok böyle gazeteler alıp 1920’leri, 1930’ları çok
kötülediniz. O kimin yazdığı belli olmayan kitaplarla partimizin tarihine,
cumhuriyetin tarihine, İsmet Paşa’ya, Atatürk’e çok ağır hakaretler ettiniz
burada. (CHP sıralarından alkışlar) Mahmut Tanal arkadaşım bir kitap bulmuş, o
kitaptan okuyor. Size sorum şu Sayın Vali, Sayın Akbulut: Bu kitaba dava
açtınız mı? Mahkûm ettirdiniz mi? Tekzip ettirdiniz mi? Var mı böyle bir
mahkûmiyet kararı? Varsa tamam, o kitabı kitaplığımızdan atalım. Bu mahkûmiyet
kararını gelin, burada açıklayın. 
CELAL DİNÇER
(İstanbul) – Üç senedir nerede?
MUHARREM İNCE
(Devamla) – Teşekkür ederim. (CHP sıralarından alkışlar)
BAŞKAN –
Teşekkür ederim Sayın İnce. 
MUSTAFA ELİTAŞ
(Kayseri) – Sayın Başkan…
BAŞKAN – Sayın
Elitaş, buyurun. 
MUSTAFA ELİTAŞ
(Kayseri) – Sayın İnce…
BAŞKAN – Bir
müsaade etmediniz önergeleri oylatayım. 
Buyurun. 
ÖZGÜR ÖZEL
(Manisa) – Sayın Elitaş MİT Kanunu’na muhalefet yani. 
MUSTAFA ELİTAŞ
(Kayseri) – Şurada bir parazit var, susturur musunuz?
Sayın İnce
burada bana…
MUHARREM İNCE
(Yalova) – Milletvekiline “parazit” diyemezsin!
BAŞKAN – Lütfen…
Duymadım. 
MUSTAFA ELİTAŞ
(Kayseri) – O da bana laf atamaz. Orada, bak, yanında oturuyor, susturacaksın!
BAŞKAN – O zaman
milletvekilleri, lütfen saygılı duralım, ben duymuyorum çünkü. 
MUHARREM İNCE
(Yalova) – Milletvekiline “parazit” diyemez.
MUSTAFA ELİTAŞ
(Kayseri) – Yanında oturuyor, susturacaksın!
BAŞKAN – Ben
duymadım öyle bir şeyi, sözü. 
MUHARREM İNCE
(Yalova) – Duymadınız mı?
BAŞKAN – Ben
duymadım, gereğini yapardım duysaydım. 
Buyurun.
CELAL DİNÇER
(İstanbul) – Tutanaklarda var Başkanım. 
MUHARREM İNCE
(Yalova) – Bence yapamazsınız gereğini. Duydunuz. 
BAŞKAN – O sizi
ilgilendirmez. 
MUHARREM İNCE
(Yalova) – Bence yapamazsınız. 
BAŞKAN – Buyurun
Sayın Elitaş. 
MUSTAFA ELİTAŞ
(Kayseri) – Sayın Başkan, benim geçmişimle ilgili yanlış bilgi verdi, Anavatan
Partisi İl Başkanı olduğumu söyledi. O konuyu düzeltmek istiyorum, müsaade
ederseniz. 
ALİ SERİNDAĞ
(Gaziantep) – Belediye Başkanıydınız, ne fark eder?
BAŞKAN – Tamam,
bundan sonra yine bir dakika sataşmadan dolayı süre veriyorum, bir dakika. 

14.- Kayseri Milletvekili Mustafa Elitaş’ın, Yalova
Milletvekili Muharrem İnce’nin sataşma nedeniyle yaptığı konuşması sırasında
şahsına sataşması nedeniyle konuşması
MUSTAFA ELİTAŞ
(Kayseri) – Sayın İnce, iyi araştırın, ben Anavatan Partisi İl Başkan
Yardımcısıydım, belediye başkan adayıydım 1994 yılında. Asıl mesele ne biliyor
musun? Ona değil.
MUHARREM İNCE
(Yalova) – Tamam, ne güzel, İl Başkan Vekiliydiniz. 
BAŞKAN – Şimdi
saygıyla dinleyeceksiniz o zaman. 
MUSTAFA ELİTAŞ
(Devamla) – Anavatan Partili olmaktan da gurur duydum, Rahmetli Özal’la beraber
çalışmaktan gurur duydum.
MUHARREM İNCE
(Yalova) – İtirazım yok. 
MUSTAFA ELİTAŞ (Devamla) – Ve şunu da
ifade ediyorum: O zaman AK PARTİ olsaydı benim Anavatan Partisinde işim olmazdı
zaten, AK PARTİ yoktu. (AK PARTİ sıralarından alkışlar) Mesut Yılmaz dedi ki:
“Her eğilimin bir partisi kuruldu.” Her eğilimin bir partisi kurulduktan sonra
ben Refah Partisine geçtim; olayın özü budur, bilmiyorsanız bunu ifade edeyim.
Bir: Bakın, ben
hani “atası” falan demiştim ya, yanlış söylemişim, SHP…
S. NEVZAT
KORKMAZ (Isparta) – Şu anda Saadet Partisi var, niye orada değilsiniz?
MUSTAFA ELİTAŞ
(Devamla) – Halkçı Parti ile Sosyal Demokrasi Partisi birleşmiş SHP olmuş,
daha sonra 18 Şubat 1995’te halkçı SHP -SODEP miydi bilmiyorum da-
Sosyaldemokrat Halkçı Parti CHP’yle birleşmiş. 
AHMET TOPTAŞ
(Afyonkarahisar) – Bildiğiniz şeyi konuşun o zaman canım! 
MUSTAFA ELİTAŞ
(Devamla) – Yani, Sayın Valinin görev yaptığı dönemde, Uğur Mumcu’nun
katledildiği dönemde, o kişilerin faili meçhul cinayetlerin olup darbe
girişiminin içinde bulunanlar döneminde 1995’te olmak üzere Doğru Yol Partisi
ve Cumhuriyet Halk Partisi zaten birlikte ortaklık yapmışlar. “Atası” demekle
eğer SHP’den alınıyorsanız, güceniyorsanız bir şey demem. Ben Anavatan Partili
olmaktan gurur duyuyorum.
MUHARREM İNCE
(Yalova) – Atası olması için daha eski olması lazım. 
BAŞKAN –
Teşekkür ederim Sayın Elitaş. 
S. NEVZAT
KORKMAZ (Isparta) – Sayın Elitaş, şimdi Saadet Partisi olarak niye orada
değilsiniz?
TEVFİK ZİYAEDDİN
AKBULUT (Tekirdağ) – Sayın Başkan…
BAŞKAN –
Buyurun Sayın Akbulut. 
TEVFİK ZİYAEDDİN
AKBULUT (Tekirdağ) – Efendim, bir dakikalık, kitapla ilgili bir açıklama
yapacağım.
BAŞKAN –
Açıklama mı, sataşmadan mı?
TEVFİK ZİYAEDDİN
AKBULUT (Tekirdağ) – Açıklama efendim. Bir sataşma var ve o kitapla ilgili bir
soru sordu Muharrem İnce.
BAŞKAN –
Sataşmadan dolayı mı söz istiyorsunuz?
TEVFİK ZİYAEDDİN
AKBULUT (Tekirdağ) – Evet.
BAŞKAN – Bir
dakika…
Buyurun.

XI.- AÇIKLAMALAR (Devam)
11.- Tekirdağ Milletvekili Tevfik Ziyaeddin Akbulut’un,
Yalova Milletvekili Muharrem İnce’nin sataşma nedeniyle yaptığı konuşmasındaki
bazı ifadelerine ilişkin açıklaması
TEVFİK ZİYAEDDİN
AKBULUT (Tekirdağ) – Sayın Başkanım, değerli milletvekilleri; Mahmut Tanal
Bey’in burada sergilediği kitabı ilk defa karşıdan gördüm ve ilk defa böyle bir
iddia ortaya çıkıyor. 
Şimdiye kadar
ben, on sekiz yıl geçti -altı yıl orada valilik yaptım- ilk defa böyle bir
kitapta, böyle bir iddianın olduğunu Mahmut Tanal Bey’den öğrendim. O kitabı
bana lütfetsin, alacağım ve dava açacağım, sonuna kadar takip edeceğim.
Göreceksiniz sonuçta haklı çıkacağım çünkü o kitaptaki yazılanların tamamı
iftiradır, yalandır, doğru değildir. 
Teşekkür ederim.
(AK PARTİ sıralarından alkışlar, CHP sıralarından gürültüler)
BAŞKAN –
Teşekkür ederim.

IX.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam) 
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) (Devam)
BAŞKAN –
Önergeyi oylarınıza sunuyorum: Kabul edenler…
MAHMUT TANAL
(İstanbul) – Sayın Başkan… Sayın Başkan…
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
MAHMUT TANAL
(İstanbul) – Sayın Başkan… Değerli Başkan…
BAŞKAN – Sayın
milletvekilleri, beş dakikamız kaldı, eğer bir maddeyi görüşmek için süreyi
uzatmamı isterseniz oylarınıza sunacağım.
YUSUF HALAÇOĞLU
(Kayseri) – Görüşemeyiz, yarın devam ederiz.
MUHARREM İNCE
(Yalova) – Yarın devam edersiniz. 
BAŞKAN – Peki.
Sayın
milletvekilleri, kanun tasarı ve teklifleri ile komisyonlardan gelen diğer
işleri sırasıyla görüşmek üzere 17 Nisan 2014 Perşembe günü, alınan karar
gereğince, saat 14.00’te toplanmak üzere birleşimi kapatıyorum. 
İyi akşamlar
diliyorum. 
Kapanma Saati: 20.55





(x) 563 S. Sayılı Basmayazı 9/4/2014
tarihli 74’üncü Birleşim Tutanağı’na eklidir.




