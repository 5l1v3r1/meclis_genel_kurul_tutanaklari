



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 96’ncı
Birleşim
 24
Mayıs 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Aytuğ
Atıcı’nın, olağanüstü hâl uygulamaları nedeniyle yaşanan açlık grevlerine
ilişkin gündem dışı konuşması
2.- Adana Milletvekili Muharrem Varlı’nın,
çiftçilerin sorunlarına ilişkin gündem dışı konuşması
3.- Trabzon Milletvekili Ayşe Sula
Köseoğlu’nun, 25-28 Mayıs tarihleri arasında Atatürk Kültür Merkezi’nde
yapılacak olan “Trabzon Günleri”ne ilişkin gündem dışı konuşması

IV.- AÇIKLAMALAR
1.- Kocaeli Milletvekili Fatma Kaplan Hürriyet’in,
Millî Eğitim Bakanlığı Rehberlik ve Psikolojik Danışma Hizmetleri Yönetmeliği’yle
ilgili hazırlanan taslakta rehber öğretmenlere nöbet ve ders gibi ilave işler
yüklenmek istendiğine ilişkin açıklaması
2.- Balıkesir Milletvekili Ahmet Akın’ın, AKP
tarafından kurulan sağlık sisteminin içler acısı durumda olduğuna ilişkin
açıklaması
3.- İstanbul Milletvekili Halis Dalkılıç’ın, hayatını
kaybeden gazeteci Akif Emre’ye Allah’tan rahmet dilediğine ilişkin açıklaması
4.- İstanbul Milletvekili Didem Engin’in, bugün
itibarıyla olağanüstü hâlin 309’uncu gününün yaşandığına ilişkin açıklaması
5.- Mersin Milletvekili Aytuğ Atıcı’nın, 24’üncü
Dönemden 30’u aşkın Cumhuriyet Halk Partili milletvekilinin Milas’ta bir araya
gelerek Sözcü ve Cumhuriyet gazetelerine yönelik operasyonlara tepki olarak
yayımladıkları deklarasyona ilişkin açıklaması
6.- Sivas Milletvekili Ali Akyıldız’ın, etüt
merkezlerinin kapatılmasının tehlike arz ettiğine ve bu sorunun çözülerek yeni
mağduriyetlerin önlenmesi gerektiğine ilişkin açıklaması
7.- İstanbul Milletvekili Sibel Özdemir’in, hukukun
üstünlüğü ve hukuk devleti ilkelerinden uzaklaşılmasının Avrupa Birliğine üyelik
müzakerelerinin ilerlemesine alan bırakmadığına ilişkin açıklaması
8.- Mersin Milletvekili Hüseyin Çamak’ın, Elâzığ’da
başhekime silahlı saldırıda bulunan bir medikal satıcısının aldığı ihalelerin iptal
edilip edilmeyeceğini öğrenmek istediğine ve ÖSYM ile bir TUS dershanesi
arasındaki anlaşmazlığın göreve başlayacak hekimlere zaman kaybettirdiğine
ilişkin açıklaması
9.- Erzurum Milletvekili Mustafa Ilıcalı’nın,
Erzurumspor ile Gümüşhanespor arasında oynanacak Birinci Lig’e yükselme maçına
gidebilmek için Meclisin programının değiştirilmesini talep ettiğine ilişkin
açıklaması
10.- İzmir Milletvekili Murat Bakan’ın, kapatılan
üniversitelerde çalışan FETÖ’yle bağlantısı olmayan akademik ve idari
personelin yeni açılacak üniversitelerde çalışmaya devam etmesi için verilen kanun
teklifine tüm siyasi partilerden destek beklediğine ilişkin açıklaması
11.- Denizli Milletvekili Kazım Arslan’ın, Maliye
Bakanlığından Osman Gazi ve Yavuz Sultan Selim Köprüleriyle ilgili bilgi almak
istediğine ilişkin açıklaması
12.- Niğde Milletvekili Ömer Fethi Gürer’in, taşeron,
mevsimlik ve geçici işçilerin derhâl kadroya alınması gerektiğine ilişkin açıklaması
13.- Manisa Milletvekili Mazlum Nurlu’nun, Cumhuriyet ve
Sözcü gazetelerine karşı girişilen baskı, susturma ve yıldırma politikalarıyla
ülkedeki basın özgürlüğünün ayaklar altına alındığına ilişkin açıklaması
14.- Bursa Milletvekili Erkan Aydın’ın, son on beş
yıldaki iktidarın uygulamalarıyla Bursa’nın âdeta yeşilden griye dönüştüğüne ve
Cephanelik bölgesinin imara açılarak ranta ve betona kurban gitmesini
istemediklerine ilişkin açıklaması
15.- Kayseri Milletvekili Çetin Arık’ın, MİT’e ihbar
yapılmasına rağmen darbe girişiminin niçin engellenmediğini öğrenmek istediğine
ve tüm delillerin yapılanın apaçık kontrollü bir darbe girişimi olduğunu
gösterdiğine ilişkin açıklaması
16.- Giresun Milletvekili Bülent Yener Bektaşoğlu’nun,
KHK’yla görevlerinden ihraç edilen ve ardından açlık grevine başlayan Nuriye
Gülmen ve Semih Özakça’nın derhâl serbest bırakılmaları ve bir an önce
görevlerine iade edilmeleri gerektiğine ilişkin açıklaması
17.- Adıyaman Milletvekili Behçet Yıldırım’ın, her gün
haksız, hukuksuz, mesnetsiz kararlarla tutuklamamalar yapıldığına, çocuğun cezaevinde
annesiyle kalmasının Çocuk Hakları Sözleşmesi’ne aykırı olduğuna ve iktidar ile
Meclisi bu konuda bir girişime davet ettiğine ilişkin açıklaması


18.- Samsun Milletvekili Erhan Usta’nın, 24 Mayıs 1993
tarihinde Elâzığ-Bingöl kara yolunda PKK’lı teröristler tarafından şehit edilen
33 askeri rahmetle andığına, şeref aylığı bağlanırken en önemli kriterin vatana
hizmet kriteri olması ve terörle mücadele sırasında yaralanıp gazi
sayılmayanların mağduriyetlerinin giderilmesi gerektiğine ilişkin açıklaması
19.- İstanbul Milletvekili Filiz Kerestecioğlu
Demir’in, Nuriye Gülmen ve Semih Özakça’nın yetmiş beş günlük açlık grevinden
sonra tutuklanmalarının çok acı bir durum olduğuna, devletin vatandaşlarının
yaşam hakkından sorumlu olduğuna ve HDP vekilleriyle ilgili iddianamelerde yer
almayan, yargılandıkları fezlekelerle ilgili olmayan yeni fezlekelerin “bilgi
mahiyetinde” denilerek gönderildiğine ilişkin açıklaması
20.- Manisa Milletvekili Özgür Özel’in, 24 Mayıs 1993
tarihinde Elâzığ-Bingöl kara yolunda PKK’lı teröristler tarafından şehit edilen
33 askeri rahmetle andığına, terörün bir insanlık suçu olduğuna ve Meclis
yerleşkelerinde yapılan ve yapılmak istenen değişikliklere ilişkin açıklaması
21.- Aksaray Milletvekili İlknur İnceöz’ün, 24 Mayıs
1993 tarihinde Elâzığ-Bingöl kara yolunda PKK’lı teröristler tarafından şehit
edilen 33 askeri ve tüm şehitleri rahmetle andığına, 15 Temmuzda milletin
göstermiş olduğu kahramanlığa karşı “kontrollü darbe” söylemini kınadığına,
ramazanın tüm İslam âlemine ve Müslümanlara hayırlar getirmesini dilediğine ve
tüm terör örgütlerine karşı birlik ve beraberlik içerisinde bir duruş
sergilenmesi gerektiğine ilişkin açıklaması
22.- Van Milletvekili Bedia Özgökçe Ertan’ın, şu an
itibarıyla cezaevlerinde anneleriyle beraber tam 560 çocuk bulunduğuna ve
Hükûmetin, Çocuk Hakları Sözleşmesi’ne doğrudan aykırılık taşıyan bu sorunu
çözmeyi düşünüp düşünmediğini öğrenmek istediğine ilişkin açıklaması
23.- İstanbul Milletvekili Filiz Kerestecioğlu
Demir’in, Osmaniye Milletvekili Ruhi Ersoy’un HDP grup önerisi üzerinde yaptığı
konuşmasındaki bazı ifadelerine ilişkin açıklaması
24.- İstanbul Milletvekili Mustafa Sezgin
Tanrıkulu’nun, Yozgat Milletvekili Yusuf Başer’in HDP grup önerisi üzerinde
yaptığı konuşmasındaki bazı ifadelerine ilişkin açıklaması
25.- Adana Milletvekili Meral Danış Beştaş’ın, Yozgat
Milletvekili Yusuf Başer’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
26.- Kırıkkale Milletvekili Ramazan Can’ın, Samsun
Milletvekili Erhan Usta’nın yerinden sarf ettiği bazı ifadelerine ilişkin açıklaması
27.- Samsun Milletvekili Erhan Usta’nın, Kırıkkale
Milletvekili Ramazan Can’ın yaptığı açıklamasındaki bazı ifadelerine ilişkin
açıklaması
28.- Trabzon Milletvekili Haluk Pekşen’in,
Parlamentonun üzerinde byLock’çu lekesinin Demokles’in kılıcı gibi sallandığına
ve bir kanun teklifi vererek bu konuyu açıklığa kavuşturmak gerektiğine ilişkin
açıklaması
29.- Bursa Milletvekili Nurhayat Altaca Kayışoğlu’nun,
İzmir Milletvekili Hamza Dağ’ın (11/15) esas numaralı Gensoru Önergesi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
30.- İstanbul Milletvekili Filiz Kerestecioğlu
Demir’in, İzmir Milletvekili Hamza Dağ’ın (11/15) esas numaralı Gensoru
Önergesi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
31.- Mardin Milletvekili Mithat Sancar’ın, İzmir
Milletvekili Hamza Dağ’ın (11/15) esas numaralı Gensoru Önergesi üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
32.- İstanbul Milletvekili Ravza Kavakcı Kan’ın,
İstanbul Milletvekili Barış Yarkadaş’ın sataşma nedeniyle yaptığı
konuşmasındaki bazı ifadelerine ilişkin açıklaması
33.- Gaziantep Milletvekili Celal Doğan’ın,
uluslararası platformlarda ülkemizin zor durumda kalmaması açısından özellikle
FETÖ’yle ilgili iade taleplerinde bulunulduğunda bir yargı kararı olması ve
Bakanlar Kurulu kararından geçmesinin şart olduğuna ilişkin açıklaması
34.- İçişleri Bakanı Süleyman Soylu’nun, İstanbul Milletvekili
Barış Yarkadaş’ın sataşma nedeniyle yaptığı konuşmasındaki bazı ifadelerine
ilişkin açıklaması
35.- Kırıkkale Milletvekili Ramazan Can’ın, sataşma
nedeniyle yaptığı konuşmasındaki İstanbul Milletvekili Ekmeleddin Mehmet
İhsanoğlu’yla ilgili bazı ifadelerine ilişkin açıklaması
36.- İstanbul Milletvekili Filiz Kerestecioğlu
Demir’in, Adalet Bakanı Bekir Bozdağ’ın (11/15) esas numaralı Gensoru Önergesi
üzerinde Hükûmet adına yaptığı konuşmasındaki bazı ifadelerine ilişkin
açıklaması
37.- Manisa Milletvekili Özgür Özel’in, Adalet Bakanı
Bekir Bozdağ’ın (11/15) esas numaralı Gensoru Önergesi üzerinde Hükûmet adına
yaptığı konuşmasındaki bazı ifadelerine ilişkin açıklaması
38.- İzmir Milletvekili Atila Sertel’in, İzmir
Aliağa’da Şakran Kadın Cezaevinde yapılan bazı uygulamalara ve Menemen’de
sadece “hayır” çıktı diye ve protesto ettikleri için öğrencilerin
tutuklanmasına ilişkin açıklaması
39.- Adana Milletvekili Meral Danış Beştaş’ın,
cezaevlerinde kötü muamele, çıplak arama ve darp olduğuna dair çok sayıda başvuru
aldıklarına ve bu şikâyetleri ortadan kaldıracak tedbirlerin alınması gerektiğine
ilişkin açıklaması

V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mahmut Tanal ve 23
milletvekilinin, Melen Sistemi’nin geldiği aşamanın, projenin gecikme nedeninin
ve proje için harcanan bedelle ilgili kamuoyuna yansıyan iddiaların
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/535)
2.- İstanbul Milletvekili Mahmut Tanal ve 23
milletvekilinin, Düzce İli Belediyeleri Katı Atık Bertaraf Tesisinin ve diğer
dış fiziki faktörlerin Melen Çayı'nı kirletmesinin halk sağlığı ve tüm
canlıların yaşamına etkilerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/536) 
3.- Afyonkarahisar Milletvekili Burcu Köksal ve 21
milletvekilinin, kız çocuklarının eğitim-öğretimlerinin yarım bırakılmasının sebeplerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/537) 



VI.- ÖNERİLER
A) Siyasi Parti Grubu Önerileri
1.- MHP Grubunun, Aydın Milletvekili Deniz Depboylu ve
arkadaşları tarafından, Büyük Menderes Nehri ve havzasının kirliliğinin
nedenlerinin araştırılarak alınması gereken önlemlerin belirlenmesi amacıyla
21/4/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Mayıs 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 

2.- HDP Grubunun, İstanbul Milletvekili Filiz
Kerestecioğlu Demir tarafından, ülkemizde 17.500 faili meçhul cinayetin, büyük
çoğunluğu gözaltına alındıktan sonra kaybolan 3.248 kişinin gömülü olduğu
tahmin edilen 253 toplu mezarın, kayıplar ve faili meçhul olayların
araştırılması amacıyla 24/5/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 24
Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

VII.- SATAŞMALARA İLİŞKİN KONUŞMALAR
1.- Aydın Milletvekili Mehmet Erdem’in, Aydın
Milletvekili Metin Lütfi Baydar’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
2.- Aydın Milletvekili Metin Lütfi Baydar’ın, Aydın
Milletvekili Mehmet Erdem’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
3.- Kırıkkale Milletvekili Ramazan Can’ın, Ankara
Milletvekili Levent Gök’ün (11/15) esas numaralı Gensoru Önergesi üzerinde CHP
Grubu adına yaptığı konuşması sırasında şahsına sataşması nedeniyle konuşması
4.- Ankara Milletvekili Levent Gök’ün, Kırıkkale
Milletvekili Ramazan Can’ın sataşma nedeniyle yaptığı konuşması sırasında şahsına
sataşması nedeniyle konuşması
5.- Kırıkkale Milletvekili Ramazan Can’ın, Ankara
Milletvekili Levent Gök’ün sataşma nedeniyle yaptığı konuşması sırasında şahsına
sataşması nedeniyle konuşması
6.- Ankara Milletvekili Levent Gök’ün, Kırıkkale
Milletvekili Ramazan Can’ın sataşma nedeniyle yaptığı konuşması sırasında şahsına
tekraren sataşması nedeniyle konuşması
7.- İstanbul Milletvekili Barış Yarkadaş’ın, İzmir
Milletvekili Hamza Dağ’ın (11/15) esas numaralı Gensoru Önergesi üzerinde AK
PARTİ Grubu adına yaptığı konuşması sırasında şahsına sataşması nedeniyle
konuşması
8.- Ankara Milletvekili Levent Gök’ün, İzmir
Milletvekili Hamza Dağ’ın (11/15) esas numaralı Gensoru Önergesi üzerinde AK
PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
9.- İzmir Milletvekili Hamza Dağ’ın, İstanbul
Milletvekili Barış Yarkadaş ile Ankara Milletvekili Levent Gök’ün sataşma
nedeniyle yaptıkları konuşmaları ve İstanbul Milletvekili Filiz Kerestecioğlu Demir
ile Mardin Milletvekili Mithat Sancar’ın yaptıkları açıklamaları sırasında
şahsına sataşması nedeniyle konuşması
10.- İstanbul Milletvekili Mustafa Sezgin
Tanrıkulu’nun, İzmir Milletvekili Hamza Dağ’ın sataşma nedeniyle yaptığı
konuşması sırasında şahsına sataşması nedeniyle konuşması
11.- İstanbul Milletvekili Filiz Kerestecioğlu
Demir’in, İçişleri Bakanı Süleyman Soylu’nun yaptığı açıklaması sırasında
Halkların Demokratik Partisine sataşması nedeniyle konuşması
12.- Malatya Milletvekili Veli Ağbaba’nın, İzmir
Milletvekili Hamza Dağ’ın sataşma nedeniyle yaptığı konuşması sırasında CHP
Grubuna sataşması nedeniyle konuşması
13.- İzmir Milletvekili Hamza Dağ’ın, İstanbul
Milletvekili Mustafa Sezgin Tanrıkulu’nun sataşma nedeniyle yaptığı konuşması sırasında
şahsına sataşması nedeniyle konuşması
14.- İstanbul Milletvekili Barış Yarkadaş’ın, Adalet
Bakanı Bekir Bozdağ’ın (11/15) esas numaralı Gensoru Önergesi üzerinde Hükûmet
adına yaptığı konuşması sırasında şahsına sataşması nedeniyle konuşması
15.- Ankara Milletvekili Levent Gök’ün, Adalet Bakanı
Bekir Bozdağ’ın (11/15) esas numaralı Gensoru Önergesi üzerinde Hükûmet adına
yaptığı konuşması sırasında şahsına sataşması nedeniyle konuşması

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
faili meçhul cinayetlerin ve yargısız infazların açığa çıkması, kayıpların
bulunması gerektiği yıllardır talep edilmesine rağmen Meclisin bu konuda bir
inisiyatif sağlayamadığına ilişkin konuşması

IX.- GENSORU
A) Ön Görüşmeler
1.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel’in, 24 Aralık 2016 tarihinde yazılı aşaması yapılan avukatlar için
adli yargı hâkim ve savcı adaylığı ile idari yargı hâkim adaylığı sınavının
sonuçlarını etkilediği iddiasıyla Adalet Bakanı Bekir Bozdağ hakkında gensoru
açılmasına ilişkin önergesi (11/15) 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman Bakanlığı ile
Irak Cumhuriyeti Ulaştırma Bakanlığı Arasında Meteoroloji ve Meteorolojik
Araştırmalar Alanlarında Mutabakat Zaptının Onaylanmasının Uygun Bulunduğuna
Dair Kanun Tasarısı (1/606) ve Dışişleri Komisyonu Raporu (S. Sayısı: 358)
2.- Türkiye Cumhuriyeti Hükümeti ile Romanya Hükümeti
Arasında Meteoroloji ve Hidroloji Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/696) ve Dışişleri
Komisyonu Raporu (S. Sayısı: 362)

XI.- OYLAMALAR
1.- Adalet Bakanı Bekir Bozdağ hakkında (11/15) esas
numaralı gensoru açılmasına ilişkin önergenin açık oylaması 
24 Mayıs 2017 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşimini açıyorum.
Toplantı yeter
sayısı vardır, görüşmelere başlıyoruz.
Birleşime on beş
dakika ara veriyorum ve sayın grup başkan vekillerini arkaya davet ediyorum. 
Kapanma Saati: 14.04
İKİNCİ OTURUM
Açılma Saati: 14.03
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşiminin İkinci
Oturumunu açıyorum.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, olağanüstü hâl uygulamaları nedeniyle yaşanan açlık grevleri hakkında söz
isteyen Mersin Milletvekili Sayın Aytuğ Atıcı’ya aittir.
Süreniz beş
dakika Sayın Atıcı.
Buyurun. (CHP
sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin
Milletvekili Aytuğ Atıcı’nın, olağanüstü hâl uygulamaları nedeniyle yaşanan
açlık grevlerine ilişkin gündem dışı konuşması
AYTUĞ ATICI (Mersin)
– Teşekkür ederim Sayın Başkan.
Değerli
arkadaşlar, olağanüstü hâl uygulamaları nedeniyle yaşanan açlık grevleriyle
ilgili olarak gündem dışı söz aldım. İşi, ekmeği, onuru için mücadele
edenlerden yana olan tüm milletvekillerini saygı ve sevgiyle selamlıyorum.
Değerli
arkadaşlar, namusu ve şerefi üzerine tarafsızlık yemini eden Cumhurbaşkanının
bir partinin genel başkanı olduğu, yargının siyasallaştırıldığı AKP döneminde
artan hukuksuzluklar ve mağduriyetler karşısında hak arayanlar hukuktan ümidini
kesme noktasına geldiler. Bugün tam on ay dört gündür, bir başka deyişle, üç
yüz sekiz gündür devam eden olağanüstü hâl uygulamaları nedeniyle haksız,
hukuksuz ve insanlık dışı bir şekilde işinden ihraç edilen ve sesini iktidara
duyuramayan pek çok kamu görevlisi ya intihar etti ya açlık grevi başlatarak
bedenlerini ölüme yatırdı ya da ağır sosyal ve ekonomik sorunlarla boğuşmakta.
Bunlardan sadece ikisi, akademisyen Nuriye Gülmen ve öğretmen Semih Özakça
“Canımızı veririz, hakkımızı yedirmeyiz, hukuksuzluğa boyun eğmeyiz.” diyerek
Ankara’nın göbeğinde, Kızılay’da yüz doksan üç gündür oturma eylemi, yetmiş
yedi gündür ise açlık grevi yapıyorlar. AKP Hükûmeti “Bu insanlar ne diyor?”
diye dinleyeceğine açlık grevinin 75’inci gününde gece vakti evlerine baskın yaptırarak
gözaltına almayı, daha sonra da tutuklamayı tercih etmiştir. Ölümden korkmayan
bu insanlara karşı yapılanlardan sonra ne kadar korkak olduğunuzun farkında
mısınız? 
Olağanüstü hâlin
mağdur ettiği 100 binlerce insanın ortak taleplerine ses olmak adına başlatılan
bu direnişe Pir Sultan Abdal derneklerinden milletvekillerine, analardan
gençlere kadar pek çok insan açlık grevleriyle destek olmuştur. Bu haklı
talepleri bir kez daha bu kürsüden haykırıyorum: Olağanüstü hâl uygulaması
kaldırılsın, işten atılan ve açığa alınan devrimci, demokrat ve masum kamu
emekçileri görevlerine iade edilsin, keyfî ve hukuksuz işten atmalara son
verilsin.
Ankara
Kızılay’da Nuriye’nin ve Semih’in onurlu mücadelesini devam ettirmek isteyen
anneleri ve dostları polisin sert müdahalesiyle yerlerde sürüklenerek,
tekmelenerek, saçları yolunarak gözaltına alındılar. Arkadaşlar, bir an için
empati yapın, kendi annenizi ya da eşinizi düşünün. Ölmek üzere olan yavrusunu
kurtarmak isteyen bir annenin tartaklanması, yerlerde sürüklenmesi hangi inanca
sığar, hangi ahlaka sığar? Bir an için ananızı düşünün. 
Bu da yetmedi,
eylemin simgesi hâline dönüşen İnsan Hakları Anıtı polis bariyerleriyle
çevrilerek abluka altına alındı. Suçlu bulundu: İnsan Hakları Anıtı. 
Avukatları,
Nuriye ve Semih’e yöneltilen soruları kamuoyuyla paylaştı. Utanç verici,
insanlıktan utanacak kadar iğrenç sorular soruldu bu insanlara: 
“Gitar çalıp
şarkı söylediğin bir video paylaşılmış, sen de beğenmişsin. Paylaşanların örgüt
üyesi olduğunu hiç düşündün mü?” Lafa bakar mısın. 
“Masumane hak
arayışı görünümündeki bu eylemin asıl amacı nedir?” 
Bir başka soru:
“Hak arayışından uzak -hak aramıyorlarmış- halkta kin ve nefret uyandıran eylem
yapmanızın amacı ne?” 
En aşağılık
soru: “Ölüm orucu eylemi yapmanız konusunda size ne tür menfaatler
sunulmaktadır?” 
Arkadaşlar,
insanlığı da öldürdünüz, insanlığı da öldürdünüz. Bu sorular aslında AKP
Hükûmetinin ne kadar aciz olduğunun, korku içerisinde olduğunun bir
göstergesidir. Bugün hak arama mücadelesi veren, iktidarın karşısında olan kim
varsa terör örgütü üyesi olmakla suçlanıyor. AKP, hak, hukuk tanımayan
uygulamalarıyla halkı tahrik etmeye, kin ve nefret tohumları ekmeye devam
ediyor. Oysaki bu insanların tek amacı haksızlıklara dur demek. 
Bir
hekim olarak uyarıyorum, 77’nci gününe giren açlık grevi bu aşamadan sonra
ölüme veya kalıcı hasara neden olabilir. Olağanüstü hâl uygulamalarına derhâl
son verilmeli, haklı talepler derhâl dikkate alınmalı ve açlık grevleri sona
erdirilmelidir. Bu hepimizin insanlık görevidir. Yüreğinde bir miktar insanlık
kalmış olan insanların bu seslere kulak vermesi gerekir. 
Saygılarımla.
(CHP ve HDP sıralarından alkışlar) 
BAŞKAN –
Teşekkür ederiz Sayın Atıcı.
Gündem dışı
ikinci söz çiftçilerin sorunları hakkında söz isteyen Adana Milletvekili Sayın
Muharrem Varlı’ya aittir, buyurun. (MHP sıralarından alkışlar)
Süreniz beş
dakika.
2.- Adana Milletvekili Muharrem Varlı’nın,
çiftçilerin sorunlarına ilişkin gündem dışı konuşması
MUHARREM VARLI
(Adana) – Teşekkür ederim Sayın Başkan.
Sayın Başkan,
değerli milletvekilleri; bugün çiftçilerin problemleri, sıkıntıları hakkında
gündem dışı söz aldım. Hepinizi saygıyla selamlıyorum. 
Sayın Tarım
Bakanının da burada olmasını çok arzu ederdim çünkü biz buradan hep söylüyoruz,
çözümü de söylüyoruz ama bir türlü uygulanmıyor, yapılmıyor. Onun için, Sayın
Bakan da burada olsaydı, bunları dinlemiş olsaydı belki biraz katkı sağlar diye
düşünüyordum ama ne yazık ki yoklar burada.
Buğday hasadı
Çukurova’da başlamak üzere, bir iki gün içerisinde buğday hasadına girilecek.
Piyasada şu anda buğdayın değeri 1 lira civarında ama yarın hasat başladığında,
inanıyorum ki bu rakamı tüccar aşağılara doğru çekmeye çalışacak. Onun için
buradan TMO Genel Müdürlüğünü ve Tarım Bakanlığını uyarıyorum, bir an önce TMO
devreye girmeli ve peşin bedelle alım yapacağını ilan etmeli. Şu anda buğday
fiyatları bu şekilde giderse çiftçinin lehine ama yarın bu fiyatlar düşürülürse
çiftçinin aleyhine olacak. Onun için, eğer çiftçinin aleyhine bir gelişme
olmasını istemiyorsa Tarım Bakanlığı ve Hükûmet, bir an önce TMO peşin bedelle
buğday fiyatını açıklamalı ve peşin bedelle alacağını da ilan etmeli. Bu,
piyasayı regüle edecektir. Eğer bunu yapmazlarsa çiftçiyi tüccarın
inisiyatifine, onun insafına terk etmiş olacaklardır ki tüccarın insafı da
herhâlde çiftçinin lehine olmayacaktır. 
Bakın, geçen yıl
mısır hasadı başlamadan önce yine buradan söylemiştim, “Gelin, TMO’yu devreye
sokun, bir an önce TMO devreye girsin ve mısır fiyatlarıyla ilgili peşin
bedelle alacağını açıklasın.” demiştim. Ancak mısır hasadı yapıldıktan sonra
TMO devreye girdi ve ne yazık ki mısır fiyatları düşebildiğince aşağıya kadar
düştü, çiftçi mısırını eski parayla 670 bin lira ile 700 bin lira arasında
sattı. Şu anda mısırın fiyatı ne kadar biliyor musunuz değerli milletvekilleri?
Şu anda mısır eski parayla 900 bin lira. Allah’tan reva mı yani bu parayı kim
kazandı? Bu para çiftçinin cebine girmesi gerekirken kimin cebine girdi? Hep
bağırıyorsunuz ya, “faiz lobileri” diyorsunuz ya, “paradan para kazananlar”
diyorsunuz ya, işte o paradan para kazananların cebine girdi bu para. Gelin,
çitçiyi koruyalım, bu para çiftçinin cebinde kalsın. Üreten çiftçi, emek
harcayan çiftçi, gecesini gündüzüne katan çiftçi, parayı kazanan kim? Paradan
para kazanan, para bolluğu içerisinde yaşayan insanlar alıyor mısırı deposuna
koyuyor veya alıyor buğdayı deposuna koyuyor, üç ay sonra, beş ay sonra yüksek
fiyatlarla piyasaya satıyor. Yani bunlar Allah’tan reva mıdır? Bu, çiftçinin
hakkı mıdır? Çiftçi üvey evlat mıdır bu ülkede? Lütfen bunu Tarım Bakanlığının
dikkatine sunuyorum.
Yine gübre ve
mazot fiyatları… Bakın, ben burada her defasında söyledim, çok şükür gübreden
KDV’yi kaldırdınız; iyi de yaptınız, güzel de bir gelişme oldu ama gübreden
KDV’nin kalkması yine çiftçiye yansımadı. Şu anda gübre fiyatları aldı başını
gidiyor. Niye? Çünkü mısırın üst gübresi atılacak, en çok gübreye ihtiyacın
olduğu dönem. Pamuğa gübre atılacak, en çok gübreye ihtiyacın olduğu dönem;
gübre fiyatları fırladı gitti, KDV Hak getire. Yani hiçbir kazancı olmadı çiftçinin,
KDV’nin kaldırılmasından dolayı çiftçinin cebine giren beş kuruş olmadı.
Mazotla ilgili Sayın Başbakan açıklama yapmıştı, “Çiftçiye müjde, yüzde 50’sini
biz karşılayacağız.” demişti Sayın Binali Yıldırım. Hani? Hâlâ çiftçi 4 milyon
500 bin liradan mazot yakıyor. Bakın, geçen konuşmamda da söyledim, yat ve
kotra sahipleri 1 milyon 700 bin liradan mazot kullanırken, onlar trilyonlarla
oynarken, para sahipleri insanlarken, onlar 1 milyon 700 bin liradan mazot
kullanırken çiftçi traktörüne 4 milyon 500 bin liradan mazot koyuyor. 
Değerli
arkadaşlarım, bu, vicdanınızı sızlatmıyor mu? Ben vicdanınıza sesleniyorum.
Yani hakikaten bu ülkenin üreten insanlarını ne zaman koruyacağız, ne zaman
bunlara katkı sağlayacağız, destek sağlayacağız? Yani söylüyorsunuz bir şey,
güzel. Yani keşke mazotun yüzde 50’sini karşılayabilseniz, yapabilseniz çok
güzel bir şey olacak, çiftçinin lehine olacak. Söylediniz ama arkasında duran
yok, bununla ilgili hiçbir gelişme yok. Ama yat ve kotra sahipleri 25 milyon
dolara aldıkları yata 1 milyon 700 bin liradan mazot koyuyorlar. Gelin, elinizi
vicdanınıza koyun, doğru hangisi siz karar verin değerli arkadaşlarım. Yani
burada eleştiri yapıyoruz ama biz haklı bir eleştiri yapıyoruz, doğru bir
eleştiri yapıyoruz. Lütfen bunları dikkate alın.
Teşekkür
ediyorum. (MHP ve CHP sıralarından alkışlar)
BAŞKAN
– Teşekkür ederiz Sayın Varlı.
Gündem
dışı üçüncü söz, 25-28 Mayıs tarihleri arasında Atatürk Kültür Merkezi’nde
yapılacak olan “Trabzon Günleri”yle ilgili söz isteyen Trabzon Milletvekili Sayın
Ayşe Sula Köseoğlu’na aittir.
Buyurunuz
Sayın Köseoğlu. (AK PARTİ sıralarından alkışlar) 
Süreniz
beş dakika.
3.- Trabzon Milletvekili Ayşe Sula
Köseoğlu’nun, 25-28 Mayıs tarihleri arasında Atatürk Kültür Merkezi’nde
yapılacak olan “Trabzon Günleri”ne ilişkin gündem dışı konuşması
AYŞE
SULA KÖSEOĞLU (Trabzon) – Teşekkür ediyorum Sayın Başkan.
Sayın
Başkan, saygıdeğer milletvekilleri; Trabzon Milletvekili olarak şehrim adına
son derece önemli gördüğümüz, insanımızın kaynaşmasına, tanışmasına, birlik ve
beraberliğine katkı yapmasını amaçladığımız yarın Ankara’da başlayacak olan
“Trabzon Günleri” için bilgilendirme yapmak ve bir davette bulunmak üzere
huzurlarınızdayım.
Trabzon,
yıllardır Ankara’da, Türkiye'nin diğer illerinde ve hatta yurt dışında pek çok etkinlikle
adından söz ettiren örnek bir şehir. Yarın başlayacak olan “Trabzon Günleri”
vesilesiyle Trabzon’un güzelliklerini, zengin kültür ögelerini bir kez daha
Ankara’da, Türkiye’mizin başkentinde, Atatürk Kültür Merkezi’nde sergiliyoruz.
Her yıl olduğu gibi bu yıl da Trabzon’a olan ilginin artarak devam edeceğine
yürekten inanıyor ve Trabzonlular olarak, Trabzon’un gördüğü ilgiden,
Trabzon’un değerlerini tanıtmaktan büyük bir mutluluk duyduğumuzu ifade etmek
istiyorum.
Trabzon,
her fırsatta dile getirdiğimiz gibi, pek çok konuda öncü olan bir şehir.
Kendine özgü kültürü, müziği, horonu, zengin mutfağıyla Trabzon, kendisini
tanıyan herkesi şaşırtmayı ve büyülemeyi başarıyor; binlerce yıllık tarihin
mirasçısı. Trabzon, bugün metrekaresine en fazla spor tesisi düşen, altyapısı
ve spor kültürüyle sporun başkenti. Trabzon, metrekaresine en fazla sanatçı
düşen şehir olarak bir sanat şehri, turizmde Türkiye'nin yeni parlayan yıldızı
olma yolunda hızla ilerleyen yeni bir cazibe merkezi. Trabzon, tüm bu özellikleriyle
gerek geçmişi gerek bugünüyle tanınmayı ve tanıtmayı hak ediyor. 
Diğer
yandan, artık geleneksel hâle gelen bu etkinlikler bir şehrin tanıtımından çok
öte anlamlar taşıyor. Ülkemizin bugün en çok ihtiyacı olan birlikteliğin,
kardeşliğin, her görüşten, her düşünceden insanların kaynaşmalarının güzel bir
örneği oldu, siyasetüstü değerlerin paylaşıldığı ve konuşulduğu bir platform
işlevi gördü. Birçok vatandaşımızın yanı sıra, buradaki pek çok değerli
siyasetçimizin de aralarında bulunduğu çok sayıda önemli siyaset, kültür ve
sivil toplum insanını ağırladı. Bu tür etkinlikler, ülkemizde yaşayan farklı
etnik ve kültürdeki insanlarımızı bir araya getirmek için âdeta bir vesiledir.
Farklılıklarımızı zenginlik gördüğümüz zaman evrensel ve anlamlı bir kültürün
temellerini birlikte atmış olacağız. Bu tür etkinlikler batı ile doğuyu
yakınlaştırdığı gibi, kuzey ile de güneyin kucaklaşmasına vesile olmaktadır. 
Aynı
zamanda bu kültür kucaklaşması, geçmiş ile gelecek arasında bir bağ kurmakta ve
kuşakları birbirine bağlamaktadır. Genç kuşakların kültür çeşitliliğine şahit
olmasına neden olan bu etkinlikler, evlatlarımızın araştıran, sorgulayan,
düşünen, örf ve âdetlerine sahip çıkan kişiler olmasını da sağlamaktadır.
Karadeniz içinde filizlenip toplumun her kesimine yayılan bu zengin kültürümüz,
ülkemizin dört bir yanındaki yansımalarıyla birlik ve beraberliğimizin âdeta
teminatı olmuştur. 
Bugün, sadece
İstanbul’da 500 bini aşkın Trabzonlu hemşehrimiz yaşamaktadır. Bugün,
Ankara’da, Bursa’da, Kocaeli’de, Van’da, Amasya’da, Hatay’da, ülkemin pek çok
vilayetinde hemşehrilerimiz örf ve âdetlerine sahip çıkmakta ve milletimizi de,
devletimizi de birlik ve beraberliğiyle kucaklamaktadır. 
Kıymetli
vekillerim, bilindiği üzere Trabzon bir medeniyet şehridir. Fatihi Fatih Sultan
Mehmet, Valisi Yavuz Sultan Selim, tüm dünyaya hüküm süren Kanunî Süleyman’ın
da doğum yeri, şehzadeler kentidir. Köklü tarihinin yanı sıra, zengin bir
kültür ve sanata da sahiptir. Horonuyla birlik ve beraberliğin sembolü olmuş,
kemençe ve kavalıyla da gönüllerde yer tutmuştur. Mısır unundan kuymağına,
karalahanasından hamsisine kadar sofralarımızda bulunan bir lezzet ve kültür
çeşitliliği, zenginliği oluşturmuştur. Mesela, Sümela Manastırı’ndan Uzungöl’e
kadar, tarihî ve doğal güzellikleri, mavi ile yeşilin her tonunu barındıran
Beşikdüzü’nden Of’a kadar yeşil bir cenneti andıran Trabzon’u her yönüyle
tanıtabileceğimiz bu etkinliğe bütün milletvekillerimizin katılımını arzu
ediyorum. 
Mevlâna’nın
dediği gibi, birlikten rahmet, ayrılıktan azap doğar. Gelin birlik olalım
Karadeniz’i, Ege’si, doğusu, güneyi, batısı ve İç Anadolu’suyla. Gün birlik
olma vaktidir. 
Bizler hep şunu
söyledik: Trabzon’un “T”si, Türkiye'nin “T”sidir. Trabzon bu ülkenin çimentosu,
birlik ve beraberliğinin teminatıdır. Siz kıymetli vekillerimizi ve ekran
başında bizi izleyen tüm vatandaşlarımızı birliğimizin teminatı olan kadim
şehrimiz Trabzon’u yaşamak ve tanımak için “Trabzon Günleri”ne davet ediyorum. 
Gelin hep
beraber el ele horon oynayalım; kardeşliğimize, birliğimize, geleneklerimize,
birbirimize sahip çıkalım. Gelin tanış olalım. 
Hepinize
“Trabzon”lu günler diliyor, yüce Meclisi saygıyla ve muhabbetle selamlıyorum.
(AK PARTİ ve CHP sıralarından alkışlar)
BAŞKAN –
Teşekkür ederiz Sayın Köseoğlu. 
Sayın
milletvekilleri, gündeme geçmeden önce sisteme giren ilk on beş sayın
milletvekiline yerlerinden kısa söz vereceğim birer dakikalık. 
Sayın
Hürriyet’ten başlayalım. 
Buyurun Sayın
Hürriyet.
IV.- AÇIKLAMALAR
1.- Kocaeli Milletvekili Fatma Kaplan Hürriyet’in,
Millî Eğitim Bakanlığı Rehberlik ve Psikolojik Danışma Hizmetleri
Yönetmeliği’yle ilgili hazırlanan taslakta rehber öğretmenlere nöbet ve ders
gibi ilave işler yüklenmek istendiğine ilişkin açıklaması
FATMA KAPLAN
HÜRRİYET (Kocaeli) – Teşekkür ediyorum Sayın Başkan. 
Millî Eğitim
Bakanlığı Rehberlik ve Psikolojik Danışma Hizmetleri Yönetmeliği’yle ilgili
hazırlanan taslakta rehber öğretmenler branş öğretmeni ya da sınıf öğretmeni
gibi görülerek nöbet, ders gibi başka işler yüklenmek istenmektedir. Bu, hayata
geçerse yanlış uygulamaları beraberinde getirecektir. 
Rehber
öğretmenler, veli, öğrenci, öğretmen ve idareci arasında bir bağ oluşturur,
öğretmenin kendini geliştirmesine destek olur. Not kaygısı olmaksızın ezber
bilgiye değil, bireyin kendine güvenine, gelişimine, problem çözme becerisine
ve hayata uyumuna katkı sağlayan bir alandır. Okullarda psikolojik danışma ve
rehberlik hizmetleri, disiplin ve nöbetten daha hayati önemde ve hassas bir
noktadadır, çocukların renkli dünyasına açılan penceredir. Zaten kör topal olan
eğitim sistemi bu hâliyle bile ilerlemezken psikolojik danışmanları,
dolayısıyla danışmayı aradan çekince daha iyi olmayacaktır. Bu konuda yanlış
yapılmaması dileğimizdir.
Teşekkür
ediyorum.
BAŞKAN – Sayın
Akın…
2.- Balıkesir Milletvekili Ahmet Akın’ın, AKP tarafından
kurulan sağlık sisteminin içler acısı durumda olduğuna ilişkin açıklaması
AHMET AKIN
(Balıkesir) – Sayın Başkan, çok teşekkür ederim. 
Dün gece bir
yakınımın rahatsızlanması nedeniyle geceyi Ankara’nın köklü hastanelerinden bir
tanesinde geçirdim. Kurulmuş olan, AKP tarafından kurulan sağlık sisteminin
içler acısı durumuna maalesef üzülerek şahit oldum ve orada ayaklarım gitmedi.
Hastalar perişan hâlde, sağlık görevlileri yetersiz, herkes bir yerde, atılmış
durumda. 
Her fırsatta,
AKP’nin Sayın Genel Başkanı, Cumhurbaşkanı referandum süresince her seferinde
çıkıp “Ey Kılıçdaroğlu!” deyip hastaneleri gösteriyordu. Buradan kendisine
tavsiye ediyorum… Hastaneler hastanelik olmuş, perişan durumda, insanlar yolda,
kapıların önünde bekliyorlar ve büyük Türkiye’ye bu yakışmıyor. (CHP
sıralarından alkışlar) 
BAŞKAN – Sayın
Dalkılıç…
3.- İstanbul Milletvekili Halis Dalkılıç’ın, hayatını
kaybeden gazeteci Akif Emre’ye Allah’tan rahmet dilediğine ilişkin açıklaması
HALİS DALKILIÇ
(İstanbul) – Teşekkür ederim Sayın Başkan.
“Kendi ölümümüzü
dostlarımıza telefon mesajında duyuracak kadar ölüme yakın ve cenazelere
katılamayacak kadar meşgul ve uzak bir zamanda yaşıyoruz.” diyordu bir
yazısında değerli Akif Emre. Dün geçirdiği kalp krizi sonucunda çağımızın
değeri Akif Emre’yi kaybettik, Allah rahmet eylesin. Hayatı boyunca emrolunduğu
gibi dosdoğru yaşadı, davasının çilesini yılmadan çekti, elif gibi dimdik
durdu. Değerli insan dün aramızdan ayrıldı. Ağabeyimize, Akif Emre ağabeyimize
Allah’tan rahmet diliyoruz, basın camiasına başsağlığı diliyoruz, sevdiklerine
başsağlığı diliyoruz ve ülkemize başsağlığı diliyoruz. Bu vesileyle Rabb’im onu
cennetinde sevdikleriyle cemeylesin diyorum.
Saygılar
sunuyorum. (AK PARTİ sıralarından alkışlar)
BAŞKAN – Sayın
Engin…
4.- İstanbul Milletvekili Didem Engin’in, bugün
itibarıyla olağanüstü hâlin 309’uncu gününün yaşandığına ilişkin açıklaması
DİDEM ENGİN
(İstanbul) – Bugün itibarıyla Türkiye, olağanüstü hâl altında 309’uncu gününü
yaşıyor. Belli ki AKP OHAL’i çok sevdi ve 2019 seçimlerine kadar OHAL’i devam
ettirme niyetinde. Ülkemiz kanun hükmünde kararnamelerle yönetilirken Meclis
saf dışı bırakılmış vaziyette. FETÖ’yle sözde mücadele adı altında 100 binden
fazla kamu görevlisi KHK’larla ihraç edildi, binlerce akademisyen, binlerce
bilim insanı işini kaybetti, üniversiteler boşaltıldı, akademik özgürlükler yok
edildi. İhraç edilenlerden en az 37 kişi canına kıydı. Basın özgürlüğü rafa
kaldırıldı. Cezaevleri saygın gazetecilerle dolduruldu, ülkemiz âdeta bir yarı
açık cezaevine dönüştürüldü. Demokrasi sloganıyla kongre düzenleyen AKP’ye Ziya
Paşa’nın terkibibendiyle sesleniyorum: “En ummadığın keşfeder esrar-ı
derûnun/Sen herkesi kör, âlemi sersem mi sanırsın?”
BAŞKAN – Sayın
Atıcı…
5.- Mersin Milletvekili Aytuğ Atıcı’nın, 24’üncü Dönemden
30’u aşkın Cumhuriyet Halk Partili milletvekilinin Milas’ta bir araya gelerek
Sözcü ve Cumhuriyet gazetelerine yönelik operasyonlara tepki olarak
yayımladıkları deklarasyona ilişkin açıklaması
AYTUĞ ATICI
(Mersin) – Teşekkürler Sayın Başkan.
Değerli
arkadaşlar, 24’üncü Dönemden 30’u aşkın Cumhuriyet Halk Partili milletvekili
Milas’ta bir araya geldik ve Sözcü ve Cumhuriyet gazetelerine yönelik
operasyonlara tepki olarak şöyle bir deklarasyon yayımladık: “Gazetecilik suç
değildir. Sözcü gazetesi özgür basının en önemli adreslerinden biridir. Muhalif
basına yönelik susturma operasyonları kabul edilemez. Halkın haber alma
özgürlüğü gasbedilemez. Düşünce ve düşünceyi açıklama özgürlüğü temel insan
hakkıdır, ihlal edilemez. Mühürsüz seçim yapanlar hiçbir gazetenin kapısına
mühür vuramazlar. Tarih bugünleri yazarken muhalefete dönük saldırıları
yapanları değil, bu saldırılara rağmen mücadeleden bir gün bile dönmeyenleri
yazacaktır. 
Saygılarımızla.”
BAŞKAN – Sayın
Akyıldız…
6.- Sivas Milletvekili Ali Akyıldız’ın, etüt
merkezlerinin kapatılmasının tehlike arz ettiğine ve bu sorunun çözülerek yeni
mağduriyetlerin önlenmesi gerektiğine ilişkin açıklaması
ALİ AKYILDIZ
(Sivas) – Teşekkür ediyorum Sayın Başkan.
9 Şubat 2017
tarihinde yayımlanan 687 sayılı Kanun Hükmünde Kararname’yle etüt merkezleri
için 1 Temmuza kadar kapatılma kararı alındı. Etüt eğitim merkezlerinin
kapatılması her koşulda tehlike arz etmektedir; hem devletimize hem etüt
merkezlerinin sahiplerine ve çalışanlarına hem de çocuklarımıza maddi ve manevi
kayıplar verdirecektir; çocuklarımızı denetimsiz ve ne olduğu belli olmayan,
tabiri caizse, merdiven altı etüt merkezlerine mecbur edecektir ve aynı
zamanda, Fetullah Gülen cemaati benzeri başka cemaat yapılanmalarının da önünü
açacaktır. Yakın bir zamanda yeni yeni FETÖ terör örgütlerinin ortaya
çıkmayacağının garantisini kimse veremez.
Buradan Sayın
Millî Eğitim Bakanına soruyorum: Etüt merkezlerinin dönüşüm ya da kapatılması
zorunluluğu yerine, kurumsal paydaşlarla ortak bir planlama yaparak bu sorunu
çözmeyi ve yaşanması kaçınılmaz olan yeni mağduriyetleri önlemeyi neden
düşünmüyorsunuz?
Teşekkür ederim.
BAŞKAN – Sayın
Özdemir…
7.- İstanbul Milletvekili Sibel Özdemir’in, hukukun
üstünlüğü ve hukuk devleti ilkelerinden uzaklaşılmasının Avrupa Birliğine
üyelik müzakerelerinin ilerlemesine alan bırakmadığına ilişkin açıklaması
SİBEL ÖZDEMİR
(İstanbul) – Teşekkür ederim Sayın Başkan.
Ülkemizin
hukukun üstünlüğü ve hukuk devleti ilkelerinden uzaklaşması Avrupa Birliğine
üyelik müzakerelerinin ilerlemesine de alan bırakmamaktadır. Kapsamlı ve
başarılı reformlar yapan Gürcistan ve Ukrayna Avrupa Birliğine vizesiz seyahat
hakkı kazanırken altına imza attığı taahhütlerini yerine getirmeyen Adalet ve
Kalkınma Partisinin Haziran 2016’da vizesiz Avrupa Birliği sözü ise maalesef
hayal oldu. İktidar partisi popülizmden, hamasetten ve dikta rejimi
uygulamalarından vazgeçmelidir, Avrupa Birliği standartlarını yerine getirmek
için ortak aklı devreye sokmalıdır. Bunun ilk adımı olarak Adalet ve Kalkınma
Partisinin Genel Başkanı yarın Brüksel’de yapacağı görüşmelerde ulusal devlet
politikamız olan Avrupa Birliğine üyelik yolunda kendi siyasi çıkarını değil,
80 milyonun çıkarını öncelemelidir.
Teşekkür ederim.
BAŞKAN – Sayın
Çamak…
8.- Mersin Milletvekili Hüseyin Çamak’ın, Elâzığ’da
başhekime silahlı saldırıda bulunan bir medikal satıcısının aldığı ihalelerin
iptal edilip edilmeyeceğini öğrenmek istediğine ve ÖSYM ile bir TUS dershanesi
arasındaki anlaşmazlığın göreve başlayacak hekimlere zaman kaybettirdiğine
ilişkin açıklaması
HÜSEYİN ÇAMAK
(Mersin) – Sayın Başkan, Sağlık Bakanına soruyorum: Elâzığ’da bu sabah, medikal
satıcısı, başhekime silahlı saldırıda bulundu. Caydırıcılık açısından,
saldıranın aldığı tüm ihaleleri iptal ettirecek misiniz? 
Bir TUS
dershanesi 22 Nisanda gerçekleşen Tıpta Uzmanlık Sınavı’nda çıkan 10 soru için
dava açtı. Bu davalar ÖSYM’nin sonuçları açıklamasına engel olmakta ve göreve
başlayacak hekimlere beş ay kaybettirmektedir. Her dönem yaşanan bu sorunun
tamamen reklam amaçlı olduğu ilgili kurumun “On yılda 50 soru iptal ettirdik.”
biçiminde reklam yapmasından anlaşılmaktadır. Fakat ÖSYM ve TUS dershanesi
arasındaki anlaşmazlıkların en büyük kurbanı ise boş yere aylarca bekletilen
hekimlerdir. Dava sürecini beklemekten yorulan doktorlar…
(Mikrofon
otomatik cihaz tarafından kapatıldı) 
BAŞKAN – Sayın
Ilıcalı…
9.- Erzurum Milletvekili Mustafa Ilıcalı’nın,
Erzurumspor ile Gümüşhanespor arasında oynanacak Birinci Lig’e yükselme maçına
gidebilmek için Meclisin programının değiştirilmesini talep ettiğine ilişkin
açıklaması
MUSTAFA ILICALI
(Erzurum) – Teşekkürler Başkanım.
Benim de buradan
bir milletvekili olarak tüm grup yönetimlerinden bir istirhamım var; bu
istirhamım spor adına, Doğu Anadolu adına. Bugün akşam İstanbul’da Vodafone
Arena’da Erzurum ve Gümüşhanespor’un 1. Lig için final maçı var. Biz bir
taraftar olarak, vekil olarak o maçta bulunmayı çok arzu ediyoruz; gensoru var,
program yoğun. Bu programın değiştirilmesini milletvekilleri adına, bölge
insanları adına talep ediyor ve hepinizi maça gitmek üzere stada davet
ediyorum.
Teşekkür
ediyorum.
ÖZGÜR ÖZEL
(Manisa) – Daha kolayı var, Adalet Bakanını değiştirin yahu.
BAŞKAN – Sayın
Bakan…
10.- İzmir Milletvekili Murat Bakan’ın, kapatılan
üniversitelerde çalışan FETÖ’yle bağlantısı olmayan akademik ve idari
personelin yeni açılacak üniversitelerde çalışmaya devam etmesi için verilen
kanun teklifine tüm siyasi partilerden destek beklediğine ilişkin açıklaması
MURAT BAKAN
(İzmir) – Sayın Başkan, 15 Temmuz sonrası kapatılan tüm vakıf üniversitelerinin
devlet üniversitesi olması için kanun teklifi vermiştik. İzmir’e tüm
milletvekillerinin imzasıyla 2 devlet üniversitesi kazandırdık. Ardından,
kapatılan bu üniversitelerde çalışan, FETÖ’yle bağlantısı olmayan akademik ve
idari personelin yeni açılacak üniversitelerde çalışmaya devam etmesi yönünde
bir kanun teklifi verdim. İzmir’de Demokrasi Üniversitesinde bölümler açılmadı,
kadrolar açılmadı ama atanan rektör Tunçsiper’in şimdiden kadroları
doldurduğunu söylediğini duyuyoruz, isme kadro açıldığını öğreniyoruz. Buradan
Hükûmete soruyorum: Biz bu üniversiteleri niye açtık? Mağdur akademisyenleri
kadrolarına iade mi edeceğiz, Tunçsiper’in eşine dostuna kadro mu vereceğiz?
Eğer yaşanan mağduriyetler giderilmeyecekse bu masum insanlara FETÖ’den sonra
ikinci mağduriyet yaratılmıyor mu? Bu konuda vermiş olduğumuz kanun teklifine
tüm siyasi partilerden destek bekliyoruz.
Teşekkür ederim.
BAŞKAN – Sayın
Arslan…
11.- Denizli Milletvekili Kazım Arslan’ın, Maliye
Bakanlığından Osman Gazi ve Yavuz Sultan Selim Köprüleriyle ilgili bilgi almak
istediğine ilişkin açıklaması
KAZIM ARSLAN
(Denizli) – Maliye Bakanına soruyorum: Siyasi iktidarınız ve Maliye
Bakanlığınız şimdiye kadar emsali ve benzeri olmayan şekilde yap-işlet-devret
modeliyle köprüler yaptırdı.
1)
Osman Gazi ve Yavuz Sultan Selim köprüleri için alınan dış kredilere Hazine
kefil olmuş mudur?
2)
Örneği dünyada ve Türkiye’de olmayan kredi, müşteri ve kâr garantili olarak
yapılan bu iki köprünün müteahhitleri kimlerdir?
3)
Her iki köprü için taahhüt edilen araç sayısı günlük ne kadardır?
4)
Her iki köprüden geçmeyen araçlar için günlük veya aylık ne kadar ilave ücret
ödenmektedir?
5)
Köprülerin her ikisinin hangi sürede müteahhitlerin işletmesinde kalacağını,
hangi tarihte Bakanlığınıza geri teslim edileceğini açıklar mısınız?
Teşekkür ederim.
BAŞKAN – Sayın
Gürer…
12.- Niğde Milletvekili Ömer Fethi Gürer’in, taşeron,
mevsimlik ve geçici işçilerin derhâl kadroya alınması gerektiğine ilişkin
açıklaması
ÖMER
FETHİ GÜRER (Niğde) – Taşeron işçi alt işverenle sürekli çalışıp hak ettiğini
alamayanlardır. Bugün kamuda 750 bin, toplamda 2 milyona yakın taşeron işçi
bulunmaktadır. Taşeron işçilik sendikasız, güvencesiz, çok düşük ücretle,
yıllık izni olmadan, mesai saatlerine uyulmadan çalışma hâlidir. Sömürü amaçlı
bu uygulamadan vazgeçilmelidir. Hak ve adalete bu durum sığmamaktadır. 20’nci
yüzyılın kölelik sistemi mutlaka sonlandırılmalıdır. AKP seçimlerden önce “üç
ayda kadro” sözü verdi, sözünü tutmadı, oy için işçilerin duygularıyla oynadı.
Hükûmete çağrıda bulunuyorum: Taşeron işçilerin, mevsimlik işçilerin ve geçici
işçilerin derhâl kadroya alınması için gereği yapılmalıdır. 
Teşekkür
ederim.
BAŞKAN
– Sayın Nurlu...
13.- Manisa Milletvekili Mazlum Nurlu’nun, Cumhuriyet
ve Sözcü gazetelerine karşı girişilen baskı, susturma ve yıldırma
politikalarıyla ülkedeki basın özgürlüğünün ayaklar altına alındığına ilişkin
açıklaması
MAZLUM
NURLU (Manisa) – Sayın Başkan, Cumhuriyet ve Sözcü gazetelerine karşı girişilen
baskı, susturma ve yıldırma politikalarıyla ülkedeki basın özgürlüğü maalesef
ayaklar altına alınmıştır. Sözcü gazetesine yapılan operasyon tarihi olarak
özellikle 19 Mayısın seçilmesi cumhuriyetçi, Atatürkçü, laik ve demokratlara
gözdağıdır. AKP’ye yakın havuz medyası FETÖ terör örgütüne övgüler düzerken
Sözcü gazetesi bu örgütün çirkin yüzünü ve iktidarla iş birliğini açığa
çıkarmak için uğraşmıştır. FETÖ terör örgütüyle yıllarca el ele, kol kola iş
çevirenlerin bu çabaları mutlaka boşa çıkacaktır. Hükûmet, Sözcü ve Cumhuriyet
gazetelerini susturmak için ne yaparsa yapsın gerçeklerin üzerini
örtemeyecektir. Güneş balçıkla sıvanmayacağı gibi yıllarca süren AKP-FETÖ iş
birliğinin de üzerinin örtülemeyeceğini belirtiyor, Genel Kurulu saygıyla
selamlıyorum.
BAŞKAN
– Sayın Aydın...
14.- Bursa Milletvekili Erkan Aydın’ın, son on beş
yıldaki iktidarın uygulamalarıyla Bursa’nın âdeta yeşilden griye dönüştüğüne ve
Cephanelik bölgesinin imara açılarak ranta ve betona kurban gitmesini
istemediklerine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Seçim
bölgem olan Bursa son on beş yıldaki iktidarın uygulamalarıyla âdeta yeşil
Bursa’dan gri Bursa’ya dönüştü. Son olarak da kentin merkezinde kalan
Cephanelik bölgesinde yeşilin, oradaki yaşayan insanların nefes alabildiği,
çoluk çocuk gezebildiği bölgenin imara açılmaya çalışıldığının ve bunun
planlandığının duyumunu almış bulunmaktayız. Önce bir “orduevi” adı altında,
daha sonra da son kalan yeşilliğin de tamamen imara açılacağını duyduk.
İktidara buradan sesleniyoruz: Yeşili, her tarafı griye döndürdükten sonra nefes
alacak bir yerimiz kalmayacak. Bursa da “eski” sıfatıyla yaşayabilmesi için
buraya dokunmayınız. Oradaki yaşayan insanların son nefes alabileceği bir bölge
olduğu için ve birinci derecede sit alanı olduğu için bir imar değişikliğine
gidip bu bölgenin de ranta ve betona kurban gitmesini istemiyoruz. Çevre ve
Şehircilik Bakanlığını da Büyükşehrin bu uygulamasında göreve davet ediyor,
hepinize saygılar sunuyorum. 
BAŞKAN – Sayın
Arık…
15.- Kayseri Milletvekili Çetin Arık’ın, MİT’e ihbar
yapılmasına rağmen darbe girişiminin niçin engellenmediğini öğrenmek istediğine
ve tüm delillerin yapılanın apaçık kontrollü bir darbe girişimi olduğunu
gösterdiğine ilişkin açıklaması
ÇETİN ARIK
(Kayseri) - Teşekkür ederim Sayın Başkan. 
Bir binbaşı
tarafından 14.30’da MİT’e darbe ihbarı yapılıyor. MİT Müsteşarı konuyu
Genelkurmay Başkanıyla paylaşıyor. Darbe ihbarına rağmen Cumhurbaşkanı,
Başbakan, İçişleri Bakanının bilgilendirilmemiş olması garip değil mi? Darbe
ihbarı hangi gerekçelerle bu makamlarla paylaşılmamıştır? Eğer bu makamlara
darbe ihbar edilmediyse bu makamlar bunun hesabını niçin MİT Müsteşarı ve
Genelkurmay Başkanından sormamışlardır? İhbarın yapıldığı 14.30’dan 22.00’ye
kadar geçen sürede ne oldu, neler yaşandı, yapılan ihbarlara rağmen neden bir
önlem alınmadı, darbe girişimi niçin engellenmedi? Yoksa bu makamlar darbe
girişimine göz mü yumdu? “Verilen emirlerle darbe girişimini bastırır,
FETÖ’cüleri de bu vesileyle sustururuz.” diye mi düşündüler? Tüm deliller
gösteriyor ki yapılan apaçık kontrollü bir darbe girişimidir, şehit olan 248
yurttaşımızın vebali göz yumanların üzerinedir. 
Teşekkür
ediyorum. 
BAŞKAN – Sayın
milletvekilleri, ilk sayın on beş milletvekiline söz verdim ancak büyük
uğraşlar sonucu sisteme giremeyen iki milletvekilimiz var, onlara da buradan
söz verdim, gelip rica ettiler çünkü. 
Sayın Bektaşoğlu
ve Sayın Yıldırım, son iki arkadaşımıza da söz veriyorum. 
Buyurunuz Sayın
Bektaşoğlu.
16.- Giresun Milletvekili Bülent Yener Bektaşoğlu’nun,
KHK’yla görevlerinden ihraç edilen ve ardından açlık grevine başlayan Nuriye
Gülmen ve Semih Özakça’nın derhâl serbest bırakılmaları ve bir an önce
görevlerine iade edilmeleri gerektiğine ilişkin açıklaması
BÜLENT YENER
BEKTAŞOĞLU (Giresun) – Çok teşekkür ederim Sayın Başkan. 
KHK’yla
görevlerinden haksız, delilsiz, mesnetsiz şekilde ihraç edilen ve ardından
açlık grevine başlayan kamu emekçileri, eğitimci Nuriye Gülmen ve Semih Özakça
hırpalanarak, zorla, tekerlekli sandalyeyle götürüldükleri Emniyetin
nezarethanesinde iki gün bekletildikten sonra tutuklanarak maalesef cezaevine
gönderilmişlerdir. Yetmiş altı gündür açlık grevi yapan bu 2 insan enfeksiyon
kapma riski yüksek bir ortamda âdeta ölüme terk edilmişlerdir. Bu muamele
demokrasiye, hukuka, insan haklarına, insan haklarının evrensel değerlerine, ahlaka,
vicdana maalesef sığmaz. Hükûmetin ilgili bakanına buradan sesleniyorum:
Emekleri için, ekmekleri için ölümü göze alan bu 2 eğitimci derhâl serbest
bırakılmalı ve bir an önce görevlerine iade edilmelidir. Bu yaşananlar
Türkiye’nin eskisinden daha kötü olacağını göstermektedir. 
Teşekkür ederim.

BAŞKAN – Sayın
Yıldırım, buyurun. 
17.- Adıyaman Milletvekili Behçet Yıldırım’ın, her gün
haksız, hukuksuz, mesnetsiz kararlarla tutuklamamalar yapıldığına, çocuğun
cezaevinde annesiyle kalmasının Çocuk Hakları Sözleşmesi’ne aykırı olduğuna ve
iktidar ile Meclisi bu konuda bir girişime davet ettiğine ilişkin açıklaması
BEHÇET YILDIRIM
(Adıyaman) – Teşekkürler Başkanım.
İktidarın ve
yandaşlarının savunduğu 18 maddelik tek adam yasa tasarısının en önemli
maddelerinden biri olana kendilerinin bile inanmadığı, tarafsız ve bağımsız
yargının talimatlarıyla her gün haksız, hukuksuz, mesnetsiz kararlarla
tutuklamamalar yapılmaktadır, en son açlık grevindeki akademisyenlerin
tutuklanması gibi. 
Referandum
sürecinde Muş ilinde yapılan baskıları, hukuksuzlukları, açık oy kullanmaları
Mecliste dile getiren Muş Milletvekilimiz Sayın Burcu Çelik tutuklanmış ve
cezaevine konulmuştur. 3 yaşındaki kız çocuğunu yanına almak istiyor. Vekilimiz
ve çocuğunun ve hiçbir çocuğun yeri cezaevi olmamalı. Tamamen keyfî, hasmane ve
hukuk dışı kararla cezaevinde rehin olan milletvekilimiz tutuksuz
yargılanabilir ve çocuğunu büyütebilir. Çocuğun cezaevinde annesiyle kalması
Çocuk Hakları Sözleşmesi’ne de aykırıdır. İktidarı ve Meclisi bu konuda bir
girişime davet ediyor, vicdanların buna rıza göstermemesi gerekiyor ve şairin
dediği gibi, çocuklara ve annelere kıymayın efendiler diyorum. 
BAŞKAN – Sayın
milletvekilleri, şimdi, sayın grup başkan vekillerine yerlerinden söz
vereceğim.
Sayın Usta, buyurun.

18.- Samsun Milletvekili Erhan Usta’nın, 24 Mayıs 1993
tarihinde Elâzığ-Bingöl kara yolunda PKK’lı teröristler tarafından şehit edilen
33 askeri rahmetle andığına, şeref aylığı bağlanırken en önemli kriterin vatana
hizmet kriteri olması ve terörle mücadele sırasında yaralanıp gazi
sayılmayanların mağduriyetlerinin giderilmesi gerektiğine ilişkin açıklaması
ERHAN USTA
(Samsun) – Teşekkür ederim.
Bundan tam yirmi
dört yıl önce, 24 Mayıs 1993 tarihinde Malatya’dan usta birliklerine gitmek
için sivil otobüslerle yola çıktıktan sonra Elâzığ-Bingöl kara yolunda PKK’lı
teröristler tarafından yolları kesilen ve otobüsten indirildikten sonra kurşuna
dizilerek şehit edilen 33 askerimizi rahmet, minnet ve dualarla anıyoruz.
Herhâlde en büyük insan hakkı yaşama hakkıdır. Bu masum insanları, nereli
olduğuna, kim olduğuna bakmaksızın şehit edenler ve o şehit edenlerle ilgili
olarak da hiçbir kaygı taşımayanlara insan hakkı anlamında bu olaya bir daha
bakmalarını tavsiye ediyorum.
Anayasa’mızın
61’inci maddesi, devletin, harp ve vazife şehitlerinin dul ve yetimleri ile
malul ve gazileri koruyacağını, toplumda kendilerine yaraşır bir hayat seviyesi
sağlayacağını taahhüt etmektedir. Biz de Millet Meclisinin üyeleri olarak
öncelikli olarak bu taahhüt çerçevesinde gazilerimiz ve şehitlerimizin aileleri
için gerekenleri yapmamız gerekmektedir. Ancak, şehit yakınlarının ve gazi,
harp malulü, muharip gazi, malul gazilerin haklarını yeterince verdiğimiz
söylenemez. Birçoğunun yokluk içerisinde hayatını idame ettirmeye çalıştıklarını
görmekteyiz. 
Diğer taraftan,
bunlar arasında –gazi, harp malulü, muharip gazi, malul gazi- farklı isimler
var ve statüleri farklı, hakları da çok farklılaştırılmış durumda, aralarında
da ciddi adaletsizlikler var. Bunlardan bir tanesi şeref aylığı konusunda.
Şimdi, şeref aylığı bağlanırken en önemli kriter vatana hizmet kriteridir.
Dolayısıyla bu kriter çerçevesinde mesela er de general de vatana hizmet maaşı
anlamında aynı maaşı almaktadır ancak sonradan buraya farklı bir kriter
getirilerek sosyal güvencesi olup olmadığına göre şeref aylığı
farklılaştırılmıştır. Bu, şeref aylığı alan gazilerimizi ciddi ölçüde
yaralamaktadır. 
(Mikrofon
otomatik cihaz tarafından kapatıldı) 
BAŞKAN –
Buyurun, devam edin. 
ERHAN USTA
(Samsun) – Buradaki kriterin sadece “vatana hizmet” kriteri olarak kalmasının
ve sosyal güvencesi olup olmamasına bakılmaksızın şeref aylığı ödenmesinin
gerekli olduğuna inanıyoruz. 
Diğer bir
farklılık: Özellikle 15 Temmuz şehit ve gazileri ile terörde şehit olan ve gazi
olanlar arasında da ciddi farklılıklar oluşturulmuştur. Burada da esasında
hiçbir şekilde gazi sayılmayan yani terörle mücadele sırasında yaralanıp gazi
sayılmayanlar ciddi ölçüde mağdur edilmektedir. Şöyle bir durum var: Bugün
dernekler de bizi ziyaret ettiler. Ciddi ölçüde aslında yaralananlar var.
Burada, örneğin, şu röntgeni göstermek istiyorum, belki ekranda görünür,
kalbinde kurşunla geziyor, vücudunda 400 tane şarapnelle gezenler var. Bu
insanlarımız mesela x-ray cihazlarından geçemiyorlar yani havaalanlarında bütün
üzerlerindeki kıyafetleri çıkarmaları durumunda dahi ellerinde bir gazilik
belgesi de olmadığı için…
(Mikrofon
otomatik cihaz tarafından kapatıldı) 
BAŞKAN – Lütfen
tamamlayın. 
ERHAN USTA
(Samsun) – …ciddi mağduriyet yaşamaktadırlar. Bunların talebi: Bir maaş filan
istemiyorlar devletten, bu vatan için gazi olmuş ve önemli ölçüde yaralanmış
olan bu insanlar sadece bu şerefli unvanı, gazilik unvanını almak istiyorlar.
Dolayısıyla bizim de Türkiye Büyük Millet Meclisi olarak bu konuda daha hassas
olmamız lazım. Milliyetçi Hareket Partisi olarak bu konuda verdiğimiz bir sürü
kanun teklifi var. Bu kanun tekliflerinin de gündeme alınarak bu
adaletsizliklerin giderilmesinin toplum açısından ben son derece önemli
olduğunu düşünüyorum. 
Teşekkür ederim.

BAŞKAN – Teşekkürler
Sayın Usta.
Sayın
Kerestecioğlu, sisteme giremediniz sanırım, açıyoruz mikrofonu.
Buyurun.
19.- İstanbul Milletvekili Filiz Kerestecioğlu
Demir’in, Nuriye Gülmen ve Semih Özakça’nın yetmiş beş günlük açlık grevinden
sonra tutuklanmalarının çok acı bir durum olduğuna, devletin vatandaşlarının
yaşam hakkından sorumlu olduğuna ve HDP vekilleriyle ilgili iddianamelerde yer
almayan, yargılandıkları fezlekelerle ilgili olmayan yeni fezlekelerin “bilgi
mahiyetinde” denilerek gönderildiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Maalesef iyi
haberlerle yapamıyoruz hiçbir konuşmamızı. Öncelikle Nuriye Gülmen ve Semih
Özakça’nın yetmiş beş gün açlık grevinden sonra -herhâlde belki dünya tarihinde
de bir ilktir, dışarıda açlık grevi yapan insanların tutuklanıp cezaevine
götürülmesi- dün de ifade ettiğim, çok inanılmaz sorularla, savcılık sorgusuyla
tutuklanmaları çok acı bir durum. Devlet, vatandaşlarının yaşam hakkından
sorumludur ve hükûmetler de umarım bunun farkındadırlar yani gerçekten aksi
takdirde vicdanların tamamen çürümüş olduğu bir ülkede yaşadığımızı söylemekten
başka bir şey yok. Bunun farklı örnekleri de var. Bugün maalesef Silivri geri
gönderme merkezinde İranlı bir kadının kendini asarak intihar ettiğini öğrendik
ve aynı şekilde ona tanıklık eden 2 arkadaşı da akıl hastanesine kaldırılmış
durumda. Yani ülke bir cehenneme çevrildi ve insanların mutsuz olduğu bir
yerde… Tabii ki buna neden olan şeylerden şu anda elimde bir örnek daha var. 12
Aralık 2016 tarihinde öğrencilerine idam ipi tutturarak fotoğraf çeken
öğretmene sadece kınama cezası verildi. Yani “Ya devlet başa ya kuzgun leşe.”
“Başkan adalet istiyoruz.” yorumuyla sosyal medya hesabında da bunu paylaşan
öğretmen, öğrencilere sevgiyi değil nefreti, öfkeyi öğreten öğretmen sadece
kınama cezası aldı. 
(Mikrofon
otomatik cihaz tarafından kapatıldı)
BAŞKAN – Devam
edin, buyurun.
FİLİZ
KERESTECİOĞLU DEMİR (İstanbul) - Şimdi buradan yola çıktığımız zaman, tabii ki
yukarıda yönetenlerin söylemleri, örneğin Amerika’da şiddet uygulayan
korumalarını dakikalarca seyreden bir Cumhurbaşkanı -gerçekten şiddet kaç
dakika seyredilir bilemiyorum bu kadar soğukkanlılıkla- ya da öğrencilerine
idam ipi veren bir öğretmen ülkenin daha iyi bir geleceğe sahip olmasına zemin
hazırlamayacaktır açıkçası. 
Son olarak,
vekillerimizle ilgili bir gelişmeden söz etmek istiyorum. Yeni bir uygulama:
Aslında suç kapsamında olmayan, iddianamelerde yer almayan, yargılandıkları
fezlekelerle ilgili olmayan yeni fezlekeler şimdi “bilgi mahiyetinde” denilerek
gönderiliyor. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Bir cümlem kaldı. 
BAŞKAN –
Buyurun, tamamlayın lütfen. 
FİLİZ
KERESTECİOĞLU DEMİR (İstanbul) – Yani öyle bir hava yaratılmaya çalışılıyor ki,
“Bakın, ceza verin, başka suçlar da var aman sakın tahliye etmeyin, sakın
‘Vekil tutuklu yargılanmaz.’ demeyin.” Aynı şekilde, dün, önceki gün, Sevgili
Grup Başkan Vekilimiz Çağlar Demirel’in kararında da bunu gördük, diyordu ki:
“Uzun tutukluluk durumunun söz konusu olmaması, bu nedenle sanığın Meclis
çalışmalarından uzun süre mahrum bırakılmak suretiyle yasama faaliyetinden
alıkonulmuş olmaması.” Yani demek ki artık yasama faaliyetinin süresine, ne
kadar olduğuna, ne zaman alıkonulmuş olacağımıza yargı karar verecek. Evet,
yargı yasamadan elini çeksin, siyaset de yargıdan elini çeksin diyoruz. 
Teşekkür ederim.

BAŞKAN –
Teşekkürler Sayın Kerestecioğlu. 
Sayın Özel,
buyurun. 
20.- Manisa Milletvekili Özgür Özel’in, 24 Mayıs 1993
tarihinde Elâzığ-Bingöl kara yolunda PKK’lı teröristler tarafından şehit edilen
33 askeri rahmetle andığına, terörün bir insanlık suçu olduğuna ve Meclis
yerleşkelerinde yapılan ve yapılmak istenen değişikliklere ilişkin açıklaması
ÖZGÜR ÖZEL
(Manisa) – Teşekkür ederim Sayın Başkan. 
Bundan yirmi
dört yıl önce, 1993 yılında 33 askerimiz kara yolu üzerinde seyahat hâlindeyken
indirilip hunharca katledilmişlerdi. 1974-1975 doğumlu askerlerdi onlar. Geride
6 çocuk kalmıştı, bebek kalmıştı. O bebekler bugün 25-26 yaşında ama o büyük
acı üzerinden geçen bunca zamana rağmen hem içimizi yakıyor hem de bu konuyla
ilgili gerekli hassasiyetin, o günlerde ifade edilen hassasiyetin ve devlet
sözünün hâlâ daha tutulamamış olduğu, olayın üzerindeki spekülasyonların
aydınlanmamış olduğu, ihmali olanların cezalandırılmamış olduğu ortada. Dün
İngiltere için söylemiştik, bugün bir kez daha ifade edelim: Terör, kimin
tarafından yapılırsa yapılsın, hangi saikle olursa olsun bir insanlık suçudur
ve lanetlenmelidir. 
Bugün Sayın
Meclis Başkanımızdan Adalet ve Kalkınma Partisi yeni Genel Başkanının da
katılacağı, Genelkurmay Başkanının da katılacağı, Başbakanın da, imha sürecinde
olan Başbakanlık makamının da temsil edileceği bir davet aldık, iftar daveti.
Davetin ekinde de akıl almaz bir şey var. Meclis Başkanı Meclisle ilgili,
yerleşkeleriyle ilgili yaptığı birtakım tadilat çalışmaları, imar
çalışmalarıyla ilgili bilgiler veriyor; hepsi çok tartışmalı, yetki aşımı dolu.
O 15 Temmuz darbesinin yarattığı üzüntü ortamında bizler, hepimiz burada perişanken
ve meselenin özüyle ilgileniyorken, işte “Milletin Meclisini millet yapar.”
diye…
(Mikrofon
otomatik cihaz tarafından kapatıldı)
BAŞKAN – Buyurun
devam edin.
ÖZGÜR ÖZEL
(Manisa) – Milletin Meclisini millet yapacaksa hazineden yaptırırsınız,
ödenekle yaptırırsınız çünkü milletin alın teriyle kazandığı parasından alınan
vergilerle, kutsal vergilerledir milletin Meclisini millet yapacaksa ama
milletin Meclisini yandaşlar yapıyor, o yüzden de kimseye sormadan yapıyorlar.
Ortaya çıkan tablo ortada. Kulislere bakıyorsunuz, zevksiz döşenmiş bir otel
lobisi, bir SPA merkezinin dinlenme kısmı ya da böyle neon ışıklarıyla
pavyonları andıran bir görüntü var; utanılacak bir hâle geldi. 
Şimdi, yolladığı
yazıda Sayın Kahraman, son paragrafında diyor ki: “ Meclis, 37’de yapıldı; para
yoktu, imkânsızlıklar yüzünden 60’a kadar sürdü bu. İhtiyaca cevap vermiyor.”
Buranın da yıkılıp yenisinin yapılmasını temenni ediyormuş beyefendi. Akıl alır
gibi bir şey değil. Yaptıkları AVM ortada… 
(Mikrofon
otomatik cihaz tarafından kapatıldı)
ÖZGÜR ÖZEL
(Manisa) – Müsaade ederseniz Başkanım… 
BAŞKAN – Sayın
Özel, tamamlayın lütfen.
ÖZGÜR ÖZEL
(Manisa) – …Milletvekillerinin oturduğu bina ortada, Meclisin tarihî dokusuyla,
görsel yerleşikliğiyle bağdaşmayan, yaptıkları AVM ortada. Şimdi, burayı
yapacakmış, ihtiyaca cevap veren bir şey yapacakmış! Akıl alır gibi değil. 
Bakın, yaptığı
marifet ne: Anayasa’nın 18 maddesi değişti ya -Milliyetçi Hareket Partisinin de
dikkatine sunuyorum- bayrak kırmızısı Anayasa’yı saray turkuazına çevirmişler,
yeni Anayasa bu; buna da bir tepki göstermek lazım. Sarayın rengine boyuyor;
bu, akıl alır bir yaklaşım değil. Saray mavi seviyormuş, turkuaz seviyormuş;
halıları da turkuaz yaptılar, bütün kırmızı halıları. Restorandaki sipariş
föylerine kadar renk değişti, bu kadar israf…
İşte, kuvvetler
ayrılığını ayaklar altına alan tek adam rejimine geçişin mühürsüz ve tam olarak
şaibeli, meri ama meşru olmayan Anayasa’sını da “Vatandaşa inat olsun, oh
olsun.” der gibi saray rengine çeviriyor. 
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) – Bunu da döndüreceğiz, bu Meclisi de onlara yıktırtmayacağız.
Saygılar
sunuyorum. (CHP sıralarından alkışlar)
BAŞKAN –
Teşekkürler Sayın Özel.
Sayın İnceöz,
buyurun.
21.- Aksaray Milletvekili İlknur İnceöz’ün, 24 Mayıs
1993 tarihinde Elâzığ-Bingöl kara yolunda PKK’lı teröristler tarafından şehit
edilen 33 askeri ve tüm şehitleri rahmetle andığına, 15 Temmuzda milletin
göstermiş olduğu kahramanlığa karşı “kontrollü darbe” söylemini kınadığına,
ramazanın tüm İslam âlemine ve Müslümanlara hayırlar getirmesini dilediğine ve
tüm terör örgütlerine karşı birlik ve beraberlik içerisinde bir duruş
sergilenmesi gerektiğine ilişkin açıklaması
İLKNUR İNCEÖZ
(Aksaray) – Sayın Başkan, değerli milletvekilleri; yirmi dört yıl önce -eli
kanlı PKK terör örgütü tarafından- 24 Mayıs 1993 günü Elâzığ-Bingöl kara
yolunda, Malatya’dan hareket eden, eli silahsız ve yeni bölüklerine gitmek
üzere yola çıkmış olan sivil, savunmasız ve korumasız 33 askerimizi haince,
hunharca katleden terör örgütünü, terörü bir kez daha lanetleyerek ve 33
askerimizi de rahmetle anarak, şehitlerimizi rahmetle anarak sözlerime başlamak
istiyorum. Onların şahsında, bugüne kadar ülkemizin bölünmez bütünlüğü için,
vatanın bölünmez bütünlüğü için canlarını veren, şehadet şerbetini içmiş olan
tüm şehitlerimizi rahmetle anıyorum, en yakın zamanda 15 Temmuz şehitlerimiz de
dâhil olmak üzere. Eğer bugün ülkemizde, birlik ve beraberlik içerisinde bu
vatanın bölünmez bütünlüğü için şehitlerimiz olmamış olsaydı gerçekten 780 bin
kilometrekare içerisinde birlik ve beraberlik içerisinde ve bu Meclis çatısı
altında bu çalışmaları gerçekleştirmemiz mümkün olmazdı. 
En son da 15
Temmuz darbe ve işgal girişimi. Onun için, 15 Temmuza karşı duruşa, kahraman
milletimizin göstermiş olduğu o kahramanlığa karşı “kontrollü darbe” söylemini
aziz milletimiz, kahraman milletimiz adına bir kez daha kınadığımı özellikle
belirtmek istiyorum. Bu yanlıştan derhâl dönülmeli, bu söylemden derhâl
vazgeçilmeli. 15 Temmuzu hep beraber yaşadık. O gece bu Meclis çatısı altında
bombalar yağdı üzerimize. Bir duruş sergiledik, millî iradeye hep beraber sahip
çıktık ve kahraman milletimiz de canını vermek üzere sokaklarda tanklara,
toplara, F16’lara karşı bir duruş, ülkesinin birlik ve beraberliğine, vatanın
bölünmez bütünlüğüne bir sahip çıkışı sergilemiştir. 
(Mikrofon
otomatik cihaz tarafından kapatıldı) 
BAŞKAN – Devam
edin, buyurun.
İLKNUR İNCEÖZ
(Aksaray) - Bu anlamda bunun da altını çizerek belirtmekte tekrar fayda var. 
Bununla
birlikte, önümüzde birkaç gün sonra 27 Mayısı idrak edeceğiz ve 1960’ta ilk
askerî darbeyi yaşadık. O askerî darbe neticesinde ülkemizde bir başbakan ve
iki bakan asılmış ve o gün tarihte Yassıada Duruşmaları olarak
gerçekleştirilen, o baştan sonu belli olan yargılamalarla bu kararlar verilmiş
ve demokrasimizde, demokrasi tarihimizde kara bir leke olarak yer almıştır.
İşte, o günlerden 15 Temmuzlara geldiğimizde milletimiz millî iradeye pranga
vurmak isteyenlere karşı canıyla nasıl kahramanlık destanı yazılacağını bir kez
daha göstermiştir. Bu anlamda bu söylemlerimize dikkat etmemiz gerekmektedir. 
Yine cumartesi
günü, inşallah, on bir ayın sultanı ramazanışerifin birinci gününü hep beraber
idrak edeceğiz.
(Mikrofon
otomatik cihaz tarafından kapatıldı) 
İLKNUR İNCEÖZ
(Aksaray) – Sözlerimi tamamlayacağım.
BAŞKAN –
Tamamlayın, buyurun.
İLKNUR İNCEÖZ
(Aksaray) – Başı rahmet, ortası mağfiret ve sonu ebedî azaptan kurtuluş olan
ramazanın tüm İslam âlemine ve Müslümanlara hayırlar getirmesini, bereketli
olmasını temenni ederken Müslüman topraklarda, Müslüman coğrafyada akan kanın
ve gözyaşının da bir an önce dinmesi için temennimi iletiyorum. 
Ülkemize bugün
topyekûn terör saldırısı karşısında PKK’sı, DEAŞ’ı, FETÖ’sü dâhil olmak üzere,
tüm terör örgütlerine karşı bu birlik ve beraberlik içerisinde bir duruş
sergilememiz gerektiğini ve siyasetçiler olarak da söylemimize herkesten daha
fazla dikkat etmemiz gerekliliğini bir kez daha hatırlatıyorum.
Teşekkür
ediyorum.
BAŞKAN –
Teşekkür ediyoruz sayın milletvekilleri.
Şimdi gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum:
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mahmut Tanal ve 23
milletvekilinin, Melen Sistemi’nin geldiği aşamanın, projenin gecikme nedeninin
ve proje için harcanan bedelle ilgili kamuoyuna yansıyan iddiaların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/535)
Türkiye Büyük Millet Meclisi Başkanlığına
Büyük İstanbul
İçme Suyu Projesi Melen Sistemi, Melen Çayı'ndan İstanbul iline boru hatlarıyla
su getirme çalışmasının araştırma önergesinin verildiği tarih itibarıyla
geldiği aşamanın ve projenin gecikme nedeninin öğrenilmesi, proje için harcanan
bedelin kamuoyuna yansıyan iddialarının tespit edilmesi amacıyla Anayasa'nın
98, Türkiye Büyük Millet Meclisi İçtüğüzüğü’nün 104 ve 105’inci maddeleri
gereğince Meclis araştırması açılmasını saygılarımla arz ederim. 17/2/2016
1) Mahmut Tanal (İstanbul)
2) Gülay Yedekci (İstanbul)
3) Hayati Tekin (Samsun)
4) Süleyman
Sencer Ayata (İstanbul)
5) Hüseyin Çamak (Mersin)
6) Mustafa Ali
Balbay (İzmir)
7) Ömer Süha
Aldan (Muğla)
8) Onursal
Adıgüzel (İstanbul)
9) Serkan Topal (Hatay)

10) Ahmet Tuncay
Özkan (İzmir)
11) Burcu Köksal (Afyonkarahisar)
12) Özkan Yalım (Uşak)
13) Serdal
Kuyucuoğlu (Mersin)
14) Murat Emir (Ankara)
15) Nurettin
Demir (Muğla)
16) Niyazi Nefi
Kara (Antalya)
17) Muhammet
Rıza Yalçınkaya (Bartın)
18) Ömer Fethi
Gürer (Niğde)
19) Çetin Arık (Kayseri)
20) İbrahim
Özdiş (Adana)
21) Gürsel Erol (Tunceli)
22) Gaye Usluer (Eskişehir)
23) Haydar Akar (Kocaeli)
24) Tufan Köse (Çorum)

Gerekçe:
İstanbul'un uzun
su ihtiyacını karşılamak maksadıyla geliştirilen Büyük İstanbul İçme Suyu
Projesi Melen Sistemi, Melen Çayı'ndan İstanbul iline boru hatlarıyla su
getirme çalışmasıdır. Proje aynı zamanda Türkiye'nin en büyük su temini
çalışması olarak da nitelendirilmektedir. On yıldan fazla bir süredir devam
eden Büyük İstanbul İçme Suyu Projesi Melen Sistemi tamamlandığı takdirde
ortalama 1.180 milyon metreküp su elde edip İstanbul ve İstanbul'un yakın
çevresinin tahminî olarak 2040 yılına kadar su sorunu çözülecektir. Günümüzde
gelinen noktada projenin akıbetinin paylaşılmadığını ve tamamlanması gereken
tarihte tamamlanmadığını görmekteyiz.
Büyük İstanbul
İçme Suyu Projesi Melen Sistemi dört aşamadan oluşmaktadır:
l. Aşama: Büyük
Melen çayı üzerinde bir regülatör inşa ederek 8,5 m3/s (yılda 268
milyon m3 ) debiyi çevirmek, pompaj ve 185 kilometre boru ve tünel
sistemi ile 720.000 m3/gün kapasiteli arıtma tesisiyle arıtılmış
suyu Avrupa yakasında Kâğıthane'ye iletmek.
II. Aşama: Büyük
Melen Barajı ve ikinci boru hattıyla yılda 307 milyon m3 su iletme;
pompa kapasitesi artırılacak ve yeni bir arıtma tesisi yapılması.
III. Aşama:
Üçüncü boru hattıyla yılda 307 hm3 su iletme; pompa kapasitesinin
artırılması ve yeni bir arıtma tesisi ilavesi.
IV. Aşama: İlave
308 hm3 su iletme için pompa istasyonlarına arıtma tesisine (800 000
m3/gün ilave kapasiteli) ve enerji temin sistemine yapılacak
ilaveler Büyük İstanbul İçme Suyu Projesi Melen Sistemi 1. aşama işi 11 ayrı iş
paketine ayrılarak ihale edilmiştir. Bu iş gruplarından 7’si inşaat, 3’ü
imalat, 1'i ise enerji teminiyle ilgilidir. Bu paketlerin müşavirlik ve kontrol
hizmetleri 8 firmadan oluşan bir konsorsiyuma ihale edilmiştir.
Büyük İstanbul
İçme Suyu Projesi Melen Sistemi Sözleşme Paketleri: 
Melen
Projesi’nde 11 tane iş paketi var ve bunun dışında da bir müşavirlik işi var.
İş paketlerimizden (SP-4) ve (SP-11) kesin hesap ve kesin kabul aşamasına
gelmiş olan işlerdir. 
SP-1: Melen
Regülatörü, Melen ve Cumhuriyet Pompa İstasyonları 
Yüksel-Hitachi
(51 milyon dolar)
SP-2: Melen
Terfi Deposu-Kıncıllı Sırtı Arası Boru Hattı Döşenmesi 
Alarko-RSNF (49
milyon dolar)
SP-3: Kıncıllı
Sırtı-Cumhuriyet Arıtma Tesisi Arası Boru Hattı Döşenmesi 
Güriş-ACK (45
milyon dolar)
SP-4: Şile
Kontrol Merkezi, Yeşilvadi Geçişi ve İsale Tünelleri 
Palet-Yertaş
(104 milyon dolar)
SP-5: Cumhuriyet
Arıtma Tesisi 
Limak-OTV-Emit
(43 milyon dolar)
SP-6: Cumhuriyet
Terfi Deposu-Kâğıthane Arası Boru Döşenmesi
Alke-Ataç (30
milyon dolar)
SP-7: Boğaziçi
Tüneli
OJSC-Alke-STFA
(120 milyon dolar)
SP-8: Boru
İmalatı ve Temini (1. Kısım) 
Noksel (82
milyon dolar)
SP-9: Boru İmalatı
ve Temini (2. Kısım) 
Ümran (79 milyon
dolar)
SP-10: Boru
İmalatı ve Temini (3. Kısım) 
Erciyas (20
milyon dolar)
SP-11: Enerji
Temini 
Mapa-Areva (43
milyon dolar)
Büyük İstanbul
İçme Suyu Projesi Melen Sistemi'ne ait 11 (on bir) iş paketinin ihalesi 2000
yılında yapılmış ve 2001 yılı başında işe başlama talimatı verilmiştir. Bu iş
gruplarından SP-4 (Sözleşme Paketi) (Şile Kontrol Merkezi, Yeşilvadi Geçişi ve
İsale Tünelleri) işinde proje değişikliği yapılmış SP-7 (Boğaziçi Tüneli) işi
tasfiye edilmiş ve SP-3 (Kıncıllı Sırtı Cumhuriyet Arıtma Tesisi Arası Boru
Hattı Döşenmesi) işi de feshedilmiştir. DSİ Genel Müdürlüğünün web sayfasında
İstanbul bölgesine girilip inşa hâlindeki tesisler incelendiğinde 1 adet
regülatörün, 135 kilometrelik boru hattının, bazı pompa istasyonlarının ve
Cumhuriyet Arıtma Tesisi’nin tamamlandığı görülmektedir. İnşa edilmeyi bekleyen
arıtma tesisleri, pompa istasyonları, boru hatları ve 20 Mayıs 2012’de ihalesi
yapılan 28 Aralık 2012'de başlayan, inşaatı devam eden Büyük Melen Barajı
bulunmaktadır. Ve görülüyor ki birçok paket yüzde 100 oranında sonuca
ulaşmamıştır.
Büyük İstanbul İçme Suyu Projesi Melen Sistemi’yle
ilgili Düzce'de sorun yaratan bazı proje ve tesislere göz yumulduğu iddiası söz
konusudur. İddialara göre Düzce'ye il unvanı verilmesinin ardından Büyük
İstanbul İçme Suyu Projesi Melen Sistemi'ne bir süreliğine iptal kararı
verilmiştir. İddialara göre iptal nedeni, iktidara yakın olduğu söylenen iş
adamı sanayicilerin tutum ve baskılarıdır. Ve yine aynı dönemde iddialara göre
Düzce'de ÇED kararlarına aykırı yatırımlara izin verilerek Düzce'deki sanayi
atıklarının Melen Çayı'na dökülmesine göz yumulmuştur. Bu işlemler ardından da
proje Bakanlar Kurulu kararıyla yeniden yürürlüğe girmiştir.
Tüm bunlara ilave olarak 2011 yılının sonunda proje
için harcanan tutarın 3 milyon 517 bin 818 TL olduğu belirtilmektedir. Fakat
iddialara göre söz konusu olan iş ihale bedeli 1 milyar 314 milyon TL'dir.
Aradaki fark 2 milyar 200 milyon TL civarıdır. Projenin ilk aşaması 2012 yılında
yapılan harcama dışında yaklaşık 1 milyar 954 milyon dolara mal olmuştur.
Projenin ihale bedelinin 2,7 katı bir maliyete ulaştığı görülmektedir. İhale
bedelinin dışında oluşan bu fahiş farkın nedeninin yanıtlanıp detaylı şekilde
de faturalandırılmış bilgilerin paylaşılması gerekmektedir.
2.- İstanbul Milletvekili Mahmut Tanal ve 23
milletvekilinin, Düzce İli Belediyeleri Katı Atık Bertaraf Tesisinin ve diğer
dış fiziki faktörlerin Melen Çayı'nı kirletmesinin halk sağlığı ve tüm
canlıların yaşamına etkilerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/536) 
Türkiye Büyük Millet Meclisi Başkanlığına
İstanbul iline
içme suyu temin eden havza ve dereler arasında bulunan Melen Çayı atık sularla
kirletilmektedir. Düzce ili merkez Esençam köyü mevkisinde yapılan Düzce İli
Belediyeleri Katı Atık Bertaraf Tesisi’nin ve diğer dış fiziki faktörlerin
Melen Çayı'nı kirletmesi halk sağlığını ve tüm canlıların yaşamını tehdit
etmesi yaşanan hak kayıplarının ve ihlallerinin tespitinin yapılması amacıyla
Anayasa'nın 98, TBMM'nin 104’üncü ve 105’inci maddeleri gereğince Meclis
araştırması açılmasını saygılarımla arz ederim.
17/02/2016
1) Mahmut Tanal (İstanbul)
2) Gülay Yedekci (İstanbul)
3) Hayati Tekin (Samsun)
4) Serkan Topal (Hatay)
5) Süleyman
Sencer Ayata (İstanbul)
6) Ahmet Tuncay
Özkan (İzmir)
7) Mustafa Ali
Balbay (İzmir)
8) Ömer Süha
Aldan  (Muğla)
9) Serdal
Kuyucuoğlu  (Mersin)
10) Burcu Köksal
 (Afyonkarahisar) 
11) Onursal
Adıgüzel (İstanbul)
12) Murat Emir (Ankara)
13) Hüseyin
Çamak (Mersin)
14) Özkan Yalım (Uşak)
15) Nurettin
Demir (Muğla)
16) Niyazi Nefi
Kara (Antalya)
17) Çetin Arık (Kayseri)
18) İbrahim
Özdiş (Adana)
19) Muhammet
Rıza Yalçınkaya (Bartın)
20) Ömer Fethi
Gürer (Niğde)
21) Gürsel Erol (Tunceli)
22) Gaye Usluer (Eskişehir)
23) Haydar Akar (Kocaeli)
24) Tufan Köse (Çorum)
Gerekçe:
İstanbul iline
içme suyu temin eden havza ve dereler arasında bulunan Melen Çayı atık
sularıyla kirletilmektedir.
Düzce İli
Belediyeleri Katı Atık Birliği tarafından Çevre ve Şehircilik Bakanlığının 28
Şubat 2011'de verdiği ÇED olumlu kararıyla Çilimli ilçesi Esençam Köyü
mevkisinde Melen Çayı'na 200 metre uzaklıkta katı atık bertaraf tesisi
kurulmuştur.
Düzce ili
Esençam mevkisinde yapılan Düzce İli Belediyeleri Katı Atık Bertaraf Tesisi,
Melen Çayı'na yalnızca 200 Metre mesafede olup İstanbul Su ve Kanalizasyon
İdaresi Genel Müdürlüğü (İSKİ) İçme Suyu Havzaları Koruma ve Kontrol
Yönetmeliği'ne göre kısa mesafeli koruma alanı içinde yer almasına rağmen İSKİ,
“İçme Suyu Havzaları Yönetmeliği”ne aykırı olarak katı atık bertaraf tesisinin
yapılmasına izin vermiştir.
Yazılı basma
yansıdığı ve çevre halkının da ifade ettiği üzere vatandaşların şikâyet ve
taleplerine rağmen tesisin kapısı mühürlenmesine rağmen kapı, mühürle birlikte
sökülerek çöp kamyonlarının tesise çöp dökmeye devam ettiği bilinmektedir.
Düzce iline
bağlı Yığılca, Kaynaşlı, Gölyaka, Gümüşova ve Cumayeri ilçelerinde arıtma
tesisinin olmaması gerekçesiyle ilçelerin kanalizasyon ve sanayi suları Melen
Çayı'na boşaltılmaktadır.
Gölyaka
ilçesinde mezbahanedeki sakatatlar Melen Çayı kenarına belediye aracı ile
dökülmektedir. Ayrıca Gölyaka ilçesinde, kanalizasyon borularının bağlandığı
çökertme havuzunda biriken kanalizasyon suyu da Melen Çayı'na deşarj
edilmektedir.
Kaynaşlı
ilçesinde bulunan basit çökertme tesisinin de işlevini yerine getirmediği
görülmektedir. Kazılmış olan bir çukur içerisine serilen muşambayla kirli su
çöktürme havuzunda muhafaza edildiğine ve bu şekilde de Melen Çayı'na deşarj
edildiğine rastlanılmıştır.
Düzce
il merkezinde bulunan tesisin katı atık bertaraf tesisi olmasına rağmen tesise
aynı zamanda sanayi ve endüstriyel atıklar da karışmaktadır. Fakat katı atık
bertaraf tesisinin "kimyasal maddeleri” ayrıştırma-arıtma özelliği
olmaması nedeniyle sanayi ve endüstriyel özelliği bulunan atıklar arıtılmadan
Melen Çayı'na karışmaktadır.
İlmen
ve fennen Hasanlar/Hecinler bölgesine yapılan katı atık bertaraf katı atık
tesisinin yer seçiminin doğru olup olmadığının araştırılmadığı bölge halkı
tarafından belirtilmektedir. Katı atık tesisinin bulunduğu yerin fay hattı
üzerinde olduğu söylenmekte olup eğimli bir arazide bulunmaktadır. Bu sebeple
ihtimal dahilinde olan bir toprak kayması esnasında tüm katı atıkların ve
havuzda biriken zehirli suyun Melen Çayı'na karışarak bir faciaya sebep olma
riski bulunmaktadır. Söz konusu katı atık tesisi her ne kadar bir tesis olarak
adlandırılmış olsa da mevcut yerin bir tesis olarak faaliyet gösterebilmesi
için gereken hiçbir önlem alınmamış araç ve gereç mevcut olmayıp sadece iki
adet bekçi kulübe bulunmaktadır. Söz konusu katı atık tesisinin kuruluş
aşamasında yapılan harcamaların ne amaçla yapıldığı tarafımızca anlaşılamamış
olup kamu menfaati açısından bu harcamaların usulüne uygun olup olmadığı da
bilinmemektedir. Melen Çayı ve civar yerleşim yerlerinde yapılan çevre felaketi
dolayısıyla bölge halkının ve bölgede bulunan tüm canlıların su ve gıda
güvenliği tehlike altında olup halktın ve diğer canlıların sağlığı tehlike
altındadır. 
Düzce
ili Hecinler köyünde çöp suları ve kanalizasyon suları vidanjörlerle taşınmakta
ve dağlardan Melen Çayı’na akan temiz suya bırakılmaktadır. Dağlardan akan
tertemiz suya karışan çöp ve lağım suları oradan Küçük Melen’e akarak tarım
arazilerine ulaştırılmak üzere Düzce Ovası’na yayılmaktadır. Bölgede yapılan
tarımsal faaliyetler dolayısıyla tarımda kullanılan su aracılığıyla tarımın
kalitesi düşmekte, ekinlere zararlı atıklar ve suyla taşınan mikroplar
aktarılmaktadır. Bu durumda tarım mahsulünün ulaştığı her insanımız risk
altında bulunmaktadır. 
3.- Afyonkarahisar Milletvekili Burcu Köksal ve 21
milletvekilinin, kız çocuklarının eğitim-öğretimlerinin yarım bırakılmasının
sebeplerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/537) 
Türkiye Büyük Millet Meclisi Başkanlığına
Eğitim
sisteminde yapılan değişiklik akabinde son yıllarda kız çocuklarının eğitim
öğretim hayatlarında lise ve yükseköğrenim aşamalarına geçemeden eğitim
sürecini terk etme oranı yüzde 41’lere varan rakamlara ulaşmıştır. Bu rakam
uluslararası toplumlar açısından da geride kalmamıza neden olmaktadır. Bu
durumun önüne geçilmesi amacıyla alınması gereken tedbirlerin belirlenmesi ve
yasal düzenlemelerin yapılması amacıyla Anayasa’nın 98’inci ve Türkiye Büyük
Millet Meclisi İçtüzüğü’nün 104 ve 105’inci maddeleri gereğince bir Meclis
araştırması açılması hususunda gereğini arz ederiz. 18/02/2016
Saygılarımızla.
1) Burcu Köksal  (Afyonkarahisar)
2) Mahmut Tanal  (İstanbul)
3) Kazım Arslan  (Denizli)
4) Ali Yiğit  (İzmir)
5) Çetin Arık  (Kayseri)
6) Bülent Öz  (Çanakkale)
7) Lale
Karabıyık  (Bursa)
8) Ahmet Tuncay
Özkan  (İzmir)
9) Serkan Topal  (Hatay)
10) Murat Bakan  (İzmir)
11) Zeynel Emre  (İstanbul)
12) Melike
Basmacı  (Denizli)
13) Nurhayat
Altaca Kayışoğlu  (Bursa)
14) Dursun Çiçek
 (İstanbul)
15) Eren Erdem  (İstanbul)
16) Nihat Yeşil  (Ankara)
17) Özkan Yalım  (Uşak)
18) Hüseyin
Çamak  (Mersin)
19) Ömer Süha
Aldan  (Muğla)
20) Erkan Aydın  (Bursa)
21) Durmuş Fikri
Sağlar  (Mersin)
22)
Fatma Kaplan Hürriyet  (Kocaeli)
Gerekçe:
Okulu bırakma
birçok ülkenin eğitim politikalarında önemli problemler arasında olup okulu
bırakma oranını azaltma bu ülkelerin eğitim ile ilgili en önemli
önceliklerinden biri hâline gelmiştir. Bir ülkenin eğitim sisteminde ne kadar
öğrencinin okulu terk ettiği, eğitimlerini yarıda bıraktığı o ülkenin ekonomik,
sosyal ve kültürel koşulları hakkında ipucu verebilmektedir. Okulu bırakmanın
hangi sonuçlara işaret ettiğinin farkında olan toplumlar giderek daha fazla bir
çabayla sorunu azaltmaya çalışmaktadırlar.
Ülkemizde
ise okulu bırakma sorununun ihmal edilmesinin beraberinde getireceği sorunun
boyutları hakkında değişik çalışmaların yürütülüyor olmaması büyük bir
eksiliktir.
Avrupa'da
Eğitimi Terk Durumu Raporu verilerine göre, 2013 yılında Türkiye'de kız
öğrencilerin yüzde 39,9’u lise ve dolasıyla yükseköğrenim aşamalarına geçemeden
eğitim sürecini terk etmekte ya da terk etmek zorunda kalmaktadır. Bu da her
yüz kız öğrenciden 40'ının eğitimin ileri aşamalarından, sonuç olarak da büyük
çoğunluğunun istihdamdan yoksun kalması anlamına gelmektedir. Türkiye de bu
oranla, Avrupa ülkeleri arasında açık ara birinci sıradadır. Ülkemizde kız
öğrenciler okula devam konusunda dezavantajlı durumda bulunurken Avrupa ülkelerinde
tam tersi durum gözlenmektedir.
Eğitim Reformu
Girişimi'nin 2014-2015 Eğitim İzleme Raporu’na göre, 2014 yılı itibarıyla
ortaöğretimden erken ayrılan öğrencilerin oranı Türkiye'de yüzde 38 iken AB
ülkelerinde ise yüzde 11’dir. Yine aynı rapora göre Türkiye'de 18-24 yaş
arasında ortaöğrenimi tamamlamadan eğitim sisteminden ayrılan genç kadınların
oranı erkeklerden daha yüksektir. 2014 itibarıyla genç kadınların yüzde 41'i,
genç erkeklerin ise yüzde 35'i ortaöğrenimini tamamlamadan bırakmıştır.
Türkiye
Öğretmenler Sendikası, MEB 2014 İdare Faaliyet Raporu'nda okulu, 2013 yılında
174.625 öğrenci ilköğretim kurumlarını terk ederken 2014 yılında ilköğretim
kurumlarında eğitim gören 234.932 öğrencinin okulu terk ettiği bildirilmiştir. 
Kız çocuklarının
eğitime katılımı açısından özellikle ilkokulda sayısal olarak bir ilerleme
olmasına rağmen, yeni eğitim sisteminin kız çocuklarının eğitim dışına
itilmesinde çok büyük payı vardır. Zorunlu eğitim yerine 4+4+4 uygulamasının
getirilmesiyle eğitimin yarıda bırakılması kolaylaştırılarak, eğitimi terk
konusunda Türkiye'nin Avrupa'da birinci sırada yer almasına neden olunmuştur.
Düşük eğitim
düzeyi, kız çocuklarını ev içindeki en temel roller için bile hazırlıksız
kılmaktadır. Çalışma yaşındaki kadınların yüzde 75'inin kayıtlı iş gücüne dahil
olmadığı Türkiye'de, bu durumun etkileri çok daha büyüktür. Temel eğitimin
dışında kalma motifi yetişkinliğe eriştiklerinde ülkenin kadın nüfusunun çok
büyük bir bölümünü çalışma hayatının dışına itmekte ve bunun sonucunda ekonomi
değerli insan kaynaklarından mahrum kalmaktadır.
Okulu bırakmanın
olumsuz sonuçları kişileri, aileleri ve de tüm toplumu değişik yollarla
etkilemektedir. Bu durumun en önemli olumsuz sonuçları ise, düşük gelir, düşük
vergi ve düşük meslek statüsü, işsizlik, suçlu, uyumsuz ve antisosyal
davranışlar, depresif ruh hâli, intihar, toplumla bağın kopuk olması, düşük
özsaygı ve olumsuz sağlık göstergesidir.
Ülkelerin
ekonomik, sosyal ve kültürel olarak gelişmişlik göstergeleri açısından önemli
bir unsuru olan kız çocuklarının eğitim-öğretimlerinin yarım bırakılmasının ve
sebeplerinin araştırılması, alınması gereken tedbirlerin belirlenmesi amacıyla
Anayasa’nın 98’inci ve Türkiye Büyük Millet Meclisi İçtüzüğü’nün 104’üncü ve
105’inci maddeleri gereğince bir Meclis araştırması açılmasının yararlı olacağı
görüşündeyiz.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
öngörüşmeler, sırası geldiğinde yapılacaktır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Aydın Milletvekili Deniz Depboylu ve
arkadaşları tarafından, Büyük Menderes Nehri ve havzasının kirliliğinin
nedenlerinin araştırılarak alınması gereken önlemlerin belirlenmesi amacıyla
21/4/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Mayıs 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
 24/05/2017
Türkiye Büyük Millet Meclisi Başkanlığına
Danışma Kurulu
24/05/2017 Çarşamba günü (bugün) toplanamadığından Grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını arz ederim.
Saygılarımla.
 Erhan
Usta
 Samsun
 MHP
Grup Başkan Vekili
Öneri: 
21 Nisan 2016
tarih, 1596 sayı ile TBMM Başkanlığına verilen, Aydın Milletvekili Deniz Depboylu
ve arkadaşlarının Büyük Menderes Nehri ve havzasının kirliliğinin nedenlerinin
araştırılarak alınması gereken önlemlerin belirlenmesi amaçlı Meclis
araştırması açılmasına dair önergemizin 24/05/2017 Çarşamba günü (bugün) Genel
Kurulda okunarak görüşmelerinin bugünkü Birleşiminde yapılması önerilmiştir.
BAŞKAN –
Milliyetçi Hareket Partisi grup önerisinin lehinde olmak üzere ilk konuşmacı
Aydın Milletvekili Sayın Deniz Depboylu.
Süreniz on
dakika.
Buyurun. (MHP
sıralarından alkışlar) 
DENİZ DEPBOYLU (Aydın)
– Sayın Başkan, değerli milletvekilleri; Büyük Menderes Nehri ve havzasının
temizlenmesi, vatandaşlarımızın, çiftçilerimizin, arazilerimizin ve doğamızın
korunması için yaşanılan sorunların tespit edilmesi ve çözüme yönelik
çalışmalar yapmak üzere kurulmasını istediğimiz Meclis araştırma komisyonu için
verdiğimiz önergemiz üzerine Milliyetçi Hareket Partisi Grubumuz adına söz
almış bulunmaktayım. 
Konuşmama
başlamadan önce yüce Türk milletini ve Gazi Meclisi saygıyla selamlıyorum.
Değerli
milletvekilleri, bu önergemizin veriliş tarihi aslında Nisan 2016’dır. Aslında
uzunca bir süredir araştırma komisyonunun kurulması için bu önergenin gündeme
getirilmesini beklemekteydik ama yaşanılan sorunların da ne kadar büyük
olduğunu görünce biz kendimiz çekilmesini talep etme gereği gördük. 
Menderes, şu
anda Ergene ve Gediz’den sonra Türkiye'nin en kirli, maalesef, 3’üncü nehri. 
Büyük Menderes
Nehri’nde iki temel sorun bulunmakta: Birincisi, Büyük Menderes Nehri ana su
kütlesi ve kolları ile bu su kütleleriyle bağlantıları, gölleri etkileyen
kirlilik sorunu. Bir diğeri ise Büyük Menderes havzasında yer alan su
kütlelerinin morfolojisinin geri dönülemeyecek şekilde değiştirilmesi ve su
düzeninin bozulması sorunu.
Menderes
Nehri’nin aslında kirliliğinin sebepleri belli. Bunları tek tek sayabiliriz ki
birincisi, sanayi atıkları. Sanayi kuruluşları maliyet nedeniyle arıtma tesisi
kurmuyor, var olanları da çalıştırmıyor. Menderes Nehri Aydın’a, Sarayköy
mevkisinde Uşak ve Denizli illerinde bulunan sanayi tesislerinin oluşturduğu
kirlilik nedeniyle tarımda kullanılamayacak düzeyde kirliliği getirmektedir. 
Bir diğer
sorunumuz, jeotermal atıklar. Maalesef, jeotermal tesisler bir yandan havaya
saldıkları gaz atıklarla bir yandan da toprağa ve suya verdiği zararla su kaynaklarımıza
ve Menderes’e kirlilik vermekte.
Yine, üçüncüsü,
plansız kentleşme ve belediye atıkları. Menderes’in geçtiği dört ildeki
belediyenin yüzde 88’inin arıtma tesisi yok, Aydın’daki belediyelerin ise yüzde
70 oranında arıtma tesisi olmadığını biliyoruz. 
Bir diğeri,
evsel atıklar. Aydın ili, evin içinde su, tuvalet, banyo olma oranında Türkiye
ortalamasından daha kötü. 
Yine, bir
diğeri, aşırı gübre ve ilaçlama. Türkiye’de tüketilen zirai ilaçların üçte
2’sinin Batı Anadolu’da kullanıldığını biz biliyoruz. Bu ilaçlar doza bağlı
topraklarda birikerek uzun süreli etki göstermekte.
Yine, Beşparmak
Dağlarında maden ocakları ve kimyasal madde atıkları mevcut. Buradaki kirlilik
Çine Çayı’yla Menderes Nehri’ne kadar ulaşmakta.
Bir de, tabii,
kurulmuş olan balık çiftlikleri var, bu balık çiftliklerinin de atıkları var.
Maalesef, Menderes Nehri günden güne daha da kirlenmekte.
Aydın’da içme ve
kullanma suyu ihtiyacının yüzde 80’den fazlası yer altı sularından
kaynaklanmakta ama bütün bu saydığımız doğayı kirleten unsurlar sebebiyle yer
altı kaynaklarımız da bu kirlilikten etkilenmekte. 
Değerli
milletvekilleri, Avrupa Birliği ülkeleri ve Türkiye arasında 2008-2009
yıllarında Türkiye’de Su Sektörü İçin Kapasite Geliştirmesi Projesi
yapılmıştır. Uygulayıcı kurum, Devlet Su İşlerinin de içinde yer aldığı Orman
ve Su İşleri Bakanlığıdır. Bu proje kapsamında pilot bölge ilan edilen Büyük
Menderes havzası için karakterizasyon raporu ve önlemler programı
açıklanmıştır, sonra da proje bitiminde bu program kesinleşmiştir ve bu proje
dâhilinde acil önlemler alınması gerektiği de bildirilmiştir. Maalesef bu
önlemler alınmamıştır, 2017’ye geldik hâlâ bir uygulama görmemekteyiz, bu
projenin de bir an önce uygulamaya konması gerekmektedir. 
Değerli
milletvekilleri, bir de son zamanlarda gündeme gelen, özellikle gazetelerde,
haber kanallarında karşımıza çıkan bir haber söz konusu ki geçenlerde Meclis
gündemine de takıldı. Kisir Mahallesi’yle ilgili bu, Söke’de bulunan ve bu
bölge daha önceden uranyum ocakları işletmesinin bulunduğu bir yer. 1957-1958
yıllarında bir İngiliz şirketi tarafından toplam 4 noktada toprağı yararak
numune alınmış, 1963-1984 arasında alınan numunelerin neticesinde de aynı
bölgede toplam 13 adet uranyum kuyusu işletmeye açılmış fakat 1957 yılında
numune almak için açılan yarmalar kapatılmamış. Yarmaların toplam alan
genişliği de 2 futbol sahası. Kapatılmayan yarmalar için zamanında STK’lar
Amerika’dan, Almanya’dan ve yine Türkiye’den belli uzmanları, akademisyenleri
davet etmiş, birtakım incelemeler yapılmış ve normalin 450 katı oranında bir
radyasyon tespit edildiği açıklanmış. 2015 yılının Ağustos ayında Türkiye Atom
Enerjisi Kurumundan 2 kimya mühendisi, Kisir köyünün çevresinden toplam 14
noktadan toprak, yarma kuyulardan taş; 18 noktadan hava, şimdiye kadar da Kisir
köyü halkının kullandığı toplam 13 su kaynağından da su numunesi almış ve
araştırmış. 2015 Aralık ayı içerisinde 33 eve takılan radyasyon ölçüm
tüplerinin değerleri Şubat 2016 tarihinde Türkiye Atom Enerjisi Kurumu
tarafından geri alınmış ama hâlâ bir cevap yok. Bu bölgedeki durum nedir?
Gerçek kirlilik oranı nedir? Gerçekten orada yaşayan insanlarımızın sağlığını
olumsuz yönde etkileyecek radyasyon oranı mevcut mudur? Bunların cevabını da
köyümüzde yaşayan ve çevrede yaşayan Aydınlılarımız beklemekte.
Yine, bu,
bahsettiğim gibi haber programlarına ve gazetelere konu olmuş durumda ancak
geldiğimiz nokta belli. Burada Kisir’deki bu uranyum madenlerinin yer altı su
kaynaklarına ne kadar radyasyon yaydığını da bilmek istiyoruz. Yine, toprağı ne
oranda kirlettiğini de bilmek istiyoruz. Aksi takdirde, gerek bu uranyumla
ilgili olan sorundan dolayı gerek Beşparmak Dağlarında bulunan maden
ocaklarının atıkları, jeotermallerin bıraktığı atıklar veya diğer arıtma
tesislerinin olmayışından kaynaklanan sorunlarla birlikte havzadaki yerleşim
yerleri yaşanamaz duruma gelebilir. Son derece önemli miktarda yaş ve kuru
meyve sebze üretimi yapılan bu havzada tarımsal faaliyetlerin devamı da riske
girecektir.
Menderes
havzasının kurtulması için tabii ki alınabilecek çok sayıda önlem mevcut. Bu
önlemlerin bazıları alınmaya çalışılmış ama yetersiz, bir kısmına hiç
dokunulmamış. Bu konuda ciddi bir çalışma yapılması gerekiyor. Bir kere, tüm
sanayilerde çevre uzmanlarının görevlendirilmesi lazım. Tüm sanayilerde atık su
arıtma için mevcut en iyi teknolojilerin kullanılması gerekiyor. Hassas
alanlarda ileri arıtması olan atık su arıtma tesislerinin yaygınlaştırılması
gerekiyor. Jeotermal sularının arıtılması, reenjeksiyonun yapılıp
yapılmadığının kontrolü gerekiyor. Bunun gibi yapılması gereken çok sayıda
işlem, alınması gereken çok fazla önlem var. Kullanılan tarım ilaçlarının
denetlenmesi, yine çevrede yaşayan, tarımla uğraşan Aydınlılarımızın da
çiftçilerimizin de hem desteklenmesi, aynı zamanda da organik tarım için kendilerinin
bilinçlendirilmesi, yine bu konuda kendilerine yardım edilmesi gerekiyor.
Yine, biz
taşmaları çok fazla yaşıyoruz Menderes’te. Allah’a çok şükür, son dönemde
yaşamadık ama bundan sonraki dönem içinde yaşanıp yaşanmayacağına dair önemli
bir değerlendirme ve çalışmanın yapılması gerekiyor.
Değerli
milletvekilleri, dünyada temiz su kaynakları hızla azalıyor. Şu anda dünyada 10
kişiden 1’i temiz suya ulaşamıyor. Bundan otuz kırk yıl önce Menderes’e
bağlanan Akçay, Dandalas Çayı gibi akarsularımızda yüzülebiliyor ve bu sulardan
balık tutup tüketilebiliyordu; oysa şu anda kokudan yanlarına bile
yaklaşılamıyor. 
Yaşadıkları
sorunlar için çözüm isteyen, yardım haykırışlarında bulunan insanlara
kulağınızı tıkayamazsınız. Yok olmanın eşiğinde, yardım bile isteyemeyen
canlıların yok oluşuna seyirci kalamaz, gözlerinizi kapatamazsınız. Vatanın
toprağı da, suyu da bizim emanetimizdir. Biz yıllardır alanlarda, meydanlarda
Mustafa Yıldızdoğan kardeşimizin “Irmağının akışına ölürüm Türkiye’m”
türküsüyle seslenirken bugün Adalet ve Kalkınma Partisinin de aynı türküyü
büyük bir keyifle söylediğini görüyorum. O zaman, bu türküde bahsedileni yerine
getiriniz lütfen, bir araştırma komisyonu kurulmasını yüce heyetinizden rica
ediyorum. (MHP ve CHP sıralarından alkışlar)
BAŞKAN –
Teşekkür ederiz Sayın Depboylu.
Grup önerisinin
aleyhinde olmak üzere ilk konuşmacı Aydın Milletvekili Sayın Mehmet Erdem.
Buyurunuz.
Süreniz on
dakika.
MEHMET ERDEM
(Aydın) – Sayın Başkan, çok saygıdeğer milletvekili arkadaşlarım; hepinize
sevgiler saygılar sunuyorum. “Aleyhinde” diye ifade etti Sayın Başkan ama
aslında biz bu konunun üzerinde bir konuşma yapacağız AK PARTİ Grubu adına.
ÖZGÜR ÖZEL
(Manisa) – Oyu nasıl vereceksiniz, oyu; lehte mi, aleyhte mi? Üzerinde oy yok.
MEHMET ERDEM
(Devamla) – Büyük Menderes Nehri bizim can suyumuz, bizim göz bebeğimiz, bizim
incimiz. O bakımdan öncelikle Milliyetçi Hareket Partisi Aydın Milletvekili
Sayın Depboylu’ya teşekkür ediyoruz. Bir Aydınlı hemşehrimiz olarak gösterdiği
hassasiyetten dolayı Aydınlılar adına da teşekkür ederim, şahsım adına da
teşekkür ederim. Gerçekten Büyük Menderes Aydın’a, sadece Aydın’a değil, o
doğduğu topraklara, Afyon’dan başlamak üzere Ege Denizi’ne dökülünceye kadar o
alan içerisinde yüzyıllardan beridir bir hayat kaynağı olmuştur. O bakımdan
hepimizin, Aydın’da yaşayan herkesin hassasiyetle üzerinde durduğu bir konudur.
Tabii,
çevre çok önemli insan sağlığı açısından, gelecek açısından. Çok şükür AK PARTİ
hükûmetleri döneminde “çevre” kelimesi bakanlıkların ismine dercedilmiştir ve
Büyük Menderes havzasının kirliliğiyle ilgili olarak daha önce de hepimiz,
sivil toplum kuruluşlarıyla, siyasetçilerle hep birlikte bu konu üzerinde
hassasiyetle durduğumuz için 2016’nın Ağustos ayında Çevre ve Şehircilik
Bakanlığımız Çevre Yönetimi Genel Müdürlüğü tarafından Büyük Menderes Havzası
Kirlilik Önleme Eylem Planı hazırlanmıştır.
Bu
plan altmış yedi sayfadır ve bu plan içerisinde sayın milletvekilimizin ifade
ettiği bütün konular başlık hâlinde ve içerikleri itibarıyla teker teker ele
alınmıştır. Evet, su kaynakları ve su kullanımı, tarım, sanayi, kentsel atık su
altyapısı, endüstriyel atık su altyapısı, noktasal kirlilik yükleri, kentsel
kirlilik yükleri, endüstriyel kirlilik yükleri, katı atıklardan kaynaklanan
kirlilik yükleri, tarımsal kirlilik yükleri, hayvansal kirlilik yükleri,
kentsel atık su, endüstriyel atık su, katı atık, jeotermal atık su ve diğer
noktalarda, her noktada Büyük Menderes Nehri’nin havzasının kirlilik önleme
planı hazırlanmıştır. Bu, Hükûmetimiz döneminde, AK PARTİ Hükûmeti döneminde
hassasiyetle üzerinde durulan bir konu olduğu için böyle bir plan
hazırlanmıştır. Tabii hem kirlilik hem de taşkınlar, iki açıdan da önemli
Menderes havzası. Büyük Menderes Nehri’nin elli, altmış yıldan beri yatak
ıslahı yapılmamıştı. AK PARTİ hükûmetleri döneminde yatak ıslah çalışması
yapıldı ve Denizli’den Söke’de, Didim’de Ege Denizi’ne aktığı noktaya kadar
yatak ıslahı gerçekleştirildi. Taşkınların önlenmesi adına çok çok önemli bir
hizmetti. 
Yine, Büyük
Menderes Nehri’mize yaklaşık 39 tane ana koldan su akımı olmaktadır ve bunların
üzerine çok çok önemli barajların yapılması gerekiyordu taşkınların önlenmesi
için. Çine Adnan Menderes Barajı, yüzde 15 civarında gerçekleşmesi olan;
İkizdere Barajı, yüzde 5 civarında gerçekleşmesi olan; Dandalaz Barajı yüzde 5
civarında gerçekleşmesi olan, 2002 yılı itibarıyla o noktadaydı. Bu akarsular
üzerinde yapılacak olan barajlar, akarsuların dizginlenmesi açısından çok çok
önemliydi ve bunlar, çok şükür, AK PARTİ döneminde… Çine Adnan Menderes Barajı
-ki bugün eskalasyon yaptığımız zaman 2 milyar lirayı aşkın bir bedelle
gerçekleştirildi- Aydın İkizdere Barajı ve yine Karacasu Dandalaz barajları da
hakeza taşkınların önlenmesi adına -ki sayın milletvekilimiz biraz önce ifade
ettiler bu son dönemde taşkınlar azaldı diye- işte bu barajlar yapılmamış
olsaydı gerçekten taşkınlar çok daha sıkıntılı noktadaydı; çiftçilerimizin
kayıpları açısından, tarımsal ürünlerimizin zayi olması açısından çok büyük
sıkıntılar yaratıyordu. 
Evet, kirlilik…
Kirlilik, bakıyoruz, Büyük Menderes havzası genelinde yüzde 82 oranla kentsel
kaynaklı kirleticiler söz konusu, yüzde 82. Yüzde 18 oranında da endüstriyel
kaynaklı kirleticiler söz konusu. Biraz önce sayın milletvekilimizin de ifade
ettiği gibi ve buradaki önergede de ifade edildiği gibi, elbette o başlıkların
hepsi birbirinden önemli. Fakat dikkat ederseniz, Büyük Menderes havzası
genelinde kentsel kaynaklı kirletim oranı yüzde 82. Ne demek? Burada yerel
yönetimlerimizin özellikle üzerinde çalışma yapması gerekiyor. Bu konuda
teşvikler var, destekler var. Mesela Aydın ilinde Büyükşehir Belediyesinin ASKİ
vasıtasıyla mutlaka arıtma tesislerini tamamlaması lazım. Yine, katı atık
depolama tesislerinin yapılması lazım. Sadece Aydın’da değil, diğer illerimizde
de hakeza bunların tamamlanması lazım. 
Durum nedir?
Durum şu: Mesela Aydın ili merkezinde on beş yıl öncesinde bir tane katı atık
depolama tesisi yapıldı, Didim’de yapıldı ve Kuşadası’nda yapıldı. Son on beş
yıl içerisinde yapılan 3 tane tesis var. Ama on beş yıl önce Aydın merkezde bir
katı atık depolama tesisi yapıldı ve yine mevcut sıvı atık arıtma tesisi
yenilendi, on beş yıl önce yenilendi, yeni bir çalışma yapılmadı. Mesela Aydın
merkezinde Efeler ilçemizde -nüfusu yaklaşık 300 bin- konutlarımızın
kanalizasyon atıklarının yüzde 50’si arıtılmadan Büyük Menderes Nehri’ne
veriliyor. Bu konuda on beş yıl önce yer tespiti yapıldı. Yeni arıtma tesisi
yapılması lazım fakat bir türlü, on beş yıldan beri bir adım atılmadı ve
maalesef -hani iğneyi kendimize, çuvaldızı başkasına batıralım- Aydınlılar
olarak gözbebeğimiz olan Büyük Menderes Nehri’ni en fazla koruması gereken
biziz fakat Aydın Büyükşehir Belediyesi ASKİ vasıtasıyla Aydın merkezdeki
konutların yüzde 50’sinin arıtılmadan, kanalizasyon sularının Büyük Menderes
Nehri’ne akıtılmasını şu anda maalesef gözleri kapalı bekliyor. On beş yıldan
beri Osmanbükü Mahallesi mevkisine yapılması gereken tesis bir türlü yapılmadı,
bir adım atılmadı. 
Yine, katı atık
depolama tesisleri: Nazilli ve bölgesindeki 7 ilçenin daha hâlâ katı atık
depolama tesisiyle ilgili bir adım atılmadı. Oradaki bütün bu çöpler vahşi
depolama şeklinde doğaya bırakılıyor ve sonuç itibarıyla, çevreye, Menderes
havzasına en büyük kirlilik katkısını yapmış oluyorlar. Bu bakımdan, evet,
özellikle tabii bu endüstriyel atıkların da dikkate alınması lazım. Jeotermal
kaynaklı sorunlar var. Tabii, bunlarda, özellikle OSB’lerde sanayi
tesislerindeki müeyyideler var, kanuni müeyyideler konulmuş ve çok ciddi
cezalar var. Yine AK PARTİ Hükûmeti döneminde devreye giren ALO 181 hattı, ALO
Çevre Hattı; her türlü yanlışlıkta, sanayi tesislerinin olsun jeotermalcilerin
olsun her türlü çevre katliamında vatandaşlarımızın ALO 181’i arayarak
cumhuriyet savcılıklarına suç duyurusunda bulunma imkânları var çünkü kanuna
aykırı hareket eden elbette suç işlemiştir. 
Ben, bu
vesileyle, Büyük Menderes Havzası Kirlilik Önleme Eylem Planı’nın gerçekleşmesi
devam ederken bu önergeyle ilgili plan gerçekleşsin, çalışmalarını Hükûmet
yapsın, ondan sonra tekrar bir kez daha bu konuyu ele alalım diye düşünürüm. 
Bu vesileyle, 27
Mayıs 1960 darbesi... Üç gün sonra tekrar 27 Mayısı hatırlayacağız. “Menderes”
deyince rahmetli Adnan Menderes’i hatırlıyoruz, darbeciler tarafından şehit
edildi. O günden bugüne, 15 Temmuza kadar tüm darbeleri gerçekleştirenleri,
darbecileri lanetliyor, tüm şehitlerimize de Allah’tan rahmet diliyorum. 
Sevgiler,
saygılar sunuyorum. (AK PARTİ sıralarından alkışlar)
BAŞKAN –
Teşekkür ederiz Sayın Erdem.
Grup önerisinin
lehinde olmak üzere ikinci konuşmacı Aydın Milletvekili Sayın Metin Lütfi
Baydar. 
Süreniz on
dakika Sayın Baydar.
Buyurun. (CHP
sıralarından alkışlar)
METİN LÜTFİ
BAYDAR (Aydın) – Sayın Başkan, değerli milletvekilleri; öncelikle bir yanlış
bilgiyi düzelterek sözlerime başlamak istiyorum. Benden önceki Adalet Kalkınma
Partili milletvekili arkadaş ilk çevreyle ilgili bakanlığın AKP hükûmetleri
tarafından gündeme getirildiğini ifade etti, oysa ilk Çevre Bakanı Ali Talip
Özdemir’dir ve Anavatan Partisi döneminde ilk Çevre Bakanlığı kurulmuştur. (CHP
sıralarından alkışlar) O yüzden “Her şeyi AKP döneminde yaptık.” anlayışını,
lütfen, konuşurken tekrar bir düşünmeniz gerekir. Siz, Çevre Bakanlığını
korumayı bir tarafa bırakın, yanına şehirciliği de ilave ederek çevrenin
tamamen etkisizleştirilmesini sağladınız; onu ifade etmek istiyorum. Madem bu
kadar çevreye duyarlısınız Sayın Milletvekili, Aydın’da jeotermaller için
ruhsat alınırken ÇED raporu alınmadan ruhsat verilmesine neden sesiniz çıkmıyor
da gelip bu kadar çevre duyarlılığı gösteriyorsunuz? (CHP sıralarından
alkışlar) 
Değerli
milletvekilleri, küçükken yüzmeyi öğrendiğim, traktör şambreliyle Horsunlu’nun
altında yüzmeyi ilk öğrendiğim Büyük Menderes Nehri’nin, çocukluğumda suyunu
içtiğim Büyük Menderes Nehri’nin kirliliği hakkında bir Meclis araştırması
önergesi üzerinde konuşmanın bana ne kadar üzüntü verdiğini ifade ederek
sözlerime başlamak istiyorum. 
Evet, günlük
yaşam içerisinde belki kirlilik çok önemli değil, daha önemli konular olabilir
ama siyasi yaşamın hırgürü içerisinde çevre ne yazık ki en önemli ve en
tehlikeli sorunlarımızdan bir tanesi. Sadece hava, su ve toprakta oluşan çevre
kirliliği değil, onun dışında toprakta nitelik ve nicelik açısından uygun
olmayan bileşimlerin bulunması sonucunda toprak kirliliği meydana gelmekte, bu
bileşikler, özellikle ağır metaller, pestisitler yani ziraat ilaçları ve onun
ötesinde petrol artıkları, hormonlar, organik bileşikler ve radyoaktif atıklar
olarak sınıflandırılmaktadır. Toprak kirliliğinin çevre sağlığı açısından en
önemli etkisi, topraktaki kirleticilerin bitkilere geçmesi ve bu bitkileri
doğrudan yiyen insanlara veya bu bitkilerle beslenen hayvanlardan elde edilen
hayvansal ürünlerin tüketilmesi sonucu insana kadar bu kirliliğin ulaşmasıdır. 
Türkiye’de son
kırk yılda yaklaşık 1 milyon 300 bin hektardan fazla sulak alan kurutma,
doldurma, drene etme, şehirleşmeye açılma gibi müdahalelerle ve kirlilik
nedeniyle ekolojik ve ekonomik özelliklerini yitirmiştir. 
Ülkemizdeki
25 akarsu havzasından biri olan Büyük Menderes’teki su kirliliği, havzada
yaşayan 2,5 milyon insanı ve havza ekosistemini tehdit etmektedir. Tarım,
sanayi ve turizm sektörlerinin ve havza ekosisteminin su ihtiyacını
karşılayarak doğal ve sosyal yaşamının devamlılığını sağlayan Büyük Menderes
Nehri ne yazık ki aşırı kullanım ve kirlilik baskısı altındadır. 
Menderes
Nehri bugün Türkiye’nin en kirli -sayın milletvekili arkadaşımın da ifade
ettiği gibi- 3’üncü nehri olup su kalitesi 4’üncü sınıf su kirlilik
seviyesindedir. Bu suyun tarımsal sulamada kullanılması oldukça zararlıdır. 
Değerli
arkadaşlar, Menderes Nehri’ni Afyon, Uşak, Denizli ve Aydın’daki sanayi
tesisleri, kanalizasyon atıkları, tarımsal ilaçlar ve özellikle jeotermal
akışkanları, jeotermallerdeki boruları temizlemek için kullanılan bor ve
asitler ne yazık ki ciddi olarak kirletmektedir. Beşparmak Dağlarındaki maden
ocaklarının atıklarını da unutmamamız gerekir. Bu kirli suyla Menderes
havzasındaki toprakların uzun yıllardır sulanması sonucu bugün havza
topraklarındaki kirlilik, Menderes Nehri’nin kirliliğinin 5 katı fazla hâle gelmiştir.

Gelinen
nokta itibarıyla, şu an Menderes havzasındaki kirli topraklarda yetiştirilen
bitki ürünleri sağlıklı gıda özelliğini kaybederek insan sağlığı için tehdit
oluşturur hâle gelmektedir. Büyük Menderes havzasındaki topraklardaki
ürünlerden elde edilen tohumların genetik yapısı bozularak daha sonraki
dönemlerde yetiştirilecek olan ürünleri etkilemekte ve bu topraklardaki
ağaçların genetik yapısını bozarak verimin düşmesine neden olmakta hatta
ağaçları kurutmaktadır. 
Aydın,
Türkiye’de en fazla incir ve zeytin ağacının olduğu ildir. Aydın’daki incir ve
zeytin ağaçlarının yaklaşık yüzde 50’si Menderes Nehri’ne yakın havza
topraklarında yer almaktadır. Tarım ürünleri ve ağaçların genetik yapısında
oluşan etkilerin bu bitkileri doğrudan yiyenlerde, bu bitkilerle beslenen
hayvanlardan elde edilen ürünleri tüketen insanlarda ortaya çıkaracağı sonuçlar
göz ardı edilmemelidir.
TÜİK’in 2017
yılı açıklamasına göre Aydın, Türkiye’de dolaşım sistemi hastalıklarına bağlı
ölümlerin en fazla olduğu 3’üncü ildir. Yine, Aydın’da kansere bağlı ölümler ne
yazık ki son on yılda Türkiye ortalamasının 2 katından fazladır. Burada,
özellikle jeotermal tesislerinden Menderes Nehri’ne bırakılan atıklar ve
jeotermalden sülfürik asitli olarak elde edilen buharların havaya yayılmasıyla
hem ekosistem değişmekte hem de Aydın’ın en önemli ve dünyanın en önemli inciri
olan incirin kalitesi yok olup gitmektedir. O eski, Germencik’in kurutulmuş
incirini arar hâle geldik. Şimdi dağlardaki Dağyeni ve Çarıklar incirlerini
tercih eder durumdayız. Ayrıca, dünyada bulunan suyun yüzde 1’inden daha azının
insan kullanımına uygun olduğu, dünya nüfusunun üçte 1’inin orta ve ileri
derecede su sıkıntısı bulunan ülkelerde yaşadığı düşünüldüğünde, Menderes Nehri
ve havzanın önemi daha iyi anlaşılacaktır. Burada, Menderes havzası tepeli
pelikanların üreme alanı olup aynı zamanda tespit edilen 256 kuş türü de
yaşamaktadır. 
Değerli
milletvekilleri, Büyük Menderes havzasının kirliliğiyle birlikte düşünülmesi
gereken bir konu daha vardır, o da neredeyse iki yılda bir defa yaşanan Büyük
Menderes taşkınlarıdır. 2011 yılında iktidar milletvekilleri Büyük Menderes
Nehri’nin denize ulaşan kısmına kadar ıslah edileceğini ve çalışmaların en kısa
sürede bitirileceğini kamuoyuyla paylaştılar. 2012 geldi, Menderes taştı; 2013
oldu, taştı; 2014, 2015’te de taştı. Bu taşkınları AKP milletvekilleri sadece
izlediler. Beyanat verdiler, “Taşkınlarla ilgili birtakım şeyler yapılacak.”
dediler. Son iki yılda da muhtemelen yağış veriminin düşüklüğü nedeniyle
taşkınlar olmadı. Şimdi yine aynı şeyleri konuşacaklar fakat bölge artık buna
inanmıyor “Menderes taşacak, AKP vekilleri bakacak ve biz yine kaderimize terk
edileceğiz.” diyorlar. 
Bölge ve ülkemiz
açısından büyük önem taşıyan havzada yaşanan sorunların ve çözüm önerilerinin
kurulacak bir komisyonla tespit edilmesi elzemdir. O yüzden, bu Meclis
araştırması komisyonunun kurulması için Cumhuriyet Halk Partisi olarak olumlu
oy vereceğimizi ifade etmek istiyorum. 
Geçmişte, Recep
Tayyip Erdoğan’ın Rize’de dile getirdiği “Ben çevrecinin daniskasıyım, asıl
çevreci benim.” sözlerini hatırlarsınız ama lafla peynir gemisinin yürümediğini
de görmekteyiz. 
1 Kasım 2016
Seçim Beyannamesi’nde, AKP “Çevreyi gelecek nesillere karşı bir sorumluluk
bilinciyle ele alır ve bir emanet olarak görürüz.” demesine rağmen, çevreyle
ilgili, özellikle Menderes kirliliğine, sanayi atıklarına ve jeotermal
atıklarına yönelik olarak herhangi bir tedbir alınmamıştır. Jeotermal
atıklarına yönelik bir tedbir alınmasını bir tarafa bırakın, jeotermal tesislerinde
ÇED raporu bile istenmeden onlara ruhsat verilmiştir. Bu ifade Büyük Menderes
Nehri’ndeki yaşananlara tam bir çelişki oluşturmaktadır. 
Yine, AKP’nin
seçim beyannamesinde “Neler yaptık” bölümüne bakıyoruz, şu ifadeler yer alıyor:
“Son yıllarda çevre ve insan sağlığını korumak amacıyla katı atık yönetimine
önem verdik ve bu çerçevede düzenli depolama tesisleri yapımına hız verdik.”
Başka büyük şehirlerin katı atıkları ve kanalizasyonları Çevre ve Şehircilik
Bakanlığı tarafından üstlenilirken ne yazık ki Aydın’da AKP’li vekiller
tarafından “Büyükşehir yapsın.” denmektedir. Bu adaletsizliğe buradan isyan
ettiğimi ifade etmek istiyorum. 
Önerimiz, Bafa
Gölü ve Beşparmak Dağlarının Menderes Deltası’yla birlikte millî park kapsamına
alınmasıdır. Büyük Menderes Nehri başka bir ülkede değildir, hep beraber,
kirletmeden, sahip çıkmamız gerekmektedir. Gelin, bu öneriyi kabul edin,
bölgede yaşayan insanlara, doğaya, hayvanlara yazık etmeyin. 
Hepinize
teşekkür ediyor, saygılar sunuyorum. (CHP sıralarından alkışlar) 
BAŞKAN –
Teşekkür ederiz Sayın Baydar. 
MEHMET ERDEM
(Aydın) – Sayın Başkanım… 
BAŞKAN -
Buyurunuz Sayın Erdem. 
MEHMET ERDEM
(Aydın) – Benim de ismimi zikretmiştir Çevre Bakanlığıyla ilgili ve diğer
konularla ilgili, AKP milletvekilleriyle ilgili bazı yanlış ifadeleri oldu.
Kısa bir söz talebim var.
BAŞKAN –
Sataşmadan mı söz istiyorsunuz?
MEHMET ERDEM
(Aydın) – Evet.
BAŞKAN -
Buyurun, iki dakika süre veriyorum. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR
1.- Aydın Milletvekili Mehmet Erdem’in, Aydın
Milletvekili Metin Lütfi Baydar’ın MHP grup önerisi üzerinde yaptığı konuşması
sırasında şahsına sataşması nedeniyle konuşması
MEHMET ERDEM
(Aydın) - Evet, tekrar saygıyla selamlıyorum.
Tabii, sayın
milletvekili arkadaşımız da duyarlı, Aydınlı olunca, “Menderes Havzası” denince
duyarlılığını saygıyla karşılıyorum. Fakat sayın milletvekilimiz değil ama
Aydın’da bazı, işte, STK’lar, bazı kişiler özellikle bu çevre meselelerini
siyasete, politikaya alet ediyorlar ve açıklama yapıyorlar, diyorlar ki:
“Aydın’da –Türkiye'deki- kanser oranı iki kat arttı.” filan.
2016’nın TÜİK
rakamları açıklandı. Türkiye'de kanserden ölüm vakaları 19,7; yüzde 19,7
oranında kanserden ölüm oranı, Aydın’da yüzde 17,3 yani Türkiye ortalamasının 2
puan daha aşağısında. TÜİK verileri açıklandı, yeni açıklandı. Kendisi de tıp
doktoru zaten, bu verileri çok iyi takip ediyordur.
Yani öyle
söylemler geliştiriliyor ki, işte, “İncir kanser yapıyor.” gibi, böyle, siyaset
üretmek için… Aydın’ın inciri, dünya çapında kıymetli bir ürünü, Aydın’ın
zeytini, alakası yok ve sonuç itibarıyla kendi incirimize, kendi ürünümüze,
kendi tarımsal ürünlerimize, kendi yöremize en büyük yanlışlığı bu siyaset
yapma vesilesiyle, politika yapma vesilesiyle yani “Siyasetten, oradan 3-5 oy
kazanalım, iktidarı yıpratalım.” diye kendi ürünlerimizi, kendi yöremizi
yıpratmaya hakkımız yok. O bakımdan, doğru bilgilerle… 2016 yılı TÜİK
rakamları, internete girin, Aydın’daki, oradaki kanser oranlarının yüzde 17,3
olduğunu görürsünüz, Türkiye ortalamasının altındadır. Temennimiz daha da
düşsün, insanlarımız ölmesin, hem Türkiye'de hem dünyada hem ilimizde kanser
vakaları sıfırlansın, azalsın ama tabii…
(Mikrofon
otomatik cihaz tarafından kapatıldı) 
MEHMET ERDEM
(Devamla) – …maalesef ortada da bir gerçek var.
Saygılar
sunuyorum. (AK PARTİ sıralarından alkışlar) 
BAŞKAN –
Teşekkürler Sayın Erdem.
ÖZGÜR ÖZEL
(Manisa) – Sayın Başkan…
BAŞKAN -
Buyurunuz Sayın Özel.
ÖZGÜR ÖZEL
(Manisa) – Sayın Erdem, konuşmasında, 3-5 oy almak için milleti kandırmakla
itham etti grubumuzu, cevap hakkımızı Sayın Metin Hoca kullanacak. 
BAŞKAN – Sayın
Baydar, size de iki dakika söz veriyorum.
Buyurun.
2.- Aydın Milletvekili Metin Lütfi Baydar’ın, Aydın
Milletvekili Mehmet Erdem’in sataşma nedeniyle yaptığı konuşması sırasında Cumhuriyet
Halk Partisine sataşması nedeniyle konuşması
METİN LÜTFİ
BAYDAR (Aydın) – Sayın Başkan, değerli milletvekilleri; arkadaşımızın söylediği
gibi “Çevre politik bir konu değildir.” yaklaşımı yanlıştır. Çevre, politikanın
göbeğindedir. (CHP sıralarından alkışlar) Günümüzde çevre, artık politika
olmadan üretilmemektedir, siyasetin ana konusudur. Çevreyi kirletmeme çok
önemlidir, çevreyi kirletmemeyi de bir politik düstur hâline getirmek ve bunun
uygulamalarını yapmak da önemlidir. 
Şimdi, esas
olarak, politikanın kirletilmemesi, gerçekleri söylediğimiz zaman bundan
rahatsız olmaktır. “Siz oluyorsunuz, o yüzden, rahatsız olduğunuz için çevreyi
kirletiyorsunuz.” diyorsunuz. Ben şunu söylemek istiyorum: Bakın, Aydın’dan,
özellikle otobandan geçerken -sayın milletvekillerim de yazın oraya
gideceklerdir- sağda solda, özellikle Aydın ile Germencik arasında birçok
jeotermal tesis göreceksiniz. Özellikle gece yolculuk yapar iseniz oldukça
yoğun oranda havaya buharların çıktığını göreceksiniz. 
MEHMET ERDEM
(Aydın) – TÜİK rakamları ne diyor, TÜİK rakamları?
METİN LÜTFİ
BAYDAR (Devamla) - Bakın, Mursallı bölgesinde, Germencik’in en güzel incirinin
yetişmiş olduğu bölgede insanlar lağım kokusu gibi kokan bu buhardan dolayı
yerlerinde oturamıyorlar. Bütün Germencik isyan hâlinde. İncir üreticisi bu
buhar olduğu için havanın nemlenmesiyle birlikte… Kuru incir için incirin
ballanmaması gerekir ama ne yazık ki bu buhar inciri ballandırmakta ve kurutma
kalitesini düşürmektedir. Bu nedenle, incir üreticisi özellikle jeotermal
tesislerin kurulmasıyla birlikte isyan hâlindedir ve o bölgede bizim gidip
ampirik olarak gözlemlediğimiz ve -ben bu konuşmalarımı da Aydın Tabip Odasının
verilerinden aldım…
MEHMET ERDEM
(Aydın) – TÜİK 2016 yılı rakamları ortada.
METİN LÜTFİ
BAYDAR (Devamla) - …onların verileri- Tabip Odasının verileri, onların
hastanelerdeki vakalardan derleyerek, toplayarak yaptıkları değerlendirme de
Aydın’da kanser oranlarının arttığına yöneliktir. Siz TÜİK verilerini o
şekilde… 
(Mikrofon
otomatik cihaz tarafından kapatıldı) 
METİN LÜTFİ
BAYDAR (Devamla) – …değerlendirebilirsiniz ama bizim elimizdeki Aydın Tabip
Odasının verileri bu şekildedir.
Teşekkür
ediyorum. (CHP sıralarından alkışlar)
BAŞKAN –
Teşekkürler Sayın Baydar.
Sayın Ertan,
60’a göre bir söz talebiniz var.
Buyurun. 
IV.- AÇIKLAMALAR (Devam)
22.- Van Milletvekili Bedia Özgökçe Ertan’ın, şu an
itibarıyla cezaevlerinde anneleriyle beraber tam 560 çocuk bulunduğuna ve
Hükûmetin, Çocuk Hakları Sözleşmesi’ne doğrudan aykırılık taşıyan bu sorunu
çözmeyi düşünüp düşünmediğini öğrenmek istediğine ilişkin açıklaması
BEDİA ÖZGÖKÇE
ERTAN (Van) – Teşekkür ediyorum Sayın Başkan.
Özgürlüğün esas,
tutuklamanın istisna bir tedbir olması gerekirken, hem cezaevlerindeki doluluk
oranına hem sayıya ve hem de tutuklama gerekçelerine baktığımızda, tutuklamanın
bir peşin cezalandırma yöntemi olarak işletildiğini görüyoruz, çözüm yolu da
yeni cezaevleri yapmak olarak Adalet Bakanlığı tarafından kamuoyuna sunuluyor. 
Hâlihazırda
hükümözlülerle beraber şu an cezaevleri nüfusunun yarısı tutuklulardan
oluşuyor. Ayrıca, Hükûmet, çocuğun üstün yararı ilkesini gözetmemektedir, bunun
sonucunu hapishanelerde görüyoruz. Şu an Türkiye cezaevlerinde anneleriyle
beraber, anneleri tutsak olduğu için tam 560 çocuk bulunuyor. Bu durumun
ahlaki, vicdani ve hukuki bir açıklamasını ben yapamamaktayım. 
Bu sorun
çözülmezse, 560 çocuğa, bu Meclisin üyesi Muş Milletvekilimiz Sayın Burcu
Çelik’in çocuğu da eklenecektir. Mevcut Hükûmet, Çocuk Hakları Sözleşmesi’ne
doğrudan aykırılık taşıyan bu sorunu çözmeyi düşünüyor mu?
BAŞKAN –
Teşekkürler Sayın Ertan.
VI.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Aydın Milletvekili Deniz Depboylu ve
arkadaşları tarafından, Büyük Menderes Nehri ve havzasının kirliliğinin
nedenlerinin araştırılarak alınması gereken önlemlerin belirlenmesi amacıyla
21/4/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 24 Mayıs 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Şimdi,
Milliyetçi Hareket Partisi grup önerisinin aleyhinde olmak üzere ikinci ve son
konuşmacı, Kırıkkale Milletvekili Sayın Ramazan Can. 
Buyurun. (AK
PARTİ sıralarından alkışlar)
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Milliyetçi
Hareket Partisi grup önerisi, Büyük Menderes Irmağı’nın havzasındaki
kirlenmeyle alakalı bir grup önerisi. 
Öncelikle şunu
söylemek istiyorum: Bütün gruplar olarak çevre ve sağlıkta aynı duyarlılığı
paylaşıyoruz. Hükûmetimiz ve bakanlarımız konuya hâkimdir. Özellikle Orman ve
Su İşleri Bakanımız EGEGEP projesi kapsamında konuyla ilgili gerekli
çalışmaları takip etmektedir. 
Yine, Çevre ve Şehircilik
Bakanlığı, Büyük Menderes Havzası Kirlilik Önleme Eylem Planı çerçevesinde
konuyu yakinen takip etmektedir. Aydın milletvekillerimiz en iyi şekilde konuya
nezaret etmektedir. Zaten değerli milletvekilimiz Sayın Mehmet Erdem geniş bir
izahatta bulundu. 
O izahatı
paylaşıyor, bugün, Adalet Bakanımız Sayın Bekir Bozdağ aleyhindeki gensoru
nedeniyle grup önerisini başka bir zamanda değerlendirmeyi daha uygun görüyor,
yine de Genel Kurulun takdirlerine sunuyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Can. 
Sayın
milletvekilleri, grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, İstanbul Milletvekili Filiz
Kerestecioğlu Demir tarafından, ülkemizde 17.500 faili meçhul cinayetin, büyük
çoğunluğu gözaltına alındıktan sonra kaybolan 3.248 kişinin gömülü olduğu
tahmin edilen 253 toplu mezarın, kayıplar ve faili meçhul olayların
araştırılması amacıyla 24/5/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 24
Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 24/5/2017 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Filiz
Kerestecioğlu Demir
 İstanbul
 Grup
Başkan Vekili
Öneri:

24
Mayıs 2017 tarihinde İstanbul Milletvekili Filiz Kerestecioğlu tarafından (4648
sıra numaralı) “Ülkemizde 17.500 faili meçhul cinayetin olduğu, büyük çoğunluğu
gözaltına alındıktan sonra kaybolan 3.248 kişinin gömülü olduğu tahmin edilen
253 toplu mezarın tespit edildiği, kayıplar ve faili meçhul olayların
araştırılması amacıyla” Türkiye Büyük Millet Meclisine verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak 24/05/2017 Çarşamba günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir. 
BAŞKAN
– Halkların Demokratik Partisi grup önerisinin lehinde olmak üzere ilk
konuşmacı Adana Milletvekili Sayın Meral Danış Beştaş.
Süreniz
on dakika.
Buyurun.
(HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; konuşmama
başlamadan önce hâlâ cezaevlerinde siyasi rehin olarak tutulan eş genel
başkanlarımız Sayın Demirtaş ve Yüksekdağ’ı, diğer tutuklu milletvekili
arkadaşları buradan saygıyla ve sevgiyle selamlamak istiyorum ve televizyonları
başında olan herkesi de, tüm halkımızı da saygıyla selamlamak istiyorum. 
Evet,
Kayıplar Haftası’ndayız. Bu nedenle önergemiz umarız bugün olumlu oylarla
geçecek. “Kayıplar” ne demektir, Kayıplar Haftası ne zaman ilan edildi; bu
konuda Türkiye Büyük Millet Meclisi üyelerinin mutlaka bilgisi vardır ancak biz
bir kez daha hafızaları tazelemek ve bu konunun ne kadar can yakıcı olduğunu
bir kez daha buradan ifade etmek istiyoruz.
Aslında
Türkiye gözaltında kayıplarla 12 Eylül faşist darbesi döneminde tanışmıştı. Darbenin
hemen ardından, hatırlayacağınız üzere, gözaltına alınan 650 bini aşkın kişiden
300’ü gözaltında kaybedildi. Cemil Kırbayır, Hayrettin Eren, Hüseyin Morsümbül
ve daha birçok kişi gözaltında kaybedildi ve bu hâlâ önümüzde, hafızalarımızda
tazeliğini koruyor. Ancak, o dönemde bu bir sistematik yöntem olarak
kullanılmıyordu, bu da bilinenler arasında. 12 Eylül darbesinde daha çok
idamlar, işkencede ölümler, tutuklamalar, vatandaşlıktan çıkarma ve sınır dışı
edilme olayları daha çok gündemdeydi. Ancak, 1990’lı yıllarda yöntem artık
sistematik bir hâle geldi, gözaltında kaybettirme yöntemi. Özellikle JİTEM
eliyle bölgede, batıda, büyük şehirlerde, mezralarda, köylerde insanlar
kaybettirilmeye başlandı. Burada fark etmiyordu; Kürt, Türk, işçi, işsiz, fakir,
birçoğu bu şekilde, gözaltında kaybedilmeyle karşı karşıyaydı. Özellikle emek
ve demokrasi mücadelesi veren, yürüten toplumsal muhalefetin ileri gelenleri
birer birer seçilerek takibe alındı ve kaybedildi. Bu öyle bir aşamaya geldi ki
bir süre sonra adli suçlardan gözaltına alınanların bile kaybedildiğine
tanıklık edildi. Tabii ki ağırlıklı olarak Kürtler bundan nasibini aldı, diğer
bütün ihlallerde olduğu gibi.
1990’ların
başında kayıp yakınları artık yavaş yavaş gerçekten bir araya gelmeye
başladılar ve 1994 yılında kayıpların sayısı öyle artışlar gösterdi ki dudak
uçuklatacak nitelikte. 1994 ve 1995 yılları kayıpların, gözaltında
kaybettirmelerin en çok yaşandığı yıllar olarak Türkiye tarihine geçti.
Özellikle 1993 yılında Emniyet Genel Müdürlüğüne atanan Mehmet Ağar’ın Bakanlar
Kurulu kararıyla kurduğu Özel Harekât Dairesi meyvelerini bu yönlü de vermeye
başlamıştı ve gözaltında kaybedilme, kaybettirme bir savaş yöntemi olarak
kullanılıyordu. Bunu artık bugün çok daha iyi bir şekilde görüyoruz. Muhalifleri
bertaraf etmek için kullanılan ve özellikle askerî darbe dönemlerinde ve
çatışmalı dönemlerde uluslararası anlamda farklı ülkelerde de kullanılan bir
yöntem olduğunu da not etmek isterim. 
Cumartesi
Anneleri ilk kez 27 Mayıs 1995 yılında İstanbul Galatasaray Meydanı’nda
oturmaya başladıklarında, gözaltına alınıp katledilen Hasan Ocak kimsesizler
mezarlığında on gün önce bulunmuştu. Hemen akabinde yine Rıdvan Karakoç’un da
bulunması gerçekten kayıp yakınları için büyük bir umuda dönüştü. 
Şunu ifade etmek
istiyorum: Uluslararası anlamda da en çok bilinen örnek Bosna’dır. 1992-1995
yılları arasında Bosna’da süren savaşta binlerce kişinin kaybolduğu ve toplu
mezarlara gömüldüğü gerçeği önümüzde duruyor. 1996 yılında Birleşmiş Milletler
bu nedenle Kayıplar Komisyonunu kurdu ve bu anlamda -işte bu Kayıplar
Haftası’ndayız yine- 17-31 Mayıs tarihleri arasında bu kayıpların bulunması
için çeşitli etkinlikler düzenlenmekte ve farklı yöntemlerle kayıplar
anılmaktadır ve faillerinin bulunması, onların bulunması konusunda ciddi bir
mücadele şiarı tekrar yükseltilmektedir. Uluslararası anlamda da bu hafta
“Gözaltında Kayıplara Karşı Mücadele Haftası” olarak nitelendirilmektedir. 
20 Aralık 2006
tarihinde Birleşmiş Milletler Genel Kurulunda kişilerin gözaltında kayıptan
korunmalarıyla ilgili uluslararası bir sözleşme kabul edildi. Bu konuda,
sözleşmenin kapsamında gözaltında kaybetme ve kaybettirmeye ilişkin tamamen
kesinlik arz eden bir yasak getirildi ve taraf devletlerin iç hukuklarında bunu
bir suç olarak düzenlemeleri de tabii ki şart koşuldu. Aynı sözleşme yaygın,
sistematik olarak kaybetme eylemlerini de insanlığa karşı suç olarak
zikretmiştir, hüküm altına alınmıştır. 
Bugüne kadar 105
ülke söz konusu sözleşmeye taraf ancak Türkiye maalesef hâlâ bu sözleşmeye taraf
olmamıştır. Bu vesileyle, bir an önce, behemehâl Türkiye'nin bu uluslararası
sözleşmeye taraf olması için çağrıda da bulunmak istiyoruz çünkü rakamlar bu
sözleşmeye taraf olmamızın ne kadar önemli olduğunu aslında önümüze koyuyor.
İnsan Hakları
Derneğinin ve Yakınlarını Kaybedenler Derneğinin verilerine göre, ülkemizde
17.500 faili meçhul cinayet vardır. Büyük çoğunluğu gözaltına alındıktan sonra
kaybolan 3.248 kişi mevcuttur ve gömülü olduğu tahmin edilen 235 mezar tespit
edilmiştir derneklerin verilerine göre. Maalesef savcılıklar bu toplu mezarları
açmamak için büyük bir direnç göstermektedir, bu konuda kayıp yakınlarının
mücadeleleri de hâlâ devam ediyor. Yukarıda belirtilen kayıpların büyük
kısmının politik cinayetler ve kayıplar olduğunu söylemeye sanırım gerek bile
yoktur.
Değerli
milletvekilleri, yirmi beş yıl öncesinden başladık ama şu anda Cumartesi
Annelerini anmadan geçmek mümkün değil. İstanbul’da Galatasaray Meydanı’nda,
Cumartesi Anneleri, 27 Mayıs 1995 yılından beri her hafta cumartesi günü oturma
eylemi yapıyor, 634’üncü haftayı geçti. Yine Diyarbakır’da bu oturma eylemi
432’nci haftayı buldu. Bu, aslında dünyadaki en büyük, sistematik, istikrarlı
ve kararlı bir mücadele yöntemi ve talep olarak Türkiye'nin, yetkililerin,
bizlerin ve siyasetin önünde duruyor. 
Değerli
milletvekilleri, bu doğrudur, mevcut iktidar döneminde olmadı bu kayıplar ancak
mevcut iktidarın bu kayıpların bulunması, en azından mezarlarının tespit
edilmesi ve ailelerine verilmesi anlamında, geçmişle yüzleşme ve hakikatlerin
ortaya çıkarılması anlamında bir irade göstermesi gerekiyor çünkü kayıp yakını
olmak gerçekten hiç kimsenin, asla yaşamayanın tasavvur edemeyeceği bir
duygudur. 
Bu vesileyle bu
dönemde şunları da özellikle söylemek istiyorum: Hâlâ kimsesizler mezarlığında
olan yüzlerce kişinin de kayıp olduğunu ifade etmek istiyorum. Cizre’de bu
sokağa çıkma yasağı dönemlerinde 33, Yüksekova’da 45 -Erzurum Kimsesizler
Mezarlığı’nda- Nusaybin’de 59 kişi; Diyarbakır, Malatya, Antep, Elâzığ
ATK’larında, Adli Tıp kurumlarında teşhisi beklenen ve bir kısmı da
kimsesizler mezarlığına defnedilen cenazelerden söz ediyoruz. Bunların aileleri
de yakınlarını kaybetmiş durumdalar ve teşhis edemiyorlar. Bu konuda Adli Tıp
Kurumu, maalesef, çok uzun süren incelemeler sonucunda ailelere bu bilgiyi
veremiyor. Bu da Türkiye’de kanayan bir yara olarak önümüzde duruyor. 
Değerli
arkadaşlar, sözlerimi Hasan Karakoç’un bir sözüyle bitirmek istiyorum ama ondan
önce şunu sizlerden talep ediyorum: Ne olur, bir an bir yakınınızın
-kardeşinizin, çocuğunuzun, eşinizin, babanızın, annenizin- kayıp olduğu, on
yıl, yirmi yıl, beş yıl, üç yıl haber alamadığınız -ne cenazesine ne
kemiklerine ne sesine ne yüzüne- yaşayıp yaşamadığı konusunda hiçbir fikrinizin
olmadığı bir duyguya davet ediyorum sizi. Eğer ölmüş olsa ve cenazeleri
ellerinde olsa bir mezarları olacak, bunların bir mezarı da yok. Bu nedenle,
kayıp yakınlarının acısını bu Mecliste oturan tüm milletvekillerinin ancak bir
anlık empatiyle çok iyi anlayacağına inanıyorum çünkü bunların acıları çok
büyük. 
Hasan Karakoç
bir kayıp yakını olarak şunu söylüyor, diyor ki: “Dünyanın birçok ülkesinden,
okyanusun diğer yakasından, Arjantin’den bile vicdan sahibi insanlar sesimizi
duyarken, acımızı hissederken bizim yetkililerimiz kör, sağır, ve dilsiz.”
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Devamla) – Tamamlayabilir miyim.
BAŞKAN –
Buyurun, tamamlayın.
MERAL DANIŞ
BEŞTAŞ (Devamla) – “Bu ailelerin hiçbirinin çiçek koyabilecekleri, başında dua
edebilecekleri, bayramda ziyaret edebilecekleri bir mezar taşı dahi yok.” Ama
biz yine buradayız ve haykırmaya devam edeceğiz diyorum.
Bugün, bu kadar
önemli bir meseleyle ilgili olan araştırma önergemizin kabul edilmesini
gerçekten yürekten istiyoruz, bütün araştırma önergelerimiz gibi. Gelin, bu
konuda hep birlikte uzlaşalım ve bu kayıp yakınlarının acısını bir nebze olsun
hafifletebilmek için bu arayışımızı Meclis iradesiyle devam ettirelim diyorum
ve şunu son olarak söylüyorum: Kemal Gün’ün eylemi 89’uncu gününde ve şu anda
Dersim milletvekilimiz Alican Önlü orada, hâlâ kemikler bile verilmedi. Vali
ile aile ve avukatlar arasında bir gidiş geliş var, “Kitlesel cenaze töreni
yapmayacaksınız.” pazarlığı var, “Erzurum’a defnedeceğiz.” diyorlar. Bunu
yapmayın, bunu Türkiye hak etmiyor, Türkiye halkları hak etmiyor. Son olarak,
kaybettirenler kaybedecek diyorum. (HDP sıralarından alkışlar) 
BAŞKAN
– Teşekkürler Sayın Beştaş. 
Grup
önerisinin aleyhinde olmak üzere ilk konuşmacı Osmaniye Milletvekili Sayın Ruhi
Ersoy. 
Buyurun.
(MHP sıralarından alkışlar)
Süreniz
on dakika.
RUHİ
ERSOY (Osmaniye) – Değerli milletvekilleri, Genel Kurulu saygıyla selamlıyorum.
Öncelikle,
böyle bir önerge üzerinde çok anlamlı bir tarihte konuştuğumuzu düşünüyorum ve
acaba bu önergenin bu tarihe denk gelmesi bir tesadüf mü yoksa bir tercih mi,
onu takdirlerinize sunuyorum. Bugün, ihanetin sembolü olan, 24 Mayıs 1993
Bingöl-Elâzığ kara yolunda, kınalı kuzuların dağıtımları esnasında alçakça,
haince pusu kurularak şehadet şerbetini içtikleri, 33 ananın yüreğinin yandığı şehadetin
yıl dönümü. Şehitlerimizi rahmetle anıyorum, Allah rahmet eylesin. Onların
memleketi vatanlaştırmak ve ilelebet Türk devletini yaşatmak için
şehadetlerinin huzurunda saygıyla eğiliyoruz.
Sayın
milletvekilleri, âdeta bir temcit pilavı gibi ısıtılıp ön plana getirilen
devletin toplu katliam yaptığı iddiası ve 17 bin kişinin devlet tarafından
faili meçhul cinayetlerle katledildiği iddiaları, PKK terör örgütünün bir
psikolojik operasyonunun yerli ve yabancı odaklar ve uzantılarıyla Türkiye’de
yaptıkları bir uygulamadır. Malumunuz 1984’ten beri terörle mücadele veren ülke
çok olağanüstü kayıplar verdi, çok büyük şehitler verdi, sivil ölümleri
beraberinde teröristlerin de ölümüne kadar ciddi anlamda bir mücadele verildi.
Böylesine puslu havaların içerisinde şahsi anlamda birtakım tutum ve
davranışları geliştirenlerin hatalar yapma ihtimali elbette vardır ama Türk
devlet tarihine baktığınızda Türk devletinin hiçbir zaman kendi iradesiyle bir
katliam yapmasının söz konusu olduğuna şahit olamazsınız. Bu iddiaları yapanlar
hep tarih karşısında ve hakikat karşısında mahcup olmuşlardır ve olmaya da
devam edeceklerdir.
Ama
bizim bugün tartışmamız ve üzerinde durmamız gereken temel meselelerden bir
tanesi, eğer bu meselelerin üzerine samimiyetle gideceksek bölgedeki
vatandaşlarımızın üzerindeki PKK terör baskısını kaldırmak olmalıdır. Bugün
itibarıyla bölge halkının devlet yanlısı tutum içerisine girmesini birtakım
farklı yorumlara çıkararak farklı beklentilere girenlere de aslında bu bir
cevaptır. Devletin vatandaşını koruyarak, devleti ile milletini bütünleştirip
teröristi defettiği zaman hiçbir sorunun olmadığının ifadesi ama bu zamana
kadar bölgede terör örgütünün önünü açabilen devlet politikalarının iflas
ettiği, milleti ile devleti bütünleştirecek terör örgütüyle mücadelenin sonuç
verdiğinin gerçekliğinden yürüdüğümüzde, sayın milletvekilleri, bu gerçeklik
bizim karşımıza bir şey daha çıkarır: PKK terör örgütünün kendi otoritesini
bölgede sağlamak ve teröristbaşının hâkimiyetini kurmak için gerek örgüt içi
infazlar gerekse PKK’nın Dersim sorunu olarak karşımıza çıkan PKK’ya itaat
etmeyen bölge halkından farklı görüşte olanları nasıl katlettiğine dair merak
edenler “PKK’nın Dersim Sorunu” kitabına birazcık göz attıklarında bu hakikati
görürler. 
Öte
yandan, bölge halkının devlete karşı tutum ve davranışlarındaki sadakati
görenlerin rahatsızlıkları bir adım sonra bir başka gerçekle yüzleşmeli ve bir
gerçek de çok daha yakın bir zamanda şehadet şerbetini içen ve Rahmetirahman’a
kavuşan Tillo Dayı’mızın hikâyesidir. Tillo Dayı kimdir ve öyküsü nedir? Bugün,
evine giderken uğradığı hain silahlı saldırı sonucu hayatını kaybeden,
Bitlis’te hareketimize emek vermiş, Bitlis İl Genel Meclisi Milliyetçi Hareket
Partisi 1’inci sıra adayı olan Tillo Kaptan’ı, Tillo Uçar’ı rahmet ve duayla
anıyoruz diyoruz. Çok yakın, daha birkaç sene önceki hadise bu, arkadaşlar. 
Milliyetçi
Hareket Partisi Sayın Genel Başkanını “Bölgeyle ilgili sözü yok mu?”
ifadeleriyle eleştiren birtakım sözüm ona farklı düşüncedeki arkadaşlara şunu
söylemek istiyorum: Milliyetçi Hareket Partisi için bölgede sadece kendi
partisinin sembolü üç hilalin değil, Türk Bayrağı’nın dalgalanması tek başına
yeter. İşte, biz, bölgede yaptığımız hareketlerin sonucunu Tillo Dayıları
şehadet şerbetine yollayarak görüyoruz. Bölgede siyaset yapabileceğimiz alanlar
açıldı, demokratik anlamda mücadele alanı oluştu da yapmadık mı? Evet, yaptık,
açıldı. Kararlı mücadele kendi içerisinde sonuç verirken bu hafta salı günü
Diyarbakır İl Başkanı ve tüm ilçe başkanlarıyla beraber Milliyetçi Hareket
Partisi Grubundalardı ve MHP Grubunda Sayın Genel Başkanımıza ziyaretlerde
bulundular. Dolayısıyla Türkiye'nin normalleşmesini ve demokratik anlamda bir
mücadelesini istiyorsak terörist baskısından, terör örgütlerinden Türkiye’yi
kurtarmak durumundayız. Bu terörist baskısı ve terörden kurtulmanın yolu
devletin kararlı mücadelesinden geçer. Bu kararlı mücadelenin bir adım
sonrasında, hemen akabinde sorulması gereken soru… Bizim grubumuza geliyor:
“PKK’nın benim çocuğumu kaçırmasından dolayı büyük acılar çekiyorum. Benim
çocuğumu PKK’dan, örgütten kurtarmama yardımcı olur musunuz?” diyenler… Daha 13
yaşında, 15 yaşında eli silah tutamayan çocukların örgüte militan olarak nasıl
annesinden, babasından kopartıldığı… Veyahut sözüm ona “Bu süreç içerisinde
bizim dediğimizi yapmazsanız iki çocuğunuzdan birisini biz alırız.”
tehdidinden, devlet eğer devletse vatandaşını kurtarmadıktan sonra bölgede
siyaset yapma zemini olmaz. Siyaseti sivil alanda vatandaşın meseleleri ve
bölgenin sorunları üzerinden yapmaya başlarsanız da bölge halkıyla
kucaklaşırsınız. Terörle mücadelede devletin kararlılık göstermesi ve düne
kadar orada siyaset adına hendek kazanlar bugün o hendek kazanlara karşı
devletin yanında olabiliyorsa veyahut da hendek kazanlara karşı kayyumlar
vasıtasıyla devletin bürokratları, kaymakamları onlara hizmet götürüyorsa
devlete aidiyeti görürler, devlete aidiyetin sembolü kaymakamları hedef alırlar
ve haince onları, odalarını tuzakladıkları bombalarla yine şehit etmeye
çalışırlar ama biz büyük Türk milleti ailesinin bu gerçekleri gördüğünü ve bu
gerçekler üzerinde yol yürüdüğünü görüyoruz. Bölgede verilen mücadeleye
olağanüstü bir şekilde desteğin verilmesi de budur. 
Değerli
milletvekilleri, konuşmamın sonunda bu “17 bin faili meçhul” meselesinin arka
planı nedir, bir kaynak üzerinden bunu sizlerle paylaşmak istiyorum: “17 bin
faili meçhul cinayet” söyleminin ilk kez kullanıldığı yer, zaman ve tabii ki
kullanan kişi bilinmemektedir ancak bu söylemin Türkiye Büyük Millet Meclisinde
bir komisyonda ifade veren bir tanığa dayandığı yaygın bir kanaattir. Neden
böyle bir rakamın verildiği konusunda Faruk Bildirici’nin “Yemin Gecesi-Leyla
Zana’nın Yaşamöyküsü” adlı kitabının 435’inci sayfasında verilen tablo
incelendiğinde önemli bir ipucu elde edilmektedir. Anılan kitapta 1997 yılı
sonunda ölü terörist sayısının 17.277 olduğu görülmektedir. “Faili meçhul
cinayet” iddialarının 1997’den beri “17 bin” sayısıyla süslendiği düşünülürse
söz konusu “17 bin” sayısı faili meçhullerin değil, güvenlik güçleriyle girdikleri
çatışmalarda ölen PKK’lıların sayısıdır. Ancak, PKK bu sayıyı psikolojik savaş
mekanizması içinde etkili bir şekilde Türkiye’ye karşı kullanmaya başlamış ve
bunun üzerine bir “17 bin” sayısı inşa etmeye çalışmıştır. 
Elbette ki biz
de milliyetçiliğini insan sevgisi üzerine kuran ve hiçbir zaman hiç kimseyi
ötekileştirmeyen bir anlayışın mensubu olan milliyetçi ülkücüler olarak,
acılardan beslenmeyi, acıları istismar etmeyi, acıların üzerinden siyaset
geliştirmeyi hiçbir zaman benimsememişizdir ve her zaman ortaya koyduğumuz
yerelin ulusallaşması, ulusalın evrenselleşmesi konusundaki durduğumuz yer
ortadadır. Elbette ki bu manada evladını kaybeden annenin acısı samimiyetle
derdimizdir ama bu annelerin bu manadaki tutum ve davranışlarına PKK terör örgütünün
neden olduğunu ve huzurlarını bu örgüt üzerinden iş birlikçilerin bozduğu
gerçeğini de bilmek ve bu gözyaşlarından tamamen kurtulabilmenin yolunun da bu
kararlı mücadelenin sonuç vermesinden geçtiği hakikatini haykırmak istiyoruz.
Biz, Türkiye’de demokrasinin sağlıklı inşa edilebilmesinin, güvenli, huzurlu
bir ülkede yaşayabilmenin yolunun, her türlü terör örgütünden arınmaktan
geçtiğini düşünüyoruz. PKK’sı da, FETÖ’sü de, adını sayarak Meclisi kirletmek
istemediğimiz her türlü iş birlikçilerden, bu manada, devleti ve milleti
kandırmak isteyenlerden kurtulan bir Türkiye, gelecekte yeni bir medeniyet
ufkuna güneş gibi doğacaktır. Çünkü Türk kültürünün müktesebatı, Türkçenin
gücü, Türk milletinin tarihî kuvveti bunu yapmaya muktedirdir diyor, Milliyetçi
Hareket Partisi Grubu adına Genel Kurulu saygıyla selamlıyorum efendim. (MHP ve
AK PARTİ sıralarından alkışlar)
BAŞKAN –
Teşekkürler.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Kerestecioğlu, söz talebiniz var.
Buyurun.
IV.- AÇIKLAMALAR (Devam)
23.- İstanbul Milletvekili Filiz Kerestecioğlu
Demir’in, Osmaniye Milletvekili Ruhi Ersoy’un HDP grup önerisi üzerinde yaptığı
konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Ufak bir söz talebim var çünkü sanıyorum,
önergemiz yeterince idrak edilememiş, onun için, kısaca izah etme gereği
duydum. İnsan Hakları Derneği ve Yakınlarını Kaybedenler Derneğinin verilerine
göre, ülkemizde 17.500 faili meçhul cinayetin olduğu verisi var. Büyük
çoğunluğu da gözaltına alındıktan sonra kaybolan 3.248 kişinin gömülü olduğu
tahmin edilen 253 toplu mezardan söz ediliyor. Şimdi, bu, bir tek Türkiye’de
olan bir şey değil. Yani, dünyada, savaş nerede varsa, nerede gerçekten
çatışmalar söz konusuysa olan bir şey ve böyle bir iddia bile aslında
araştırılmaya muhtaçtır ve yıllardır “cumartesi insanları” bunun için araştırma
istemektedir. 
(Mikrofon
otomatik cihaz tarafından kapatıldı) 
BAŞKAN –
Buyurun.
FİLİZ
KERESTECİOĞLU DEMİR (İstanbul) – Ne yazıktır ki savaş, işte buna yol açan bir
şeydir. Aynı şekilde, 33 askerin katledilmesine de yol açar, bunun da
araştırılması gerekir; gerçekten, şiddeti doğurur ve bu, her biçimiyle karşı
çıkılması gereken bir şeydir. Ülkeyi barış ve demokrasi ancak geleceğe götürür.

Siz de bunu en
iyi yaşayan insanlardan birisiniz, eşinizi, aynı zamanda, böyle bir cinayette
kaybetmiş birisi olarak. Bu Meclisin, o yüzden, biraz bunu da düşünerek
sözlerini daha dikkatli sarf etmesi gerekir. 
Ben ülkemize
barış diliyorum.
Sağ olun.
BAŞKAN –
Teşekkür ederim Sayın Kerestecioğlu.
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
faili meçhul cinayetlerin ve yargısız infazların açığa çıkması, kayıpların
bulunması gerektiği yıllardır talep edilmesine rağmen Meclisin bu konuda bir
inisiyatif sağlayamadığına ilişkin konuşması
BAŞKAN – Elbette
ki ifade ettiğiniz görüşlere katılıyorum. Ben de bir faili meçhul yakını
olarak, eşi olarak Türkiye’de 17.500 faili meçhul ve kayıp olayının yaşandığını
biliyorum ve bunun, sizin de ifadenizle, İnsan Hakları ve Yakınlarını Kaybetmiş
Aileler Derneklerinin yapmış olduğu araştırmalar sonucu ortaya çıkan bir rakam
olduğunu biliyoruz. Ancak burada, Halkların Demokratik Partisinin vermiş olduğu
araştırma önergesi, tam da buna gerekçe olarak yani bu komisyonun, sayıyı,
niçin kaybedildiklerini, niçin öldürüldüklerini ya da katledildiklerini
araştırmak üzere kurulmasını istediğiniz bir araştırma önergesi ve ben de buna
canıgönülden katıldığımı özellikle ifade etmek isterim. Bu cinayetlerin elbette
ki açığa çıkması gerektiğini, kayıpların bulunması gerektiğini, yargısız
infazların açığa çıkması gerektiğini yıllardır talep etmemize rağmen, ne yazık
ki Meclis bu konuda bir inisiyatif sağlayamamıştır. Belki bugün sizin vermiş
olduğunuz bu önerge buna bir vesile olur, benim de talebim elbette ki budur. 
Görüş
belirttiğiniz için de özellikle teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili Filiz
Kerestecioğlu Demir tarafından, ülkemizde 17.500 faili meçhul cinayetin, büyük
çoğunluğu gözaltına alındıktan sonra kaybolan 3.248 kişinin gömülü olduğu
tahmin edilen 253 toplu mezarın, kayıplar ve faili meçhul olayların
araştırılması amacıyla 24/5/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 24
Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Sayın
milletvekilleri, Halkların Demokratik Partisi grup önerisinin lehinde olmak
üzere ikinci konuşmacı, İstanbul Milletvekili Sayın Mustafa Sezgin Tanrıkulu.
Süreniz on
dakika.
Buyurunuz. (CHP
sıralarından alkışlar)
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; hepinizi saygıyla
selamlıyorum.
Öncelikle, eşini
bir faili meçhul cinayette kaybetmiş bir Meclis Başkan Vekilinin yönettiği bir
oturumda böyle bir konuşmayı yapmış olmayı bir ironi olarak, Türkiye’ye özgü
bir ironi olarak kabul ediyorum. Yirmi dört yıldır adalet arıyorsunuz ancak
hâlen, Meclis Başkan vekilisiniz ve adalete ulaşma imkânınız olmadı eşinizle
ilgili olarak. Bu da Türkiye'nin özellikle faili meçhul cinayetler ve kayıplar
konusunda hangi noktada olduğunu çok açık bir biçimde ortaya koyuyor.
Değerli
arkadaşlar, kayıplar, sıkıyönetim, darbe, olağanüstü hâl dönemlerinin bir
uygulamasıdır, bir pratiktir ve bu pratik, bizim geçmişimizde var. Bunun
onlarca örneği var ama olağanüstü hâl pratiği, kayıpların en fazla yaşandığı
dönemdir. 
Şimdi,
öncelikle, yine olağanüstü hâldeyiz ve bir yalan var, bir yanlış var.
Olağanüstü hâlin Adalet ve Kalkınma Partisi iktidarında kaldırıldığına ilişkin
bir yalan var, bir yanlış var, öncelikle bunu düzeltmek isterim. Hep şu
söylendi: “Olağanüstü hâli biz kaldırdık, her gittiğimiz yerde bize olağanüstü
hâli kaldırın denildi.” En sonunda, Adalet ve Kalkınma Partisi kongresinde “Biz
geldiğimizde olağanüstü hâl vardı.” dendi, bu, tümüyle yalan, tümüyle yalan! 
Bakın, -Sayın
Cemil Çiçek de burada- 19 Haziran 2002 tarihli Meclis tutanakları. Konuşan,
dönemin İçişleri Bakanı Rüştü Kazım Yücelen. Olağanüstü hâlin uzatılmasına
ilişkin tezkereye ilişkin konuşuyor. Konuşması şu, son bölümünü okuyorum: “Bu
düşüncelerle ve değerlendirmelerle, olağanüstü hâlin 30 Temmuz 2002 günü saat
17.00’den itibaren Hakkâri ile Tunceli illerimizde sona erdirilmesini,
Diyarbakır ve Şırnak illerinde ise olağanüstü hâl uygulamaları sonrası alınacak
tedbirlere hazırlık süresi verilmesi için 4 ay daha uzatılmasını, yüce
Meclisimizin takdirine sunuyorum.” Ne zaman demiş bunu? 17 Haziran 2002
tarihinde. Daha Adalet ve Kalkınma Partisi iktidarı yok. 3 Kasım seçimlerinden
sonra gelmiş, sadece iki ilde 3 Kasım itibarıyla olağanüstü hâl var, Diyarbakır
ve Şırnak. Onunla ilgili olarak da bu Meclis bir irade ortaya koymuş, demiş ki:
“Son kez uzatıyorum.” “Son kez sizden yetki istiyorum. O da olağanüstü hâlden
sonraki tedbirleri nasıl alacağız?” Nitekim 30 Kasım 2002 tarihi itibarıyla da
olağanüstü hâl, en son uygulandığı, on beş yıl sonra en son, uygulandığı
Diyarbakır ve Şırnak’ta kaldırılmış. Önceki Meclis yani Adalet ve Kalkınma
Partisinin olmadığı bu Parlamento buna karar vermiş. Dolayısıyla “Olağanüstü
hâli biz kaldırdık.” tamamen yalan, tamamen yanlış, tamamen bir algı
operasyonu. Evet, kaldırmadınız ama şu anda 81 ilde olağanüstü hâl ilan
ettiniz. Nasıl bir rejim bu, nasıl bir rejim bu? Hani olağanüstü hâle
karşıydınız! 
7
Hazirandaki afişlerinize bakalım, 7 Hazirandaki afişlerinize; “Olağanüstü hâli
kaldırdık, özgürlük geldi.”, bunu diyen, siz değil misiniz 7 Haziranda? (CHP
sıralarından alkışlar) Peki, şimdi ne oldu? Sayın Genel Başkanınız, TÜSİAD’da
“Neyiniz eksik?” dedi ve kurultayında “Kalkmayacak.” dedi, değerli arkadaşlar,
“Kalkmayacak.”, “Olağanüstü hâl kalkmayacak.” dedi. “Neyiniz eksik?” Evet,
eksik, çok şeyimiz eksik, çok şeyimiz eksik. Eğer eksik bir şey olmasaydı
Avrupa Konseyi Genel Sekreterliğine neden bildirimde bulundunuz, “Şu hakları
uygulamayacağım.” diye; soruyorum, cevabını verin. Ya da Birleşmiş Milletler
Medeni ve Siyasal Haklar Sözleşmesi uyarınca yükümlülükler konusunda neden
“Bunlara uymayacağız, askıya aldık.” dediniz? Bunlar eksik. Ne eksik? Sizin
görmediğiniz adalet eksik, sizin görmediğiniz özgürlük eksik. Bunlar eksik,
bunları görmüyorsunuz. 
Biraz
önce Yüksel Caddesi’ndeydim. Polis memurları, milletvekillerimiz oradayız.
Açıklama yapacağız, açıklama, İnsan Hakları Anıtı önünde. Sokakta yüzlerce
polis memuru ve TOMA. Bu cumhuriyetin milletvekilleri, 100 metre ötede,
Ankara’nın göbeğinde, Meclisten 500 metre ötede bir yere giremediler, Ankara
Valisi’nin talimatı üzerine; yazılı talimat da yok ve kanunsuz emir, bunlar
var. Ve dahası ne var, dahası ne var? Olağanüstü hâl rejimleri, kayıpların
olduğu rejimlerdir. Görmüyorsunuz, size gelmiyorlar. 
Bakın,
ben geçen gün... Olağanüstü hâl döneminde onlarca, yüzlerce kayıp var ve Avrupa
İnsan Hakları Mahkemesinin kayıplara ilişkin verdiği kararlar var; benim
yaptığım başvurular var, o başvurulara ilişkin aldığımız kararlar var. Her
nasılsa açılan davalar var ve o davaların hepsi bu Hükûmet döneminde, Adalet ve
Kalkınma Partisi hükûmetleri döneminde sürgün edildi; hepsi, faili meçhule
ilişkin davalar; Diyarbakır’dan, Şırnak’tan, Hakkâri’den, Van’dan Muş’tan
nereye sürgün edildi? Ankara’ya, İzmir’e, Samsun’a, Çorum’a, Kırşehir’e yani
mağdurların gidemeyeceği yerlere sürgün edildi, hak aramasınlar diye. Lice,
memleketim Lice yakıldı yıkıldı. Davası nerede biliyor musunuz? İzmir’de. Geçen
duruşmaya mağdurlar gidemedi Diyarbakır’dan İzmir’e, takip edemediler. Bunları
kim yaptı? Hani faili meçhulleri takip ediyordunuz; nerede, söyler misiniz? 
Dahası, dahası
değerli arkadaşlar, onlarca, yüzlerce kayıp var. 634’üncü haftadır oturuyor
kayıp aileleri Galatasaray Meydanı’nda. Hiç duyuyor musunuz ne acılar
yaşıyorlar? Zorla kaybedilme, insanlığa karşı suçtur ve en ağır suçtur, yaşam
hakkından daha öte bir suçtur. Çünkü, insanlar kaybı bulana kadar, eşlerini
bulana kadar, çocuklarını bulana kadar bir işkence içinde yaşarlar; bir
zulümdür ve bunların adalet arayışları var ve sonsuz bir adalet arayışı.
Bitmeyen yaslar var Türkiye’de, bitmeyen yaslar, yası tutulmamış ölümler var ve
Adalet ve Kalkınma Partisinin ilan ettiği olağanüstü hâl var, bunun arkasına
sığınan bir Hükûmetiniz var ve Parlamento var. 
Değerli
arkadaşlar, bu yönetim biçimlerinden vazgeçelim. Nereye geleceğim? Geçen gün
soru önergesi verdim. Sosyal medyadan bana yazıyorlar. Ben insan hakları
savunucusuyum, öncelikli kimliğim budur milletvekili olmadan önce; sizlere
gelmez bunlar. Ankara’nın göbeğinde, merkezinde 7 tane kayıp vakasını yazdım
tarih ve yer olarak, yedi kayıp vakasını. Kaçırılmışlar, burada somut veriler
var, kayıtlar var, MOBESE kayıtları var, kaçırılmışlar. Eşleri yanıma geldi
-hepsi başörtülü, türbanlı kadınlar- onlarla konuştum; aynen Bosnalı kadınlar
gibi eşlerini arıyorlar ama korkuyla arıyorlar. Ne deniyor onlara biliyor
musunuz? “Bakın, takip etmeyin bunları yoksa akıbetiniz eşleriniz gibi olur;
cezaevine gidersiniz, çocuklarınız yetim kalır, bakımsız kalır.” Bu korku var. 
Bu korku, bana
neyi hatırlattı biliyor musunuz değerli arkadaşlar? Necati Aydın’ın
kaçırılmasını hatırlattı. Diyarbakır’da serbest bırakılmıştı, ertesi sabah DGM
Cumhuriyet Başsavcısı -kayıtlara geçtiği için söylüyorum- Bekir Selçuk’un
yanına gittim. DGM’den serbest bırakılmış ama yok ortada. Gittim yanına -ilk
önce Başsavcıya gittim, ilk önce hâkime gittim, sevk eden savcıya gittim- bana
dediği şu: “Sezgin Bey, dağa gitmiş olamaz mı?” Dedim, Sayın Başsavcı kendine
gel, kendine gel. Adam, on beş gün gözaltında kalmış, buradan çıkıp niye dağa gitsin?
İlk önce evine gider, sonra dağa gider. Niye gitsin dağa? Bana kapıyı gösterdi.
Çıktım, on beş gün sonra Pamuklu’nun kenarında 3 ceset bulundu; o da var
içlerinde. Aradılar beni, baro lokalindeyim. Bir ceset bulunmuş, yüzüğünde
“Süheyla” yazıyor, eşinin adı. Başsavcı, bana bunu söylemişti. Dün Ankara
Valisi, ne demiş bu kadına biliyor musunuz? “Kaçmış olamaz mı?” Aynı düşünce,
hiç değişen bir şey yok. Hani karşıydınız? 
Bakın, kırk iki
gün gözaltında kalan Turgut Çapan, şu anda Sincan’da tutuklu, kırk iki gün.
Ankara’nın göbeğinde, Yenimahalle’de kaçırılmış. Ben yazdım, çizdim falan, beni
hedef gösterdiler. Sonra gözleri kapalı, bir yerde bırakılmış, kelepçeli, bir
odada kırk iki gün boyunca işkence görmüş. Serbest bırakılmış, getirildi ve
tutuklandı, cezaevinde şimdi. Gidin görün, onunla beraber 7 kişi var. Aynı
öyküler, bakın aynı öyküler. Hangi öyküler? Gözaltından diğer kaçırılanların
isimleri var. Duyuyorlar isimleri işkencede ve kayıplar. 
Değerli
arkadaşlar, şu anda 12 tane Ankara’da kaçırılan isim var. Araştırın, siz
araştırın. Bunlar, insanlığa karşı suçtur, suçtur ve bunun bedeli ağırdır
değerli arkadaşlar. Vicdani bedeli ağırdır, insani bedeli ağırdır, siyasi
bedeli ağırdır. 
(Mikrofon
otomatik cihaz tarafından kapatıldı) 
BAŞKAN – Buyurun
tamamlayın. 
MUSTAFA SEZGİN
TANRIKULU (Devamla) – Buradan Ankara Valisine ve bütün yetkililere
sesleniyorum: Bizler bunları söylemeye devam edeceğiz. Bizim kaygımız, örgüt,
FETÖ, başka şey değil. Bizim kaygımız, insan yaşamıdır, insan haklarıdır. Bu
Parlamentonun da en az bizim kadar duyarlı olmasını beklerim. Bunları
bilin, duyarsız kalmayın.
Teşekkür
ediyorum, saygılar sunarım. (CHP sıralarından alkışlar)
BAŞKAN –
Teşekkür ederiz Sayın Tanrıkulu. 
Grup önerisinin
aleyhinde olmak üzere son konuşmacı, Yozgat Milletvekili Sayın Yusuf Başer. 
Buyurun. (AK
PARTİ sıralarından alkışlar) 
Süreniz on
dakika. 
YUSUF BAŞER
(Yozgat) – Sayın Başkan, değerli milletvekilleri; faili meçhul cinayetlerin ve
gözaltına alındıktan sonra kaybolan kişilerin araştırılmasıyla ilgili olarak
HDP tarafından verilen araştırma önergesinin aleyhinde konuşmak üzere AK PARTİ
Grubu adına söz almış bulunuyorum. Bu vesileyle de yüce heyetimizi ve aziz
milletimizi saygıyla selamlıyorum. 
Sözlerime
başlamadan önce, yirmi dört yıl önce PKK uşakları tarafından hunharca
katledilen 33 şehidimize ve yine devletin bekası için şehit olan vatan
evlatlarına Allah’tan rahmet diliyorum. 
Yine aynı
şekilde, bu vesileyle 15 Temmuz şehitlerimize de Rabb’imden rahmet diliyorum,
makamları cennet olsun, onların emanetine dün olduğu gibi bugün de ve yarın da
sahip çıkacağımızın özellikle bilinmesini istiyorum. 
Yine, sözlerime
başlamadan önce, Cumhurbaşkanlığı hükûmet sisteminin uygulamalarından olan
partili Cumhurbaşkanı uygulaması, 21 Mayıs tarihinde AK Partimizin olağanüstü
büyük kongresiyle kurucu Genel Başkanımız, Cumhurbaşkanımız, “Beşinci çocuğum.”
dediği sevdasına, partisine, AK PARTİ’ye tekrar, katılan delegelerin tamamının
oyuyla seçilmiş oldu. Bu vesileyle de hem Cumhurbaşkanımıza ve hem de
partimizin genel merkezinde görev alan tüm arkadaşlarıma teşekkür ediyorum,
kutluyorum, Rabb’im yâr ve yardımcıları olsun diyorum. Yeni dönemin de
cumhuriyetimiz için, ülkemiz için, demokrasimiz için ve milletimiz için hayırlı
olmasını temenni ediyorum. 
Sayın Başkan, değerli
milletvekilleri; yeni Türkiye, 80 milyonun aynı toprağın üzerinde, aynı
bayrağın gölgesinde, aynı hedefler ve idealler çerçevesinde bir ve beraber
yaşamayı sürdürecekleri bir Türkiye’dir. Yeni Türkiye, 80 milyon Türkiye
Cumhuriyeti vatandaşının devlet imkânları ve fırsatları karşısında tamamen eşit
olduğu bir Türkiye’dir. Yeni Türkiye, 80 milyonun ayrımsız şekilde bu vatan
topraklarına sahip olduğu, bu vatan topraklarının tapusunu üzerinde taşıdığı
bir Türkiye’dir. Yeni Türkiye, hiç kimsenin dilinden, dininden, etnik
kökeninden, derisinin renginden, mezhebinden, yaşam tarzından dolayı
dışlanmadığı, horlanmadığı, kendisini yalnız, ötekileştirilmiş ve kimsesiz
hissetmediği bir Türkiye’dir. 
Türkiye’nin
hiçbir sorunu çözümsüz değildir. Türkiye, topraklarında umutsuzluğun asla
yeşermeyeceği, kök salamayacağı bir Türkiye’dir. AK PARTİ, söylenmeyenleri
söylemiş, yapılamayanları yapmış, hayal dahi edilemeyenleri gerçeğe
dönüştürmüştür. On dört yıllık AK PARTİ iktidarları döneminde temel hak ve
hürriyetlerin önündeki engeller kaldırılmış, özgürlükler genişletilmiş,
birlikte yaşam kültürünün daha da güçlendirilmesi için çok sayıda cesur
reformlar yapılmıştır.
CEMAL OKAN
YÜKSEL (Eskişehir) - Türkiye mi burası?
YUSUF BAŞER
(Devamla) - Türkiye’de sadece demokrasi, özgürlükler ve birlikte yaşam kültürü
güçlenmedi, aynı zamanda bu sayede oluşan istikrar ve güven ortamıyla beraber
ekonomimiz büyüdü, sofradaki ekmeğimiz çoğaldı, gücümüze güç kattık. 
DİDEM ENGİN
(İstanbul) - Başka bir ülkede yaşıyorsunuz herhâlde.
YUSUF BAŞER
(Devamla) - Yeni Türkiye’de şiarımız, etnik kimliği, mezhebi ve inancı ne
olursa olsun herkesi bağrına basan, onları eşit vatandaşlıkla evrensel ilkeler
ve değerler temelinde demokratik bir ortam, ortak yaşam bilincine ulaştıran bir
anlayışı daha da güçlü bir şekilde hayata geçirmektir. 
Türkiye’de
işkence, AK PARTİ sayesinde Türkiye’nin gündeminden çıkmıştır. 
MUSTAFA SEZGİN
TANRIKULU (İstanbul) - Avrupa İşkencenin Önlenmesi Komitesinin raporunu niye
yayımlamıyorsunuz?
YUSUF BAŞER
(Devamla) - İktidarlarımız döneminde işkenceye sıfır tolerans politikasını
hayata geçirdik. 2013 yılında dördüncü yargı paketiyle beraber işkence
suçlarına uygulanan verilecek cezaların miktarlarını artırdık ve hem de
işkenceyle mağdur olanlarla ilgili olarak da sanıkların da ceza zamanaşımından
yararlanmaması için gerekli adımları kaldırmış olduk. Yine İşkenceyle Karşı
Birleşmiş Milletler Sözleşmesi’ne Ek İhtiyari Protokol onaylanarak iç hukuk
kurallarımıza dâhil edildi. 
MUSTAFA SEZGİN
TANRIKULU (İstanbul) – Kasım 2016 yılına ait rapor neden yayımlanmıyor? Hükûmet
neden rezerv koydu? 
YUSUF BAŞER
(Devamla) – Türkiye’de insan hak ve hürriyetlerini tastamam tesis ederek
1990’lı yıllarda insanlarımızın hafızasına kazınan “Beyaz Toros” vakalarını
tarihin çöp sepetine AK PARTİ olarak biz attık.
MUSTAFA SEZGİN
TANRIKULU (İstanbul) – Çok somut bir soru: 2016 Kasım tarihli Avrupa İşkenceyi
Önleme Komitesinin Türkiye’ye ilişkin raporu neden yayımlanmıyor, neden rezerv
konuldu? Çok somut bir soru. 
YUSUF BAŞER
(Devamla) – Faili meçhul cinayetleri ve kayıpları, AK PARTİ olarak önleyen
biziz. Mafya ve çeteleri, ülke gündeminden de AK PARTİ olarak biz çıkardık. 
Bilgi edinme
hakkını kabul ederek vatandaşlarımızın bilgi edinmesini imkânsızlaştıran
uygulamaları ortadan kaldırdık. 
MUSTAFA SEZGİN
TANRIKULU (İstanbul) – Somut soru soruyorum: İşkence yoksa eğer, rapor neden
yayımlanmıyor, neden rezerv konuldu? 
İLKNUR İNCEÖZ
(Aksaray) – Hatibin konuşmasına bile tahammülünüz yok. Bakın, herkes sizi
sessizce dinledi. Bir kişinin konuşmasına, çok sesliliğe bile tahammülünüz yok.
Üstelik, doğruları söylüyor. 
YUSUF BAŞER
(Devamla) – Sayın Başkan, değerli milletvekilleri; 15 Temmuz sonrası yayımlanan
kanun hükmündeki kararnameler gereğince, değişik konularda sınırlama getirilmiş
olmasına rağmen, özellikle hükümlü ve tutukluların sağlık şartlarıyla ilgili
olarak hiçbir sorun yaşanmaması için gerekli tüm adımları attık, tüm zorlu ceza
infaz kurumu şartlarına rağmen kurumlarımızda hiçbir ayırıma yön vermedik, tüm
vatandaşlarımıza kanunlara karşı eşit muamele yapmaya gayret gösterdik. 
Yine 2014
tarihinde Bakanlar Kurulu kararıyla kabul edilen Avrupa İnsan Hakları
Sözleşmesi İhlallerinin Önlenmesine İlişkin Eylem Planı’nda yer alan “Kötü
Muamelenin Önlenmesi” başlıklı maddesindeki tutuklu ve hükümlülerin fiziksel ve
psikolojik muayenelerinin ceza infaz kurumlarına alınmaları sırasında ve bu
kurumlarda bulundukları süre içerisinde periyodik olarak daha etkili şekilde
yapılması…
MUSTAFA SEZGİN
TANRIKULU (İstanbul) – Sayın Başkan, tam da bu konuda inceleme yapan, sizin
izninizle inceleme yapan Avrupa İşkenceyi Önleme Komitesinin raporunu neden
yayımlamıyorsunuz? 
İLKNUR İNCEÖZ
(Aksaray) – Başkan, böyle bir usul var mı? Orada hatip konuşuyor, buradan çan
çan çan konuşuyor kendisi! 
MUSTAFA SEZGİN
TANRIKULU (İstanbul) - Cezaevlerinde ve gözaltı merkezlerinde inceleme yapan bu
komitenin raporu neden yayımlanmıyor?
İLKNUR İNCEÖZ
(Aksaray) – Sükûneti sağlayın Sayın Başkan. Böyle bir usul var mı burada?
Kendisi çıkıyor fütursuzca konuşuyor ve on dakikalık konuşmaya tahammül
edemiyor! 
BAŞKAN
– Sayın milletvekilleri, lütfen dinleyelim hatibi. 
MUSTAFA SEZGİN
TANRIKULU (İstanbul) – Soru soruyorum
İLKNUR İNCEÖZ
(Aksaray) – “Demokrasi” diyorsunuz, demokrasiyi kendiniz ihlal ediyorsunuz! Bir
dinle! Usturup yok mu ya?
YUSUF BAŞER
(Devamla) – …ve gerekli tedavi imkânlarının sağlanarak durumlarına uygun
ortamda barındırılmalarıyla ilgili olarak uluslararası sözleşmelerin tamamını
yerine getirdik. 
Avrupa Konseyi
kurucu üyelerinden biri olan ve Avrupa Birliğiyle tüm üyelik yolunda
müzakerelere başlamış bulunan Türkiye Cumhuriyeti, 1923 yılından beri kurmuş
olduğu demokratik sistemle, hukukun üstünlüğünü, insan hakları alanında birçok
önemli reformları gerçekleştirmiş, aynı zamanda Birleşmiş Milletler ve Avrupa
Sözleşmesi’ne taraf olmuştur. 
MUSTAFA SEZGİN
TANRIKULU (İstanbul) – Ne zaman taraf oldu?
YUSUF BAŞER
(Devamla) – Yine, 1997 yılından itibaren, Türkiye’mizde temel hak ve
hürriyetler noktasında birçok değişiklik yapılmasına rağmen özellikle
cezaevlerinde gerçekten çok daha fazla adımlar attık ve özellikle gelişmiş
ülkeler ve birçok uluslararası kuruluş tarafından ve Avrupa Birliği ilerleme
raporlarında da bu hususta Türkiye takdirle karşılanmıştır.
Ceza infaz
kurumu koşullarıyla, mevzuatımız, Avrupa Konseyinin 2 sayılı Avrupa Cezaevi
Standartları Hakkındaki Tavsiye Kararı ile Birleşmiş Milletlerin 1957 tarihli
Hükümlülere Muamele Hakkındaki Standart, Minimum Kurallar başlıklı kararlarında
öngörülen standartlarla uyumlu hâle getirilmiştir. 
Ayrıca ülkemiz,
Avrupa Birliği uyum çalışmaları kapsamında işkenceye karşı sıfır tolerans
politikası çerçevesinde işkencenin önlenmesi ve iddiaların ortadan kaldırılması
için tüm yasal değişiklikleri yapmış, denetim ve yargı mekanizmalarını
kurmuştur. Bu kapsamda Türkiye Cumhuriyeti Ceza Kanunu’ndaki maddeler işkence
ve neticesi sebebiyle ağırlaştırılmış işkence ve eziyet suçlarıyla ilgili
olarak cezaları… 
MUSTAFA SEZGİN
TANRIKULU (İstanbul) – Ya, Sayın Başkan, somut bir soru soruyorum: Neden
yayımlanmıyor? Neden yayımlanmıyor? Somut bir soru.
YUSUF BAŞER
(Devamla) - … üç yıl ile ağırlaştırılmış müebbet hapis cezası arasında değişen
hürriyeti bağlayıcı cezaları biz getirdik arkadaşlar.
MUSTAFA SEZGİN
TANRIKULU (İstanbul) – Neden yayımlanmıyor? Rapor neden yayımlanmıyor?
YUSUF BAŞER
(Devamla) – İşkence ve kötü muamelenin önlenmesi kapsamında infaz kurumlarımız,
ulusal düzeyde, 136 bağımsız ceza infaz kurumları ve tutukevleri izleme
kurulları marifetiyle denetlenmektedir. 
Ben de geçmiş
dönemde baro başkanlığı yaptığım dönemde cezaevlerindeki şartları çok iyi
biliyorum.
MUSTAFA SEZGİN
TANRIKULU (İstanbul) – Ben de yaptım. 
İLKNUR İNCEÖZ
(Aksaray) – Bravo(!)
YUSUF BAŞER
(Devamla) - Onunla ilgili gerekli düzenlemeleri de biz yaptık. (AK PARTİ
sıralarından alkışlar) 
MUSTAFA SEZGİN
TANRIKULU (İstanbul) – Neden yayımlanmıyor Sayın Başkan? Neden yayımlanmıyor?
Bu cevabı ver, Baro Başkanı olarak bu cevabı ver.
YUSUF BAŞER
(Devamla) - Evet, yine aynı şekilde yüzde 39 infaz hâkimliğinin…
MUSTAFA SEZGİN
TANRIKULU (İstanbul) – Beraber baro başkanlığı yaptık. Neden yayımlanmıyor?
İSMAİL AYDIN
(Bursa) – Kes, yeter!
BAŞKAN – Sayın
milletvekilleri, lütfen…
YUSUF BAŞER
(Devamla) - …uluslararası düzeyde Avrupa İşkence Önleme Komitesi ve Birleşmiş
Milletler Keyfî Tutuklama, İşkenceyi ve Aşağılayıcı Muameleyi Önleme Komitesindeki
denetimleri altındadır arkadaşlar. 
MUSTAFA SEZGİN
TANRIKULU (İstanbul) – Peki, neden yayımlamıyorsunuz? Neden yayımlamıyorsunuz?
YUSUF BAŞER
(Devamla) – Yine, burada çat kapı yapmak suretiyle bizim tüm cezaevlerimiz hem
uluslararası kuruluşlar tarafından…
MUSTAFA SEZGİN
TANRIKULU (İstanbul) – Neden yayımlamıyorsunuz? Kasım 2016 raporu neden
yayımlanmıyor?
YUSUF BAŞER
(Devamla) - …ve hem de Türkiye’de AK PARTİ sayesinde kurmuş olduğumuz kurullar
ve kuruluşlar tarafından denetlenmektedir arkadaşlar. 
MUSTAFA SEZGİN
TANRIKULU (İstanbul) – Rapor nerede, rapor?
YUSUF BAŞER
(Devamla) – AK PARTİ olarak modern hukuk kurallarının tesisi için… 
MUSTAFA SEZGİN
TANRIKULU (İstanbul) – Sayın Başkan, rapor nerede?
İSMAİL AYDIN
(Bursa) – Dinlersen öğrenirsin; dinle!
MUSTAFA SEZGİN
TANRIKULU (İstanbul) – Okursanız utanırsınız; işkencenin, kötü muamelenin
sistematik hâle nasıl geldiğini görürsünüz, nasıl geldiğini…
YUSUF BAŞER
(Devamla) – …faili meçhul cinayetler ve kayıplarla ilgili ve işkencelerin
önlenmesiyle ilgili, renklerine, dinine, ırkına, bakmadan hukukun tastamam
uygulanması için yüksek hassasiyet gösteriyoruz, geciken adaletin adalet
olmadığını biliyoruz ve AK PARTİ olarak hem faili meçhul cinayetlerle, faili
meçhul suçlarla ilgili hem de tüm suçlarla ilgili olarak, hukuk çerçevesinde
sonuna kadar mücadele edeceğimizi ve hiçbir suçun cezasız kalmayacağını
belirtiyor, HDP Grubunun önerisinin aleyhinde oy kullanacağımı belirtiyor, yüce
heyetinizi saygıyla selamlıyorum. (AK PARTİ sıralarından “Bravo!” sesleri,
alkışlar)
BAŞKAN –
Teşekkürler Sayın Başer. 
MUSTAFA SEZGİN
TANRIKULU (İstanbul) – Sayın Başkan…
MERAL DANIŞ
BEŞTAŞ (Adana) – Sayın Başkanım…
BAŞKAN – Sayın
Tanrıkulu, buyurun.
MUSTAFA SEZGİN
TANRIKULU (İstanbul) – İç Tüzük 60’a göre, yanlış bir hususu düzeltmek amacıyla
pek kısa bir söz alacağım Sayın Başkan. 
BAŞKAN –
Buyurun, yerinizden, açıyorum mikrofonu. 
Buyurun Sayın
Tanrıkulu.
IV.- AÇIKLAMALAR (Devam)
24.- İstanbul Milletvekili Mustafa Sezgin
Tanrıkulu’nun, Yozgat Milletvekili Yusuf Başer’in HDP grup önerisi üzerinde
yaptığı konuşmasındaki bazı ifadelerine ilişkin açıklaması
MUSTAFA SEZGİN
TANRIKULU (İstanbul) – Sayın Başkan, sayın hatip Türkiye’de işkencenin
olmadığını ve uluslararası denetime açık olduğunu ifade etti. Çok açık bir soru
soruyorum: Kasım 2016 tarihinde Avrupa İşkenceyi Önleme Komitesi, Türkiye’de
Hükûmetin izniyle gözaltı merkezlerini ve cezaevlerini ziyaret etti ve bir
rapor yayımladı. Bu raporu, görüşlerine başvurmak üzere Hükûmete gönderdi.
Hükûmet, görüşlerini bildirdi Komiteye. O raporun yayımlanması lazım ama
yayımlanması için de Hükûmetin rezerv koymaması lazım, sözleşme uyarınca, yayım
izni vermesi lazım ancak o tarihten bu zamana kadar yayım izni verilmiyor.
Dolayısıyla, o raporun yayımlanmasına neden izin verilmediğini, Hükûmetin veya
Adalet ve Kalkınma Partisi çoğunluğunun izah etmesi lazım. Çünkü o raporda çok
açık bir biçimde -izin verilmediğine göre- işkence, kötü muamele, cezaevlerinde
ve gözaltı merkezlerinde sistematik hâle gelmiştir. Hatip bu konuda yanlış
bilgi verdi, bunu düzeltmek için söz aldım.
Teşekkür ederim.
BAŞKAN –
Teşekkür ederiz Sayın Tanrıkulu.
Sayın Beştaş…
MERAL DANIŞ
BEŞTAŞ (Adana) – Ben de İç Tüzük 60’a göre bir açıklama yapmak istiyorum. 
BAŞKAN -
Buyurun, sizin de mikrofonunuzu açalım.
25.- Adana Milletvekili Meral Danış Beştaş’ın, Yozgat
Milletvekili Yusuf Başer’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
MERAL DANIŞ
BEŞTAŞ (Adana) – Sayın Başkan, doğrusu, hatibin kayıplarla ilgili bir sözüne
tanık olmadım öncelikle. AKP kongresiyle ya da genel başkanlıkla hiçbir ilgisi
yok bizim önergemizin; bunu ifade etmek istiyorum.
Diğeri de: Yani,
işkenceye girdi ama gerçekten tümüyle yanlış, yalan, asılsız bilgiler paylaştı.
CPT Raporu’na ilişkin ben de soru önergesi verdim. 2016 yılından beri hazır
olan rapor, Türkiye'nin rezerv koyması sebebiyle paylaşılamıyor, kamuoyuna
açıklanamıyor. Hamasetle, mesnetsiz açıklamalarla, Türkiye halkı gerçekten
aldatılıyor, aldatılmaya devam ediliyor. 
Bizim sunduğumuz
önerge, kayıplarla ilgili bir araştırmadır. Alkışlarla “Bu önergeyi kabul
etmeyelim.” demek de yani nasıl ifade edeceğimi bilmiyorum ama… İnsan gerçekten
biraz rahatsız olur, utanır. On binlerce aile şu anda kayıplarını bulmak için
her hafta oturma eylemi yapıyor. 
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Adana) - Bu, Türkiye'nin çok önemli bir yarasıdır ve buna karşı tutumu
kesinlikle çok talihsiz bulduğumuzu, reddettiğimizi de ifade etmek istiyorum.
BAŞKAN – Peki,
teşekkür ederiz Sayın Beştaş. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili Filiz
Kerestecioğlu Demir tarafından, ülkemizde 17.500 faili meçhul cinayetin, büyük
çoğunluğu gözaltına alındıktan sonra kaybolan 3.248 kişinin gömülü olduğu
tahmin edilen 253 toplu mezarın, kayıplar ve faili meçhul olayların
araştırılması amacıyla 24/5/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 24
Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Sayın
milletvekilleri, şimdi Halkların Demokratik Partisi grup önerisini oylarınıza
sunuyorum: Kabul edenler… Kabul etmeyenler… Önerge kabul edilmemiştir ne yazık
ki.
Birleşime on
dakika ara veriyorum.
Kapanma Saati: 16.59
ÜÇÜNCÜ OTURUM
Açılma Saati: 17.16
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mücahit DURMUŞOĞLU (Osmaniye)
-----0-----
BAŞKAN – Sayın milletvekilleri,
Türkiye Büyük Millet Meclisinin 96’ncı Birleşiminin Üçüncü Oturumunu açıyorum.
Gündemin “Özel
Gündemde Yer Alacak İşler” kısmına geçiyoruz. 
Cumhuriyet Halk
Partisi Grubu adına Grup Başkanvekilleri İstanbul Milletvekili Engin Altay,
Ankara Milletvekili Levent Gök ve Manisa Milletvekili Özgür Özel’in; 24 Aralık
2016 tarihinde yazılı aşaması yapılan avukatlar için adli yargı hâkim ve savcı
adaylığı ile idari yargı hâkim adaylığı sınavının sonuçlarını etkilediği
iddiasıyla Adalet Bakanı Bekir Bozdağ hakkında bir gensoru açılmasına ilişkin
(11/15) esas numaralı önergesinin görüşmelerine başlıyoruz. 
IX.- GENSORU
A) Ön Görüşmeler
1.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel’in, 24 Aralık 2016 tarihinde yazılı aşaması yapılan avukatlar için
adli yargı hâkim ve savcı adaylığı ile idari yargı hâkim adaylığı sınavının
sonuçlarını etkilediği iddiasıyla Adalet Bakanı Bekir Bozdağ hakkında gensoru
açılmasına ilişkin önergesi (11/15) 
BAŞKAN –
Hükûmet? Burada. 
Önerge daha önce
bastırılıp dağıtıldığı ve Genel Kurulun 16/05/2017 tarihli 92’nci Birleşiminde
okunduğu için tekrar okutmuyorum. 
Sayın
milletvekilleri, Anayasa’nın 99’uncu maddesine göre, bu görüşmede önerge
sahiplerinden bir üyeye, siyasi parti grupları adına birer milletvekiline ve
Bakanlar Kurulu adına Başbakan veya bir bakana söz verilecektir. 
Konuşma süreleri
önerge sahibi için on dakika, gruplar ve Hükûmet için yirmişer dakikadır. 
İlk söz önerge
sahibi olarak İstanbul Milletvekili Sayın Barış Yarkadaş’a aittir.
Buyurunuz Sayın
Yarkadaş. (CHP sıralarından alkışlar) 
Süreniz on
dakikadır.
BARIŞ YARKADAŞ
(İstanbul) – Değerli milletvekilleri, bugün partimizin verdiği gensoru önergesi
üzerinde konuşacağım. 
Sevcan
Karayiğit, AKP Genel Başkanı Recep Tayyip Erdoğan’ın Hukuk Başdanışmanı Ahmet
Karayiğit’in kızı. Gonca Hatinoğlu, Danıştay Başkanı Zerrin Güngör’ün kızı.
Muhammed Said Pamukçu, Adalet Bakanı Bekir Bozdağ’ın Özel Kalem Müdürü. Behice
Çavuşoğlu, AKP Giresun Kadın Kolları İl Başkanı. Bayram Günaydın, AKP Trabzon
İl Başkan Yardımcısı. Kazım Sunar, AKP Nevşehir İl Başkanı. Fahrettin Tuğrul,
AKP Uşak milletvekili adayı, Uşak Hukukçular Derneği Başkanı. Bu dernek 15
Temmuzda, alçak darbe girişiminin ardından, FETÖ’cü olduğu gerekçesiyle
kapatıldı. 
Kimdir bu
isimler ve ortak özellikleri nelerdir? Bu isimlerin ortak özelliği, hepsinin
yolunun AKP’den geçmesi ve 24 Nisanda hâkim olarak göreve atanmasıdır. 26
Aralık 2016 tarihinde yapılan avukatlıktan hâkimliğe geçiş sınavı sonrası
atanan 1.341 hâkimin neredeyse tamamı AKP il ve ilçe teşkilatlarından
devşirilmiştir. Yukarıda sıraladığımız ve burada da gördüğünüz bu isimler,
adalet mekanizmasının nasıl bir girdaba sokulduğunu göstermesi açısından önemli
bir örnektir. AKP’li yüzlerce avukat hâkim olarak atanmıştır. Adalet sarayları
âdeta AKP il başkanlığına dönüştürülmüştür. 
Sayın vekiller,
bu avukatlar tam kırk saniye süren mülakatla hâkim olarak atanmıştır. Kırk
saniyede Millî Piyango bileti bile seçemezsiniz ama kırk saniyede bu isimleri
hâkim olarak atayabiliyorsunuz. (CHP sıralarından alkışlar) Bunu yapabilmek
için yazılı sınavdaki 70 puanlık baraj şartını kanun hükmünde kararnameyle
kaldırıyorsunuz. Yazılı sınavda 90, 92 alanları eliyor; 50, 55 puan alanları,
sadece ve sadece AKP’li oldukları için, hâkim olarak şaibeli bir mülakatla
göreve atıyorsunuz. Yaptığınız, hukuk adına bir cinayettir. Partizan hâkimler
listesi adaletin ölüm fermanıdır. Siz adaletin ölüm fermanını yazıp adalet
tabutuna son çiviyi çaktınız. Artık eserinizle övünebilirsiniz. (CHP
sıralarından alkışlar) 
İşte,
Sayın Bakan, atadığınız bir hâkimin adalete bakış açısı: Adı Kamil Açıkgöz,
kendisi AKP’li ve bir cemaate mensup olduğunu Facebook sayfasında açıkça
yazıyor. Nedir bu kişinin özelliği AKP’li olmasının dışında? Genel Başkanımız
Sayın Kemal Kılıçdaroğlu’nun telefonlarının yasa dışı bir şekilde dinlenmesini
haklı buluyor, Cumhuriyet Halk Partisinin Anayasa Mahkemesine gitmesiyle alay
ediyor ve Türkiye şu anda bu kafaya teslim ediliyor, adalet bu zihniyete teslim
ediliyor. Eserinizle övünebilirsiniz.
Sayın Bozdağ, 8
Kasım 2016’da yaptığınız bir konuşmada “Sanal dünyada siyasal paylaşımlar yapan
hâkimleri görünce rahatsız oluyorum. Davalarımın böyle bir hâkime düşmesini
istemem. Ben böyle yapan savcı ve hâkimlerden korkuyorum.” demiştiniz. İşte,
kırk saniyelik mülakatla atadığınız hâkimin paylaşımları: Cumhuriyet Halk
Partisinin Anayasa Mahkemesine gitmesiyle alay eden ve telefonların yasa dışı
dinlenmesini savunan bir hâkim. 
Şimdi, Sayın
Bozdağ, size çağrım şudur: Gelin, bu şaibeli sınavı iptal edin. Gelin, bu
şaibeli sınavda, yazılıda kim kaç puan aldı ve mülakatta hangi kriterler
uygulandı, bunların tamamını kamuoyuna açıklayın ve yeni sınavı kameraların
önünde, mülakatları kameraların önünde kamuoyunu ikna ederek yapın. Aksi
takdirde, bizim yargıya güvenmemizi de beklemeyin. Biz sadece ve sadece AKP’li
oldukları için atanan bu hâkimlere neden güvenelim? Siz geçmişte ortağı
olduğunuz FETÖ’yle özel yetkili mahkemeler aracılığıyla muhalefeti sindiriyor
ve bundan da büyük keyif alıyordunuz. Şimdi eski ortağınız FETÖ’den
öğrendiğiniz yöntemleri kullanıyor, sulh ceza hâkimliklerini âdeta iktidarın
bir sopası hâline çeviriyorsunuz. İktidarın sopası hâline çevirdiğiniz bu hâkim
ve yargı mekanizması inanılmaz cinayetler işliyor, yargıda büyük yaralar
açıyor.
Cumhuriyet
gazetesinin 13 yazarı ve çalışanı uydurma bile denilemeyecek bir gerekçeyle
aylardır hapiste ve bu yazarlardan 4’ü devlet hastanesinden hasta olduklarına
dair rapor almalarına rağmen serbest bırakılmıyor ama AKP’li Belediye Başkanı
Kadir Topbaş’ın damadı Ömer Kavurmacı “uyuyamıyor” gerekçesiyle, hem de özel
hastane raporuyla tahliye ediliyor. Sahi, nerede bu Ömer Kavurmacı; evinde mi,
özel hastanede mi, yoksa Yunanistan’da mı uyuyor Sayın Bakan, haberiniz var mı?
Tabii,
siz bu Ömer Kavurmacı’nın nerede uyuduğunu bilemeyebilirsiniz ancak biz dün
komik bir gerekçeyle partili hâkimlik mekanizması tarafından tutuklanan Nuriye
ve Semih’in nerede uyuduğunu biliyoruz. Onlar Kavurmacı gibi değiller, rahat
uyuyabiliyorlar çünkü onlar hiç kimsenin hakkını yemediler, hiç kimsenin
emeğini sömürmediler; onlar sadece ve sadece işlerini istedikleri için
tutuklandılar. Artık ne yaptığınızı bilemez bir hâle geldiğiniz için, FETÖ’cü
oldukları gerekçesiyle işten attığınız Nuriye ve Semih’i DHKP-C’li oldukları
gerekçesiyle tutuklatıyorsunuz. Bu tutuklamanın gerçek sebebini biliyoruz;
onların yüzündeki gülüşten korkuyorsunuz, adaletsizliğe teslim olmadıkları için
tutuklatıyorsunuz. (CHP sıralarından alkışlar)
Yaptığınız
bunlarla sınırlı mı? Değil tabii ki. Partili hâkimler, partili polisler sadece
Nuriye ve Semih’ten mi korkuyor? Hayır. Dün gördük, önceki gün gördük, on yedi
yıl önce sizin “statükocu” dediğiniz kesimler tarafından cezaevi operasyonunda
kolu koparılan Veli Saçılık’ın annesine yaptıklarınızı ibretle gördük. Orada
feryat etti Kezban ana, “Oğlumun kolu yok! Oğlumun kolu yok! Arabasına gaz
sıkmayın! Gözaltına almayın! Allah’tan korkmuyor musunuz! Müslüman değil
misiniz!” dedi. Ne yaptınız? O kadını yerlerde sürüklediniz. Bakın, bu ana
neden pantolon giyiyor biliyor musunuz Sayın Bakan? Çünkü on yedi yıl önce
oğlunun kolu koparıldığında yine cezaevinin önüne gitmişti ve o zaman sizin
“statükocu” dedikleriniz oğlunun kolunun peşinde olan bu ananın üstündeki tüm
elbiseleri soymuştu, şimdi başına aynı şeyin gelmesinden korktuğu için on yedi
yıldır etek giymiyor ve dün oğlunun yanına gelirken yine pantolonuyla geldi,
çünkü sadece ve sadece iktidarda kalabilme adına muktedir olanların neler
yapabileceğini on yedi yıl önceden biliyordu. On yedi yılda hiçbir şey
değişmedi, Kezban ana on yedi yıl önce de yerlerde sürükleniyordu, dün de
yerlerde sürüklendi. Partili hâkimlik ve partili polisliğin ülkeyi getirdiği
durum budur. 
Sadece bu mu? Şu
Sözcü gazetesine yaptıklarınıza bir bakın. Sözcü gazetesine, eğilmediği,
bükülmediği, Atatürkçü çizgiden geri adım atmadığı, ihale peşinde koşmadığı,
önünüzde düğmesini iliklemediği için uydurma bir soruşturma açtınız. O
soruşturmayı neden açtığınızı biliyoruz. Çünkü, Sözcü gazetesinin altı matbaası
var, o matbaaya el koymak, milletin anasına küfretmekle meşhur olan bir iş
adamına peşkeş çekmek istiyorsunuz, tıpkı Kanaltürk ve Bugün TV’ye yaptığınız
gibi. Bunları yapmayın. Kim hak arasa Türkiye'de, başına, tepesine balyoz gibi
iniyorsunuz. Türkiye'nin her yerinden işkence ve gözaltı haberleri geliyor. Şu
anda 50’nin üzerinde gözaltı var İstanbul’da. Neden? Sadece ve sadece KHK
zulmüne karşı çıktıkları için. 
Buradan
bir kez daha sizleri uyarıyoruz: Analarımızı ağlatıyorsunuz, gençlerimizi işsiz
bırakıyorsunuz ve bu feryatların hiçbirini duymuyorsunuz. Size şunu söyleyelim:
Türkiye'yi, iktidarda kalabilmek adına, ucu görünmeyen karanlık bir tünele
soktunuz. Ancak emin olun ki o ucu görünmeyen karanlık tünel, Nuriye ve Semih’in
gülüşüyle, Kezban ananın feryadıyla aydınlanıyor ve ışığa bir adım daha
yaklaşıyor. 
(Mikrofon
otomatik cihaz tarafından kapatıldı) 
BARIŞ
YARKADAŞ (Devamla) – Biraz süre alabilir miyim.
BAŞKAN
– Buyurun, tamamlayın. 
BARIŞ
YARKADAŞ (Devamla) – Şu an sizin yargılanamayacağınız bir düzen kurma peşinde
olduğunuzun farkındayız ve Türkiye'yi bu yüzden bir karanlığa ittiğinizi de
görüyoruz. Şu an zifiri bir karanlık içindeyiz ama bu zifiri karanlık er geç
aydınlanacak. Unutmayın ki karanlığın en koyu olduğu an, şafağın en yakın
olduğu andır. Biz şimdi en karanlık dönemdeyiz ama emin olun ki aydınlığa da
bir o kadar yakınız.
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Yarkadaş.
Sayın
milletvekilleri, şimdi gruplar adına konuşmacıları davet edeceğim kürsüye.
İlk
konuşmacı, Cumhuriyet Halk Partisi Grubu adına Ankara Milletvekili Sayın Levent
Gök. 
Sayın
Gök, buyurun. (CHP sıralarından alkışlar)
Süreniz
yirmi dakika.
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
Cumhuriyet Halk Partisi Grubu olarak Adalet Bakanı Sayın Bekir Bozdağ’la ilgili
vermiş olduğumuz gensoru önergesi üzerinde söz aldım. Hepinizi sevgiyle,
saygıyla selamlıyorum. 
Ancak
görüyorum ki iktidar partisi Sayın Bakanı savunmaktan âciz. (CHP sıralarından
alkışlar) Nedir bu durum? Şurada 20, 30 milletvekiliyle, savunamayacaklarını
bildikleri bir Bakanın karşısında… 
HAMZA
DAĞ (İzmir) – Onu oylamada görürsünüz, oylamada. 
LEVENT
GÖK (Devamla) – …elbette diğer AK PARTİ’li milletvekilleri bu salonda olmak
istemiyor. Bu ayıp size yeter. 
HAMZA
DAĞ (İzmir) – Onu oylamada görürsünüz, merak etmeyin.
LEVENT
GÖK (Devamla) – Bu adaletin geldiği noktada AK PARTİ milletvekillerinin bu
durumunu halkıma şikâyet ediyorum.
FUAT
KÖKTAŞ (Samsun) – Görürsün oylamada ne oluyor.
LEVENT
GÖK (Devamla) – Sayın Başkan, değerli milletvekilleri; bu gensorunun konusu,
Adalet Bakanı Bekir Bozdağ’ın partizanca davranmasıdır; tek kelimeyle özeti
budur.
FUAT
KÖKTAŞ (Samsun) – Bakan Bey, Adalet Bakanı avukat; avukata ihtiyacı yok, o
savunur.
LEVENT
GÖK (Devamla) – Adalet Bakanı Bekir Bozdağ, partizanca davranarak, partili
Cumhurbaşkanı modelinden sonra Türkiye'de partili hâkim ve savcı modelini
yürürlüğe koyan bir isimdir. Az önce arkadaşımız ayrıntılarını açıkladı. 
Şimdi, bugün bir
gensoru görüşüyoruz. Bildiğiniz gibi, gensoru kurumu Anayasa değişikliğiyle
kaldırıldı. Şunu biliniz ki Cumhuriyet Halk Partisi önümüzdeki süreçte
demokratik ve laik cumhuriyetin bütün kazanımlarını tekrar yerine getirmek
için, bütün kazanımlarını yok ettiğiniz alanlarda olduğu gibi, gensoruyu da
geri getirecektir. (CHP sıralarından alkışlar) Gensoruyu geri getireceğiz.
Neden korkuyorsunuz gensorunun kaldırılmasından? Muhalefetin en önemli denetim
aracı olan gensoru niçin sizleri rahatsız ediyor? Gensoru, siz zannediyor
musunuz ki sadece cumhuriyet döneminde var. Sayın Başkan, değerli
milletvekilleri; ülkemizde, yüz kırk yıllık parlamenter demokratik geleneğinde,
ilk gensoru Abdülhamit zamanında, 14 Şubat 1909’da uygulanmıştır. Halktan
almadığı yetkiyle, saltanatla gelen Abdülhamit dahi atadığı Sadrazam Kamil
Paşa’yı koruyamamış, 14 Şubat 1909’da Meclis-i Mebusanda yapılan oylamayla
düşürülmüştür. Şimdi, iktidar partisi bizi Abdülhamit’in de gerisine götüren
bir uygulamanın içerisine sokuyor ama yağma yok, gensoru gelecek, iki elimiz
yakanızda olacak değerli arkadaşlar, bunu böyle biliniz. 
HAMZA DAĞ
(İzmir) – Hep muhalefette kalacaksınız demek ki! Nasıl gelecek o zaman?
FUAT KÖKTAŞ
(Samsun) – Ya, iktidar olun da öyle Levent Bey.
LEVENT GÖK
(Devamla) – Değerli arkadaşlarım, 24 Aralıkta bir yazılı sınav yapıldı Adalet
Bakanlığı tarafından hâkim almak için, savcı almak için. Bu hâkim ve savcı
sınavı yapıldıktan bir müddet sonra, tam yazılı sınav sonuçları açıklanmadan
önce bir kararnameyle, 680 sayılı Kanun Hükmünde Kararname’yle yazılı sınav
şartı kaldırıldı. Yazılı sınav yapılmış, aradan zaman geçmiş, kararnameyle
hemen… Kararnamelere neden düşkün olduğunuzu görüyoruz biz. Ne ilgisi var bu
kararnamenin olağanüstü hâlle Sayın Bakan? FETÖ’ye karşı savaş böyle mi
yapılır? Ne ilgisi var, bir anlatırsanız sevinirim. 680 sayılı Kararname’yle bu
yazılı sınav şartı kaldırıldı ve Adalet Bakanlığının mülakatta yetkisine açık
isimler hâkim yapıldı değerli arkadaşlarım, itirazımız buna. Hiç kişisel
bakmıyoruz hadiseye. Belki seçilen, atanan arkadaşlarımızın kişisel yetenekleri
buna müsaittir ama cumhuriyet tarihinde ilk defa, bir partiyle organik bağı
olan ilçe başkanları, il yöneticileri, belediye meclis üyeleri, milletvekili
adayları şu gördüğünüz elimizdeki listeyle hâkim yapıldı değerli arkadaşlar.
Bunun Türkiye tarihinde hiç örneği yoktur. Elbette hâkimlerin, savcıların
siyasal görüşü vardır ama ilk defa bir Adalet Bakanı, partisiyle göbekten bağı
olan, partisinde kaydı bulunan yöneticileri hâkim ve savcı yapmış. Bunun adı,
kelimenin tam anlamıyla partizanlıktır ve Adalet Bakanı da partizan bir Adalet
Bakanıdır. Bu kadar açıktır, bu kadar nettir. 
Sayın Başkan,
değerli milletvekilleri; peki, niçin yapıldı bunlar? Niçin yapıldı derseniz,
birazcık onları irdeleyelim. Bakın, değerli arkadaşlarım, Anayasa
değişikliğinden sonra ilk yapılan uygulamalardan bir tanesi partili
cumhurbaşkanlığı, diğeri HSK. Sayın Bakan, iktidar partisi, hâkim ve savcılara
çok özel önem veriyorlar. Bu özel önemin altında yatan gerçekler var: “Hâkimler
bizden olsun, savcılar bizden olsun ve onları kontrol edelim.” İşin özü bu.
HSK’nın bir an önce seçimlerinin yapılması ve iktidarın kontrolü altında tanzim
edilmesinin altında yatan gerçek de budur. Bu hâkimlik sınavında AK PARTİ’li
üyeleri, yöneticileri hâkim yapmanın mantığı da budur. Peki, bu nereden çıktı
diyeceksiniz değerli arkadaşlarım. Bir kere Sayın Adalet Bakanının ilginç bir
yapısı var. Sayın Adalet Bakanı, iktidar partisinin her zorda olduğu durumda
konuşturduğu bir isim. Bakın, Sayın Bakan aynı konuyu hararetle savunuyor;
ertesi gün, Sayın Bakanı o konunun tam zıddını da aynı hararetle burada
savunurken görmeniz mümkündür. Şimdi, olağanüstü hâl ilan edilmesinin tezkeresi
görüşülüyor. Sayın Bakan çıktı burada kürsüye, 21 Temmuz 2016 tarihinde ve şu
açıklamaları yaptı, dedi ki: “Arkadaşlar, biz olağanüstü hâl sürecini üç
aylığına istiyoruz. Üç aydan önce de bitireceğiz. Biz bu yetkiyi sizden üç
aylığına istiyoruz ve kaldıracağız.” Sayın Bakanı AK PARTİ Grubu alkışladı. Ya,
arkadaşlar, üç ay sonra olağanüstü hâlin uzatılması tezkeresi geldi, yine
kürsüde Bekir Bozdağ. Şimdi, Bekir Bozdağ konuşuyor, “Sayın milletvekilleri,
olağanüstü hâlin üç ay uzatılması için sizlerden yetki istiyoruz.” diyor, o
konuşuyor, siz de alkışlıyorsunuz! Değerli arkadaşlarım, Sayın Bakan aynı
konuyu aynı hararetle, hiç yüzü kızarmadan, sanki üç ay önce söylediği o sözler
ona ait değilmiş gibi burada anlatabiliyor. 
Şimdi, Sayın
Bakanın ilginç özelliği var, herkesi FETÖ’cülükle suçluyor. Bildiğiniz gibi
Cumhuriyet gazetesine, Sözcü gazetesine operasyonlar düzenlendi, 29 Ekimde
Cumhuriyet gazetesine, 19 Mayısta Sözcü gazetesine. 
Şimdi, ben de
baktım Sözcü gazetesi acaba neler yazmış diye, aldım. Birtakım, onların gazete
manşetlerini sizlerle paylaşıyorum. 
Şimdi, Sözcü
gazetesi şunları yazmış, “Fetullahçı 40 askeri tek tek tespit ettim ama ordudan
atıldım.” diyen bir subayı manşete taşımış Sözcü gazetesi. Yani FETÖ’ye karşı
mücadele veriyor Sözcü gazetesi.
Bir diğeri
“TSK’nın komuta kademesinde FETÖ’cü paşalar var.” Bunu yazan Sözcü gazetesi. 
Sonra, yine
Sözcü gazetesi: “Cemaatin topladığı paraların yüzde 15’i Fethullah’a gidiyor.”
Sözcü gazetesi yazıyor bunları. 
Yine Sözcü
gazetesi: “Cemaat orduya kumpas kurdu.” 
Değerli
arkadaşlarım, yine Sözcü gazetesinin çok değerli yazarlarından Saygı Öztürk,
daha yıllar önce, 1994 yılında, Hürriyet gazetesinde yazarken “Fethullahçılar
polise sızdı.” diye manşetlik haberler yazıyor.
Şimdi, bu
haberlerin çıktığı zamanlarda FETÖ’ye karşı mücadele eden Sözcü gazetesine
karşı acaba Bekir Bozdağ ne demiş değerli arkadaşlarım, bir de onu dinleyelim.
Biz “FETÖ
çetedir. Bu çeteye karşı dikkatli olun. Türkiye’yi bir çete sarıyor.” dediğimiz
zaman, Bekir Bozdağ kalkıyor, bu kürsüye geliyor ve aynen şunları söylüyor:
“Fetullah Gülen bu ülkenin yetiştirdiği değerli bir kıymettir. Seversiniz,
sevmezsiniz ama değerli bir insandır. Türkiye’nin nesillerinin yetişmesi için
hizmetini yapıyor.” Şurası önemli: “Her şey açık, her şey devletin denetiminde,
gözetiminde, nasıl ona çete diyebilirsiniz?” diyor Sayın Bekir Bozdağ değerli
arkadaşlarım. Şimdi, Sözcü gazetesi FETÖ’cü, Bekir Bozdağ FETÖ’cü değil! (CHP
sıralarından alkışlar) Devam ediyor Bekir Bozdağ, kendini tutamıyor, diyor ki…
Biz devam ediyoruz bu kürsülerden anlatmaya, basına demeç vermeye: “Fetullah’a
dikkat edin.” Bekir Bozdağ’ın gene bir konuşması: “AK PARTİ ile hizmet arasında
sorun oluşsun diye samimi gayret içerisinde olanlar var. Herkes bunları bilsin
ki bunlar abesle iştigaldir. AK PARTİ ile cemaat bir fitne ateşi içerisine
gelmez, biz birbirimizi tanırız. Biz de bunlara itiraz edenlerin niyetlerini
çok iyi biliyoruz.” diyor. Şimdi, Sayın Bekir Bozdağ, bu sözlerden sonra ve
Sözcü’nün attığı gazete manşetlerinden sonra, eğer Sözcü gazetesi FETÖ’cüyse
siz FETÖ’cülerin kralısınız. (CHP sıralarından alkışlar) Böyle olur mu? 
Şimdi değerli
arkadaşlarım, burada böyle, ucuz konuşmalar yapılmasına izin vermeyeceğiz.
Herkesin gerçek kimliğini ortaya çıkarmak için çabalıyoruz. Bakın, şimdi sıra
AK PARTİ’li milletvekillerine de gelecek değerli arkadaşlarım. Bu topluma
FETÖ’nün sızmasına bu iktidar neden olmuştur değerli arkadaşlarım. 
Değerli
arkadaşlarım, 2011 yılında TÜBİTAK’ta birdenbire bir Başkan değişikliği
yapıldı, başkan yardımcıları görevlerinden alındı. 2011 yılında bir
kararnameyle değerli arkadaşlarım. 2011 yılında çıkartılan, Recep Tayyip
Erdoğan’ın Başbakan, Bekir Bozdağ’ın da Başbakan Yardımcısı olarak imzaladığı
şu kararnameyle TÜBİTAK altüst edildi; TÜBİTAK’ın bütün kurulları değiştirildi,
Başkanı, başkan yardımcıları değiştirildi. Bu TÜBİTAK daha sonra, Ergenekon,
Balyoz ve Kumpas davalarında öyle sahte raporlar verdi, öyle sahte deliller
üretti ki yüzlerce insanın hayatlarıyla oynadı değerli arkadaşlarım. TÜBİTAK
verdiği raporlarla onlarca kişinin hayatlarını kararttı; dört yıl hapis
yatanlar var, beş yıl hapis yatanlar var. Daha sonra, 15 Temmuz darbe
girişiminden önce, FETÖ’yle ilgili soruşturmalar sürerken bir namuslu savcı
çıktı ve ilk iddianamesini açıkladı; FETÖ iddianamesi değerli arkadaşlarım. Bu
iddianame darbeden öncedir, dikkatinizi çekerim, daha darbe girişimi yok ortada
ve bu sayın savcı yazdığı iddianamede diyor ki arkadaşlar, şu satırları
sizlerle paylaşıyorum: “TÜBİTAK’ta FETÖ’nün yapılanması: Örgüt -Fetullah Gülen-
TÜBİTAK’a çok özel bir önem vermiştir. Örgüt bir stratejik kurum olarak kabul
ettiği ve mahrem yerler içine aldığı TÜBİTAK’ı kadrolaşabilmek için, ele
geçirebilmek için 2011 yılında bir kararname çıkarılmasını sağlamıştır.” diyor
değerli arkadaşlarım. Ne diyor iddianamede savcı? “2011 yılında çıkarılan
kararnameyle FETÖ TÜBİTAK’ı ele geçirmiştir.” Kim yaptı bunu, kimin imzası var
bunun altında? Başbakan Recep Tayyip Erdoğan’ın ve o zamanın Başbakan
Yardımcısı, Adalet Bakanı Bekir Bozdağ’ın imzaları var değerli arkadaşlarım.
“Peki, ne oldu?” diyeceksiniz. Ondan sonra ne oldu biliyor musunuz değerli
arkadaşlarım? Bu savcıyı görevden aldılar. Neden? Neden bir savcı iddianame
düzenlerken AKP’yi işin içine katıyor diye. Anlıyor musunuz şimdi HSK niçin değiştiriliyor?
Hâkim ve savcı atamalarında niçin AK PARTİ’li yöneticiler hâkim yapılıyor,
savcı yapılıyor? Bitmedi değerli arkadaşlarım, bir savcı daha çıktı ortaya.
Darbe ana davası iddianamesini düzenledi. 
Değerli
arkadaşlarım, 2016’nın başında, Hükûmet bir kanun tasarısı sundu. Tam bir hafta
sonra, 37 AK PARTİ’li milletvekili bir kanun teklifi sundu. O kanun teklifinde
orduda Fetullah’ın örgütlendiği dönemdeki subaylardan sonra gelenleri yani
Fetullah’ın örgütlenmesine olanak bulamadığı dönemlerin erken bir tasfiyesi
için 37 milletvekili bir kanun teklifi verdi değerli arkadaşlarım ve bu kanun
teklifi bu Meclisten geçti ve orduda bulunan albayların, yirmi yedi yıl, yirmi
sekiz yıl, yirmi dokuz yılını dolduran albayların emekliliğinin önü açıldı. 
Şimdi, değerli
arkadaşlarım, bir savcı daha çıktı ve şu iddianameyi düzenledi. Aynen okuyorum
bu savcının düzenlediği iddianameyi. 
Bu iddianamede o
sayın savcı “Son olarak, FETÖ 1988 ve daha önceki yıllarda mezun olmuş
subayları -dikkat edin- TSK’dan tasfiye etmek için üç devreyi birden toplu
olarak emekli edecek ve hizmet süresini yirmi sekiz yıla indirecek kanuni
düzenlemeleri siyasi otoriteye yaptırmıştır.” diyor, aynen bu. Hangi kanun
teklifi? 37 AK PARTİ’li milletvekilinin imzasıyla verilen bu kanun teklifi.
HAMZA DAĞ
(İzmir) – Siyasi bir yorum o, iddianameye siyasi yorum girmez. Gerekçeyi
okuyun.
LEVENT GÖK
(Devamla) – Şimdi, değerli arkadaşlarım, teklifte imzası olan arkadaşlarımız:
Sayın Süreyya Sadi Bilgiç, Bülent Turan, Hatice Dudu Özkal, Ahmet Gündoğdu, Yılmaz
Tunç, Cemalettin Kani Torun, Zekeriya Birkan, Ayhan Gider, Sebahattin
Karakelle, Abdullah Nejat Koçer, Cihan Pektaş, Hacı Bayram Türkoğlu, Orhan
Karasayar, Fatma Benli, Hasan Turan, Hulusi Şentürk, Hurşit Yıldırım, Markar
Eseyan, Osman Boyraz, Nursel Reyhanlıoğlu, Mehmet Demir, Ramazan Can, Abdullah
Ağralı, Ahmet Sorgun, Hüsnüye Erdoğan, Leyla Şahin Usta, Mustafa Baloğlu, Ahmet
Tan, İshak Gazel, Metin Gündoğdu, Oktay Çanak, Ahmet Demircan, Zeyid Aslan,
Ayşe Sula Köseoğlu, Fikri Demirel, Yusuf Başer, Hüseyin Şahin.
Şimdi, sevgili
arkadaşlarım, bu iddianameden aldığım yetkiyle ve hakla hepinize diyorum ki:
Askerlerin tasfiyesini size hangi otorite yaptırmıştır? İddianamede
suçlanıyorsunuz. (CHP sıralarından alkışlar)
HAMZA DAĞ
(İzmir) – Aslında, insanlara yetki veriyor, imkân veriyor. Kanun teklifinin
metnini bir okuyun bakalım.
LEVENT GÖK
(Devamla) – Kim yaptırdı bu kanun değişikliğini size? Açıklayın burada. Eğer
açıklamazsanız hepinizin üzerinde “FETÖ” damgası kalır. Kalkın, burada
kendinizi aklayın; bize şu yaptırdı deyin, bu yaptırdı deyin. (CHP sıralarından
alkışlar) 
Ben savcının
iddianamesinden konuşuyorum değerli milletvekilleri. Savcı saptamış, diyor ki:
“FETÖ bu askerleri erken emekli etmek için kanun değişikliğini iktidar
partisine yaptırdı.” Ben söylüyorum: Kalkın, kendinizi savunun buradan, FETÖ’cü
değilseniz savunun kendinizi buradan, o kadar! Ben yüzleşmek istiyorum sizlerle
ve hepinize de sataşıyorum. Tek tek isminizi saydım, hepiniz gelip bence burada
hakkınızı savunmalısınız. “Ben FETÖ’cü değilim, bana bu imzayı falanca grup
başkan vekili ya da genel başkan yardımcısı attırdı.” demek zorundasınız. Bunu
demezseniz iddianamelerde yer alırsınız değerli arkadaşlarım.
İşte
o HSK değişikliği, bu hâkim ve savcılar değişikliği bunlar için yapılıyor
değerli arkadaşlarım. “Bize dokunmasın.” diyor Adalet Bakanı, iktidar partisi,
savcılar. Çünkü namuslu savcılar çıkıyor, bakıyor delillere, birtakım
belgeleri, bilgileri bulunca onları yazıyor iddianameye. 
Sonra
ne oldu değerli arkadaşlarım? Bakın, en vahim tabloya geliyoruz. Sonra,
geçtiğimiz günlerde Akıncılar iddianamesi hazırlandı. Bir savcı iddianameyi
yazdığı zaman ne yapar değerli milletvekilleri? Götürür mahkemeye, dava açar
değil mi? Bir savcının yapacağı iş bu değil midir? İddianamesini yazar ve
direkt mahkemeye götürür. Hayır, değerli arkadaşlarım -Akıncılar iddianamesini
söylüyorum, hani o gökyüzünden bize bomba yağdırdıkları, burada hep beraber
direndiğimiz geceyi söylüyorum- Akıncılar iddianamesini yazan savcı mahkemeye
dava açmadı. Ne yaptı biliyor musunuz? Adalet Bakanından randevu aldı, Adalet
Bakanına gitti. Önce Adalet Bakanı gördü iddianameyi AKP’yle, siyasal iktidarla
ilgili birtakım düzenlemeler var mı diye ve baktı ki yok, üzerine “Görüldü.”
damgasını vurdu Adalet Bakanı, ondan sonra savcı Akıncılar iddianamesini
açabildi. Anlıyor musunuz değerli arkadaşlar HSK seçimleri niçin yapıldı? İşte,
bizden olan hâkimler, bizden olan savcılar işbaşına gelsin de biz 17-25
Aralığın, Reza Zarrab’ın, FETÖ’nün siyasi kanadı gibi görünmeyelim, siyasi
soruşturmalara uğramayalım diye bu iddianamelerin düzenlenmesi için hâkim ve
savcılar tayin ediliyor. İşin özü bu.
Sayın
Bakan, feci bir durumdasınız. Böyle bir manzara dünyada hiçbir adalet bakanında
olmaz. Böyle bir Adalet Bakanı Türkiye'de Adalet Bakanlığı yapamaz. Yaparsanız
ne olur? Türkiye büyük ölçüde saygınlığını yitirir. Öyle hâkimler çıkarırsınız
ki Danıştay Başkanında olduğu gibi, olmayan düğmelerini iliklemeye kalkar
Cumhurbaşkanının karşısında ve kalkar, kanun hükmünde kararnamelere, kendisinin
bakacağı, itiraz olursa bakacağı dosyalara yorum yapar, ihsasıreyde bulunur ve
kanun hükmünde kararnamelerin demokrasi için gerekli olduğunu savunur. İşte,
yapmaya çalıştıkları bu. Böyle hâkimler yaratırsınız, böyle savcılar
yaratırsınız. E böyle savcılar yaratırsanız da ne olur? Avrupa Yargıçlar
Birliği de daha Anayasa değişikliği yapılmadan yaptığı toplantıda HSYK’yı genel
gözlemci statüsünden çıkartır, kapının önüne koyar. Tablo bu değerli
arkadaşlarım. 
Müthiş bir
itibar kaybı, müthiş bir güvensizlik, adalete güven en az durumda, cezaevleri
dolmuş, taşmış. Açlık grevi yapan 2 kişi… Ne olurdu Sayın Bakan, defalarca
Sayın Bakanlığınızdan rica ettik, Genel Başkanımız Başbakandan rica etti,
onlara bir randevu verseniz, konuşsanız ne olurdu, dünyanın sonu mu gelirdi?
Haksız yere işten atıldıklarını söylüyorlar. Dinleyin, eğer sizin haklı
göreceğiniz yön varsa bize söyleyin. Ne vardı? Niçin insanları vuruyorsunuz,
kırıyorsunuz, döküyorsunuz? Siz zannediyor musunuz ki böyle yaparsanız adalet
gelecek? Asla adalet gelmez. 
Değerli
arkadaşlarım, bizim vermiş olduğumuz gensoru önergesi… Tam anlamıyla partizanca
bir uygulamadır, tam anlamıyla AK PARTİ’yle iç içe hâkim ve savcıların tanzim
edildiği, hâkim ve savcılarla artık, Türkiye'de partili Cumhurbaşkanından sonra
AK PARTİ’li hâkim ve savcıların görev yaptığı bir süreci açmaktadır. Bu
nedenle, bu önergemiz haklıdır, yerindedir. Bu gensoru önergesinin kabulüyle bu
yanlışlıktan dönülmesi mümkündür. Bu yanlışı yapan Adalet Bakanı Adalet
Bakanlığından tasfiye olmalı ve Türkiye, gerçek anlamda adaletle tanışmalıdır. 
Hepinizi
sevgiyle, saygıyla selamlıyorum. (CHP sıralarından alkışlar) 
BAŞKAN –
Teşekkür ederiz Sayın Gök. 
RAMAZAN CAN
(Kırıkkale) – Sayın Başkan…
BAŞKAN – Sayın
Can…
RAMAZAN CAN
(Kırıkkale) – Sayın Başkanım, hatip konuşmasında, kanun teklifine imza atan
milletvekillerini bir suç işlermişçesine bir örgütle ilişkilendirdi. Benim de
ismim geçti. Sataşmadan söz istiyorum. 
BAŞKAN – Buyurun
Sayın Can. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR (Devam)
3.- Kırıkkale Milletvekili Ramazan Can’ın, Ankara
Milletvekili Levent Gök’ün (11/15) esas numaralı Gensoru Önergesi üzerinde CHP
Grubu adına yaptığı konuşması sırasında şahsına sataşması nedeniyle konuşması
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Öncelikle, o
teklife imza atan arkadaşları bir suç işlemiş gibi göstermek tamamen bühtandır.

MUHARREM ERKEK
(Çanakkale) – Hukuki ve siyasi sorumluluğunuz var. 
RAMAZAN CAN
(Devamla) – Tamamen bühtandır. 
Ayrıca, bir
hukukçu grup başkan vekiline hiç yakıştıramadım. Milletvekilleri kanun
teklifine…
ALİ ŞEKER
(İstanbul) – Savcı yazmış, savcı, hem de FETÖ’cü olmayan bir savcı yazmış. 
RAMAZAN CAN
(Devamla) – Sayın Başkanım…
Milletvekilleri
kanun teklifine… Tamamen İç Tüzük’ten kaynaklanan bir hukuki hak nedeniyle bunu
kullanırlar; kullanmışlardır ve kullanmış oldukları kanun teklifi Komisyondan
geçmiştir, Komisyonda Cumhuriyet Halk Partili milletvekilleri de vardır; Genel
Kurula gelmiştir, Genel Kurulda da Cumhuriyet Halk Partili milletvekilleri
vardır. Kaldı ki bu teklife Cumhuriyet Halk Partili milletvekillerinin destek
verdiği de görülmüştür. Buradan hareketle, bir kanun teklifinin yasalaşmasının
şartları bellidir. Bu kanun teklifi yasalaştıktan sonra, burayı herhangi bir
örgütle ilişkilendirmek doğru değildir, haksızlıktır. 
Ben, aslında,
burada Sayın Başkanın… 15 Temmuz gecesi hep beraber, Sayın Levent Başkan da
buradaydı, bizler, milletvekili olarak da buradaydık; bu alçak FETÖ terör örgütüne
karşı da burada millî iradeyi hep beraber savunduk. Milliyetçi Hareket Partisi
grup başkan vekilleri de buradaydı, Cumhuriyet Halk Partisi grup başkan
vekilleri de buradaydı. Tarihe not düştük, yine de tarihe not düşeriz ama
buradan siyasi bir çıkar devşirmeye heveslenmek doğru değildir, bu noktada
milletvekillerini de rencide etmek doğru değildir. Kaldı ki kanun çıktıktan
sonra uygulamada yanlışlıklar varsa yeni bir kanun teklifiyle düzeltilebilir,
uygulamada yanlışlıklar, problemler varsa hep beraber burada tartışabiliriz.
Buradan siyasi bir nemalanmaya, siyasi bir rant devşirmeye kalkmak doğru
değildir. 
Ben Sayın Grup
Başkan Vekilimizi yanlış anlaşıldığı nedeniyle tekrar açıklamaya davet ediyor,
hepinizi, Genel Kurulu saygıyla selamlıyorum. (AK PARTİ sıralarından alkışlar) 
ÖZGÜR ÖZEL
(Manisa) – Açıklamaya değil, açık sataşma var.
BAŞKAN –
Teşekkürler Sayın Can.
LEVENT GÖK
(Ankara) – Sayın Başkan…
BAŞKAN – Sayın
Gök…
LEVENT GÖK
(Ankara) – Efendim, Sayın Can yaptığı konuşmada, benim Grup Başkan Vekili
olarak hatalı değerlendirmelerde bulunduğumu belirtmek suretiyle bir sataşmada
bulunmuştur.
BAŞKAN – Buyurun
Sayın Gök. (CHP sıralarından alkışlar) 
4.- Ankara Milletvekili Levent Gök’ün, Kırıkkale
Milletvekili Ramazan Can’ın sataşma nedeniyle yaptığı konuşması sırasında
şahsına sataşması nedeniyle konuşması
LEVENT GÖK
(Ankara) – Sayın Başkan, değerli milletvekilleri; Ramazan Can burada bir
itirafta bulundu, “Evet, biz bunu yaptık.” dedi. Ben de zaten aksini
söylemiyorum ki Ramazan Can. Size bu imzayı kim attırdı kardeşim? Onu anlatın
burada, kalkın anlatın burada.
RAMAZAN CAN
(Kırıkkale) – Biz kendimiz attık.
LEVENT GÖK
(Devamla) – Benim derdim o. 
Bakın, ben bunu
boşuna söylemiyorum. Ben devletin savcısının yazdığı iddianameyi tekrar
okuyorum değerli arkadaşlarım. İddianamede diyor ki sayın savcı: “Son olarak,
FETÖ -terör örgütü- 1988 ve daha önceki yıllarda mezun olmuş subayları TSK’dan
tasfiye etmek için üç devreyi birden toplu olarak emekli edecek ve hizmet
süresini yirmi sekiz yıla indirecek kanuni düzenlemeleri siyasi otoriteye
yaptırmıştır.” Bunu devletin savcısı söylüyor. 
Değerli
arkadaşlarım, hangi teklif bu? Altında imzanız bulunan kanun teklifi. Ben de
sizlere diyorum ki gelin, kendinizi kurtarın. “Ben FETÖ’cü değilim. Bana
falanca grup başkan vekili talimat verdi, falanca genel başkan yardımcısı
talimat verdi ya da Başbakan talimat verdi.” deyin, kendinizi aklayın. Siz bana
ne anlatıyorsunuz? Altında imzan var mı senin? İmzan var. İddianamede diyor mu
“FETÖ siyasi otoriteye bu kanun teklifini verdirdi.” diye? Benim imzam yok,
sizin imzanız var. Ben sizin önünüzü açıyorum; gelin, burada kendinizi aklayın,
kendinizi kurtarın. 
HAMZA DAĞ
(İzmir) – Levent Bey, boş konuşuyorsun, boş. Tasfiye yok orada.
LEVENT GÖK
(Devamla) – Size bu imzayı kim attırdıysa... İşte, FETÖ'nün siyasi ayağı var ya
arkadaşlar, bunlarla yüzleşmekten geçer. FETÖ’yle yüzleşmek önce bunları
açıklamakla başlar. Sayın Bakan herhâlde anlatır bunları bize. Kim verdi size
bu emri, kim verdi bu talimatı?
NİHAT ÖZTÜRK
(Muğla) – Sen kendi partine bak!
LEVENT GÖK
(Devamla) – Kimden aldığınız yetkiyle, kimden aldığınız talimatla bu kanun
teklifini imzaladınız? Benim sorum o. 
Devletin
iddianamesine girmişsiniz. Ondan sonra, buradan “Grup başkan vekiline
yakıştıramadım.” diye... Ben de sizlere yakıştıramıyorum ama korkak olmayın,
yürekli olun, cesur olun ve şuradan “Bu kanun teklifini bana falanca
imzalattırdı.” deyin. (CHP sıralarından alkışlar)
(Mikrofon
otomatik cihaz tarafından kapatıldı)
LEVENT GÖK
(Devamla) – Ben size aklanma hakkı veriyorum. Benimle bu konuda lüzumsuz
tartışmaya girmeyin. (CHP sıralarından alkışlar)
BAŞKAN –
Teşekkür ederiz Sayın Gök. 
RAMAZAN CAN
(Kırıkkale) – Sayın Başkan...
BARIŞ YARKADAŞ
(İstanbul) – Sayın Başkan...
ERHAN USTA
(Samsun) – Sayın Başkan...
BAŞKAN – Sayın
Can...
RAMAZAN CAN
(Kırıkkale) – Sayın Başkan, beni FETÖ’cülükle suçladı. Daha başka izah etmeme
gerek yok, sataşmadır.
BAŞKAN – Buyurun
Sayın Can, buyurun. (AK PARTİ sıralarından alkışlar)
5.- Kırıkkale Milletvekili Ramazan Can’ın, Ankara
Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması
RAMAZAN CAN
(Kırıkkale) – Sayın Başkan, değerli milletvekilleri; milletvekilleri özgür
iradeleriyle kanun tekliflerine imza atabilir, İç Tüzük'ten kaynaklanan bir
hak. 
LEVENT GÖK
(Ankara) – FETÖ’cü müsün sen? Ramazan, FETÖ'cü müsün, onu söyle. Neden attın,
onu söyle.
RAMAZAN CAN
(Devamla) – Ayrıca, bir milletvekili, kendi adıma da söylüyorum ve arkadaşlarım
adına da söylüyorum...
LEVENT GÖK
(Ankara) – Sen gerçeği anlat, gerçeği.
ALİ ŞEKER
(İstanbul) – FETÖ’nün yolunu açtınız, FETÖ’nün.
RAMAZAN CAN
(Devamla) – FETÖ’cü olan, FETÖ’ye destek sağlayan, FETÖ’yle beraber hareket
eden alçaktır, şerefsizdir! (AK PARTİ sıralarından alkışlar)
LEVENT GÖK
(Ankara) – Bak, bak, bu iddianame önemli bir iddianamedir. İstifa edin.
ALİ ŞEKER
(İstanbul) – İstifa edin, istifa!
BAŞKAN – Sayın
milletvekilleri, lütfen dinleyelim.
RAMAZAN CAN
(Devamla) – FETÖ’cü olmadığı hâlde FETÖ'cülükle suçlayan, buradan siyasi rant
devşirmeye gayret eden de müfteridir. Herkes iddiasını ispatlamakla
mükelleftir. (CHP sıralarından gürültüler) 
LEVENT GÖK
(Ankara) – Gel, ispat ediyorum sana. İspat ediyorum Ramazan.
RAMAZAN CAN
(Devamla) – Son söz olarak şunu söylemek istiyorum...
LEVENT GÖK
(Ankara) – Ramazan, kalk, cesurca, kim attırdı sana bu imzayı, bu imzayı sana
kim attırdı, onu anlat. 
RAMAZAN CAN
(Devamla) – Bizler, milletvekilleri olarak kanun teklifine imza attık ve bu
imzanın arkasında da duruyoruz ve bu kanun burada, Mecliste, Genel Kurulda oylanarak
yasalaştı. 
ALİ ŞEKER
(İstanbul) – O zaman sorumlu sizsiniz. 
RAMAZAN CAN
(Devamla) – Özetle şunu söylemek istiyorum: 15 Temmuz gecesi…
LEVENT GÖK
(Ankara) – Meclisin arkasına sığınma. Kim attırdı sana bu imzayı? Kim attırdı
sana bu imzayı? Var mı öyle?
RAMAZAN CAN
(Devamla) – 15 Temmuz gecesi, Sayın Levent Gök, hep beraber burada mücadele
ettik, beraberdik. 
LEVENT GÖK
(Ankara) – Buradaydık, sayenizde bombalar yedik kafamıza, bundan dolayı yedik
işte. 
RAMAZAN CAN
(Devamla) – Doğru mu? Beraberdik, mücadeleyi beraber yaptık. 
LEVENT GÖK
(Ankara) – Bundan dolayı yedik kafamıza, bundan dolayı yedik. 
ALİ ŞEKER
(İstanbul) – Yolunu siz açtınız. 
RAMAZAN CAN
(Devamla) – Ama buradan şunu söylemek istiyorum: Evet, 17-25 Aralıktan önce, AK
PARTİ bu alçak yapıyla belki bazı uygulamaları beraber götürmüş olabilir. (CHP
sıralarından alkışlar) 
ALİ ŞEKER
(İstanbul) – Size dokunmayan yılan bin yaşasın, değil mi?
RAMAZAN CAN
(Devamla) – 17-25 Aralıktan sonra, Cumhurbaşkanı adayınız kim idi,
Cumhurbaşkanı adayınız kim idi? 
BARIŞ YARKADAŞ
(İstanbul) – Beraber yürüdünüz.
LEVENT GÖK
(Ankara) – Bırak sen bunları, geç onu. 
RAMAZAN CAN
(Devamla) – 17-25 Aralıktan sonra, onların getirmiş olduğu sahte delilleri…
LEVENT GÖK
(Ankara) – Sen bu kanun teklifini imzaladın mı kardeşim, ben ona bakarım. 
RAMAZAN CAN
(Devamla) – …Genel Başkanınız ve sizler bu kürsüden alabildiğine kullanmadınız
mı? Arkadaşlar, bütün bunları bir tarafa bırakalım. (CHP sıralarından
gürültüler) 
ALİ ŞEKER
(İstanbul) – Beraber çaldınız devleti, beraber çaldınız. 
RAMAZAN CAN
(Devamla) – Şunu söylemek istiyorum, en son şunu söylemek istiyorum: Bütün
milletvekilleri bağımsız…
(Mikrofon
otomatik cihaz tarafından kapatıldı)
ALİ ŞEKER
(İstanbul) – Çaldığınız devleti paylaşamadınız. 
RAMAZAN CAN
(Devamla) – …iradesiyle kanun teklifine imza atmıştır ve imzanın arkasındadır.
(CHP sıralarından gürültüler) 
ALİ ŞEKER
(İstanbul) – Beraber çaldınız, paylaşamadınız devleti. 
RAMAZAN CAN
(Devamla) – Bu FETÖ’ye, alçak terör örgütüne destek veren alçaktır.
Milletvekillerini bu manada itham etmek doğru değildir.
Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN –
Teşekkürler Sayın Can. 
LEVENT GÖK
(Ankara) – Sayın Başkan…
BAŞKAN – Sayın
Gök…
LEVENT GÖK
(Ankara) – Sayın Başkan, öncelikle, bir kere Sayın Cumhurbaşkanı açısından
sorunlu bir durum var. 
ÖZGÜR ÖZEL
(Manisa) – Hakaret var, Cumhurbaşkanına hakaret var.
LEVENT GÖK
(Ankara) – Cumhurbaşkanına Sayın Ramazan Can hakaret etmiştir; şundan dolayı:
Sayın Ramazan Can konuşmasında, FETÖ’ye karşı çıkmayanı kötüleyen bir konuşma
yapmıştır. Bildiğiniz gibi, Sayın Cumhurbaşkanı FETÖ için “Ne istediyse
vermedik mi?” demiştir. 
RAMAZAN CAN
(Kırıkkale) – Geç bunları, geç bunları. 
ÖZGÜR ÖZEL
(Manisa) – “Yardım eden alçaktır, şerefsizdir, namussuzdur.” dedi. 
LEVENT GÖK
(Ankara) – “Yardım eden alçaktır.” demiştir. İç Tüzük’ün 161’inci maddesine
göre Sayın Ramazan Can hakkında Cumhurbaşkanına hakaretten dolayı işlem
yapılması gerekiyor. (CHP sıralarından alkışlar) Bunu takdirinize sunuyorum, bu
önemli bir konu. 
ENGİN ALTAY
(İstanbul) – Birleşime ara verilsin. 
FUAT KÖKTAŞ
(Samsun) – Sen söyledin, hemen yapacağız biz işte! Seni bekliyorduk! 
LEVENT GÖK
(Ankara) – Ayrıca, Sayın Ramazan Can Meclisin arkasına sığınmak suretiyle,
kendi yanlışına Meclisi ortak etmeye çalışıyor. Herhâlde bu konuda HDP
milletvekillerinin, MHP milletvekillerinin, bütün milletvekillerinin
söyleyecekleri bir şey vardır. Bir milletvekilinin yaptığı yanlışa Meclisi
niçin ortak ediyorsun? 
Ve
ondan sonra, yine adımı zikrederek sataşmada bulundu ve yaptığım açıklamaların
yanlış ve gerçeği yansıtmadığını ifade etti. Sataşmadan dolayı tekrar söz
istiyorum ama İç Tüzük’ün 161’inci maddesine göre Cumhurbaşkanına hakaretten
dolayı da hakkında işlem yapılmasını istiyorum, belki bu konuda bir ara verebilirsiniz.

MAHMUT
TANAL (İstanbul) – Ekmeleddin Bey’e de FETÖ’cü diyor. 
BAŞKAN
– Sayın Gök, ayağa kalkan sayın milletvekilleri var. 
MUHARREM
ERKEK (Çanakkale) – Cumhurbaşkanı Erdoğan yardım ettiğini açıkça itiraf ediyor.

BAŞKAN
– İsterseniz önce onları da dinleyelim, sonra size sataşmadan söz vereceğim.
LEVENT
GÖK (Ankara) – Peki. 
ENGİN
ALTAY (İstanbul) – 161, 161!
BAŞKAN
– Sayın Usta, buyurun. 
Sayın
Yarkadaş, size de söz vereceğim. 
Buyurun.

ERHAN
USTA (Samsun) – Sayın Başkan, Ramazan Can konuşmasında, Cumhuriyet Halk
Partisine hitaben “17-25’ten sonra Cumhurbaşkanı adayınız kimdi?” diye sordu.
Malum, hatırlarsınız, Cumhuriyet Halk Partisinin Cumhurbaşkanı adayı Ekmeleddin
İhsanoğlu Bey’di ve biz de o seçimde destek verdik, kendisi de şu anda bizim
milletvekilimiz. 
Buradan,
ben Ramazan Can’ın neyi kastettiğini… 
MEHMET
METİNER (İstanbul) – Sürçülisan etti.
ERHAN
USTA (Samsun) – Bizim milletvekilimizi töhmet altında bırakıcı bir laf
konuşmuştur, buna ilişkin açıklama yapmaya davet ediyorum. 
BAŞKAN
– Peki, onu kendisinden talep edeceğiz. 
Sayın
Yarkadaş, sizi dinleyelim. 
BARIŞ
YARKADAŞ (İstanbul) – Sayın Başkan, bugünkü konuyla ilgili Ramazan Bey’in kendi
partisini hararetle savunmasını görünce aklıma arşivimdeki bir fotoğraf geldi,
onu şimdi çıkardım tutanağa geçmesi için. Tabii, diğerleri de var, söz hakkı
isteyen olursa onlarla ilgili de arşivimizi açarız. Bu fotoğrafın tutanağa
geçmesini istiyorum arkadaşlar. Sayın Ramazan Can’ın partizan hâkimlik
konusunda nasıl bir tutum izlediğinin, Kırıkkale Milletvekili olarak açılışını
yaptığı büronun sahibi avukatın da son atanan hâkimlerden olduğunun kayda
geçirilmesini istiyorum. (CHP sıralarından alkışlar) 
Burada
diğerleri de var; eğer diğer arkadaşlar buna itiraz ederse onların da kimlere
referans olduğunu Adalet Bakanlığının sitesinden çıkardığımız verilerle bu
şekilde anlatabiliriz. Sadece kayda geçmesi açısından…
BAŞKAN
– Peki Sayın Yarkadaş, kayda geçti, tutanaklara geçti. 
BARIŞ
YARKADAŞ (İstanbul) – Diğerleri de burada Sayın Başkan.
ATİLA
SERTEL (İzmir) – Bütün sülalenizi yerleştirdiniz, yetmedi.
BAŞKAN
– Sayın Can, Sayın Usta’nın sizden talebine cevap verecek misiniz Sayın
Ekmeleddin İhsanoğlu’yla ilgili? 
RAMAZAN CAN
(Kırıkkale) – Sayın Başkanım, benim buradaki kastım… (CHP sıralarından gürültüler)
BAŞKAN – Bir
saniye arkadaşlar…
Sayın Can,
isterseniz mikrofonunuzu açalım, yerinizden açıklama yapın.
Buyurun.
IV.- AÇIKLAMALAR (Devam)
26.- Kırıkkale Milletvekili Ramazan Can’ın, Samsun
Milletvekili Erhan Usta’nın yerinden sarf ettiği bazı ifadelerine ilişkin
açıklaması
RAMAZAN CAN
(Kırıkkale) – Sayın Başkanım, benim buradaki kastım şudur: Bu alçak FETÖ terör
örgütü 17-25 Aralık hadisesiyle ortaya çıkmıştır.
ALİ ŞEKER
(İstanbul) – Ondan önce yok mu?
MUHARREM ERKEK
(Çanakkale) – Olur mu be!
RAMAZAN CAN
(Kırıkkale) – 17-25 Aralıkta yapmış olduğu eylemlerle, hukuk darbesiyle, hukuku
siyasete alet etmesiyle ortaya çıkmıştır ve AK PARTİ iktidarları bu tarihten
sonra bu alçak terör örgütüyle mücadeleye başlamıştır. Benim buradan kastım,
17-25 Aralıktan sonra dahi uzantılarını siyasi argüman olarak bazı partiler,
özellikle Cumhuriyet Halk Partisi oradan almış olduğu illegal delilleri
kürsülerde de kullanmıştır. 
ÖZGÜR ÖZEL
(Manisa) – Hayır, Cumhurbaşkanı adayı…
RAMAZAN CAN
(Kırıkkale) – Kaldı ki, Cumhurbaşkanı adayı noktasında da dedim ki: “Alçak FETÖ
terör örgütünün desteklemiş olduğu bir aday minvalinde buluşmuştur.” Kastım
odur, Milliyetçi Hareket Partisiyle alakası yoktur.
BAŞKAN – Sayın
Usta, bir şey diyecek misiniz?
ERHAN USTA
(Samsun) – Efendim, biz Ramazan Bey’in bu söylediğiyle ilgili bir şey
bilmiyoruz. (Gürültüler)
BAŞKAN – Sayın
milletvekilleri, gerçekten çok uğultu var ve Sayın Usta’nın ne dediğini
duymuyoruz.
ERHAN USTA
(Samsun) – FETÖ’nün o dönemde kimi desteklediğini biz bilmiyoruz.
Şuradan konuşayım.

BAŞKAN – Peki,
mikrofonu açıyoruz.
Buyurun.
27.- Samsun Milletvekili Erhan Usta’nın, Kırıkkale
Milletvekili Ramazan Can’ın yaptığı açıklamasındaki bazı ifadelerine ilişkin
açıklaması
ERHAN USTA
(Samsun) – Biz FETÖ’nün o dönemde kimi desteklediğini bilmiyoruz. Ekmeleddin
İhsanoğlu Bey vatanına, milletine bağlı, hiçbir şekilde bu yapıyla, cemaatken
dahi, AKP’nin kol kola gezdiği dönemde dahi hiçbir ilişkisi olmamış bir
vatanperverdir. (CHP sıralarından alkışlar) Dolayısıyla burada sözün nereye
gideceğine iyi dikkat etmek lazım. Bu şekilde bizim milletvekilimizi zan
altında bırakacak veya böyle bir ilişkiyi kuracak laflardan kaçınmalarını
tavsiye ederim kendilerine. Yoksa, burada bunları konuşacak olursak konuşacak
çok şey var. (CHP sıralarından “Konuşun, konuşun.” sesleri) O yüzden, biraz
daha dikkatli olmaları lazım. Bizim Ekmeleddin Bey’le ilgili olarak bu yapılan
şeylerden dolayı bence hiçbir yorum yapmadan özür dilemesini kendilerinden
talep ediyorum ben. 
BAŞKAN
– Sayın Can, konuşacak mısınız?
ÖZGÜR
ÖZEL (Manisa) – Özür dile. 
RAMAZAN
CAN (Kırıkkale) – Gerek yok. 
BAŞKAN
– Peki. 
Sayın
Gök, sizin sataşmadan dolayı bir söz talebiniz var. Buyurun size iki dakika söz
vereceğim ama lütfen yeni bir sataşmaya mahal vermeyiniz. 
Son
söz sizin Sayın Gök, buyurun. (CHP sıralarından alkışlar) 
VII.- SATAŞMALARA İLİŞKİN KONUŞMALAR (Devam)
6.- Ankara Milletvekili Levent Gök’ün, Kırıkkale
Milletvekili Ramazan Can’ın sataşma nedeniyle yaptığı konuşması sırasında
şahsına tekraren sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; gerçekten burada AKP
milletvekillerinin içine düştüğü durumu Allah kimseye göstermesin değerli
arkadaşlarım. (CHP sıralarından “Amin” sesleri, alkışlar) 
Şimdi,
Ramazan Can da bu AKP milletvekillerinin bir can simidi, onu ortaya atıyorlar. 
Ramazan
Can, sadece sen değil, ben 37 milletvekilinin ismini saydım. Hepsine ben söz
hakkı verilmesini istiyorum, hepsine sataşıyorum. İddianameye göre hepiniz
FETÖ’cüsünüz değerli arkadaşlarım. 
RAMAZAN
CAN (Kırıkkale) – Ya, bırak Allah’ını seversen ya, bırak ya!
LEVENT
GÖK (Devamla) – Kalkın burada savunun kendinizi. (CHP sıralarından alkışlar)
İddianameye göre… Ben diyorum ki ben arkadaşlarımın FETÖ’cü olduğuna inanmak
istemiyorum. Çıksınlar buraya, kürsüye, desinler ki: “Bana bu kanun teklifini
falanca kişi imzalattırdı.” Bakın, ben bunu kapı kapı dolaşır her yerde
anlatırım arkadaşlar. Eğer sizler burada gelip yüreklice, cesaretlice açıklama
yapmazsanız bu FETÖ’cülük sizin üzerinize yapışır, yapışır.
İLKNUR
İNCEÖZ (Aksaray) – Allah Allah, çamur at izi kalsın yani. Böyle bir şey var mı?

LEVENT
GÖK (Devamla) – Ben sizi kurtarmaya çalışıyorum.
ŞİRİN
ÜNAL (İstanbul) – Sen kendini kurtar, kendini.
LEVENT
GÖK (Devamla) – Ramazan Can’ı niye öne sürüyorsunuz? Ramazan Can kendini
anlatmaktan zaten şu anda aciz duruma düştü. Yani gerçekten bu duruma düşmesini
kendisinden de beklemiyorum. 
FUAT
KÖKTAŞ (Samsun) – Ramazan’ı kimse öne sürmez, Ramazan’ı kimse öne sürmüyor,
Ramazan görev adamı, görev adamı.
LEVENT
GÖK (Devamla) – Yani “Bir FETÖ’cü değilim.” derken dahi “Ben o kanun teklifini
imzaladım.” diyor değerli arkadaşlarım. Ben de soruyorum size: Kim imzalattı
bunu? 
Ramazan
Can, madem sen savunuyorsun söyle bana. Bu kanun teklifini sen mi yazdın
kardeşim? Kim yazdırdı size bunu? Altını nasıl imzaladın? Kim imzalattı? 
ALİ
ŞEKER (İstanbul) – Ortaklardı, ortak. 
LEVENT
GÖK (Devamla) – Nerede, Sadi Bilgiç nerede? Bülent Turan nerede, grup başkan
vekili? Anlatsın bakalım bunları bize bir. İddianame, arkadaşlar, devletin
iddianamesi. İşte, sizler zaten bu iddianameyle bundan sonra FETÖ’yle ilgili
siyasi ilişki kurulmasın diye HSYK’yı değiştirdiniz, hâkimleri kendi
partinizden olanlara veriyorsunuz. 
İLKNUR
İNCEÖZ (Aksaray) – Hayda!
LEVENT
GÖK (Devamla) – İşin özü bu. Ben burada yüreklice açıklamalar yapılmadığı
müddetçe hepinizin zan altında kalacağı konusunda uyarıyorum sizleri. Kalmayın,
kalkın, burada savunun!
ŞİRİN
ÜNAL (İstanbul) - Sen önce kendini kurtar, kendini.
LEVENT GÖK
(Devamla) – Saygılar sunarım. (CHP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan…
BAŞKAN –
Teşekkürler Sayın Gök.
Birleşime beş
dakika ara veriyorum.
Kapanma Saati: 18.06
DÖRDÜNCÜ OTURUM
Açılma Saati: 18.14
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşiminin Dördüncü
Oturumunu açıyorum.
IX.- GENSORU (Devam)
A) Ön Görüşmeler (Devam)
1.- CHP Grubu adına Grup Başkan Vekilleri İstanbul Milletvekili
Engin Altay, Ankara Milletvekili Levent Gök ve Manisa Milletvekili Özgür
Özel’in, 24 Aralık 2016 tarihinde yazılı aşaması yapılan avukatlar için adli
yargı hâkim ve savcı adaylığı ile idari yargı hâkim adaylığı sınavının
sonuçlarını etkilediği iddiasıyla Adalet Bakanı Bekir Bozdağ hakkında gensoru
açılmasına ilişkin önergesi (11/15) (Devam)
BAŞKAN – Gruplar
adına ikinci konuşmacı Milliyetçi Hareket Partisi Grubu adına İstanbul
Milletvekili Sayın İsmail Faruk Aksu. 
Süreniz yirmi
dakika Sayın Aksu. 
Buyurun. (MHP
sıralarından alkışlar) 
MHP GRUBU ADINA
İSMAİL FARUK AKSU (İstanbul) – Sayın Başkan, sayın milletvekilleri; Adalet
Bakanı Bekir Bozdağ hakkında yargıyı kendi ideolojik kalıplarına sokmak ve
siyasi çıkarlarına göre dizayn etmek amacıyla partizanca davrandığı iddiasıyla
bir gensoru açılmasına ilişkin önerge hakkında Milliyetçi Hareket Partisi Grubu
adına söz aldım. Genel Kurulu ve aziz Türk milletini saygıyla selamlıyorum.
Milliyetçi
Hareket Partisi olarak, adaleti, temel hak ve özgürlüklerin güvencesi ve
devletin temeli olarak görüyoruz. Bu nedenle yargının insanların tereddütsüz
güvenebileceği bir yapıya kavuşmasını, hâkim ve savcıların liyakat ve vicdan
sahibi olmasını ve aynı zamanda “Önce Türkiye, önce Türk milleti.” diyebilecek
bir anlayışla hareket etmesini yargı sistemine güvenin teminatı olarak kabul
ediyoruz. 
Kuşku yok ki
yargı, siyasi iktidarların veya belirli kişi ya da grupların güdümünde hareket
etmeyen, bir kısım aidiyetlerin adalet duygusunun önüne geçmesine imkân
vermeyen, daima hakkı savunan bir yapıya büründürülmelidir. Geciken adaletin
adalet olmadığından hareketle, adil ve hızlı yargılanma her şartta temin
edilmelidir. Yargı sisteminin ayrılmaz bir parçası olan savunma hakkı ortadan
kaldırılmamalı ya da sınırlandırılmamalıdır. Bununla birlikte, Türkiye’de hukuk
ve yargı sisteminin son yıllarda büyüyen sorunlarla karşı karşıya kaldığı da
bir gerçektir. Maalesef ki bu sorunlar yaygındır ve hukukun birçok bölümünde
kendini göstermektedir. Ancak, en büyük sorun, var olan hukuk kurallarının
uygulanmadığı ya da kişiye veya duruma göre farklı uygulandığı şeklindeki
algıdır. Bu kanaatin toplumda oluşmasına yol açan unsurlar mutlaka
giderilmelidir. Adaletin siyasallaşması ya da bir kişinin veya grubun
çıkarlarını önceleyen bir yaklaşımla karar vermesi yargının tarafsızlığı ve
bağımsızlığı ilkesini şüphesiz ki kökten yok edecektir. Demokratik hukuk
devletinin en önemli unsuru olan eşitlik ilkesinin ihlali ve hukuki güvenlikle
ilgili olarak ortaya çıkan sorunlar vatandaşın da adalete olan güvenini
sarsmaktadır. 
Yargıya olan
güvenin ve saygının azalmasının toplumsal hayatta yol açtığı en büyük
tehlikelerden biri, kişilerin uyuşmazlıklarını yargıda çözmek yerine başka yol
ve yöntemlere yönelmesi veya yönelme eğilimi göstermesidir. Bu ise asla kabulü
mümkün olmayan kaos, kargaşa ve karanlık bir tabloyu işaret etmektedir.
Unutmayalım ki adalet, uğradığımız haksızlıklar karşısında başvurabileceğimiz,
umutsuzluğun umuda dönüşebileceği tek mekanizmadır. O sebeple, adalet
sisteminin etkinleştirilmesi, adalet mekanizmasının iyi işler hâle getirilmesi
herkesin üzerinde önemle ve hassasiyetle durmasını zorunlu kılan bir alandır.
15 Temmuz hain darbe girişiminin ardından ortaya çıkan gerçekler maalesef,
adalet dağıtmakla görevli hâkimlerin kanunları esas alarak hukuku egemen
kılmayı değil, Pensilvanya’dan aldıkları talimatlar doğrultusunda hareket
ettiklerini; hak, hukuk ve vicdanı askıya alıp alçakça kararlar verdiklerini
göstermiştir. Yargıya sızmış bu teröristlerin yargıdan temizlenmesi devletin geciktirilemez
asli görevidir ve bu amaçla yapılan hukuki düzenleme ve uygulamalar haklı ve
yerindedir. Öte yandan, bu hainlerin zaman içinde yargıya nasıl sızdıkları,
önemli karar mekanizmalarına nasıl geldikleri ve bundan kimlerin sorumlu
olduğunun da tespit edilip gereğinin yapılması şarttır. 
Sayın
milletvekilleri, 15 Temmuz hain darbe girişimi Türk milletinin engin feraseti,
demokrasiye olan bağlılığı, azim ve kararlılığı sayesinde önlenmiş, demokrasi
uçurumdan dönmüştür. Şüphesiz ki ülkeyi kana bulayan bu hain saldırı bütün
siyaset kurumlarına, Türk milletinin ve devletinin birlik ve bekasına
yapılmıştır. Bizim bunları göz ardı etmemiz ve hafife almamız mümkün değildir.
Bu nedenle de ülkemizin, devlet otoritesinin zaafa uğratıldığı bir anlayışa
terk edilmesi asla kabul edeceğimiz bir durum değildir. Türkiye
özgürlük-güvenlik, terörle mücadele-adalet ve benzeri ikilemlere maruz
bırakılmadan insan hakları ve hukukun üstünlüğü temelinde devletin ve milletin
beka, huzur ve güvenliğini temin edebilecek kapasiteye, yetkinliğe ve hukuki
normlara sahiptir. Bu araçlardan birisi olarak gördüğümüz OHAL uygulaması ve bu
çerçevede alınan tedbir ve kararları Türkiye Büyük Millet Meclisinde
destekledik çünkü ülkemizde olabilecek en olağan dışı durum vuku bulmuş, Türk devletini
ve Türk milletini hedef alan bir saldırıya maruz kalınmıştır. Olağanüstü hâl
millete pusu kuran ve devlete ağır zayiat verdirmek isteyen odaklara karşı bir
güvence ve anayasal bir tedbir olarak görülmüş, toplumsal huzurun temini ve
asayişin sağlanması maksadıyla Türkiye’nin ciddi tehditlerle karşı karşıya
olduğu bir dönemde devletin elinin güçlendirilmesi istenmiştir. 
Bu kapsamda,
eğitimden sağlığa, yargıdan emniyete devlet kurumlarına sızmış FETÖ’cülerle
mücadele devam etmektedir. Kuşkusuz 15 Temmuz FETÖ darbe girişimine adı
karışan, göz yuman veya görevinin sorumluluklarına riayet etmeyen kim varsa
devlet kurumlarından ayıklanması gerekli ve yerindedir. Elbette ki, bu yöndeki
tespitlerin soruşturma süreçlerinde elde edilen kesin kanaatlerle somutlaştırılması
gerekmektedir. Yeterli inceleme ve soruşturma yapılmadığı için hiç kimsenin
itibarına, işine ve sosyal çevresine el uzatılmamalıdır. Aylardır tutuklu ve
açıkta olup suçları hakkında hiçbir şekilde bilgilendirilmemiş, suçsuz
olduklarını iddia eden onlarca vatandaşımız vardır. Bu çerçevede, itiraz
mekanizmaları sağlıklı bir şekilde ve talepler ciddiye alınarak işletilmelidir.
Oluşturulan OHAL Komisyonu prensipler ve ilkeler bazında yapacağı
değerlendirmeler ve alacağı kararlarla karar mekanizmalarının hızlı hareket
etmesine yardımcı olabilecektir. Bu sayede özellikle itirazlar konusunda
uygulamadaki sahipsizlik ve belirsizlik algısı da giderilebilecektir.
Vatandaşlarımızın neyle suçlandığını öğrenmesi bir hak olmasının yanı sıra
kuşkusuz doğruların ortaya çıkmasına ve varsa mağduriyetlerin giderilmesine de
yardımcı olacak bir husustur. Savunma hakkını kısıtlayarak yahut geciktirerek
yürütülen soruşturma ve kovuşturmalar suçlunun suçsuzdan ayrılmasını
imkânsızlaştıracak, suçlunun gerçeği açığa çıkaramayacak ve terör örgütüyle
mücadeleye zarar verecektir. Oysa, asli amaç hiçbir istismarı gölgede
bırakmadan FETÖ terör örgütünün yok edilmesi olmalıdır. 
Bu süreçte ihraç
edilmiş bazı kamu görevlilerinin görevlerine iade edilmesini önemsiyoruz. Bunu,
varsa yanlışlıkların düzeltileceğinin ve mağduriyetlerin giderileceğinin
teminatı olarak değerlendiriyoruz. Ancak, burada iadelerin, suçsuzluğa dayalı
değil de torpil ve tavassuta bağlı şekilde gerçekleştiği iddiaları eğer
doğruysa buna sebep olanlar iki cihanda da iflah olmayacağı bir veballe karşı
karşıyadır. Şüphesiz ki, Türk devletine ve Türk milletine kasteden her
düzeydeki hainler tamamen temizlenmeden mücadelenin kamu vicdanında
inandırıcılığı olmayacaktır. Bu süreçte soruşturma aşamalarının sekteye uğramamasının
“Olan garibana oldu.” anlayışının oluşmamasının, halkımızın terörle mücadeleye
verdiği desteğin kaybedilmemesinin ve devlete olan inancın ve güvenin zaafa
uğratılmamasının önemini vurgulamak istiyorum. 
Bu çerçevede, 15
Temmuzun planlayıcıları, sevk ve idaresini yapan lider kadrosu ile kalkışmanın
siyasi ve diğer kesimlerdeki ayağı, mevkisi ve görevi ne olursa olsun aynı
titizlikle değerlendirilmeli, soruşturulmalı ve temizlenmelidir. Unutulmamalı
ki, hükûmet sistemi değişikliğiyle Türkiye'nin içine girdiği yeni dönemin
başlangıç noktası temizlik olmalıdır. Bu süreçte her fırsatta önerdiğimiz temiz
siyaset, temiz toplum, temiz yönetim anlayışı ve bekleyişi gecikmeden hayata
geçirilmelidir. Artık, Türkiye yüklerinden kurtulmalı, millet tarafından inşa
edilen yeni hükûmet sistemiyle kuruluş ruhu canlandırılmalıdır. 
Değerli
milletvekilleri, güçlüyü değil haklıyı koruyan bir adalet sistemi ile sistemin
etkin, erişilebilir ve adil olması hâli herkesin gönül huzuru içinde güven
duyabileceği bir adalet düzenini işaret edecektir. Bu çerçevede çeşitli güç
unsurlarının hukuk devleti kurallarına göre sınırlandırılması suretiyle
toplumsal ahengin ve huzurun tesis edilmesi devletin temel görevleri olmalıdır.
İnsanlarımızın adaletli ve hakkaniyetli bir sosyal düzen içerisinde yaşaması
için hukukun üstünlüğü prensibinden asla taviz verilmemesi, temel hak ve
özgürlüklerin güvence altına alınması ve hak arama özgürlüğünün tam olarak
kullanılması temin edilmelidir. 
Yargı
istatistiklerine bakıldığında hâlen eksikliklerimizin çok olduğu gözlerden
kaçmamaktadır; örneğin, Adalet Bakanı Sayın Bozdağ’ın 12 Mayısta verdiği
bilgilere göre, 100 bin kişiye düşen hâkim sayısı Avrupa Konseyi üye
ülkelerinde 20,3 iken Türkiye’de sadece 12,5’tir. Yine Avrupa ülkelerinde 100
bin kişiye düşen savcı sayısı ortalaması 11,1 iken Türkiye’de 6,4’tür. Ayrıca
Dünya Hukukun Üstünlüğü Küresel Endeksi’nde Türkiye 113 ülke arasında 99’uncu
sıradadır. Önümüzdeki süreçte bu ve benzeri eksikliklerin süratle ikmal
edilmesi, yargı mekanizmasının etkinleştirilmesi adına önem arz etmektedir.
Zira yargının bu durumu ülke ekonomisini de derinden etkileyen bir öneme
sahiptir. Yatırımcı için uygun yatırım ortamıyla birlikte siyasi istikrarın,
ülkelerin hukuk düzenlerinin ve kamu yönetimlerinin öngörülebilir olması
yatırım tercihlerinde oldukça önemlidir. Yargı sisteminin öngörülebilir
olmadığı ve hukukun üstünlüğü konusunda problemlerin bulunduğu bir ülkeye
yabancı yatırımcıların ilgi duyması da mümkün olmamaktadır. Bu nedenle adalet
sistemindeki eksikliğin giderilmesi son derece önemlidir. 
Bilindiği üzere
Anayasa değişikliğiyle başta yüksek yargının tanzimi olmak üzere bazı yeni
düzenlemeler getirilmiştir. Bu çerçevede yüksek yargının mevcut durumuyla bir
mukayese yapıldığında getirilen sistemin yargı erkini daha şeffaf ve hesap
verebilir kılarak sağlam bir zemin üzerinde tekrar inşa ettiği rahatlıkla
anlaşılabilecektir. Yargının bağımsızlığı yanında tarafsızlığı da anayasal bir
ilke hâline getirilmiştir. Hâkimler ve Savcılar Kurulu, organize olabilmeyi beceren
gayrimeşru yapıların HSK üzerinden yargıyı manipüle etmelerine imkân sağlayan
yapıdan kurtarılmıştır. Yeni sistemde Hâkimler ve Savcılar Kurulunun oluşumu
bakımından daha şeffaf, hesap verebilir ve uzlaşma odaklı bir yapı öngörüldüğü
için üyeleri Hâkimler ve Savcılar Kurulu tarafından atanan Yargıtay ve
Danıştayın da bu durumdan olumlu etkileneceği açıktır. 
Değerli
milletvekilleri, Milliyetçi Hareket Partisi olarak, Türkiye’nin beka sorunu
hâline gelen terörün kökünün kazınması, ülkemizin her yerinde huzur ve güvenin
tesis edilmesi, vatandaşlarımızın canından ve malından emin kılınması, birlik
ve beraberliğimizin güçlendirilmesi, geleceğimizin teminat altına alınması,
insanımızın yaşatılması ve devletimizin ilelebet payidar olması öncelikli
hedefimizdir. Demokratik olgunluk ve uzlaşı kültürünün egemen olduğu, dışlayıcı
ve ötekileştirici söylem ve üslubun törpülendiği, Türkiye’nin millî ve manevi
değerlerinin, Anayasa’mızın ilk üç maddesinde anlam bulan devletimizin kuruluş
ilkelerinin ortak payda olarak kabul edildiği bir siyaset anlayışının hâkim
kılınmasını önemli bulmaktayız. Gelinen noktada bugün meselelere salt siyasi
parti çerçevesinden bakmak yerine Türkiye’nin ve Türk milletinin geleceğe
taşınması için hassasiyetleri paylaşan tüm kesimlerin bir bütünleşme ideali
etrafında toplanmasının içinden geçilen dönemden çıkmanın ilk şartı olduğunu
düşünüyoruz. Bu anlayışın gerçekleşebilmesi siyasetin her seviyede toplumla
bütünleşmesinin yolunu açacak olan kesintisiz tam demokrasiyle devletin
toplumdan, tarihten ve millî kimlikten uzaklaşmasına yol açan antidemokratik,
gayrimillî kural, kurum ve yapıların tasfiyesini, ayrıca Türkiye’nin kendi
kabuğunu yırtabilme ve mazlum milletlere medeniyet yapıcı değerleri ulaştırma
gücünü yakalayabilmesini sağlayacak kural, kurum ve yapıların ihdasını gerekli
kılmaktadır. Biz milliyetçilik ve demokrasiyi ikiz kardeş olarak görüyor,
demokratik standartların yükseltilmesini esas alan bir uzlaşma dinamiğinin
hâkim kılınmasını istiyoruz. 
Değerli
milletvekilleri, sağlıklı işleyen bir yargı sisteminin ve kamu yönetiminin
varlığı için liyakat sisteminin tavizsiz uygulanması son derece önemlidir. Kamu
yönetiminin karakterini belirleyen insan kaynakları yönetiminin en önemli
unsuru liyakat ilkesidir. Nitekim Anayasa’nın “Hizmete girme” başlıklı 70’inci
maddesinde “Her Türk, kamu hizmetlerine girme hakkına sahiptir. Hizmete
alınmada, görevin gerektirdiği niteliklerden başka hiçbir ayrım gözetilemez.”
denilmektedir. Bununla birlikte liyakat ilkesinin sadece teorik olarak varlığı
yeterli değildir. Önemli olan, uygulamada liyakate ne derece önem ve öncelik
verildiğidir. Bir kişinin ya da grubun korunmasına dönük atamalar yargı ve
bürokrasinin niteliği ve kamu hizmetlerinin kalitesi üzerinde oldukça olumsuz
etkilerde bulunmaktadır. Kamu hizmetlerinde kalitenin artırılmasıyla birlikte
vatana ve millete bağlılık, millî değerlere sadakat kuşkusuz ki liyakatin
ayrılmaz bir parçası olmalıdır. Aksi takdirde, “Önce Türkiye, önce Türk
milleti.” demedikten sonra hâkim, savcı, amir veya memur allameicihan da olsa
bir anlamı olmayacaktır. 
Biz, görüşmekte
olduğumuz gensoru önergesine konu düzenlemenin, FETÖ ve diğer terör
örgütleriyle mücadele kapsamında alınan bir tedbir olduğu kanaatindeyiz.
Yapılanın, terör örgütleriyle mücadele kapsamında olası sızmalara karşı önlem
almaktan ibaret olduğunu değerlendiriyoruz. Bununla birlikte, Türkiye’nin
içinde bulunduğu şartların görmezden gelinmesi suretiyle söz konusu tedbire
ilişkin hükmün suistimal edilmesine de siyasi ya da bir başka grubun
menfaatlerini öne çıkaran bir anlayışla uygulanmasına da onay vermemiz asla
mümkün değildir. 15 Temmuz şartlarının zorunlu kıldığı bu ve benzeri
tedbirlerin ister uygulayıcıları isterse de muhatapları tarafından istismar
edilmesini, değersizleştirilmesini ya da amacından saptırılmasını hukukun
üstünlüğüne de devlet ve millet menfaatlerine de aykırı bulduğumuzun altını
çizmek istiyorum. 
Türkiye’nin
hukuk, demokrasi, insan hakları ve şeffaf bir yönetim sistemi oluşturma
ihtiyacı had safhada iken, usulsüzlük ve kayırmacılık iddialarına yol açacak
uygulamaların vatandaşlarımızın beklenti ve talepleriyle de örtüşmediği
açıktır. Bu çerçevede, OHAL kapsamında alınan tüm tedbirlerin ve işleyişin,
işleyen süreçlerin açık ve şeffaf bir şekilde yürütülmesi ve kamuoyunun doğru
bilgilendirilmesi hayati öneme sahiptir. Unutulmasın ki millet olarak birlik ve
beraberliğe, güvene ve adalete en çok ihtiyacımızın olduğu bir süreçten
geçiyoruz. 
Biz Milliyetçi
Hareket Partisi olarak FETÖ melanetinin sonunun getirilmesi, PKK belasından
milletimizin kurtarılması, IŞİD ve diğer terör örgütlerinin kökünün kazınması
için kararlı ve etkin bir mücadelenin devam ettirilmesini istiyor ve bu amaçla
atılan adımları destekliyoruz. Bu çerçevede, mücadelenin güvenlik boyutuyla
birlikte önemli bir ayağı olan yargı süreçlerini çeşitli mülahazalarla tartışma
alanına çekerek sekteye uğratabilecek girişimleri doğru bulmadığımızı ifade
etmek istiyorum. 
Bu düşüncelerle
konuşmamı bitirirken sizleri bir kez daha saygılarımla selamlıyorum. (MHP
sıralarından alkışlar)
BAŞKAN –
Teşekkür ederiz Sayın Aksu. 
Gruplar adına
üçüncü konuşmacı, Halkların Demokratik Partisi Grubu adına Mardin Milletvekili
Sayın Mithat Sancar. (HDP sıralarından alkışlar)
Süreniz yirmi
dakika.
Buyurun. 
HDP GRUBU ADINA
MİTHAT SANCAR (Mardin) – Sayın Başkan, değerli milletvekilleri; yargı
Türkiye’de hep bir sorun alanı olarak yaşanmıştır, hep bir sorun alanı
olmuştur, derin bir sorun alanı olmuştur. Bugün de yine yargıyı tartışıyoruz
Sayın Bakan hakkında verilen gensoru dolayısıyla. 
Türkiye
Cumhuriyeti’nin başından itibaren alacak olursak köşe taşlarını şöyle
belirlemek mümkün: İstiklal mahkemeleri ve oradaki yargılamalar, ardından -yıl
dönümü yaklaşıyor 1960, 27 Mayıs darbesinin- Yassıada yargılamaları, sonra
sıkıyönetim mahkemeleri, ardından DGM’ler, sonra özel yetkili mahkemeler;
bunların hepsi adaleti mahveden uygulamalardı, kurumlardı. Bunların ardındaki
zihniyet, siyasi rakipleri ve muhalifleri yargıyı kullanarak tasfiye etmekti. 
Bugün istiklal
mahkemelerindeki yargılamaların, Yassıada yargılamalarının, sıkıyönetim
yargılamalarının, DGM’lerdeki yargılamaların adil olduğunu kim söyleyebilir?
Orada yapılan şey, apaçık yargıyı iktidarın bir tasfiye ve sindirme aracı
olarak kullanmaktı. Yakın zamanlarda özel yetkili mahkemeler tecrübesini de
yaşadık; özel yetkili mahkemelerde de aynı anlayış hâkimdi. Bu mahkemelere
vücut veren zihniyet yine muhalifleri, farklı olanları, iktidarı rahatsız
edenleri keyfî bir biçimde cezalandırmak ve siyasal alandan tasfiye etmekti.
Şimdi geldiğimiz yer AKP mahkemeleridir. Evet, artık 2014’ten beri adım adım
kurulan sistem bir parti yargısı sistemidir. Maalesef bu sistemi kuranlar da
geçmişte bu saydığım bütün örneklerden şikâyet etmiş bir tabandan geliyor.
İstiklal mahkemelerinin yaptığı yargılamalardan canları yananları sahiplenmiş
gelenek de bu partinin tabanında var. Yassıada yargılamalarına karşı çıkanlar
arasında yine bu partiye oy, gönül ve destek veren, AKP’ye oy, gönül ve destek
veren geniş bir kitle var. Sıkıyönetim mahkemelerinde de -12 Eylül sonrası, 12
Mart sonrası- DGM’lerde de yine pek çok kesim adaletsizce, haksızca yargılandı
ama aynı zamanda muhafazakâr sosyolojiden insanların da canının yandığı ve
onların da şikâyetçi olduğu uygulamalardı. 
Peki, bugün AKP
ne yapıyor? Bütün bu saydığım örneklerde adaletsizliğe itiraz ettiğini
söylemiş, bunları çeşitli vesilelerle mahkûm etmiş bu parti, bu partinin
hükûmetleri neler yapıyor? Aynı zihniyeti güçlendirerek devam ettiriyorlar.
Yargıya talimatlar veriliyor hem de apaçık, gizlemeye gerek görmeden. Mesela
sadece Cumhurbaşkanının dokunulmazlıklarla ilgili konuşmalarını hatırlayalım:
“Dokunulmazlıklar kaldırılmalıdır.” dedi, meydanlarda bunu ısrarla, sürekli
söyledi; ardından AKP Grubu Mecliste harekete geçti, Anayasa değişikliği
hazırladı. Bu Anayasa değişikliğiyle yine kanunsuz bir biçimde
dokunulmazlıklarımız kaldırıldı. O dokunulmazlıkların kaldırılmasından sonra
yine Cumhurbaşkanı meydanlarda partimizi hedef göstermeye devam etti. 
Şimdi, Sevgili
Eş Genel Başkanımız Selahattin Demirtaş hakkındaki fezlekelerin hazırlanma
tarihini sizlere buradan hatırlatayım. Toplam 96 fezleke var hakkında. Bunların
tamamı siyasi çalışmalardan, konuşmalardan, sözlerden hareketle hazırlanmış
fezlekeler ve bunlara dayanan davalar var. Fezlekelerin, bu 96 fezlekenin
yaklaşık yarısı, 46’sı 28 Temmuz 2015 sonrasında hazırlanmış. Yani mayıs ayında
dokunulmazlıklar tartışılmaya başlanıyor çünkü süreç bitiriliyor; sonra
meydanlarda, seçim çalışmaları sırasında partimiz yine Cumhurbaşkanı tarafından
hedef gösteriliyor; ardından da fezlekeler hızla hazırlanmaya başlanıyor. 15
adet fezleke Anayasa değişikliğinin burada, Türkiye Büyük Millet Meclisinde
görüşülmesi sırasında hazırlanıyor, hatta 1 fezleke oylama günü hazırlanıyor
apar topar yetiştirilsin diye. Diğer fezlekelerde de durum farklı değil.
Savcılar talimat üzerine, açık talimatlar üzerine -kapalı talimatları artık
sizlerin değerlendirmesine bırakıyoruz- bu fezlekeleri hazırladılar, şimdi de
yargılamaları bu keyfîlikle sürdürüyorlar. 
Bakın,
olağanüstü hâl ilan edildi. Hangi gerekçeyle? 15 Temmuz darbe girişimini ve
etkilerini bertaraf etmek gerekçesiyle yani darbe girişimiyle mücadele etmek
gibi bir gerekçeyle ilan edildi. Fakat olağanüstü hâl hukukun sıfırlanmasının
bir fırsatına çevrildi. O günden bugüne hukuk yok. Daha önce hukuk belki iyi
kötü, eksik gedik bir şekilde uygulanıyordu; büyük adaletsizlikler yine vardı,
büyük eleştiriler, rahatsızlıklar, huzursuzluklar yine vardı ama hukuk
bitmemişti diyebileceğimiz bazı örnekler de yaşanabiliyordu. Oysa 15 Temmuzdan
sonra ilan edilen olağanüstü hâlle birlikte hukuk sıfırlandı. Türkiye'de yargı
her zaman büyük sorundu fakat son iki yılda artık sorun olmaktan çıktı. Neden?
Çünkü yargı kalmadı. Yargı, yargı olmaktan çıktığı için ortada yargı sorunu
yok, ortada siyasal iktidarın her türlü aracı kendi istediği şekilde kullandığı
keyfî bir düzen var ve bu düzenin Adalet Bakanı olmanın da nasıl bir duygu
yarattığını Sayın Bakan bir kez daha biraz sonra bizlere buradan anlatacaklar
ama şu sorulara da cevap vererek anlatsınlar: 
Yaklaşık 5 bin
hâkim ve savcı görevden alındı diye… Yok, 5 bin değil, sayılarını da bilmiyoruz
ama dörtte 1’ine yakını, yüzde 23,4’ü galiba ihraç edildi. Gerekçeler yok,
yargı yolu açık değil, savunmalar alınmadı. Bunların cemaate mensup oldukları
ve darbeyle ilişkili bulundukları gibi bir gerekçe gösterildi ihraçlarda.
Şimdi, eğer, siz kanun hükmünde kararnameyle keyfî bir şekilde, denetimsiz bir
şekilde hâkimleri açığa alabiliyorsanız; hangi hâkim bu kararnameyi çıkarma
yetkisine sahip siyasi iktidarın istediğine aykırı karar verebilir? Veremiyor
zaten. Mesela İdris Baluken arkadaşımız keyfî olarak gözaltına alındı,
tutuklandı, bir süre tutuklu kaldıktan sonra tahliye edildi. Tahliye kararını
veren mahkemenin hâkimi kısa bir süre sonra Ankara’ya sürgün edildi. Yine
şanslıymış çünkü ihraç edilebilirdi, tutuklanabilirdi. Şimdi, hangi hâkim
tahliye kararı verdiğinde korkusuz, kaygısız hareket edecek? 
Devam ediyoruz,
cemaatle bağlantılı veya cemaat üyesi olduğunu iddia ettiğiniz hâkimleri
görevden aldınız, ihraç ettiniz; kamudan da 100 bini aşkın insan görevlerinden
edildi, işlerinden, ekmeklerinden edildi. Bunu açıklamak ve savunmak için
iktidar temsilcileri sık sık Doğu Almanya örneğini veriyor; 1990’dan sonra Doğu
Bloku ülkelerinde de benzer tasfiyelerin yapıldığını söylüyorlar. Doğru,
oralarda da yapıldı, sadece oralarda değil darbe sonrası, darbe yönetimi
sonrası Arjantin’de, Şili’de başka benzer ülkelerde de yapıldı ama oralarda
yapılan çok önemli bir şey var Sayın Bakan: Yöneticiler öncelikle görevden
alındı, yöneticiler öncelikle yargılandı, hatta esas olarak yöneticiler
yargılandı. Şimdi, biz size soruyoruz: Son on beş yılı iktidar olarak geçiren
bir partisiniz, bütün tasfiye ettiğiniz kamu görevlilerinin –hâkimler, savcılar
dâhil- atanmasında bakanlarınızın imzası var, Başbakanların,
Cumhurbaşkanlarının imzası var; bürokrasiyi yönetme yetkisi sizlerde ama bu
kadar insanı ihraç ederken onları alanlara tek bir dava açılmaz mı? Vazgeçtik
davadan tek bir soruşturma açılmaz mı? Hadi soruşturma açmadınız, ya doğru
dürüst bir özür, bir öz eleştiri yapmak da mı o kadar zor? “Kandırıldık."
deyip bu işin içinden sıyrılmak mümkün mü sanıyorsunuz? Kamu vicdanı, toplum
vicdanı bu pişkinliği elbette görüyor ve elbette mahkûm ediyor. Belki iktidarın
baskı araçlarıyla şimdi insanların tepkisini engelleyebilirsiniz ama pek çok
örnekte gördüğümüz gibi, zulüm politikalarını uygulayanlar er ya da geç mutlaka
bu fiillerinden dolayı hesap vermek zorunda kalırlar.
Yine, yakın
tarihe bakın işte yıllarca cemaat yargıyı kontrol etti, tabii ki asıl siyasi
sorumluluk AKP hükûmetlerindeydi ama fiilen cemaat yargıyı belirliyordu.
Onların o dönem tasfiye etmek istedikleri kesimlere karşı kullandıkları bütün
yöntemler, şimdi onlara karşı kullanılıyor. Daha önce “müesses nizam”
dediğimiz, “vesayet sistemi” de dediğimiz dönemde...
BAŞKAN – Sayın
milletvekilleri, Genel Kurulda çok uğultu var. Lütfen hatibi dinleyelim.
MİTHAT SANCAR
(Devamla) - ...yargıyı istedikleri gibi kullananlar; mesela sizlerin çok
şikâyet ettiği 367 kararını çıkaran, mesela AKP’ye kapatma davası açan, mesela
şimdiki Cumhurbaşkanı Erdoğan’a mahkûmiyet kararı veren, siyaseten yasaklayan o
yargı organlarını belirleyebiliyorlardı, o yöntemleri kullanılıyorlardı. Fakat
sonra cemaat geldi yargıya, onlara karşı o yöntemleri kullandı. Cemaatin de yanına
kâr kalmadı. Ardından, şimdi aynı yöntemler cemaate karşı da kullanılıyor.
Defalarca burada sizleri uyardım, bu yöntemler yarın öbür gün size karşı da
kullanılır. Aslolan zulüm döngüsünü kırmaktır. Bir önceki dönemin zulüm
yöntemlerini ve zihniyetini kullanan her iktidar, eninde sonunda aynı
yöntemlerle yargılanmak zorunda kalmıştır, hesap vermek zorunda kalmıştır. 
Şimdi, tutuklama
gerekçelerinin hangisini sayayım, hangi absürtlükleri? Bunca yıl hukuk hocalığı
yaptım, yargı alanında da çalıştım, pek çok iddianame de inceledim ama açık
söylüyorum, bu dönemdeki kadar keyfî, bu dönemdeki kadar pervasız bir tutum
görmedim.
Dün açlık grevi
yapan 2 insanın tutuklanması için gösterilen gerekçeyi okudunuz mu? O insanlar
gözaltına alınırken yapılanları içlerine sindiriyor mu buradaki insanlar? Ne
istiyorlar? İşlerini istiyorlar. İşlerini isteyen insanlara “terörist”
diyorsunuz. Bakın, bugün herkes herkesi terörist ilan edebilir. Tekrar tekrar
hatırlatıyorum, bugün sizin terörist ilan ettikleriniz yarın çoğunluğu elde
ettiğinde sizleri de terörist ilan ederler, sizler de bugün uyguladığınız hukuk
ve yöntemlerle yargılanırsınız. Yargılandığınızda itiraz etme hakkınız
olmayacaktır sizin. Hiçbir zulüm düzeni ilelebet devam edemez, etmemiştir,
etmeyecektir. Dolayısıyla, bugünün zalimleri -öyle bir sözü vardır bir
düşünürün- mutlaka başka zamanın zalimleri tarafından yargılanırlar. Bizim
istediğimiz bu değildir. Biz zulüm döngüsünün kırılmasını istiyoruz. Bir zulüm
döneminin ardından başkalarının yine devrisabık yaparak zulüm yöntemleri
kullanacağı bir Türkiye istemiyoruz biz; hukuk devletinin, demokrasinin,
eşitliğin, adaletin egemen olduğu bir ülke istiyoruz, bir toplum istiyoruz.
Zulüm döngüsünün her zaman karşısında olduk, yine karşısında olacağız. Zulüm
döngüsünü kırmaya yanaşmayan, tam tersine bunu fırsat olarak kullanan her
yönetim, o çarkın dişlilerine mutlaka takılacaktır. Tekrar tekrar bu uyarıyı
yapmak zorundayım.
Şimdi
bir iki örnek daha: Mesela, bir savcı var Diyarbakır’da, Kurtça Eker; 17 Ocak
2015’te atanıyor, sonra 2016 Haziranında yani dokunulmazlıkların burada
kaldırıldığı tarihten bir ay sonra Başsavcı Vekili oluyor. Eş Genel Başkanımız
Demirtaş, Milletvekillerimiz Gülser Yıldırım, Çağlar Demirel, Meral Danış
Beştaş’ın tutuklu olduğu dosyaların iddianamesini hazırlayan bu savcı. Bu
savcı, bir de son olarak yargılamaların yürütüldüğü dosyalara “Bakın,
haklarında yeni fezlekeler geldi, bunları da dikkate alın.” gibi bir işlem
yaptı keyfîce. Sayın Şamil Tayyar bu salonda mı bilmiyorum, defalarca söyledi “İsyan
ediyorum.” dedi. Bu savcıyı Antep’ten Diyarbakır’a tayin ettiler. Bizi
dinlemiyorsunuz, milletvekillerinizi dinleyin.
Bir
de hatırlatayım: Muhaliflere öyle en cevval biçimde saldıranların, sonunda,
başka bağlantıları olduğu ortaya çıktı. İşte size son örnek: Ege Üniversitesi
Rektörü. Sıkı Erdoğancıydı, sıkı tasfiyeciydi; şimdi tasfiye edildi.
Bugün
burada bağırıp çağıranlar, en militan görünenler “Haydi muhalefeti ezelim, boş
verin hukuku, adaleti.” diyenler korkarım ki içlerinde koca bir suçluluk korkusuyla
hareket ediyorlar. Bu konuda da sizi uyarıyoruz: Yarın öbür gün “Aldatıldık.”
demeyin yine çünkü bu aldatılmalar kişisel sonuç doğurmuyor, bu ülkede adaleti
katlediyor. Adaleti katleden her uygulama bu ülkenin toplumsal barışına,
huzuruna ve geleceğine dinamit yerleştiriyor. Dolayısıyla “Olağanüstü hâl huzur
getirene kadar devam edecek.” diyorsunuz; bu, çok kötü, çok tehlikeli bir
anlayış. Onun yerine şunu söyleyin: Derhâl olağanüstü hâl bitsin. Gelin bu
zulüm döngüsünü kıracak bütün icraatları, düzenlemeleri bu Mecliste demokratik
müzakere ve tartışmayla yapalım. En kısa zamanda bu ülkeyi…
(Mikrofon
otomatik cihaz tarafından kapatıldı) 
MİTHAT SANCAR
(Devamla) – Bir dakika daha rica ediyorum.
BAŞKAN – Buyurun
tamamlayın.
MİTHAT SANCAR
(Devamla) – …bu ülkeyi bir an önce bu yıkım, bu adaletsiz döngüden, girdaptan
çıkaralım. 
Yine, bitirmeden
bir şey hatırlatmak istiyorum, Latin Amerika ülkelerinde adaletsizliği ve
keyfîliği anlatmak için bir deyim kullanılır: “Dostlara adil davranılır,
düşmana kanun uygulanır.” Şimdi, bu anlayışı uygulayan diktatörlerin hepsi
yargılandı söyleyeyim size. Hayat gösteriyor ki bu anlayışa dayanan bir sistem,
dışlanan ve haksızlığa maruz kalan toplumsal kesimlerde derin bir öfke yaratır,
siyasal gerilimi ve kutuplaşmayı derinleştirir. Bu yöntemleri kullananlar gün
gelir bu yöntemlerin kurbanı olurlar. 
Son olarak,
Hazreti Ali’den bir deyiş: “Haksızlık karşısında eğilmeyiniz zira hakkınızla
beraber şerefinizi de kaybedersiniz.” 
Saygılarımla
efendim. (HDP ve CHP sıralarından alkışlar) 
BAŞKAN –
Teşekkür ederiz Sayın Sancar.
Sayın Pekşen
sisteme girmiş ama burada mı? Yok.
Peki, gruplar
adına dördüncü ve son konuşmacı Adalet ve Kalkınma Partisi Grubu adına İzmir
Milletvekili Sayın Hamza Dağ. (AK PARTİ sıralarından alkışlar)
Süreniz yirmi
dakika.
Buyurun.
AK PARTİ GRUBU
ADINA HAMZA DAĞ (İzmir) – Sayın Başkan, değerli milletvekilleri; Cumhuriyet
Halk Partisi Grubunun Adalet Bakanımız Bekir Bozdağ hakkında vermiş olduğu
gensoru önergesiyle ilgili olarak AK PARTİ Grubu adına söz almış bulunmaktayım.
Hepinizi sevgiyle saygıyla, muhabbetle selamlıyorum.
Türkiye’de yargı
atamaları her zaman öneminin üzerinde bir ilgi meselesi olmuştur. Birçok ülkede
çok fazla tartışılmayan yargı atamaları meselesi ülkemizde temel tartışmaların
başında gelmektedir. Bu durumun kök sebebine baktığımızda, 16 Nisana kadar
geçen süreçte yargının vesayetin bir aracı olmasının çok etkili olduğunu
görmekteyiz. Demokratik meşruiyeti olmayan ancak doğrudan millet eliyle
şekillendirilmiş yasama ve yürütme organı üzerinde tahakküm kuran yargı organı,
ister istemez demokrasi tartışmalarının merkezine yerleşmiştir. Siyasi
partiler, yürütme ve yasama organları milletin tercihlerine bağlı olarak çağın
gerektirdiği şartları karşılayarak demokratik değişim ve dönüşümler geçirirken
yargı organı, bu demokratik süreçlerden münezzeh bir şekilde yapılanıp uzun
vadeli kadrolaşma ve siyaseti dizayn aracı hâline ne yazık ki gelmiştir. Bunun
için Türkiye’de yargı atamaları her daim önemli bir gündem maddesi olmuştur. 
Bu gensoru
metnini okuduğumda gerçekten öncelikle bir gülümsedim ve sonra da tefekkür
ettim, düşündüm ve sevindim; on beş yıl öncesine gittim. Esasında tarihin garip
bir tecellisidir ki ben hâkimlik sınavı mülakatında elenmiş ve garip sorulara
muhatap olmuş bir milletvekili kardeşinizim. 2002 yılında o dönemde Anasol-M
Hükûmeti varken ve Adalet Bakanı Hikmet Sami Türk iken 9 Mayıs 2002 yılında
hâkimlik mülakatına girdim. 9 Mayıs 2002’den bir gün önce mülakatla ilgili
neler sorulduğunu öğrenmek için o zamanki arkadaşlarıma sordum. Dediler ki:
“Öncelikle öz geçmişi anlattırıyorlar.” Öz geçmiş anlatımını üç aşağı beş
yukarı biliyoruz ama o dönemin müesses nizamına karşı benim öz geçmişimde bazı
sıkıntılar vardı, tabii ki bunları söyleyecektik. Anlatmaya başladık, mülakata
girdik: 1 Mart 1980 tarihinde Manisa’nın Demirci ilçesinde doğmuşum. İlkokul
3’e kadar Manisa’nın Demirci ilçesinde okuduktan sonra babamın memuriyeti
sebebiyle Kütahya Simav ilçesine tayin olduk, 4 ve 5’i Kütahya Simav’da
bitirdim der demez karşıdan bir soru: “Baban memur da, ne?” Cami görevlisi.
“İmam yani.” Evet, imam. Sonra ortaokul ve liseyi Simav’da bitirdikten sonra
Dokuz Eylül Üniversitesi Hukuk Fakültesini bitir… Devam ederken, daha
bitiremeden cümlemi “Ortaokul ve lise ne?” İmam-hatip. 
Sorular: “Anayasa’nın
değiştirilemeyen maddelerini anlat.” 1’inci madde: Türkiye Devleti bir
Cumhuriyettir. Türkiye Cumhuriyeti, toplumun huzuru ve refahı, millî dayanışma
ve adalet anlayışı içinde, insan haklarına saygılı, Atatürk milliyetçiliğine
bağlı, başlangıçta belirtilen temel ilkelere dayanan, demokratik, lâik, sosyal
bir hukuk Devletidir, cevabını verirken karşıdan direkt soru şu: “Laikliği bir
anlat bakalım, içinden geldiği gibi olsun.” 
HALUK PEKŞEN
(Trabzon) – 1’inci madde değil, 2’nci madde o.
HAMZA DAĞ (Devamla)
- Değerli arkadaşlar, 2002’ye gelince kadar neler yaşandı, neler oldu, bunun
sebebine, önce bunlara bir değinmek lazım. 
NURHAYAT ALTACA
KAYIŞOĞLU (Bursa) – Bana da “Pertek’te deniz var mı ?” diye sordunuz.
BARIŞ YARKADAŞ
(İstanbul) – Şimdi neyi soruyorsunuz, şimdi? Onu anlat. Şimdi…
HAMZA DAĞ
(Devamla) - Bakın, 1960’ta Yassıada mahkemeleri hepimizin malumu. Yassıada
mahkemelerindeki yapılan yargılamaları anlatmayacağım ama Yassıada
mahkemelerinde görev alan hâkimlerin hangi yıllara kadar bu yargı sisteminin
içinde bir oligarşik yapı olduklarını örneklerle birlikte şimdi burada
anlatacağım.
1960 darbesi
sonrası kurulan Yassıada mahkemelerinde görev alan hâkim ve savcıların içinden
3 Anayasa Mahkemesi Başkanı, 2 Yüksek Hâkimler Kurulu Başkanı, 2 Yargıtay Başkanı,
Danıştay Başkanı ve YSK Başkanı çıkmıştır. Birkaç tane örnek verecek olursak:
Ömer Altay Egesen, 1960 darbesinden tam on yedi yıl sonra 1977 yılında Yargıtay
1. Ceza Dairesi Başkanlığına gelmiştir. Dönemin askerî hâkimlerinden Yassıada
Yüksek Soruşturma Kurulu üyesi ve Yüksek Adalet Başsavcı Yardımcısı Necdet
Darıcıoğlu 1977’de Anayasa Mahkemesi üyesi olarak atanmış, 1990’da, tam otuz
yıl sonra Anayasa Mahkemesi Başkanı olmuştur. İşte, Yassıada’da kurulan o
oligarşik yapı 1990’lara kadar devam etmiştir.
ÖMER FETHİ GÜRER
(Niğde) – Hâkim olsan FETÖ’den belki giderdin, milletvekili olmuşsun. 
HAMZA DAĞ
(Devamla) - Yine, 1960’ta Yassıada mahkemesi Yüksek Soruşturma Kurulu üyesi
Cevdet Menteş 1972-1978 yılları arasında Yargıtay Başkanlığı yapmış; 1980 yılındaki
askerî darbe hükûmeti, Bülent Ulusu Hükûmetinde de Adalet Bakanlığı yapmıştır. 
Bu örnekler
çoğaltılabilir, çokça örnek var. Açıkçası bu oligarşik yapı 1990’lara kadar
geldi, 1990’lardan sonra bıraktı mı? Evet, 1990’larda da bu ülkenin zihnine
kazınan tam yirmi beş yıl geçti üzerinden. Yirmi beş yıl geçmesi değil, elli
yıl sonra da bu kürsüde yargıda kadrolaşmaktan bahsedilecekse insanların aklına
gelecek 2 isim var, o kişilerin isimlerinden bahsetmeyeceğim ama kimler
olduğunu siz anlayacaksınız, sadece söyledikleri sözleri ifade edeceğim burada.

ÖMER FETHİ GÜRER
(Niğde) – Bir onların hâkimleri kaldı, diğer hâkimler FETÖ’den içeride. 
HAMZA DAĞ
(Devamla) - “Evet, Hükûmetten sınavlı 5 bin kişilik kadro çıkarttım.” Koalisyon
Hükûmetinin Adalet Bakanıydı. 
ÖMER FETHİ GÜRER
(Niğde) – Onların aldığı hâkimler olmasa hâkim yok ortada. 
HAMZA DAĞ
(Devamla) - Hükûmetten çıkartmış. “Bu kadroları örgütüme vermeyip de
milliyetçilere mi verecektim?” 
Yine, o
dönemlerdeki bir adalet bakanı daha diyor ki: “Benim dönemimde 2 bin hâkim,
savcı aldık…”
BARIŞ YARKADAŞ
(İstanbul) – 4.500 hâkim aldınız, 4.500’ünü de FETÖ’cü diye işten attınız.
FETÖ’cüleri aldınız, FETÖ’cüleri. 
HAMZA DAĞ
(Devamla) – “Bu aldığımız kadrolar ileride yeşerecek demokratik insanlardır.
Yaptığım suçsa işlemeye devam edeceğim, ben yılmayacağım. Bu makamı da terk
etmeyeceğim.” Bunları söyleyen eski adalet bakanlarının kimler olduğunu tüm
Türkiye artık biliyor. 
BARIŞ YARKADAŞ
(İstanbul) – Dosyalar birikti, hâkim yok, hâkim; hepsi içeride aldıklarınızın.
Gördük aldıklarınızı. 
HAMZA DAĞ
(Devamla) - 28 Şubatı yaşadık. 28 Şubatta yargının nasıl siyasallaştığını
gördük. 28 Şubatta benim de mensubu olma… O dönemde yaşımız yetmese de gönülden
bağlandığımız Refah Partisine kapatma davası açıldı. Bakın, kapatma davası
açıldı, seçilmiş bir Hükûmet… Hükûmet yıkıldı, 28 Şubat yaşandı. Asıl mesele,
işte o Refah Partisi kapatma davası açıldığında yapılan yargılama bölümündeki
yaşananlardır. 
LEVENT GÖK
(Ankara) – Hamza, konuya gel, konuya. Gensoruya gel, gensoruya. 
HAMZA DAĞ
(Devamla) - O zaman Anayasa Mahkemesi Başkanı hemen her gün televizyonlara
çıkıp açıklama yapıyordu. 
BARIŞ YARKADAŞ
(İstanbul) – Tamam anladık, FETÖ’cü olmadığını iddia ediyorsun da…
MEHMET ŞÜKRÜ
ERDİNÇ (Adana) – Sabahtan beri gensoruyu anlatıyor, dinleyin, dinleyin. 
HAMZA DAĞ
(Devamla) - Peki, niye onlara o dönemde cevap vermeyenler bugün yargıda
kadrolaşmaktan bahsetmektedirler? 
ERTUĞRUL KÜRKCÜ
(İzmir) – Olay 2016’da geçiyor. 
HAMZA DAĞ
(Devamla) - Anayasa Mahkemesiyle ilgili, o dönemde günler öncesinden Refah
Partisinin kapatılma davasıyla ilgili olan süreçte karar verilmeden önce,
gazete kupürlerinde, köşe yazılarında, televizyonlarda “Bu karar 9’a 2
kapatılma şeklinde çıkacak.” denildiğinde yargıda kadrolaşma yok muydu
arkadaşlar? Açıkçası, sizler ne diyorsunuz? 
BARIŞ YARKADAŞ
(İstanbul) – AKP İzmir il binası neredeydi, neredeydi? Niye kaçırdınız? 
LEVENT GÖK
(Ankara) – Hamza, bizim gensorumuzun konusu o değil, bizim gensorumuzun
konusuna gel. 
BARIŞ YARKADAŞ
(İstanbul) – Niye kaçırdınız AKP il binasını? 
HAMZA DAĞ
(Devamla) – Sayın Yarkadaş, bizim baykuştan korkumuz yok. 
BARIŞ YARKADAŞ
(İstanbul) – Niye kaçırdınız? 
HAMZA DAĞ
(Devamla) - Biz şahinler sürüsüyüz, bizim veremeyecek hesabımız yok, merak
etmeyin. (AK PARTİ sıralarından alkışlar) 
BARIŞ YARKADAŞ
(İstanbul) – Niye kaçırdınız AKP il binasını? Veremeyecek hesabınız yoksa neden
yargıya hâkimleri dolduruyorsunuz? Neden kaçıyorsunuz? 
HAMZA DAĞ
(Devamla) - Bakın, Refah Partisi kapandı, ondan sonra Fazilet Partisi kuruldu. 
LEVENT GÖK
(Ankara) – Hamza, konuya gel!
HAMZA DAĞ
(Devamla) - Bu partilere gönül verenler herhâlde uzaya çıkacak hâlde
değillerdi. 
Bakın, bir
şeyden bahsedeceğim. Tamamen kadrolaşmaktan… 
LEVENT GÖK
(Ankara) – Sayın Başkan, konuşmacıyı uyarın, gensorunun dışında konuşuyor.
MEHMET ŞÜKRÜ
ERDİNÇ (Adana) – Tamamen gensoruyla ilgili, gensoru. Rahatsız olunca “Gensoru
dışında.” diyorsunuz. 
HAMZA DAĞ
(Devamla) - Benden önceki konuşmacıların hiçbiri gensoru içeriğiyle ilgili
konuşmadı.
BAŞKAN – Sayın
Gök, lütfen müdahale etmeyelim.
HAMZA DAĞ
(Devamla) - Ama ben yargıdaki siyasallaşma ve kadrolaşmayı nereden nerelere
getirdiğimizi kronolojik sırayla sizlere anlatıyorum. Konuşmamın sonunu
bekleyin. Sonunda ne demek istediğimi çok iyi anlayacaksınız. 
ÖZGÜR ÖZEL
(Manisa) – Tencere dibin kara, seninki benden kara. Sen bana yaptın, ben ona
yaptım. 
MEHMET ŞÜKRÜ
ERDİNÇ (Adana) – Neyle kıyaslayacak? Geçmişle kıyaslayacak bugünü.
BAŞKAN – Sayın
milletvekilleri, lütfen dinleyelim.
HAMZA DAĞ
(Devamla) – Değerli arkadaşlar, Fazilet Partisiyle ilgili kapatma davası
açıldı. Bakın, o dönem iddianamesinden… 
LEVENT GÖK
(Ankara) – Hamzacığım, bu atanan hâkimler AKP’li mi değil mi? Onu bir anlat ya!
YUSUF SELAHATTİN
BEYRİBEY (Kars) – Grup başkanı laf atmaz, ayıptır.
HAMZA DAĞ
(Devamla) - O dönemin Yargıtay Cumhuriyet Başsavcısı iddianamede buna ne
şekilde bir ifadede bulundu? “Habis bir ur.” gibi bir ifadede bulundu. Peki, o
iddianame hukuki bir iddianame miydi? O iddianame siyasal bir iddianame ve
Refah Partisi, Fazilet Partisi tabanına bunu söyleyen bu iddianameye karşı
durması gerekenlerin, o zaman “Hukukçuyuz biz.” demesi gerekenlerin, açıkçası
sessiz kalması ve yıllar sonra da şimdi burada böyle bir önergeyle gelmesi çok
manidar değil midir?
LEVENT GÖK
(Ankara) – Hamzacığım, konuya gel, gensoruyu anlat.
HAMZA DAĞ
(Devamla) – O dönemde yine Ankara DGM Başsavcısının hemen her gün yapmış olduğu
açıklamalarda siyasetle ilgili ve siyasi konularda vermiş olduğu ifadeler
hepimizce ortada. 
BARIŞ YARKADAŞ
(İstanbul) – Erbakan’ı çok seviyorsanız niye kaçtınız partiden? Niye ayrıldınız
çok seviyorsanız Erbakan’ı? Ortada bıraktınız Erbakan’ı, ortada! Ortada bırakıp
kaçtınız.
HAMZA DAĞ
(Devamla) - En önemlisi, alkış tuttu herkes, alkış tuttunuz. Yargıçlara
brifingler verildi, askerî erkân tarafından yargıçlara brifingler verildi. O
yargıçlara brifing veren askerlere alkış tutuldu. Oraya gitmeyen hâkim ve
savcılar ise toplumdan tecrit edilecek boyutlara getirildi. 
MAHMUT TANAL
(İstanbul) – Onlar da FETÖ’cü çıktı.
HAMZA DAĞ
(Devamla) - O dönemde karşı çıkacaktınız, o dönemde bir şeyler söyleyecektiniz.
İşte, 2002’ye kadar bu şekilde geldi. 
Peki, 2002’den
sonra değişti mi bir şeyler? Hemen değişmedi. 
ÖMER FETHİ GÜRER
(Niğde) – 2002’den sonra gelenler cezaevinde FETÖ’den.
HAMZA DAĞ
(Devamla) - Yine birçok mücadele edilmesi gerekmişti. Esasında bu kadrolaşma
zihniyetiyle, işte bu yargıyı kendi zihnî altyapısı düşüncesiyle her zaman
mücadele etme gereği vardı.
BARIŞ YARKADAŞ
(İstanbul) – Burada kadrolaşma, burada Hamza Bey. Bak burada, bak, bak.
HAMZA DAĞ (Devamla)
- Bakın değerli arkadaşlar, yargıçların içinde, savcıların içinde tabii ki
dünya görüşü olanlar olacaktır. Herkesin bir dünya görüşü var. Onlarla aynı
sınıflarda okuduk, aynı okulda okuduk, hepsinin dünya görüşü var ama yargıç ve
savcının asıl bağımsızlığı ve tarafsızlığı karar verirken, iddianame
hazırlarken kendi dünya görüşünü kapı eşiğinde bırakmaktır ama ne yazık ki o
dönemde de ve sonraki dönemlerde de bunları göremedik.
ALİ
ŞEKER (İstanbul) – Bunu sen mi söylüyorsun?
ÜNAL
DEMİRTAŞ (Zonguldak) – Delilsiz herkesi tutukluyorlar, delilsiz!
HAMZA
DAĞ (Devamla) – 367 garabeti yaşandı, 367 meselesi yaşandı değerli arkadaşlar. 
BARIŞ
YARKADAŞ (İstanbul) – Gazetecileri tutuklayan hâkimler kaçıyor, gözlerimize
bakamıyor, gözlerimize. 
MEHMET
ŞÜKRÜ ERDİNÇ (Adana) – Otur yerine, otur! Otur yerine!
BAŞKAN
– Sayın Yarkadaş… 
HAMZA
DAĞ (Devamla) – Rahat ol, rahat. Rahat ol.
BARIŞ
YARKADAŞ (İstanbul) – “Tutuklandınız.” deyip kaçıyorlar. Böyle bir hâkim,
talimatlı hâkimler.
MEHMET
ŞÜKRÜ ERDİNÇ (Adana) – Otur!
BAŞKAN
– Sayın Yarkadaş…
HAMZA
DAĞ (Devamla) – Konuştuklarımın çok dokunduğunu biliyorum, seni çok rahatsız
ettiğini biliyorum, çok dokunduğunu biliyorum. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Yarkadaş, lütfen müdahale etmeyin.
BARIŞ
YARKADAŞ (İstanbul) – Gözümüze bakamıyorlar, kaçıyorlar hepsi arka kapıdan. 
HAMZA
DAĞ (Devamla) – Sen rahat ol. Senin ön yargın seni köle etmesin. Allah sizi hür
olarak yarattı Sayın Yarkadaş, ön yargılar sizi köle etmesin. 
BARIŞ
YARKADAŞ (İstanbul) – Gel de bir gün mahkemeye gör bakalım.
BAŞKAN
– Sayın Yarkadaş…
HAMZA
DAĞ (Devamla) – Değerli arkadaşlar, süremi de makul kullanmam lazım, daha çok
söyleyeceğim şey var. En son söyleyeceğimle aslında neyi kastettiğimi çok daha
iyi anlayacaksınız.
FATMA
KAPLAN HÜRRİYET (Kocaeli) – Adalet size de lazım olacak bir gün.
HAMZA
DAĞ (Devamla) – Değerli arkadaşlar, AK PARTİ iktidarı kuruldu ve AK PARTİ
iktidarı üzerinde yine yasama ve yürütme üzerinden, yargı üzerinden birtakım
vesayetler, o ideolojik, zihnî altyapıya uygun olan hamleler yapılmadı mı?
Bunları anlatırken şunu özellikle ifade etmek istiyorum: Tamam, yargı bir
vesayet organı olarak kullanıldı ama her şeyin ötesinde, yasamada ve yürütmede
benim dünya görüşüme uygun bir yasama ve yürütme oluşmadığı zaman dizayn
etmekle ilgili kullanıldı. Asıl işte siyasallaşma, asıl kadrolaşma sıkıntımız
bu. Buna dair şeyler. 
367’yi
hep beraber… Çok eskilerden bahsetmiyorum. Burada yine, Yargıtay cumhuriyet
başsavcısı olan bir kişi kendi dünya görüşüne uygun olarak düşündüğü şekilde
burada 367’yi gündeme getirdi. Yoktu o güne kadar uygulaması ama bir şey
üretmesi lazımdı, bir şey söylemesi lazımdı çünkü o zamanki AK PARTİ’nin kendi
Cumhurbaşkanını, kendi milletvekilleriyle bir Cumhurbaşkanı seçme çoğunluğu
vardı. Hukuka uydurdu kendi aklına göre. O hukuka uydurmasıyla birlikte 367
garabeti yaşandı. O zaman Anayasa Mahkemesine bu 367 meselesini götürenler
kimler? Yine Anayasa Mahkemesinden nasıl çıktı çoğunluk? 9’a 2. Sürpriz mi?
Yok. Çünkü günler öncesinden gazetelerde, televizyonlarda 9’a 2 çıkacağı
söylendi.
411
kararı yaşandı. Arkadaşlar, hukuk ayaklar altına alındı 411 kararında.
LEVENT
GÖK (Ankara) – Hamza, konuya gel, şu gensoruya gel.
HAMZA
DAĞ (Devamla) – Bizim en temel hukukumuz anayasa hukuku dersinde birinci sınıf
dersi, Anayasa değişiklikleri sadece usuli yönden incelenebilir. Burada gizli
oylamayla 411 milletvekili Anayasa değişikliği yaptı, başörtüsüyle ilgili bir
düzenlemeydi ama yine Anayasa Mahkemesinde usuli değişiklik konusu bir kenara
bırakılıp, esasa girilip o konuda bir hüküm ortaya konuldu. 
ÖMER FETHİ GÜRER
(Niğde) – O yanlıştı. Yanlış mı yapmak gerekiyor?
HAMZA DAĞ
(Devamla) – Bunların hepsi yasal olmayan ve ideolojiye göre, beyne göre, benim
düşünceme uygun değil… Şimdi başörtülü kardeşlerimiz var burada. Ne oldu? Bir
sorun oldu mu?
ÖMER FETHİ GÜRER
(Niğde) – Biz de destekledik. 
HAMZA DAĞ
(Devamla) – Desteklediyseniz niye Anayasa Mahkemesine gittiniz? Nasıl
desteklediniz? 
LEVENT GÖK
(Ankara) – Neyi götürdük Anayasa Mahkemesine?
HAMZA DAĞ
(Devamla) – AK PARTİ ile MHP beraber yaptı, 411 milletvekili. Geçeceksiniz
onları, geçeceksiniz. 
MUHARREM ERKEK
(Çanakkale) – Genel Başkanımızın tavrıyla düzeldi o. 
HAMZA DAĞ
(Devamla) – Değerli arkadaşlar, 22 Temmuz seçimlerinde yüzde 46,7 oy almış AK
PARTİ’ye...
LEVENT GÖK
(Ankara) – Hamza, bak, dün Ankara’da başörtülü bir kadın yerlerde sürüklendi.
Onu anlat bakayım bir. 
HAMZA DAĞ
(Devamla) – Tarihten bir kesitten bahsetmiyorum, üzerinden on sene geçmedi,
şurada, yedi sene, sekiz sene geçti. 
BARIŞ YARKADAŞ
(İstanbul) – Burada, burada; burada başörtülü kadın, burada bak, başörtülü
kadın burada. 
LEVENT GÖK
(Ankara) – Bu başörtülü kadın değil mi?
HAMZA DAĞ
(Devamla) – AK PARTİ’ye kapatma davası açıldı arkadaşlar. 
MUHARREM ERKEK
(Çanakkale) – Kötü emsal emsal olmaz Hamza Bey. 
HAMZA DAĞ
(Devamla) – Söylediklerimin ufak ufak dokunduğunun farkındayım, sizi rahatsız
ettiğinin farkındayım. Onun için sesiniz çok çıkıyor ama hepsini söyleyeceğim.
LEVENT GÖK
(Ankara) – Hamza, bize hiç dokunmuyor, hiç dokunmuyor. Sen gensoruya gel,
gensoruya gel. 
MUHARREM ERKEK
(Çanakkale) – Tarihi anlatmayın, bugüne gelin. 
HAMZA DAĞ
(Devamla) – Hepsini söyleyeceğim çünkü ben 2002’de girdiğim sınavda ne yazık ki
bu zihniyetin, bu mantalitenin, devlet aklı hâline gelmiş o mantalitenin mağduru
oldum. 
LEVENT GÖK
(Ankara) – Bugün Burhan Kuzu’nun da FETÖ’yle fotoğrafı çıktı ortaya. 
BARIŞ YARKADAŞ
(İstanbul) – Burada başörtülü kadın. 
ÖMER FETHİ GÜRER
(Niğde) – Türbanlıları cezaevine siz soktunuz. 
HAMZA DAĞ
(Devamla) – Yıllar beni haklı çıkardı, yıllar sonra ben bu kürsüden şimdi bu
haklılığımı haykırma imkânı buldum. Bu haklılığımı haykıracağım. (AK PARTİ
sıralarından alkışlar) Yıllar boyunca biz bu sıkıntıyı hep yaşadık, bugün de
burada bu sıkıntının tabii ki gündeme getirilmesini sağlayacağız. 
ÖMER FETHİ GÜRER
(Niğde) – Türbanlıları cezaevine doldurdunuz. 
MAHMUT TOĞRUL
(Gaziantep) – “Bugün de sıkıntıyı biz yaşatıyoruz.” mu diyorsunuz?
HAMZA DAĞ
(Devamla) – Ama iyi bilin ki bu yapılanların aynısını biz yapmayacağız. 
LEVENT GÖK
(Ankara) – Daha ne yapacaksın? Milletin anasını ağlattınız!
HAMZA DAĞ
(Devamla) – 17-25’ten sonra, 15 Temmuzdan sonra ülkemizde 15 Temmuzun yansıması
bazı sıkıntılar olabilir ama şunu iyi bilin ki bu yargı hiç kimsenin arka
bahçesi olmayacak. Bunu açık bir şekilde de söylerim. (AK PARTİ sıralarından
alkışlar, CHP ve HDP sıralarından gürültüler) 
LEVENT GÖK
(Ankara) – Şimdi AKP’nin arka bahçesi, AKP’nin arka bahçesi. 
HAMZA DAĞ
(Devamla) – Kapatma davasına gelelim. Şimdi, kapatma davası, değerli
arkadaşlarım… (CHP sıralarından gürültüler, sıra kapaklarına vurmalar)
Arkadaşlar, AK
PARTİ yüzde 46,7 oy almıştı, yüzde 46,7. 
LEVENT GÖK
(Ankara) – O size hâkimleri atama yetkisi veriyor mu? Neden hâkimleri ilçe
başkanı yapıyorsunuz? Partili hâkim yapıyorsunuz, partili hâkim. Bunları anlat.

HAMZA DAĞ
(Devamla) – AK PARTİ’ye, Google’dan alınan birtakım ifadelerle ve birtakım
sözlerle kapatma davası açıldı. Yüz yıl önceki meseleden bahsetmiyorum, şurada,
sekiz sene önceki meseleden bahsediyorum. İşte o zaman, keşke, şu anda bas bas
bağırdığınız hukukçuluğunuz aklınıza gelseydi. 
ÖMER FETHİ GÜRER
(Niğde) – 2011’in tutanaklarına bakın, 2011’in.
HAMZA DAĞ
(Devamla) – Ama iyi bilin ki biz o hukukçuluğunuzu çok iyi biliyoruz. O zaman
oradaki o mantaliteniz neyse biz aynı mantaliteyi bugün uygulamayacağız,
kesinlikle uygulamayacağız. 
ÜNAL DEMİRTAŞ
(Zonguldak) – Onun için insanları hapislerde süründürüyorsunuz, değil mi?
ÖMER FETHİ GÜRER
(Niğde) – AK PARTİ üyesini alıyorsun, daha neyini uygulayacaksın?
MAHMUT TOĞRUL
(Gaziantep) – Daha katmerlisini uyguluyorsunuz. 
HAMZA DAĞ
(Devamla) – 17-25 Aralığa geleyim, 17-25 Aralığa daha gelmedim. Bakın, 17-25
Aralık süreci yaşadık. 17-25 Aralık sürecinde o girdaptan, devlete, millete
karşı girilen o vesayetle alakalı girdaptan, o darbe teşebbüsünden biz bu
milleti kurtarmak için canla başla uğraş verirken, HSYK Kanunu’nu
değiştirirken…
ÖMER FETHİ GÜRER
(Niğde) – “Uyguluyoruz.” de.
BARIŞ YARKADAŞ
(İstanbul) – Ben mi atadım Zekeriya Öz alçağını? Siz atadınız, siz getirdiniz.
Mercedes’inizi verdiniz Zekeriya Öz’e, kime dert yanıyorsun?
HAMZA DAĞ
(Devamla) – Bakın, şöyle 6 klasör tutanak var Adalet Komisyonunda, hepsini
okudum arkadaşlar, hepsini okudum. Bakın, bu tutanaklarda o dönemki Adalet
Bakanımız diyor ki: “Gelin arkadaşlar, HSYK değişikliği kanunla olmaz,
gerekirse Anayasa değişikliği yapalım. Bu Anayasa değişikliğini beraber
yapalım, birlikte yapalım.” Ama ne yazık ki şu tutanaklar… 
ÖMER FETHİ GÜRER
(Niğde) – O savcıları, hâkimleri kim atadı göreve ya?
HAMZA DAĞ
(Devamla) – Bakın, şahıslar, bizler var ya, bizler, milletvekilleri, Hamza Dağ
ve bütün milletvekillerimiz…
BARIŞ YARKADAŞ
(İstanbul) – Zekeriya Öz’ü ben mi atadım göreve, Mercedes’imi ben mi verdim?
Siz verdiniz Mercedes’inizi Zekeriya Öz’e.
LEVENT GÖK
(Ankara) – Hamza, yalan söyleme.
HAMZA DAĞ
(Devamla) – Bakın, bir dakika, bir şey söyleyeceğim.
Milletvekillerimiz
Fatih Şahin, Şükrü Erdinç, Şirin Paşa; yıllar sonrasına, yüz yıl sonrasına
bizler gidemeyiz ama bu tutanaklar var ya, yüz yıl sonrasına gidecek. 
LEVENT GÖK
(Ankara) – Ne var onlarda?
HAMZA DAĞ
(Devamla) – Bakın, bu tutanaklarda siz Adalet Komisyonunda o zamanın Hâkimler
ve Savcılar Yüksek Kurulunun vermiş olduğu bildiriyi savunacak kadar öteye
gittiniz. Adalet Akademisi gibi bir kurumu ne yazık ki savunma noktasında
oldunuz. Meşru Hükûmetin gayrimeşru olduğunu ilan ettiniz. Bu devletin temeline
dinamit koyanlara karşı yapmış olduğumuz hukuki mücadeleye, siz çıktınız,
“Devletin temellerini yine çökertiyorsunuz.” dediniz.
ÜNAL DEMİRTAŞ
(Zonguldak) – Ergenekon davasının savcısı kimdi, savcısı?
HAMZA DAĞ
(Devamla) – MİT tırlarının savcısını savundunuz, Zekeriya Öz’ü savundunuz,
tutanaklarda var arkadaşlar, hepsi tutanaklarda var. 
BARIŞ YARKADAŞ
(İstanbul) – Ergenekon tertibinin savcısıydınız.
MUHARREM ERKEK
(Çanakkale) – Ergenekon’un, Balyoz’un, Oda TV’nin savcısıydınız. Masum insanlar
aylarca, yıllarca cezaevinde yattı.
HAMZA DAĞ
(Devamla) – Hatta, daha da öteye gidip “Kavga sizin kavganızdır, Tellioğulları
ile Seferoğulları arasında yapılan kavgada biz taraf olmayız.” gibi ifadeler kullandınız.

MUHARREM ERKEK
(Çanakkale) – Kumpas davalarının savcısıydınız, kumpas davalarının.
HAMZA DAĞ
(Devamla) – Değerli arkadaşlar, bakın, bütün bunları söyledim, çok net bir şey
söyleyeceğim: Şu anda bu gensoru önergesini veren bütün milletvekili arkadaşlar,
AK PARTİ iktidarı döneminde…
MUHARREM ERKEK
(Çanakkale) – Hamza Bey, partili hâkim savcı olabilir mi? Bir onu söyleyin. 
HAMZA DAĞ
(Devamla) – Bir saniye dinleyin.
MUHARREM ERKEK
(Çanakkale) – Partili olur mu? Bir onu söyleyin.
LEVENT GÖK
(Ankara) – Ya, gensoruyu hiç anlatmadın Hamza, dinlemiyorum seni. Otur yerine
artık ya!
HAMZA DAĞ
(Devamla) – …kadrolaşma olmadığını, yargıda siyasallaşma olmadığını onlar da
çok iyi biliyorlar. (CHP sıralarından gürültüler) 
BAŞKAN – Sayın
milletvekilleri…
HAMZA DAĞ
(Devamla) – Bakın, şu anda hâkim ve savcılar içinde 15.624 hâkim ve savcı var.
ÜNAL DEMİRTAŞ
(Zonguldak) – İlçe başkanınızı hâkim yaptınız, olur mu?
MAHMUT TOĞRUL
(Gaziantep) – Oku, bak ne yazıyor, bak.
ERTUĞRUL KÜRKCÜ
(İzmir) – Okuma yazman var mı?
HAMZA DAĞ
(Devamla) – Bunların kahir ekseriyetinin veya yarısından bir fazlasının veya
üçte 1’inin belli meşrebe, belli bir cemaate, belli bir siyasi görüşe, belli
bir mezhebe bağlı olmadığını bu önergeyi veren arkadaşlar da biliyorlar ama
onlar bu önergeyi niye veriyor biliyor musunuz? Önceden şöyle bir sistem vardı:
Yasama istediği kadar kanun yapsın, yasama burada kanunları yapsın, hatta
Anayasa değişikliği yapsın. Nasıl olsa Anayasa Mahkemesi orada, benimle aynı
düşüncede, aynı zihniyette. 
MUHARREM ERKEK
(Çanakkale) – Şimdi de sizinle aynı zihniyette, onu mu demek istiyorsun?
HAMZA DAĞ
(Devamla) – Ben -kanun yaparsa yapsın, Anayasa değişikliği yaparsa yapsın-
giderim Anayasa Mahkemesine iptal ettiririm ya da bakanlar kimden oluşursa
oluşsun kardeşim, ne olacak sanki? 
MUHARREM ERKEK
(Çanakkale) – Yani “Bizim zihniyetimizden olsun.” diyorsunuz siz.
HAMZA DAĞ
(Devamla) – Yönetmelik çıkarmış, katsayı adaletsizliğini ortadan kaldırmış,
üniversitelerde başörtüsünü kaldırmış; giderim Danıştaya, iptal ederim. Bir
siyasi parti benim dünya görüşüme aykırı mı, Yargıtay Cumhuriyet Başsavcısına
söylerim, açar bir kapatma davası, gider kapatır o siyasi partiyi. 
MUHARREM ERKEK
(Çanakkale) – Hamza Bey, tarihi bırakın, bugünü anlatın.
LEVENT GÖK
(Ankara) – Hamza, hiç gensoruyu anlatmadın.
MUHARREM ERKEK
(Çanakkale) – Şimdi de talimatı siz veriyorsunuz. 
HAMZA DAĞ
(Devamla) – Yine, bir milletvekili seçilmiş, mazbatayı almış, gelmiş, burada
oturmuş. Benim dünya görüşüme aykırı. DGM Başsavcısına söylerim. Gider o DGM
Başsavcısı o milletvekilini gerekirse evinden alır. İşte şu anda değişen sistem
bu. (CHP sıralarından gürültüler)
Arkadaşlar,
artık o, eski Türkiye'de kaldı. Uyanın kış uykusundan. 
MUHARREM ERKEK
(Çanakkale) – Yaptıklarınızı anlatın, yaptıklarınızı.
HAMZA DAĞ (Devamla)
– Biz, Cumhurbaşkanımız, liderimiz Recep Tayyip Erdoğan’la beraber bu yargı
vesayetini yıktık. 
LEVENT GÖK
(Ankara) – Yeni vesayet kurdun, yeni vesayet.
HAMZA DAĞ
(Devamla) – Artık sırtını birtakım güçlere dayayarak iktidar dönemi bitti,
milletin iktidar dönemi başladı. (AK PARTİ sıralarından alkışlar)
16 Nisandan
sonra ancak millete sırtınızı dayayarak iktidar olabilirsiniz, birtakım güçlere
dayayarak iktidar olamazsınız arkadaşlar. 
ALİ ŞEKER
(İstanbul) – Davutoğlu nerede, Davutoğlu?
ÖMER FETHİ GÜRER
(Niğde) – Yüksek Seçim Kuruluna dayadınız sırtınızı, mühürsüz seçim yaptınız.
HAMZA DAĞ
(Devamla) – Ben size en son söyleyeceğim. Şundan emin olun: AK PARTİ iktidarda
olduğu sürece sizin yaptıklarınızı hayatta yapmayacağız. (CHP sıralarından
gürültüler) 
MUHARREM ERKEK
(Çanakkale) – Ya, gözünüzü seveyim, daha ne yapacaksınız?
HAMZA DAĞ
(Devamla) – Yargıda siyasallaşma, yargıda kadrolaşma yani 7 bin hâkim, savcı
aldığını söylüyor sizin Adalet Bakanlarınız. 15 bin hâkim, savcı var zaten. 
(Mikrofon otomatik
cihaz tarafından kapatıldı) 
HAMZA DAĞ
(Devamla) – Onun için şunu iyi bilin ki bizim dönemimizde temel hak ve
özgürlükler güvence altına alınacaktır.
ALİ ŞEKER
(İstanbul) – Yavuz hırsız...
HAMZA DAĞ
(Devamla) – 15 Temmuzdan sonra geçici olan bu olağanüstü hâl de en yakın
zamanda kalkacaktır diyorum. 
ÖMER FETHİ GÜRER
(Niğde) – Mühürsüz seçim yaptınız.
ERTUĞRUL KÜRKCÜ
(İzmir) – Gazi abiyi tanıyor musun Hamza?
BAŞKAN – Sayın
Dağ, tamamlayın lütfen. 
MAHMUT TOĞRUL
(Gaziantep) – Gazi abiyi tanıyor musunuz? Bak, Gazi abi var bir tane burada.
HAMZA DAĞ
(Devamla) – Bekir Bozdağ’la ilgili verilen önergenin aleyhinde olduğumuzu ifade
ediyor, hepinize saygılar sunuyorum. (AK PARTİ sıralarından alkışlar) 
BAŞKAN –
Teşekkürler Sayın Dağ. 
FİLİZ
KERESTECİOĞLU DEMİR (İstanbul) – Sayın Başkan…
LEVENT GÖK
(Ankara) – Önce Barış Bey, sonra ben efendim…
BAŞKAN – Sayın
Yarkadaş, Sayın Gök; yok mu sizin? 
Sayın
Kerestecioğlu…
LEVENT GÖK
(Ankara) – Var, var efendim, benim talebim var. 
BAŞKAN – Var,
tamam.
Ayrıca, sisteme
giren Sayın Pekşen ve Sayın Kayışoğlu var. 
Sayın Yarkadaş,
önce Sayın Pekşen’i bir dinlemek istiyorum çünkü daha önce de biliyorsunuz,
girdi, burada olmadığı için söz hakkı veremedik. 
Buyurun Sayın
Pekşen.
IV.- AÇIKLAMALAR (Devam)
28.- Trabzon Milletvekili Haluk Pekşen’in,
Parlamentonun üzerinde byLock’çu lekesinin Demokles’in kılıcı gibi sallandığına
ve bir kanun teklifi vererek bu konuyu açıklığa kavuşturmak gerektiğine ilişkin
açıklaması
HALUK PEKŞEN
(Trabzon) – Çok teşekkür ediyorum Sayın Başkan. 
Sayın Başkan,
Parlamentonun üzerinde bu byLock’çu iftirası veya lekesi veya gerçeği, bu,
Demokles’in kılıcı gibi sallanıyor, bence bunu kaldırmak gerekiyor. Bununla
ilgili ben Cumhuriyet Halk Partisi Grubu adına bir kanun teklifi vermek
istiyorum. Kimdir veya Parlamentodan herhangi bir milletvekili byLock kullanmış
mıdır, kullanmamış mıdır? Biz kanun teklifini verelim. 
AK PARTİ’li
milletvekilleri, hodri meydan, var mısınız “Parlamentoda milletvekili var
mıdır, yok mudur” açıklanmasına? (CHP sıralarından alkışlar) Gelelim, bir
görelim bunu. 
BAŞKAN –
Teşekkürler Sayın Pekşen. 
HALUK PEKŞEN
(Trabzon) – Ben teşekkür ediyorum. 
BAŞKAN – Sayın
milletvekilleri, ben söz vereceğim diye lütfen herkes sisteme girmesin. Şimdi
bakıyorum, herkes sırayla sisteme girmeye başladı, yok öyle bir şey. 
Sayın Kayışoğlu,
buyurun. 
29.- Bursa Milletvekili Nurhayat Altaca Kayışoğlu’nun,
İzmir Milletvekili Hamza Dağ’ın (11/15) esas numaralı Gensoru Önergesi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
NURHAYAT ALTACA
KAYIŞOĞLU (Bursa) – Teşekkür ediyorum Sayın Başkan. 
Hatip konuşurken
hakikaten yani gülmek durumunda kaldık. Dedi ki… (AK PARTİ sıralarından
gürültüler) Ben somut örneğiyim yaptıklarınızın. Ben sizin döneminizde tam üç
kez hâkimlik mülakatında elendim. Bana öyle size sorulduğu gibi hukuk soruları
da sorulmadı. Benim tercih etmediğim, Allah’ın belirlediği bir özellikten
dolayı dalga geçildi benimle mülakatta. Dendi ki: “Nerede doğdun?” “Pertek’te
doğdum.” “Pertek’te deniz var mı? Hahha.” diye mülakatta benim doğum yerimle
dalga geçildi. Siz neden bahsediyorsunuz Allah aşkına? 
Dün Sayın Özgür
Özel’in de söylediği gibi, biz hakikaten yolsuzluk, yoksulluk, yasaklarla
olduğu gibi en çok da herhâlde yüzsüzlükle mücadele etmek durumunda kalacağız
ama onu da en iyi şekilde yapacağız. Sizin döneminizde -çok iyi biliyorum-
Tunceli doğumlu, Alevi kökenli tek bir kişi, tek bir kişi, bakın, eski
dönemlerde…
(Mikrofon
otomatik cihaz tarafından kapatıldı)
HAMZA DAĞ
(İzmir) – Ben vereyim, bizzat referans olduğum var. 
ÖZGÜR
ÖZEL (Manisa) – Yargıya bile referans olduğunu da itiraf ediyor. 
BAŞKAN
– Peki. 
Sayın
Yarkadaş, buyurun. 
BARIŞ
YARKADAŞ (İstanbul) – Sayın konuşmacı aklımı kullanamadığımı, düşüncesiz biri
olduğumu söyleyerek sataştı. Sataşmadan dolayı söz almak istiyorum. 
BAŞKAN
– Buyurun, size iki dakika söz veriyorum. (CHP sıralarından alkışlar) 
Diğer
arkadaşları sonra dinleyeceğim.
HAMZA
DAĞ (İzmir) – Yani öyle hissediyorsun kendini demek ki, ben öyle demedim ama. 
VII.- SATAŞMALARA İLİŞKİN KONUŞMALAR (Devam)
7.- İstanbul Milletvekili Barış Yarkadaş’ın, İzmir
Milletvekili Hamza Dağ’ın (11/15) esas numaralı Gensoru Önergesi üzerinde AK
PARTİ Grubu adına yaptığı konuşması sırasında şahsına sataşması nedeniyle
konuşması
BARIŞ
YARKADAŞ (İstanbul) – Sayın Hamza Dağ’ın ateşli konuşma yapmasının ve
imam-hatip kökenli olduğunu anlatmasının sebebini biliyorum çünkü kendisi 2013
Haziranında Fetullah Gülen’in düzenlediği Türkçe Olimpiyatları’nın bizzat
katılımcısıydı ve “evrensel barış, evrensel barış, evrensel barış” diye “tweet”
atarak destekliyordu. (CHP sıralarından alkışlar)
MEHMET
ŞÜKRÜ ERDİNÇ (Adana) – Ya, haksızlık yapma ya, haksızlık… Yazıklar olsun size
be, yazıklar olsun!
BARIŞ
YARKADAŞ (Devamla) – Şimdi o geçmişini unutturmak için AKP’de “Efendim, yargıda
kadrolaşma yok.” diyor. Bunlar nedir Sayın Hamza Dağ? Okuma yazmanız var,
biliyorum. Bunlar nedir? İsimleri bir okur musunuz? Kimdir bu kişiler? Bakın,
Uğur Akhun, AKP Mardin İl Yönetim Kurulu Üyesi; Aydan Yıldırım Akkoç, AKP ilçe
yönetim kurulu üyesi, bu liste böyle gidiyor. Peki, bu nedir? “AKP’li avukat,
hâkim olarak atanmasını AKP’li Ahmet Aydın’la kutladı.” “Yargıda kadrolaşma
yok.” diyenler Facebook’a girip bu fotoğraflara bakabilirler. 
Sabahtan
beri bir başörtüsü sömürüsü, sanki bu ülkede sadece Hamza Dağ başörtüsünü
savunuyor. İşte sizin başörtülülere yaptığınız muamele. (CHP sıralarından
alkışlar) Dün görmediniz, az önce yoktunuz, şimdi yeniden gösteriyorum. Bakın,
sizin yüzünüzden bir hanımefendi etek dahi giyemez hâle gelmiş “Giderim de
polis beni yerlerde sürükler, aynı on yedi yıl önce olduğu gibi...” 
RAVZA
KAVAKÇI KAN (İstanbul) – Şimdi mi savunuyorsunuz başörtülüleri? Biz sizin
samimiyetinizi biliyoruz. Şimdi mi aklınıza geldi? Had bildiriciler sizi, had
bildiriciler! Ayıp, ayıp! 
BARIŞ
YARKADAŞ (Devamla) – Sayın Bakan da burada, Sayın Süleyman Soylu’ya da
göstereyim, dün yaşanan tablo: Bir anne feryat ediyor, bir anne “Oğlumu
götürmeyin.” diye. İşte “Yargıda kadrolaşma yok.” diyenler bunları görsünler.
AKP’nin yaptığı kadrolaşmanın hâkimleri karar verirken, gazetecileri
tutuklarken gözlerimize dahi bakamıyor. Şöyle bir kürsüleri var, arkadan gelip
“Tutuklandınız, tutuklandınız.” deyip hemen kaçıyorlar şu taraflara doğru. (CHP
sıralarından alkışlar) Bir gün gelin de atadığınız, talimatla iş yapan
hâkimlerinizin hukuk bilgisini görün. Karar dahi yazdıramıyorlar çünkü kararlar
zaten tepeden geliyor. 
Sayın
Bakan, Sayın Süleyman Soylu; sizin bu fotoğrafla ilgili bir açıklama yapmanızı
rica ediyorum. Sayın Cumhurbaşkanı “Bu ülkedeki tüm anneler benim annemdir.”
demişti, Veli Saçılık’ın annesi de bizim annemizdir.
(Mikrofon
otomatik cihaz tarafından kapatıldı) 
BARIŞ YARKADAŞ
(Devamla) - Şimdi, bu fotoğrafla ilgili Sayın Bakanın bir açıklama yapma
zorunluluğunun olduğunu düşünüyorum.
Teşekkür
ediyorum. (CHP sıralarından alkışlar) 
BAŞKAN –
Teşekkürler Sayın Yarkadaş.
HAMZA DAĞ
(İzmir) – Sayın Başkan…
BAŞKAN – Sayın
Dağ, isterseniz Sayın Gök ve Sayın Kerestecioğlu da konuşsun, muhtemelen onlar
da sizin konuşmanıza bir şeyler söyleyecekler; hepsine birden cevap verirsiniz.
Sayın Gök,
buyurun.
(AK PARTİ ve CHP
sıralarından gürültüler)
BAŞKAN – Sayın
milletvekilleri, Grup Başkan Vekilini dinleyeceğim.
Buyurun.
LEVENT GÖK
(Ankara) – Sayın Başkanım, AK PARTİ Grubu adına konuşan sayın sözcünün kullandığı
cümlelerde grubumuza önemli ölçüde sataşmalar olmuştur. Cumhuriyet Halk
Partisinin yargıyı siyasallaştıran işlerin içinde olduğunu, yapılan atamalarda…
(AK PARTİ ve CHP sıraları arasında karşılıklı laf atmalar)
BAŞKAN – Hiçbir
şey duymuyorum Sayın Gök, gerçekten duyulmuyor. 
LEVENT GÖK
(Ankara) – Sayın Başkan…
BAŞKAN –Sayın
Gök, buyurun.
LEVENT GÖK
(Ankara) – Sayın Başkan, az önce AK PARTİ Grubu adına konuşan sayın sözcünün
grubumuza ilişkin, Cumhuriyet Halk Partisi ve ondan öncesinde yargıyı siyasallaştırdığımızı,
bu son yapılan atamalarda herhangi bir siyasal atama yapılmadığını, konuyu
anlayamadığımızı ifade etmiştir. Dolayısıyla, bu konuda sataşmadan dolayı söz
istiyoruz.
BAŞKAN – Buyurun
Sayın Gök, iki dakika… (CHP sıralarından alkışlar) 
8.- Ankara Milletvekili Levent Gök’ün, İzmir
Milletvekili Hamza Dağ’ın (11/15) esas numaralı Gensoru Önergesi üzerinde AK
PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
LEVENT GÖK
(Ankara) – Sayın Başkan, değerli milletvekilleri; AK PARTİ’nin konuşacağı bir
konu olmayınca hemen başka alanlara konuyu çekmeye çalışıyor. Sayın Hamza Dağ,
az önce gensorumuz üzerine konuşacağınızı ifade ettiniz, gensorumuzla ilgili
bir tek cümle söylemediniz, yani bir tek cümle söylemediniz.
HAMZA DAĞ
(İzmir) – Siz de hiç konuşmadınız, sözlerimin çoğu gensoruyla alakalı;
gensorunuz iki sayfa, bir anlamı yok ki, neresinden tutayım gensorunun!
LEVENT GÖK
(Ankara) – Şimdi, diyorsunuz ki: “Bu dönemde vesayet odakları kaldırıldı, yargı
siyasetten kurtarıldı.” Öyle mi? Bak, elimde benim 107 kişinin ismi var değerli
arkadaşlarım. Ben isimleri okumayayım ama hangi ilçe, hangi il yöneticileri
olduğunu ben size sunarım. 
Şimdi,
cumhuriyet tarihinde ilk defa bir dönemde… Elbette insanların siyasi görüşleri
olabilir; MHP’li, HDP’li, AK PARTİ’li, CHP’li… Hâkimlerin de olabilir ama ilk
defa cumhuriyet tarihinde –bizim itiraz ettiğimiz nokta şudur- bir parti, bir
adalet bakanı, AK PARTİ’nin -mensubunu da geçtik- yöneticilerini arkadaşlar…
Birazcık durun arkadaşlar, bu kadar politize olunur mu? 
MEHMET
ŞÜKRÜ ERDİNÇ (Adana) – CHP’li yönetici yok mu? 
EBUBEKİR
GİZLİGİDER (Nevşehir) – CHP ilçe başkanı var, ilçe. 
LEVENT
GÖK (Devamla) – Yargıyı siyasallaştırdılar. Bakın, elimdeki listede neler var?
Arkadaşlar, Giresun il yönetim kurulu üyesi, şu anda hâkim oldu. AKP Zonguldak
merkez ilçe yöneticisi, AKP Rize il yöneticisi, Kırıkkale il başkan yardımcısı,
Trabzon il başkan yardımcısı -şu anda yönetici bunlar- AKP Edirne Milletvekili
aday adayı, AKP Giresun il yönetim kurulu üyesi, AKP Taşköprü ilçe başkanı.
Hangi birini anlatayım ben size, hangi birini anlatayım? Siz bunlara cevap
verin, bunlara cevap verin. 
Şimdi,
böyle bir tablo olabilir mi arkadaşlar? Olabilir mi? Şu anda kişi AK PARTİ’nin
yöneticisi ama hâkim. Bundan daha iyi partizanlık olabilir mi? İşte bizim
gensorumuzun gerekçesi budur. Anlamayanlar asıl sizlersiniz ve Hamzadağ
gibiler. 
EBUBEKİR
GİZLİGİDER (Nevşehir) – Birazdan göreceksin, az sonra. 
LEVENT
GÖK (Devamla) – Bu konu önemli bir konu. Türkiye’de yargının ne hâle geldiğinin
ibretlik bir fotoğrafıdır bu. Yargı bu hâliyle AK PARTİ’ye teslim edilmiştir
arkadaşlar. 
(Mikrofon
otomatik cihaz tarafından kapatıldı) 
LEVENT
GÖK (Devamla) – Biz buna itiraz ediyoruz ve bu süreci de mutlaka durdurmak
zorundayız değerli arkadaşlar. 
Şimdi,
AK PARTİ’nin yöneticilerini anlattık ama…
BAŞKAN
– Sayın Gök, süreniz bitti. 
LEVENT
GÖK (Devamla) – Biliyorum efendim. 
Daha
resimlere sıra gelmedi. Fetullah Hoca’yla olan tüm resimleri ortaya koyduğumuz
zaman mahcubiyetiniz daha da fazlalaşacak, daha da fazlalaşacak. (CHP
sıralarından alkışlar) 
RAVZA
KAVAKCI KAN (İstanbul) – Hoca mı?
MEHMET
ŞÜKRÜ ERDİNÇ (Adana) – “Hoca” mı diyorsun sen? O şarlatana “hoca” mı diyorsun
hâlâ? 
ÖZGÜR
ÖZEL (Manisa) – “Hoca” diyen sensin, elini eteğini öpen sensin. Senin ifadeni
tekrar ediyor. 
MEHMET
ŞÜKRÜ ERDİNÇ (Adana) – Ben mi dedim ya? Dinlemiyorsun o zaman. Özgür, dinle,
dinle ne dediğini. 
ÖZGÜR
ÖZEL (Manisa) – Senin ifadeni tekrar ediyor, elini eteğini öpen sizsiniz. 
MEHMET
ŞÜKRÜ ERDİNÇ (Adana) – Özgür, kulağın duymuyor herhâlde.
LEVENT
GÖK (Devamla) – Sizin, kimlerin Fetullah Gülen’in önünde poz verdiğini, onlarla
beraber yemek yediğini daha göstermedik. Daha o kısma gelmedik. Kimlerin
Fetullah Gülen’le kol kola, beraber fotoğraf çektirdiklerini, yemek yediklerini
daha göstermedik arkadaşlar. 
ÖZGÜR
ÖZEL (Manisa) – Bir kişi yok Fetullah Hoca’yla görüşen burada. Hepiniz
oradaydınız.
LEVENT
GÖK (Devamla) – Sayın Bekir Bozdağ’ı bekliyoruz, onu da ondan sonra yapacağız. 
Saygılarımla.
(CHP sıralarından alkışlar) 
BAŞKAN
– Teşekkür ederiz Sayın Gök. 
Sayın
Kerestecioğlu…
IV.- AÇIKLAMALAR (Devam)
30.- İstanbul Milletvekili Filiz Kerestecioğlu
Demir’in, İzmir Milletvekili Hamza Dağ’ın (11/15) esas numaralı Gensoru
Önergesi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Sayın Hamza Dağ daha önceden İzmir MAZLUMDER
şube yöneticisiydi ama sanıyorum, gerçekten, vefa, herhâlde sadece bir isim
olarak biliniyor hayatta.
HAMZA DAĞ
(İzmir) – MAZLUMDER bize vefa göstersin.
FİLİZ
KERESTECİOĞLU DEMİR (İstanbul) – Bugün kendisine MAZLUMDER’e atanan kayyumu ve
bu ülkenin belki en değerli insanlarından Ömer Faruk Gergerlioğlu’nun görevden
alınmasını, KHK’larla işten atılmış olan arkadaşlarını ve bu yargıyı da
hatırlatmak isterim.
Aynı zamanda şu
yargıyı da hatırlatmak isterim, bu Meclise hatırlatmak isterim: 202 gündür
tutuklu olan insanlar. Hepiniz dokunulmazlıkları kaldırıp da
milletvekillerimizi cezaevlerine yollarken hangi yargıdan söz ediyorsunuz?
Celal Bey’in az
önce söylediği çok güzel bir söz vardı: Türkü aynı türkü, türkücüler değişiyor.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Geçmişi güzel anlattınız ama bugün yeni bir türkü
söylemiyorsunuz, aynı türküyü söylüyorsunuz maalesef.
MAHMUT TOĞRUL
(Gaziantep) – Hatta daha kötüsünü.
BAŞKAN –
Teşekkürler Sayın Kerestecioğlu.
Sayın Dağ, size
söz vereceğim ama sisteme giren iki ayrı gruptan iki milletvekili var.
Cumhuriyet Halk Partisinden değil; biri Adalet ve Kalkınma Partisinden, biri de
Halkların Demokratik Partisinden. Bu iki milletvekiline de söz verdikten sonra
size söz vereceğim.
Sayın Sancar,
buyurun.
31.- Mardin Milletvekili Mithat Sancar’ın, İzmir
Milletvekili Hamza Dağ’ın (11/15) esas numaralı Gensoru Önergesi üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
MİTHAT SANCAR
(Mardin) – Teşekkürler Sayın Başkan.
Keşke bu
konuşmayı Hamza Dağ yapmasaydı, bu sistemi çıplak bir şekilde savunacak başka
biri yapsaydı. “Evet arkadaş ya, iktidarı aldık. Bugüne kadar, bundan önce
iktidar sahipleri ne yaptıysa aynısını yapıyoruz.” deseydi. O zamanlar yapılan
zulümle bugünkü zulüm arasında ne fark var? Yargıtay Başkanı 1985 yılında adli
yıl açılışında “Yargı bağımsızlığının güvencesi Kenan Evren’dir.” diyor.
Danıştayın kuruluş yıl dönümünde Danıştay Başkanı Cumhurbaşkanına, kuvvetler
ayrılığını kaldıran sisteme methiyeler düzüyor, ihsasıreyde bulunuyor. Anayasa
Mahkemesi, 1980 12 Eylülünden sonra darbecileri kutlayan kurumdu, bugün de aynı
biat kültürü içinde. Adli yıl kuruluş törenleri sadece biat mesajları için
kullanılır oldu. 
(Mikrofon
otomatik cihaz tarafından kapatıldı) 
BAŞKAN – Devam
edin. 
MİTHAT SANCAR
(Mardin) – O gün yapılan haksızlıkların, adaletsizliklerin, sizin saydığınız o
adaletsizliklerin katbekat fazlası bugün yapılıyor. Biraz önce Kerestecioğlu da
söyledi, keşke bunlara bir kelimeyle karşı çıksaydınız, keşke. Ya da biri
çıksın “Evet, iktidar bizimdir, sıra bizdedir, istediğimizi yapacağız.” desin,
bu kadar samimi davransın. 
BAŞKAN –
Teşekkürler Sayın Sancar. 
Sayın Kavakcı,
buyurun. 
32.- İstanbul Milletvekili Ravza Kavakcı Kan’ın,
İstanbul Milletvekili Barış Yarkadaş’ın sataşma nedeniyle yaptığı
konuşmasındaki bazı ifadelerine ilişkin açıklaması
RAVZA KAVAKCI
KAN (İstanbul) – Teşekkür ederim Sayın Başkan. 
Biraz evvel bu
başörtüsü konusu tekrar gündeme geldi de. Gerçekten hayretler içerisinde
kalıyorum. Şu anda arkadaşlarımızın sahipleniyor olması gerçekten mutluluk
verici ancak 2 Mayısta yaşananları biliyoruz, sonra yaşananları biliyoruz.
Hatta, 2 Mayıs 2017’de ben 2 Mayıs 1999 Merve Kavakçı hadisesini anlatırken bu
kürsüde tekrar bir had bildirmeye maruz kalmıştım. Onun için, lütfen bize
başörtüsü savunuculuğu yapmayın, hiç inandırıcılığı yok. (CHP sıralarından
gürültüler) 
BARIŞ YARKADAŞ
(İstanbul) – Nazlı Hanım nerede, Nazlı Hanım? O gün Nazlı Hanım savundu sadece
Merve Hanımı. 
RAVZA KAVAKCI
KAN (Devamla) – Demin bahsedilen, sayın milletvekilimizin bahsettiği bir
mülakata hukukçu olsam ben giremezdim bile. Daha 2015’te bizler bu Meclise
girip yemin edebildik. Ayıptır, yazıktır, günahtır. (AK PARTİ sıralarından
alkışlar) 
Teşekkür ederim
Sayın Başkan. 
BAŞKAN –
Teşekkürler Sayın Kavakcı. 
CELAL DOĞAN
(İstanbul) – Sayın Başkan…
BAŞKAN – Sayın
Dağ’ı dinleyeyim Sayın Doğan, size söz vereceğim. 
Sayın Dağ,
sataşmadan mı? 
HAMZA DAĞ
(İzmir) – Sataşmadan Sayın Başkanım, herkes bana sataştı zaten. 
BAŞKAN –
Buyurun, iki dakika süre veriyorum. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR (Devam)
9.- İzmir Milletvekili Hamza Dağ’ın, İstanbul
Milletvekili Barış Yarkadaş ile Ankara Milletvekili Levent Gök’ün sataşma
nedeniyle yaptıkları konuşmaları ve İstanbul Milletvekili Filiz Kerestecioğlu
Demir ile Mardin Milletvekili Mithat Sancar’ın yaptıkları açıklamaları
sırasında şahsına sataşması nedeniyle konuşması
HAMZA DAĞ
(İzmir) – Sayın Başkanım, eğer sürem yeterli olmazsa ek süre talebim olacak
çünkü herkesin benimle ilgili söylediği sözler oldu. 
Bakın,
söylediğim söz çok basitti, dedim ki: Nasıl burada biz dünya görüşüne sahip
insanlar isek -onlar da uzaydan gelmediler, aynı sınıflarda okuduk, aynı
sıralarda okuduk- yargı içinde de dünya görüşü olan insanlar olacaktır, vardır
da. Verdiğiniz örnekler var, bende de onlarcası var ama 2 tanesini vereyim:
Cumhuriyet Halk Partisi 2011 3’üncü sıra milletvekili adayı Gülşehir ilçe
başkanının -ama ben sizin gibi yapmayacağım, isim vermeyeceğim- kendisi ve
kardeşi şu anda hâkim ve savcı. Evet, söylediğim şey aynı. Her partiden, her
düşünceden, her mensubiyetten olabilir. 
ÖZGÜR ÖZEL
(Manisa) – 800’e 2.
MEHMET ŞÜKRÜ
ERDİNÇ (Adana) – Onlarca var, 2 tane örnek verildi.
HAMZA DAĞ
(Devamla) – Bakın, AK PARTİ döneminde alınmış milletvekili adayı ve ilçe
başkanı olarak…
ÖZGÜR ÖZEL (Manisa)
– 800’e 2. 
HAMZA DAĞ
(Devamla) – Çokça var, ben sadece şu anda bunları verdim. 
ÖZGÜR ÖZEL
(Manisa) – Onun da kayınpederi AK PARTİ’li.
HAMZA DAĞ
(Devamla) – İsim de vermem, yakışık da almaz; o hâkimler savcılar için de kötü.
Şu kürsüde onların isimleri konuşulduğu an o adliyede neyle karşı karşıya
oldukları… Sizin bahsettiğiniz isimler için de söylüyorum, oraya yazmış
olduğunuz isimler için de söylüyorum; bunları burada konuştuğumuz zaman o
adliyelerde “Senin ismin Mecliste konuşulmuş.” diye yaşamış oldukları
sıkıntıları ben bildiğim için bunu yakışık görmüyorum, yakışıksız görüyorum.
Keşke, bunu yapmasaydınız. (AK PARTİ sıralarından alkışlar) 
Bakın,
“Gensoruyla ilgili konuşmadı.” diyorsunuz. Değerli arkadaşlar, gensoru şu,
gensoru metni şurada, bir buçuk sayfa. Ben bu bir buçuk sayfanın her kelimesine
cevap versem yirmi dakika ne anlatacağım? Gensorunun gensoruluğu yok zaten. Hep
dediğimiz bir şey var: Gensoruyu ne yazık ki yalama hâline getirdiniz. Şu
gensoruyu dahi çalışamayacak, şu gensoruyu dahi önemli bir şekilde sayfalara
dercedemeyecek bir grubunuz var. Öncelikle siz grubunuzu bir sorgulayın,
grubunuzun çalışanlarını bir sorgulayın. (AK PARTİ sıralarından alkışlar) 
Bakın, ben
MAZLUMDER’le ilgili… Geçmişimde MAZLUMDER yöneticiliği var, o zaman MAZLUMDER’le
ve insan haklarıyla ilgili mücadelemiz çok daha farklıydı. (CHP sıralarından
gürültüler) Ama ne yazık ki, ne yazık ki MAZLUMDER’le ilgili… 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen Sayın Dağ.
Buyurun.
HAMZA DAĞ
(Devamla) – Şimdi, MAZLUMDER veya insan haklarıyla ilgili benim kendi…
BARIŞ YARKADAŞ
(İstanbul) – İhraç ettiniz, darbeyle MAZLUMDER’de de el değiştirttiniz.
MUSTAFA SEZGİN
TANRIKULU (İstanbul) – Sayın Başkan…
MAZLUMDER ne
oldu şu an, onu söyle?
BARIŞ YARKADAŞ
(İstanbul) – Darbe yaptınız MAZLUMDER’de!
MUSTAFA SEZGİN
TANRIKULU (İstanbul) – Ne oldu?
HAMZA DAĞ
(Devamla) – MAZLUMDER olması gereken yerde Sezgin Bey, sizin gibiler yüzünden
MAZLUMDER olması gereken yerde! 
MUSTAFA SEZGİN
TANRIKULU (İstanbul) – Ne oldu MAZLUMDER, onu söyle, onu söyle? Nerede
MAZLUMDER? Nerede MAZLUMDER, onu söyle?
HAMZA DAĞ
(Devamla) – Ne yazık ki insan haklarını kendi ideolojik zihniyetinizin
arkabahçesi hâline getirdiniz, onun için bunlar yaşandı.
MUSTAFA SEZGİN
TANRIKULU (İstanbul) – MAZLUMDER nerede, MAZLUMDER?
HAMZA DAĞ
(Devamla) – Keşke bunları yapmasaydınız. Keşke kendi ideolojinizin arkabahçesi
yapmasaydınız MAZLUMDER’i, insan haklarını. 
MUSTAFA SEZGİN
TANRIKULU (İstanbul) – Nerede şu anda MAZLUMDER? Nerede MAZLUMDER?
HAMZA DAĞ
(Devamla) – MAZLUMDER konusunda saatlerce… Burada iki dakikada anlatacağım şey
değil. (CHP sıralarından gürültüler)
BAŞKAN – Sayın
milletvekilleri, lütfen dinleyelim.
MUSTAFA SEZGİN
TANRIKULU (İstanbul) – MAZLUMDER’e daha dayanamadınız!
HAMZA DAĞ (Devamla)
– Saatlerce MAZLUMDER’i de, insan hakları faaliyetlerini de, insan haklarıyla
ilgili kararları da hepsini anlatabilecek yeterliliğe de sahibim, iki dakikada
bunları anlatacak değilim. 
İşin doğrusu biz
burada söylediğimiz sözlerin tamamen arkasındayız ve bundan sonra da diyoruz
ki: 15 Temmuzdan sonra yaşamış olduğumuz olağanüstü bir süreç var, olağanüstü
bir dönem var, olağanüstü bir gece yaşadık ve inşallah, sizin dediğiniz gibi,
biz iktidara gelip önceki iktidar heveslilerinin yaptığını yapmadık, yapmayacağız,
bundan sonra da yaptırmayacağız.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkürler Sayın Dağ.
BARIŞ YARKADAŞ
(İstanbul) – Daha beterini yapıyorsunuz, daha beterini!
MUSTAFA SEZGİN
TANRIKULU (İstanbul) – Sayın Başkan...
BAŞKAN – Buyurun
Sayın Tanrıkulu.
MUSTAFA SEZGİN
TANRIKULU (İstanbul) – Efendim, bir durumu yanlış anlattı, o yüzden de iki
dakika söz almak istiyorum. (AK PARTİ sıralarından gürültüler)
BAŞKAN – Sayın
Tanrıkulu, size sataşma yok.
ÖZGÜR ÖZEL (Manisa)
– Sayın Başkan...
BAŞKAN – Sayın
Özel...
ÖZGÜR ÖZEL
(Manisa) – Sayın Hamza Dağ yapmış olduğu konuşmasında Cumhuriyet Halk Partisi
Grubunun hem de emekçilerini -ki hiç bunu yapmayız biz burada, yapmamak lazım-
“İşe yaramaz grup çalışanlarınız var.” deyip... Ki biz siyasi metinleri
kendimiz yazarız, grup çalışanlarımız teknik destek verirler.
HAMZA DAĞ
(İzmir) – O zaman çok kötü yazmışsınız, size yakıştıramadım.
ÖZGÜR ÖZEL
(Manisa) – Ama hiçbir milletvekiline bürokratla uğraşmak, emekçiyle uğraşmak yakışmaz.
(CHP sıralarından alkışlar) 
MEHMET ŞÜKRÜ
ERDİNÇ (Adana) – Tutanaklara geçti, unutma bunu.
ÖZGÜR ÖZEL
(Manisa) – Bu, gerçekten akıl almaz, utanç verici bir şey. Aslında cevap
vermeye değmez ama metnin kendisini eleştirdiği ve grubumuzun ortaya koyduğu
metni aşağıladığı için cevap hakkımızı kullanmak istiyoruz.
MEHMET NACİ
BOSTANCI (Amasya) – Sayın Başkanım...
BAŞKAN – Sayın
Bostancı, buyurun.
MEHMET NACİ
BOSTANCI (Amasya) – Sayın Başkanım, metne yönelik bir eleştiri dile
getirmiştir. Eğer bu eleştiriyi de yapamayacaksa kürsüde ne konuşacak bizim
hatipler? Söylenen her sözden bir sataşma çıkartırsak biz bu gensoru önergesini
sabaha kadar konuşuruz. Böyle bir mantık olmaz, bunu reddediyorum.
BAŞKAN – Sayın
Bostancı, ben nerede keseceğimi biliyorum, merak etmeyin.
İki kişiye söz
vereceğim, Sayın Doğan ve Sayın Soylu.
MEHMET NACİ
BOSTANCI (Amasya) – Bizim konuşmacımız metne yönelik eleştiri yapmıştır, asla
kişilere yönelik bir değerlendirmesi olmamıştır. (CHP sıralarından gürültüler)
BAŞKAN – Bir
saniye arkadaşlar, bir saniye.
Sayın Celal
Doğan’a ve Sayın Süleyman Soylu’ya, Sayın Bakana söz vereceğim, ondan sonra ara
vereceğim.
Sayın Doğan,
buyurunuz...
ÖZGÜR ÖZEL
(Manisa) – Efendim, grubumuz hakkında...
BAŞKAN – Sayın
Özel, lütfen...
ÖZGÜR ÖZEL
(Manisa) – Sayın Başkan, ya bu kadar açık bir sataşma varken... “İşe yaramaz
grup” ne demek efendim?
MUSTAFA SEZGİN
TANRIKULU (İstanbul) – Sayın Başkan, bana şunu söyleyin...
BAŞKAN – Sayın
Tanrıkulu, sonra size yerinizden söz vereceğim, sonra ama, ara verdikten sonra.
MUSTAFA SEZGİN
TANRIKULU (İstanbul) – Hayır efendim, şimdi vermeniz lazım. 
BAŞKAN – Biraz
sonra vereceğim Sayın Tanrıkulu. 
Sayın Doğan,
buyurun sizi dinliyoruz. 
ÖZGÜR ÖZEL
(Manisa) – Sayın Başkanım, istirham ediyorum, böyle bir şey olabilir mi? 
BAŞKAN – Sayın
Özel, lütfen… Sayın Doğan’ı dinliyoruz, lütfen…
ÖZGÜR ÖZEL
(Manisa) – Bir grup başkan vekili ayaktayken, meramını anlatamamışken bir başka
grup başkan vekili araya girdi diye söz nasıl başka bir yere gidiyor efendim?
BAŞKAN – Sayın
Özel, ben sizi dinledim, size cevap da verdim. 
ÖZGÜR ÖZEL
(Manisa) – Sayın Başkanım, neye cevap verdiniz? Mehmet Naci Bostancı kendisi
bir değerlendirme yaptı. 
BAŞKAN – Hayır,
ben kendi takdirimi de kullandım. 
ÖZGÜR ÖZEL
(Manisa) – Hayır, istirham ediyorum. 
BAŞKAN – Sayın
Özel…
ÖZGÜR ÖZEL
(Manisa) – Grubumuza, çalışanlarımıza, bize son derece aşağılayıcı, küçültücü
ifadeler kullandı, buna cevap verdirmemeniz için…
BAŞKAN – Peki,
Sayın Özel, bir saniye o zaman bekleyin, önce Sayın Doğan’ı dinleyelim, sonra
Sayın Soylu’yu dinleyelim, ondan sonra size bir dakika söz vereceğim. 
Sayın Doğan,
buyurun. 
ÖZGÜR ÖZEL
(Manisa) – Peki, peki. 
MUSTAFA SEZGİN
TANRIKULU (İstanbul) – Sayın Başkan…
BAŞKAN – Sayın
Tanrıkulu…
MUSTAFA SEZGİN
TANRIKULU (İstanbul) – Bir şey söylemek zorundayım ama Sayın Başkanım, rica
ediyorum ya, ya rica ediyorum. 
BAŞKAN –
Buyurun, buyurun. 
MUSTAFA SEZGİN
TANRIKULU (İstanbul) – Burası Meclis Genel Kurulu. 
BAŞKAN – Tabii
ki, buyurun dinliyorum. 
MUSTAFA SEZGİN
TANRIKULU (İstanbul) – Şunu söyledi sayın hatip: “Sizin yüzünüzden -beni
kastederek- MAZLUMDER kapatıldı.” dedi. 
MEHMET ŞÜKRÜ
ERDİNÇ (Adana) – Öyle bir şey söylemedi ya. 
BAŞKAN – Ben de
size dedim ki: “Size yerinizden söz vereceğim Sayın Tanrıkulu.”
MUSTAFA SEZGİN
TANRIKULU (İstanbul) – Efendim, yani olur mu bu, açık sataşma ya! Bu nedenle
konuşacağım. 
BAŞKAN – Peki,
size sataşmadan söz vereceğim Sayın Tanrıkulu, lütfen…
Sayın Doğan,
buyurun.
IV.- AÇIKLAMALAR (Devam)
33.- Gaziantep Milletvekili Celal Doğan’ın,
uluslararası platformlarda ülkemizin zor durumda kalmaması açısından özellikle
FETÖ’yle ilgili iade taleplerinde bulunulduğunda bir yargı kararı olması ve
Bakanlar Kurulu kararından geçmesinin şart olduğuna ilişkin açıklaması
CELAL DOĞAN
(Gaziantep) – Sayın Başkan, benim söyleyeceğim konunun polemikle bir alakası
yok. Çok atışma dinledik, bence biraz ara da vermek gerekir atışmaya. 
iki konuyu
hatırlatmak istiyorum. Sayın Bakan biraz sonra kürsüye çıkacak. Birisi şu:
Gizli örgütün suç tarihinin belirlenmesi lazım. Hepimiz açısından FETÖ örgütü,
silahlı örgüt, çete; amenna saddakna. Ama, bizim mevzuatımızda bildiğiniz gibi,
derecattan geçmemiş, mahkeme kararıyla sabitlenmemiş hiçbir örgüte gizli örgüt
deme şansımız yok. Bu nedenle, uluslararası platformlarda ülkemizin zor durumda
kalmaması açısından özellikle FETÖ’yle ilgili iade taleplerinde bulunduklarında
bir yargı kararı olması ve Bakanlar Kurulu kararından geçmesi şart. 
İkincisi: Dava
müruruzamanı ve ceza müruruzamanı açısından suç tarihi belli olmadan gerekçeli
kararların yazılma şansı yoktur. Ben bu konuyu Sayın Bakana, konuşmacıya
hatırlatmak istiyorum. 
Saygılar
sunuyorum. 
BAŞKAN –
Teşekkürler Sayın Doğan. 
Sayın Soylu,
buyurun. 
34.- İçişleri Bakanı Süleyman Soylu’nun, İstanbul
Milletvekili Barış Yarkadaş’ın sataşma nedeniyle yaptığı konuşmasındaki bazı
ifadelerine ilişkin açıklaması
İÇİŞLERİ BAKANI
SÜLEYMAN SOYLU (Trabzon) – Çok teşekkür ediyorum. 
İstanbul
Milletvekili Barış Yarkadaş biraz önce ismimi de söyleyerek bir fotoğraf
gösterdi. Şunu ifade etmek gerekir ki: Polisin, jandarmanın ve korucularımızın
genel görevi hem kamu düzenini tesis etmek hem de hepimizin huzurunu ve
güvenliğini sağlayabilmektir. Siyasetin de temel görevi teröre alet olmamaktır;
bunu, bir İçişleri Bakanı olarak söylüyorum. Birkaç gündür -ki bu olayın sebebi
de odur- gerek Yüksel Caddesi’ndeki gerek diğer yerlerde olan olayları hep
beraber takip ediyoruz. Kanun hükmünde kararnameyle birlikte kendi iş
yerlerinden terör örgütü mensubu olmak suretiyle atılan 2 kişiden bahsediyoruz.
(CHP sıralarından “Yargı kararı var mı?” sesleri) 
FİLİZ
KERESTECİOĞLU DEMİR (İstanbul) – FETÖ’yle ilgili atıldı, DHPK-C’den tutuklandı.
İÇİŞLERİ BAKANI
SÜLEYMAN SOYLU (Trabzon) – Bu 2 kişi DHKP-C mensubudur.
FİLİZ
KERESTECİOĞLU DEMİR (İstanbul) – Hayır, FETÖ’yle ilgili atıldı. 
İÇİŞLERİ BAKANI
SÜLEYMAN SOYLU (Trabzon) – 2012’den itibaren DHKP-C örgütü mensubu olması
sebebiyle… (CHP ve HDP sıralarından gürültüler)
(Mikrofon
otomatik cihaz tarafından kapatıldı) 
MAHMUT TOĞRUL
(Gaziantep) – Siz ondan dolayı mı aldınız Sayın Bakan? Siz ondan dolayı mı
görevden aldınız?
BAŞKAN – Sayın
milletvekilleri, lütfen dinleyelim.
İÇİŞLERİ BAKANI
SÜLEYMAN SOYLU (Trabzon) – Sayın Başkan…
BAŞKAN – Buyurun
Sayın Bakan. 
İÇİŞLERİ BAKANI
SÜLEYMAN SOYLU (Trabzon) – Bu 2 kişi 2012 yılından itibaren DHKP-C örgütü
mensubu olması sebebiyle defalarca gözaltına alınmışlardır. (CHP sıralarından
gürültüler) 
ALİ ŞEKER
(İstanbul) – 2012’de niye almadınız?
İÇİŞLERİ BAKANI
SÜLEYMAN SOYLU (Trabzon) – Şunu çok net söyleyeyim: Biz hepimiz milletvekiliyiz
ve sorumluyuz. En son, İstanbul’daki DHKP-C operasyonunda bir babanın feryadını
hep beraber dinledik. Kızını örgütten kurtaramayan, bunun için örgütün
işkencesine maruz kalan bir babanın feryadını dinledik. Bizim hep beraber
görevimiz bu örgütlerin bizi kullanmaması ve maniple etmemesidir.
ATİLA SERTEL
(İzmir) – Herkesi terörist ilan ettiniz.
İÇİŞLERİ BAKANI
SÜLEYMAN SOYLU (Trabzon) – Tekrar söylüyorum ve bir İçişleri Bakanı olarak
söylüyorum: PKK’nin HDP’yi nasıl kullandığını hep beraber görüyoruz ve
biliyoruz. (HDP sıralarından gürültüler) 
MAHMUT TOĞRUL
(Gaziantep) – Yuh be! Yuh be! Seni kim kullanıyor?
İÇİŞLERİ BAKANI
SÜLEYMAN SOYLU (Trabzon) – Cumhuriyet Halk Partisine söylüyorum, aynı yoldan
yürümeyin ve sosyal medyada milletvekillerinin üzerine DHKP-C tarafından ve onların
örgüt elemanları tarafından nasıl baskı yapıldığını hep beraber takip ediyoruz
ve görüyoruz. Bu, son derece… (CHP sıralarından gürültüler)
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Bakan, lütfen tamamlayın.
İÇİŞLERİ BAKANI
SÜLEYMAN SOYLU (Trabzon) – Burada sizin de yapmanız gereken bu yargının ortaya
koyacağı kararı beklemektir. (CHP ve HDP sıralarından gürültüler) Sonra, kanun
hükmündeki kararnameyle birlikte işine son verilenlerle ilgili şimdi yeni bir
kurul var. Bu kurula müracaat edecekler ve bu kurul gerekli değerlendirmeyi
ortaya koyacak. Bu çektiğimiz sıkıntıları tekrar çekmemek ve…
ATİLA SERTEL
(İzmir) – Sayın Bakan, yargı kararı olmadan suçlu ilan ediyorsunuz. 
İÇİŞLERİ BAKANI
SÜLEYMAN SOYLU (Trabzon) - …güvenlik kuvvetlerimize bu konuda, evet, haksız
ithamlarda bulunmak hele bu son dönemde oldukça yanlış bir şeydir. 
ATİLA SERTEL
(İzmir) – Ayıp, ayıp! 
İÇİŞLERİ BAKANI
SÜLEYMAN SOYLU (Trabzon) - Bunu ifade etmek istiyorum arkadaşımızın bu konudaki
değerlendirmesine bir cevap olarak. 
Sağ olun. 
ORHAN SARIBAL
(Bursa) – Kendiniz yüzleşmeniz lazım. FETÖ’yle yüzleşmeden bu topluma bu
eziyeti çektirme hakkınız yok. 
BAŞKAN – Sayın
Tanrıkulu… 
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN – Sayın
Kerestecioğlu, size sonra söz vereceğim. 
Buyurun. 
VII.- SATAŞMALARA İLİŞKİN KONUŞMALAR (Devam)
10.- İstanbul Milletvekili Mustafa Sezgin
Tanrıkulu’nun, İzmir Milletvekili Hamza Dağ’ın sataşma nedeniyle yaptığı
konuşması sırasında şahsına sataşması nedeniyle konuşması
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; MAZLUMDER’le
ilgili söz aldım yani birçok ihlal var. Bunları biraz önce burada ifade etmeye
çalıştım ama MAZLUMDER içimde bir yaradır değerli arkadaşlar, sizin de içinizde
bir yara olması lazım.
HASAN BASRİ KURT
(Samsun) – İç Tüzük ihlali yapıyorsunuz, İç Tüzük ihlali. 
MUSTAFA SEZGİN
TANRIKULU (Devamla) - Sevgili Hamza Dağ, MAZLUMDER kurucusu olduğunu
söylüyorsun, şu anda MAZLUMDER nerede?
HAMZA DAĞ
(İzmir) – Yaşım yetmiyordu o zaman. 
MUSTAFA SEZGİN
TANRIKULU (Devamla) - Nerede? 
HAMZA DAĞ
(İzmir) – Yöneticisi oldum, kurucusu değildim. 
MUSTAFA SEZGİN
TANRIKULU (Devamla) - Ömer Faruk Gergerlioğlu nerede, MAZLUMDER’in genel
başkanlığını yaptı, nerede?
HAMZA DAĞ
(İzmir) – Keşke doğru yapsaydı genel başkanlığı. 
MUSTAFA SEZGİN
TANRIKULU (Devamla) - Söyler misiniz bana, cevap verir misin bu kürsüde?
MAHMUT TOĞRUL
(Gaziantep) – Ayhan Bilgen nerede, Ayhan Bilgen? 
MUSTAFA SEZGİN
TANRIKULU (Devamla) - Ömer Faruk Gergerlioğlu MAZLUMDER’in genel başkanı,
doktor, nerede şimdi? Beraber kurdunuz bu derneği. Ben de Diyarbakır Barosu
Başkanıyken beraber çalıştım MAZLUMDER’le, nerede? Faruk Ünsal, Adalet ve
Kalkınma Partisi Adıyaman Milletvekilliği yaptı, MAZLUMDER’in kurucusu ve genel
başkanı, en son genel başkanıydı. 
HAMZA DAĞ
(İzmir) – Sizin arkabahçeniz yapmasaydı MAZLUMDER’i. Arkabahçeniz hâline geldi
MAZLUMDER. 
MUSTAFA SEZGİN
TANRIKULU (Devamla) - Söyler misiniz nerede? Arkadaşınız değil miydi, bu
sıralarda oturmadı mı, neredeler şimdi? 
Bakın, insan
hakları ihlallerinden… Rahatsız olmayın. Bırakın, bu dernek de ihlalleri tespit
etseydi. Gelip burada MAZLUMDER kuruculuğundan övüneceğine MAZLUMDER’e nasıl el
koydunuz, nasıl ittiniz ve nasıl şu anda etkisiz hâle getirdiniz, bunu konuşun.
Ben size isim söylüyorum, bak isim, Ömer Faruk Gergerlioğlu, kanun hükmünde
kararnameyle ihraç edildi. Neredesiniz? Arkadaşınız değil mi, nerede söyler
misiniz bana Faruk Ünsal milletvekiliniz? Bunu da yapmışlar. Ne diye?
Mazlumların haklarını savunuyorlardı. Çünkü siz de mazlumdunuz, şimdi zalim
oldunuz, aradaki fark burada, şu anda zalim oldunuz, zalim. Mesele burada. (CHP
sıralarından alkışlar) MAZLUMDER’e sonuna kadar destek oldum ben, sonuna kadar.
Yılmaz Ensaroğlu Başbakan Başdanışmanlığı yaptı, şahittir; genel başkanlığını
yaptı, şahittir; sonuna kadar destek oldum, sonuna kadar, her yerde ve her
zaman. Başörtüsünü en fazla Diyarbakır’da ben savundum, sizden daha fazla. 27
Nisanda sabah saat 9’da MAZLUMDER Başkanıyla, İHH Başkanıyla adliyede ben
vardım. Ama şimdi siz zalim oldunuz, zalim oldunuz, zalim oldunuz. (CHP
sıralarından alkışlar)
BAŞKAN –
Teşekkürler Sayın Tanrıkulu. 
Sayın
Kerestecioğlu, buyurun.
FİLİZ
KERESTECİOĞLU DEMİR (İstanbul) – Açık bir sataşmada bulundu, açıklamaya gerek
yok herhâlde Sayın Başkan.
BAŞKAN – Evet,
sizi kürsüye alalım.
Buyurun.
HAMZA DAĞ
(İzmir) – Sayın Başkan…
BAŞKAN - Sayın
Dağ, siz de mi istiyorsunuz? Peki. Böyle devam edeceğiz, benim için bir sıkıntı
yok.
HAMZA DAĞ
(İzmir) – Önce siz başlattınız, keşke olmasaydı.
BAŞKAN -
Buyurun. 
11.- İstanbul Milletvekili Filiz Kerestecioğlu
Demir’in, İçişleri Bakanı Süleyman Soylu’nun yaptığı açıklaması sırasında
Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – 2 genç insanın, yetmiş beş gün açlık grevinde
kalmış 2 insanın biz cezaevine konduğunu gördük ve şimdi işte aslında adaleti
tartışırken, yargıyı tartışırken Sayın İçişleri Bakanını ben Adalet Bakanına
havale ediyorum. Yani kendisi hukukçudur, masumiyet karinesinin ne olduğunu
bilir.
EREN ERDEM
(İstanbul) - Bilmez.
FİLİZ
KERESTECİOĞLU DEMİR (Devamla) – İnsanlar hakkında bir hüküm olmadan asla
onların sanki hüküm giymiş gibi adlandırılamayacağını bilir ama Sayın İçişleri
Bakanının tarzı bu. Türkiye’de sürekli öfkeyi, nefreti körüklemek ve sadece
aslında partimizi suçlamak falan değil, bu ülke insanına azap vermek. Gerçekten
bu ülke insanı artık huzur istiyor, artık barış istiyor arkadaşlar. Biz diyoruz
ki size: Geçmişte anlattınız, bunlar yapıldı. Biz zamanında size yapılanlara
karşı da çıktık. Ama yapmayın, aynısından beterini yapıyorsunuz. Hakikaten
adalet kalmadı, insanların başvuracağı yer kalmadı, mekanizma kalmadı.
Yüzbinlerce insan için 7 kişilik komisyon mu kuracaksınız? Bu insanlar bunun
için açlık grevindeydi. Ne güzel yargıladı İçişleri Bakanı, ne güzel yargıladı!
Hadi verdi hükmünü. Böyle bir adalet mi var ya! Kim savunacak onları? Bizden
başka kim savunacak? FETÖ’cüler bile bize yazıyorlar. Diyorlar ki: “Gerçekten
kayıplar var, kayıp insanlar var.” Biz hayatımızda kalkıp onlarla aynı yolda
yürümedik, siz yürüdünüz o yollarda. (HDP ve CHP sıralarından alkışlar) Bize
yazıyorlar bize. Biz her türlü hak ihlaline karşı çıktığımız için o insanların
da… 
Ya gerçekten
kayıp mı bu insanlar? Nedir? Engelli aylıklarını niye kesiyorsunuz çocukların
diye size soruyoruz. Kime soracağız arkadaşlar? İktidar sizsiniz. (HDP
sıralarından alkışlar)
BAŞKAN –
Teşekkürler Sayın Kerestecioğlu. 
Sayın Dağ. 
HAMZA DAĞ
(İzmir) – Sayın Özel de mutlaka benimle ilgili bir şey söyleyecek.
BAŞKAN – Sayın
Özel, sizin talebiniz ne?
ÖZGÜR ÖZEL
(Manisa) – Biraz önceki talebim geçerliliğini koruyor. Her ne kadar siz, bugün
farklı bir adalet terazisi kullanmayı tercih ettiyseniz de…
BAŞKAN – Yok,
hiç öyle yapmıyorum Sayın Özel. 
Buyurun. 
ÖZGÜR ÖZEL
(Manisa) – Grubumuza yapılmış olan sataşmadan dolayı…
BAŞKAN – Buyurun
Sayın Özel. 
ÖZGÜR ÖZEL
(Manisa) – …söz hakkımızı Sayın Veli Ağbaba kullanacaklar. 
BAŞKAN – Buyurun
Sayın Ağbaba. (CHP sıralarından alkışlar) 
Sonra Sayın
Dağ’a söz verip ara veriyorum. 
MUSTAFA SEZGİN
TANRIKULU (İstanbul) – Sayın Dağ sataşırsa söz hakkımı kullanırım peşinen
söyleyeyim size, peşinen söylüyorum efendim. 
12.- Malatya Milletvekili Veli Ağbaba’nın, İzmir
Milletvekili Hamza Dağ’ın sataşma nedeniyle yaptığı konuşması sırasında CHP
Grubuna sataşması nedeniyle konuşması
VELİ AĞBABA
(Malatya) – Sayın Başkan, sayın milletvekilleri; hepinize çok teşekkür ederim. 
Şimdi, Sayın
Bakan biraz önce o iki insan için “terörist” dedi. Bu iki insan 2012’den beri
eğer teröristse niye sokakta geziyor, İçişleri Bakanına sormak istiyorum. 
Değerli
arkadaşlar, bu insanlar ne zaman terörist oldu biliyor musunuz, ne zaman
terörist oldu? Sokağa çıkıp AKP’nin foyasını, AKP’nin gerçek yüzünü dünyaya
duyurunca terörist oldu. Sizin façanızı bozdu, sizin maskenizi indirdi. Sizin
geçmişte “terörist” dediklerinize bakınca insan hayret ediyor. Bakın, geçmişte
İlker Başbuğ’a “terörist” diyen sizlersiniz, Hanefi Avcı’ya “terörist” diyen
sizlersiniz, Mehmet Haberal’a, Mustafa Balbay’a, Tuncay Özkan’a “terörist”
diyen sizlersiniz ve onlar çıkınca “Bizi kandırdılar, bize kumpas kurdular.”
diyen, utanmadan diyen yine sizlersiniz. (CHP sıralarından alkışlar)
Değerli
arkadaşlar, bakın, bu insanlar ekmeklerinden edildikleri için eylem yapıyorlar.
Ne diyorlar? “Suçumuz varsa, teröristsek cezaevine atın.” Haklarında bir
soruşturma yok, bir yargı kararı yok, ne zaman tutuklandılar Sayın Bakan? Açlık
grevine başladılar, dünyada herkes Türkiye’nin gerçek yüzünü, Türkiye’nin
değil, AKP’nin faşizminin gerçek yüzünü gördü, o gün tutukladınız. (CHP
sıralarından alkışlar)
Değerli
arkadaşlar, zaman zaman 16 Nisan öncesinde de söylediniz, bizi, muhalefeti, 16
Nisan ruhunu terörle işbirliği yapmakla suçladınız, FETÖ’yle işbirliği yapmakla
suçladınız. Söylüyorum bir kez daha burada: Bu FETÖ popçuda var, topçuda var,
baklavacıda var, börekçide var. Nerede yok?
HAMZA DAĞ
(İzmir) – CHP’de yok! 
LEVENT GÖK
(Ankara) – AKP’de yok!
VELİ AĞBABA
(Devamla) – Nerede yok? AKP grubunda, milletvekillerinde. Buna güleriz,
güleriz. Hodri meydan! Hodri meydan! Kim Fetullah’ın önünde önünü iliklemiş?
Kim başını bağlamış? (CHP sıralarından alkışlar) Kim önünde eğilmiş? Kim
sofrasında oturmuş? Hodri meydan!
(Mikrofon
otomatik cihaz tarafından kapatıldı)
HAMZA DAĞ
(İzmir) – Kendi partine bak sen.
VELİ AĞBABA
(Devamla) - Yüreğiniz varsa fakir fukara çocuklarını işten atmak yerine gelin
siyasette kimler onunla kucak kucağa oturmuş, kimler el ele vermiş, kimler
parsel parsel parsellemiş hodri meydan araştıralım. (CHP sıralarından alkışlar)
BÜLENT TURAN
(Çanakkale) – STV’de ne işin vardı o zaman?
BAŞKAN –
Teşekkürler Sayın Ağbaba.
Sayın Dağ,
buyurun. 
HAMZA DAĞ
(İzmir) – Başkanım, konuşmacıların bir çoğu ismimi de zikrederek bana
sataştılar.
LEVENT GÖK
(Ankara) – Hamzacağım, ne söylendi onu söyleyeceksin sataşmadan dolayı öyle söz
alınır. 
HAMZA DAĞ
(İzmir) – Biraz önce MAZLUMDER’le ilgili…
LEVENT GÖK
(Ankara) – E, ne olmuş? Ne olmuş da ne demiş?
MAHMUT TOĞRUL
(Gaziantep) – Ne dedi, gerekçe neydi?
BAŞKAN – Sayın
Dağ, buyurun. (AK PARTİ sıralarından alkışlar)
MAHMUT TOĞRUL
(Gaziantep) – Haklı bir gerekçesi yok ya.
13.- İzmir Milletvekili Hamza Dağ’ın, İstanbul
Milletvekili Mustafa Sezgin Tanrıkulu’nun sataşma nedeniyle yaptığı konuşması
sırasında şahsına sataşması nedeniyle konuşması
HAMZA DAĞ
(İzmir) – Değerli arkadaşlar, bu polemiği çok uzatacak değilim ama bir önceki
konuşmacının normalde benim parti grubuyla ilgili söylemiş olduğum sözden yola
çıkarak buraya gelip İçişleri Bakanımızın vermiş olduğu ifadelere yönelik cevap
vermiş olması çok da doğru olmadı, onu ifade etmek istiyorum. 
MAZLUMDER
meselesine gelecek olursak; değerli arkadaşlar, MAZLUMDER’in kurucusu değilim,
benim yaşım yetmiyor zaten. Bu yanlış bir bilgi. Biraz önce konuşurken de
MAZLUMDER kurucusu ve yöneticisi olduğum için de burada övünme veya gurur duyma
gibi bir durum da olmadı, onu da bir önceki hatip ifade etti. Böyle bir övünme
durumu olmadı, sadece MAZLUMDER meselesinden dolayı -sonradan geldi vekil-
MAZLUMDER konusu şahsımla ilgili gündeme geldiği için ona cevap verme noktası
oldu. 
Evet, MAZLUMDER
içimizde ukdedir ama ne ukdedir biliyor musunuz? Bizim, burada birçok
arkadaşımızın maddi, manevi; maddi destek veremeyenlerin de zoraki şartlarda
avukatlığını yapmış olduğu derneğin ne yazık ki son yıllarda, son günlerde, son
zamanlarda bir örgütün arkabahçesi hâline gelmiş olması bizim içimizde bir
ukdedir, bir olumsuz ukdedir. Bunu da burada ifade etmek için söz aldım.
MAHMUT TOĞRUL
(Gaziantep) – Onun için lağvedip arkabahçenize mi çevirdiniz?
HAMZA DAĞ
(Devamla) – Hepinizi saygıyla selamlıyorum. (AK PARTİ sıralarından alkışlar)
MAHMUT TOĞRUL
(Gaziantep) – Lağvedip arkabahçenize mi çevirdiniz?
BAŞKAN –
Teşekkürler.
Birleşime on
dakika ara veriyorum. 
Kapanma Saati: 19.51
BEŞİNCİ OTURUM
Açılma Saati: 20.01
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mücahit DURMUŞOĞLU (Osmaniye)
-----0-----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşiminin Beşinci
Oturumunu açıyorum.
(11/15) esas numaralı Gensoru Önergesi’nin
görüşmelerine kaldığımız yerden devam edeceğiz.
IX.- GENSORU (Devam)
A) Ön Görüşmeler (Devam)
1.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel’in, 24 Aralık 2016 tarihinde yazılı aşaması yapılan avukatlar için
adli yargı hâkim ve savcı adaylığı ile idari yargı hâkim adaylığı sınavının
sonuçlarını etkilediği iddiasıyla Adalet Bakanı Bekir Bozdağ hakkında gensoru
açılmasına ilişkin önergesi (11/15) (Devam)
BAŞKAN – Hükûmet
yerinde. 
Sayın Tanrıkulu,
kayıtlara geçmesi açısından sizi dinliyorum.
Buyurun.
MUSTAFA SEZGİN
TANRIKULU (İstanbul) – Efendim, MAZLUMDER’le ilgili olarak şunu söylemek
durumundayım: MAZLUMDER, sonuç itibarıyla başörtülü yurttaşlarımızın, zulüm
gören başörtülü yurttaşlarımızın haklarının yeterince savunulmadığı bir dönemde
bunları savunmak esasıyla ve diğer insan haklarını savunmak esasıyla kuruldu.
Kurulduğu günden bu yana da ben bir insan hakları savunucusu olarak destekledim
ve daha sonra yaygın hâle geldi ve dünyada referans alınan bir insan hakları
örgütü hâline geldi. Ne zaman ki doğu ve güneydoğuda ve Türkiye'nin her yerinde
bu Hükûmetin yaptığı temel insan hakları ihlalleriyle ilgili rapor yayımlamaya
başlayınca da Hükûmetin hedefi hâline geldi ve MAZLUMDER’e el konuldu. Faruk
Ünsal, Yılmaz Ensaroğlu, Ömer Faruk Gergerlioğlu MAZLUMDER’in
genel başkanlıklarını yapmışlar, çok saygıdeğer insanlar ve tümü de bu sıradaki
insanlara yakın insanlar ve şu anda yoklar. Dolayısıyla, bunu tutanaklara geçmesi
açısından söylüyorum. MAZLUMDER’i de bu Hükûmet, sonuç itibarıyla, dünyada
referans alınan, mazlumların hakkını savunan bir örgütü de maalesef işlevsiz
hâle getirdi ve yok ettiler.
Teşekkür
ediyorum.
BAŞKAN – Sayın
Tanrıkulu, teşekkür ediyoruz, sözleriniz kayıtlara geçmiştir.
Şimdi, Sayın
Ramazan Can, size yerinizden bir açıklama yapmak üzere söz veriyorum. 
Buyurun. 
IV.- AÇIKLAMALAR (Devam)
35.- Kırıkkale Milletvekili Ramazan Can’ın, sataşma
nedeniyle yaptığı konuşmasındaki İstanbul Milletvekili Ekmeleddin Mehmet
İhsanoğlu’yla ilgili bazı ifadelerine ilişkin açıklaması
RAMAZAN CAN
(Kırıkkale) – Evet, Sayın Başkanım, teşekkür ediyorum. 
Konuşma
tutanağını getirttiğimde maksadımı aştığımı anladım. Elbette, Sayın Ekmeleddin
İhsanoğlu saygın biridir, saygı duyulacak biridir, aday da olmuştur. Kendisini
üzmek gibi… Kendisinin aleyhinde bir beyanım olmuşsa üzüntülerimi bildiriyorum.
Gerçekten tutanağı incelediğimde de onu üzdüğümü gördüm. Üzüntülerimi
bildiriyorum. Bu şekilde sözlerimi tashih ediyorum. 
BAŞKAN – Peki,
teşekkür ederiz Sayın Can.
IX.- GENSORU (Devam)
A) Ön Görüşmeler (Devam)
1.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel’in, 24 Aralık 2016 tarihinde yazılı aşaması yapılan avukatlar için
adli yargı hâkim ve savcı adaylığı ile idari yargı hâkim adaylığı sınavının
sonuçlarını etkilediği iddiasıyla Adalet Bakanı Bekir Bozdağ hakkında gensoru
açılmasına ilişkin önergesi (11/15) (Devam)
BAŞKAN – Sayın
milletvekilleri, şimdi Hükûmet adına Adalet Bakanı Sayın Bekir Bozdağ
konuşacak. (AK PARTİ sıralarından alkışlar) 
Sayın Bakan,
süreniz yirmi dakika.
Buyurun. 
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; Cumhuriyet Halk
Partisi grup başkan vekillerinin hakkımda verdiği gensoru önergesi
münasebetiyle huzurlarınızdayım. Bu vesileyle yüce heyetinizi saygıyla
selamlıyorum.
Saygıdeğer
milletvekilleri, bugün burada dinlediğimiz tartışmaları ben, Adalet Bakanı
olarak, keşke bir algıyı oluşturmak adına tartışmak yerine Türkiye’de hukuk
devletini, adaleti, yargıyı enine boyuna tartışan bir fırsata
dönüştürebilseydik daha mutlu olurdum, daha faydalı olurdu. Ama maalesef bir
algıya böylesi bir fırsat kurban edildi, onun için üzüntülerimi buradan
öncelikle ifade etmek istiyorum. (AK PARTİ sıralarından alkışlar)
Bu gensoru
önergesinin pek çok eksikleri var, yanlışları var, karışıklıkları var ve
karıştırmaları var. 
ERTUĞRUL KÜRKCÜ
(İzmir) – Hiç doğru bir tarafı yok mu?
ADALET BAKANI
BEKİR BOZDAĞ (Devamla) – Bir defa, bizim bir şeyi doğru yerine oturtmamız
lazım; hâkimlerin bağımsızlığı, yargının bağımsızlığı ile diğer hususları
birbirine karıştırmamamız gerekiyor. Daha hâkim olmamış kişileri, hâkim, savcı
adaylık sınavına giren kişileri hâkim olarak nitelemek, ondan sonra bunların
bağımsızlığını tartışmaya açmak fevkalade büyük bir haksızlıktır, büyük bir
yanlışlıktır, olmaz. Anayasa’nın 138’inci maddesi çok net bir şekilde
mahkemelerin bağımsızlığını düzenliyor 
İBRAHİM ÖZDİŞ
(Adana) – Bıraktınız mı, bıraktınız mı? Hangi mahkemeyi bıraktınız?
ADALET BAKANI
BEKİR BOZDAĞ (Devamla) - “Hâkimler, görevlerinde bağımsızdırlar; Anayasaya,
kanuna ve hukuka uygun olarak vicdanî kanaatlerine göre hüküm verirler.”
Bağımsızlığı neye getiriyor? Hâkimlere getiriyor, “Hâkimler bağımsızdır ve
kararlarını da Anayasa, kanun ve hukuka göre verirler, vicdanî kanaatleriyle
verirler." diyor. Peki, daha ne söylüyor? “Hiçbir organ, makam, merci veya
kişi, yargı yetkisinin kullanılmasında mahkemelere ve hâkimlere emir ve talimat
veremez; genelge gönderemez; tavsiye ve telkinde bulunamaz.” Dış müdahaleye
kapalı olmalarını, dışarıdan başkalarının yargıya emir, talimat, tavsiye ve
telkinde bulunmasını yasaklıyor. Bu da bağımsızlık için önemli bir kalkandır,
önemli bir şemsiyedir. “Görülmekte olan bir dava hakkında Yasama Meclisinde
yargı yetkisinin kullanılması ile ilgili soru sorulamaz, görüşme yapılamaz veya
herhangi bir beyanda bulunulamaz.” Bu da Meclisi bağlayan bir başka konu ama
maalesef, Türkiye Büyük Millet Meclisinde, görülen pek çok davayla ilgili
hâkimleri, savcıları haksız yere suçlayan, onlara hakaret eden pek çok
konuşmalara hem bu kürsüden hem grupta hem de başka platformlarda şahit
oluyoruz. Esas, yargı bağımsızlığına yapılan müdahale tam da budur. Bunu da en çok
yapanları herkes biliyor. Kendi istediği gibi karar veren hâkimleri “dürüst
hâkim” “namuslu hâkim” “bağımsız hâkim” arzu etmediği şekilde karar verenleri
“kötü hâkim” namuslarıyla, iffetleriyle alay edecek ve onlara iftira edecek
derecede, suç işleyecek biçimde, suçlanan bir hâkim yapıyoruz, ondan sonra da
kalkıp konuşuyoruz. Ben diyorum ki: Önce hepimiz hâkimlere, savcılara, yargı
görevini yapanlara saygı duymamız lazım. (AK PARTİ sıralarından alkışlar)
Onları birbirinden ayırmamız lazım.
Şimdi, gensoru
önergesinde gündeme getirilen nedir? “Efendim, şu kadar hâkim, savcı alındı.”
Şimdi, bir milletvekili arkadaşımız açıklama yaptı ve bu açıklamanın üzerine de
bu gensoru huzurlarınıza geldi. 
Şimdi, diyor ki:
“900 hâkim aldı, 800'ü AK PARTİ’li -siz gerçi başka bir şey söylüyorsunuz ama-
çıktı.”
LEVENT GÖK
(Ankara) – Bekir Bey, gensorudaki gerekçeye bakın siz. 
ADALET BAKANI
BEKİR BOZDAĞ (Devamla) – Bakın, ben Adalet Bakanı olarak burada çok net bir şey
söylüyorum: Siz şimdi bu 800 hâkimi niye saymadınız burada? 800 AK PARTİ’li
hâkim varsa namuslu ve dürüst olan biri bunları dağıtır, buradaki millete
gösterir. 
BARIŞ YARKADAŞ
(İstanbul) – Burada Sayın Bakan, hepsini getirdim ben size. 
ADALET BAKANI
BEKİR BOZDAĞ (Devamla) – Ben şimdi bakın, bir şey söylüyorum: 800’ünü
istiyorum, 800 hâkim, savcı adayının adını istiyorum; bakın, Parlamento’da
söylüyorum, siz bu isimleri verin, ben bu saatten itibaren milletvekilliğinden
istifa ediyorum.
BARIŞ YARKADAŞ
(İstanbul) – Burada, hepsi burada.
ADALET BAKANI
BEKİR BOZDAĞ (Devamla) – Namuslu, dürüst bir insansanız siz istifa ediyor
musunuz? (AK PARTİ sıralarından alkışlar) 800 isim, 800; 3 tane, 5 tane isim
getirip “800'ü AK PARTİ’lidir.” diye algı operasyonu yapmak dürüst bir
siyasetçiye yakışmaz. 
LEVENT GÖK
(Ankara) – Demagoji yapma. 107 kişi var burada, 107 kişi. 
ADALET BAKANI
BEKİR BOZDAĞ (Devamla) – Eğer dürüstseniz getireceksiniz. Burada 2-3 tane isim
vermek değil, 800 ismi buraya koyacaksınız, 800.
LEVENT GÖK
(Ankara) – 100 tane yetmiyor mu sana?
ADALET BAKANI BEKİR
BOZDAĞ (Devamla) – Yalan söylüyorsunuz, iftira atıyorsunuz. Dürüst ve namuslu
insanlara yakışmaz bu. (AK PARTİ sıralarından alkışlar) 
LEVENT GÖK
(Ankara) – Yalan söyleyen sensin! 100 tane var burada.
ADALET BAKANI
BEKİR BOZDAĞ (Devamla) – İki: Bunlar hâkim değil, hâkim ve savcı adayı. “Hâkim”
diye takdim ediyorsunuz. Hâkim ve savcı adayı olmak için bizim Anayasa’mız ve
yasalarımız bazı kurallar koydu ortaya.
LEVENT GÖK
(Ankara) – Namusluysan sınavı iptal ettiğini söyle.
ADALET BAKANI
BEKİR BOZDAĞ (Devamla) – Dinle, dinle; hoplama!
LEVENT GÖK
(Ankara) – Sınavı iptal ettiğini söyle!
MUSTAFA ELİTAŞ
(Kayseri) – Sayın Başkan...
ADALET
BAKANI BEKİR BOZDAĞ (Devamla) – Dinle! Dinle! Anayasa 70 ne diyor?
LEVENT GÖK
(Ankara) – İptal ediyor musun sınavı? 
BAŞKAN – Sayın
milletvekilleri, lütfen dinleyelim.
ADALET BAKANI
BEKİR BOZDAĞ (Devamla) – “Her Türk, kamu hizmetlerine girme hakkına sahiptir.”
Arkasından “Hizmete alınmada, görevin gerektirdiği niteliklerden başka hiçbir
ayırım gözetilemez." diyor. “Siyasi görüş aranmaz, dinî inanç aranmaz, boy
aranmaz, kilo aranmaz, parti aranmaz, hiçbir şey aranmaz.” diyor. 
LEVENT GÖK
(Ankara) – Evet. Aramadın mı, aramadın mı?
ADALET BAKANI
BEKİR BOZDAĞ (Devamla) – Anayasa, “Kanun önünde herkes eşittir. Eşitlik
ilkesine riayet edeceksiniz.” diyor.
LEVENT GÖK
(Ankara) – “İlçe başkanı hâkim olur." diyor mu?
BAŞKAN – Sayın
milletvekilleri...
ADALET BAKANI
BEKİR BOZDAĞ (Devamla) – “İnsanların siyasi görüşüne, inancına, cinsiyetine
bakmayacaksınız." diyor. 
LEVENT GÖK
(Ankara) – AKP’li olmasına bakacaksın değil mi, AKP’li olmasına?
ADALET BAKANI
BEKİR BOZDAĞ (Devamla) – Biz bunu yapıyoruz. Siz bizi suçluyorsunuz, “Niye
bakmıyorsunuz?” diye.
LEVENT GÖK
(Ankara) – AKP’li olmasına bakacaksın değil mi? 
BARIŞ YARKADAŞ
(İstanbul) – Kırk saniyede… 
ADALET BAKANI
BEKİR BOZDAĞ (Devamla) – Biz ehliyete bakıyoruz, hangi siyasi görüşten
geldiğine bakmıyoruz.
LEVENT GÖK
(Ankara) – Ya?
ADALET BAKANI
BEKİR BOZDAĞ (Devamla) – Liyakati var mı, ehliyeti var mı, ona bakıyoruz.
BARIŞ YARKADAŞ
(İstanbul) – Sayın Bakan, kırk saniyede hâkim seçiyorsunuz, kırk saniyede. 
LEVENT GÖK
(Ankara) – Yemin et yemin, Bakan, yemin et!
ADALET BAKANI
BEKİR BOZDAĞ (Devamla) – Bakın, bir başka şey, o da çok önemli. Bakın,
Yükseköğrenim Kanunu: “Öğrenciler siyaset yapabilir.”, Anayasa “18 yaşını
dolduran herkes siyasi partiye üye olabilir…” Sizin bu…
LEVENT GÖK
(Ankara) – Hâkimler yapamaz kardeşim, hâkimler yapamaz!
ADALET BAKANI
BEKİR BOZDAĞ (Devamla) – Hâkim değil bunlar, hâkim savcı adayı.
LEVENT GÖK
(Ankara) – Hâkimler yapamaz! O zaman iptal et sınavı! 
ADALET BAKANI
BEKİR BOZDAĞ (Devamla) – Hâkim değil… 
LEVENT GÖK
(Ankara) – İptal et sınavı!
ADALET BAKANI
BEKİR BOZDAĞ (Devamla) – Yalan söyleme! Hâkim savcı adayı.
BAŞKAN – Sayın
milletvekilleri, lütfen!
LEVENT GÖK
(Ankara) – Yalancı sensin, yalancı!
ADALET BAKANI
BEKİR BOZDAĞ (Devamla) – Milletin gözünün içine bakıp yalan söylüyorsun. 
LEVENT GÖK
(Ankara) – Yalancı sensin! İptal et o zaman.
ADALET BAKANI
BEKİR BOZDAĞ (Devamla) – Hâkim değil, hâkim savcı adayı.
BAŞKAN – Sayın
Gök…
LEVENT GÖK
(Ankara) – Sayın Başkan, bize “Yalan söylüyorsunuz.” diyor. 
ADALET BAKANI
BEKİR BOZDAĞ (Devamla) – Ne diyor, bakın: “Yükseköğrenim Kurumlarında okuyanlar
siyaset yapar.” diyor. 
LEVENT GÖK
(Ankara) – “Yalan söylüyorsunuz.” diyor, kendisi yalan söylüyor Sayın Bakanın.
ADALET BAKANI
BEKİR BOZDAĞ (Devamla) – Sen yalan söylüyorsun! 
BAŞKAN – Sayın
Bakan, Sayın Bozdağ…
LEVENT GÖK
(Ankara) – Nasıl bir Adalet Bakanı bu? 
BAŞKAN – Sayın
Gök, lütfen dinleyelim, daha sonra kalkıp konuşursunuz, lütfen.
ADALET BAKANI
BEKİR BOZDAĞ (Devamla) – “Siyaset yapar.” diyor Yükseköğrenim Kurumu. 
İki: Avukatlık
Kanunu “Avukatlar siyaset yapar.” diyor. 
Üç: Devlet
Memurları Kanunu çok açık, açın okuyun. Hangi yere memur alırken ilanda şu var?
“Hangi partiye üyesiniz, değilsiniz? Hiçbir partiye üye olmadığınıza dair şöyle
bir belge getirin.” diye kanunda bir kural var mı? Yok.
BARIŞ YARKADAŞ
(İstanbul) – Referans soruyorsunuz Sayın Bakan, referans. 
ADALET BAKANI
BEKİR BOZDAĞ (Devamla) – Hâkim savcı alımını düzenleyen kanunda da “Hangi
partiye üye olduğuna dair belge…” Var mı? Üye olmadığına dair kayıt getir.”
diye. Yok.
Bizim
yasalarımız diyor ki müracaatta bunlar aranmaz. Ne zaman aranır? Memuriyete
başlamada aranır, adaylık sürecinde aranmaz.
LEVENT GÖK
(Ankara) – İptal ediyor musunuz sınavı, onu söyle? 
ADALET BAKANI
BEKİR BOZDAĞ (Devamla) – Bir kişi ne zaman hâkim oluyor Sayın Gök?
LEVENT GÖK
(Ankara) – Bekir Bey, sınavı iptal ediyor musun? Bak, geldiğin yer orası? 
ADALET BAKANI
BEKİR BOZDAĞ (Devamla) – Hâkim ne zaman olur?
LEVENT GÖK
(Ankara) – Bak, çünkü itiraf ediyorsun, itiraf ediyorsun. 
ADALET BAKANI
BEKİR BOZDAĞ (Devamla) – Önce sınava girecek, yazılıya…
LEVENT GÖK
(Ankara) – İtiraf ediyorsun. 
ADALET BAKANI
BEKİR BOZDAĞ (Devamla) – …sonra sözlüye girecek, sonra iki yıl staj yapacak. 
LEVENT GÖK
(Ankara) – İtiraf ediyorsun. 
ADALET BAKANI
BEKİR BOZDAĞ (Devamla) – Sonra staj sonucu bir daha sınava girecek, sonra da
mülakata tabi olacak, HSK onu mesleğe kabul ederse ondan sonra hâkim olur bir
insan.
LEVENT GÖK
(Ankara) – İptal et o zaman o sınavı. 
ADALET BAKANI
BEKİR BOZDAĞ (Devamla) – Kanun bu ve uygulama bu ama siz ne yapıyorsunuz,
bambaşka bir noktaya çekiyorsunuz.
LEVENT GÖK
(Ankara) – İptal et o sınavı, iptal et! İptal edeceğini söyle. Var mı öyle şey?
BAŞKAN – Sayın
milletvekilleri, Sayın Gök, çok rica ediyorum, lütfen. 
LEVENT GÖK
(Ankara) – Sayın Başkan, başka konular konuşuyor Sayın Bakan. 
BAŞKAN –
Bitirsin, sonra cevap verirsiniz Sayın Gök. 
ADALET BAKANI
BEKİR BOZDAĞ (Devamla) – Bir başka şey, bakın, burada benim elimde liste var,
son sınavda kazananların içerisinde her partide geçmişte siyaset yapmış
insanlar var, onları niye açıklamadınız?
LEVENT GÖK
(Ankara) – Sen açıkla onları.
ADALET BAKANI
BEKİR BOZDAĞ (Devamla) – Pasif üyelikleri var.
LEVENT GÖK
(Ankara) – Sen açıkla onları.
ADALET BAKANI
BEKİR BOZDAĞ (Devamla) – Yani şu anda üye değil ama geçmişte üye olmuş, onlar
da var.
LEVENT GÖK
(Ankara) – Sen açıkla onları. Ben senin şu anda AK PARTİ yöneticilerini
açıklıyorum. 
ADALET BAKANI
BEKİR BOZDAĞ (Devamla) – Ben açıklamam çünkü insanların siyasal görüşüne biz
bakmadık. 
LEVENT GÖK
(Ankara) – Sen de açıkla o zaman. Yok ki!
ADALET BAKANI
BEKİR BOZDAĞ (Devamla) – Liyakate baktık, liyakate. 
LEVENT
GÖK (Ankara) – Yok ki, yok ki. Var mı öyle şey?
ADALET
BAKANI BEKİR BOZDAĞ (Devamla) – Siyasetten korkmayın bu kadar. (AK PARTİ
sıralarından alkışlar) Öyle şey olur mu? Yargının siyasallaşmasından en çok
zarar gören parti biziz. 
LEVENT
GÖK (Ankara) – Sayın Bakan, burada bir CHP’li göster, CHP yöneticisi göster. 
ADALET
BAKANI BEKİR BOZDAĞ (Devamla) – Bizim partimize, siyasallaşmış yargı, kapatma
davası açtı; bizim bakanlarımıza, Hükûmetimize, siyasallaşmış yargı kumpas
kurdu. En büyük bedeli biz ödedik, biz. Onun için, yargıya siyaset bulaşmasın
diye biz uğraşıyoruz.
LEVENT
GÖK (Ankara) – Şimdi bütün millete siz ödetiyorsunuz, bütün millete
ödetiyorsunuz. 
ADALET
BAKANI BEKİR BOZDAĞ (Devamla) – Yasayı değiştirdik, siyasete girenlerin hâkim
ve savcı mesleğine dönüşünün önünü biz kapattık siyasete bulaşan buraya
gelmesin diye ve bunun adımlarını attık.
LEVENT
GÖK (Ankara) – Bu liste ne Bekir Bey, bu liste ne? Hepsi senin yöneticin
bunların, hepsi yöneticin. 
BAŞKAN
– Sayın milletvekilleri, değerli arkadaşlar; lütfen dinleyelim.
ADALET
BAKANI BEKİR BOZDAĞ (Devamla) – Bakın, CHP zihniyetinin, CHP olarak… 
LEVENT
GÖK (Ankara) – Sen sınavı kazananlardan bir CHP yöneticisi söyle. 
BAŞKAN
– Sayın Gök…
ADALET
BAKANI BEKİR BOZDAĞ (Devamla) – Şimdi, saygıdeğer milletvekilleri, size bir
tablo gösteriyorum. Onu görüyorsun, bunu da oku. Bak ne diyor burada: Sayın
Seyfi Oktay zamanında 2 bin civarında hâkim alındı. 
LEVENT
GÖK (Ankara) – Ya bırak onları, bırak! Sen bana bugünü konuş, bugünü konuş! 
ADALET
BAKANI BEKİR BOZDAĞ (Devamla) – “Bırak onu!” değil, “Bırak!” değil, bu hakikat,
hakikat. 
LEVENT
GÖK (Ankara) – Bugünü konuş, bugünü konuş!
ADALET
BAKANI BEKİR BOZDAĞ (Devamla) – Algı operasyonu değil, gerçek bu. 
BARIŞ
YARKADAŞ (İstanbul) – O savcı, hâkimlerle çalışıyorsunuz.
LEVENT
GÖK (Ankara) – Sen de o zaman gensoru vereydin hakkında, niye vermedin?
ADALET
BAKANI BEKİR BOZDAĞ (Devamla) – “Benim dönemimde bin civarında hâkim alındı.” 
LEVENT
GÖK (Ankara) – Sen de o zaman gensoru vereydin. 
ADALET
BAKANI BEKİR BOZDAĞ (Devamla) – “3 bin hâkim alındı. Bu örgüte kadro vermeyecekler
de kime kadro verecekler? MHP’ye mi verecekler?” Arkasından, bakın…
BARIŞ
YARKADAŞ (İstanbul) – Sayın Bakan, özel kalem müdürün nasıl hâkim alınıyor? 
MUSTAFA
ELİTAŞ (Kayseri) – Sayın Başkan, lütfen, gerçekleri dinlemek istemiyorlar.
Böyle şey mi olur? 
BAŞKAN
– Sayın Yarkadaş, Sayın Gök…
ADALET
BAKANI BEKİR BOZDAĞ (Devamla) – Hoplamayın!
LEVENT
GÖK (Ankara) – Var mı o zaman parti yöneticisi? 
ADALET
BAKANI BEKİR BOZDAĞ (Devamla) – Duydukça hopluyorsunuz. Niye hopluyorsunuz?
Bunlar gerçek.
LEVENT
GÖK (Ankara) – Parti yöneticisi var mı bunların içinde, var mı yönetici onların
içinde? Bir kişi söyle, örnek ver bir kişi. 
BAŞKAN
– Değerli arkadaşlar, lütfen dinleyin.
MUSTAFA
ELİTAŞ (Kayseri) – Sayın Başkan, lütfen İç Tüzük’ü uygulayın. 
ADALET
BAKANI BEKİR BOZDAĞ (Devamla) – Bunlar gerçek, senin bakanının açıklaması.
Bakın, devamında…
LEVENT
GÖK (Ankara) – Ben sana yüzlerce örnek veriyorum, sen bir örnek veremiyorsun.
İsim ver isim, örnek ver! 
BAŞKAN
– Sayın Gök…
ADALET
BAKANI BEKİR BOZDAĞ (Devamla) – Örneklerini getirdim, şimdi vereceğim. 
MUSTAFA
ELİTAŞ (Kayseri) – Sayın Başkan, hatibin insicamını bozuyor. 
BAŞKAN
– Sayın Elitaş, uyarıyorum ancak…
ADALET
BAKANI BEKİR BOZDAĞ (Devamla) – Sayın Başkanım, efendim, süreme eklerseniz.
BAŞKAN
– Sayın Bakan, bir saniyenizi rica ediyorum. Sayın Bakan, sürenize ek
yapacağım. 
MUSTAFA
ELİTAŞ (Kayseri) – Dava edin o zaman. 
LEVENT
GÖK (Ankara) – Sayın Başkan, Elitaş’a ne oluyor? Sayın Bakan Hükûmet adına
konuşuyor, Elitaş’a ne oluyor? (CHP sıralarından alkışlar) Onun söyleyecek lafı
yok mu?
MUSTAFA
ELİTAŞ (Kayseri) – Ben burada milletvekiliyim, Grup Başkan Vekiliyim; sen
oradaki konuşmacıyı engelleyemezsin. Otur, dinle! Dinle onu! 
LEVENT
GÖK (Ankara) – Savunamıyorsunuz değil mi? 
MUSTAFA
ELİTAŞ (Kayseri) – Aslanlar gibi savunuyor. 
LEVENT
GÖK (Ankara) – Oturun! Herkes haddini bilsin. Sen örnek ver örnek.
BAŞKAN – Sayın
Gök…
ADALET BAKANI
BEKİR BOZDAĞ (Devamla) – Sen haddini bileceksin! 
LEVENT GÖK
(Ankara) – İsim ver isim.
BAŞKAN – Değerli
arkadaşlar, lütfen…
ADALET BAKANI
BEKİR BOZDAĞ (Devamla) – Bakın, Sayın Başkanım…
LEVENT GÖK
(Ankara) – İsim ver.
BAŞKAN – Sayın
milletvekilleri…
ADALET BAKANI
BEKİR BOZDAĞ (Devamla) – Sayın Başkanım, ben isterseniz…
LEVENT GÖK
(Ankara) – Biz sana isim söylüyoruz.
ADALET BAKANI BEKİR
BOZDAĞ (Devamla) – Ben şimdi Sayın Başkanım, tekrar okuyorum.
LEVENT GÖK
(Ankara) – Sen bir tane isim söylemiyorsun. 
MUSTAFA ELİTAŞ
(Kayseri) – Siz Genel Kurula hitap edin Sayın Bakan.
BAŞKAN – Bekir
Bey, Sayın Bozdağ…
ADALET BAKANI
BEKİR BOZDAĞ (Devamla) – Buyurun Başkanım.
BAŞKAN – Bir
saniyenizi rica ediyorum, ek süre vereceğim.
MAHMUT TANAL
(İstanbul) – Önce Bozdağ’ı temiz dil kullanmaya davet edin Sayın Başkan.
ADALET BAKANI
BEKİR BOZDAĞ (Devamla) – Siz iftira ediyorsunuz.
BAŞKAN – Sayın
Tanal, bir saniye…
Değerli
arkadaşlar, bakın, Sayın Bakan konuşma yapıyor, kürsüde bir milletvekili var,
bir bakan var. Ancak, ne dediğini gerçekten anlamıyoruz. Karşılıklı
konuşmayalım. Sayın Bakan konuşmasını bitirdikten sonra, Sayın Gök, itirazınız
varsa, eleştiriniz varsa kalkıp cevap verirsiniz.
LEVENT GÖK
(Ankara) – Bize “yalancı” diyemez Sayın Bakan.
BAŞKAN – Tamam,
kalkıp cevap verirsiniz Sayın Gök, lütfen.
FUAT KÖKTAŞ
(Samsun) – Sen de çıkar “Yalancı değilim.” dersin.
BAŞKAN – Sayın
Gök, size sonra söz vereceğim. 
LEVENT GÖK
(Ankara) – Temiz bir dil kullanmaya davet edin Sayın Bakanı.
BAŞKAN – Peki,
tamam. Ben bütün milletvekillerini temiz bir dil kullanmaya davet ediyorum,
herkesi. Lütfen birbirimize karşı saygılı olalım, sayın hatibi dinleyelim.
Hiçbir şey anlaşılmıyor gerçekten. 
MUHARREM ERKEK
(Çanakkale) – Yargıyı kimlere nasıl teslim etti onu anlatsın sayın hatip. 
BAŞKAN – Kürsüde
ne konuşacağına kendisi karar verir sayın milletvekilleri, lütfen.
LEVENT GÖK
(Ankara) – Biraz da FETÖ’yü anlat Sayın Bakan, FETÖ’yü anlat. Neler söyledin
onları anlat. 
BAŞKAN – Sayın
Bakan, buyurun devam edin.
Bir dakika
ekleyeceğim sürenize.
ADALET BAKANI
BEKİR BOZDAĞ (Devamla) – Sayın Başkanım, adaletinize inanıyorum. Süreyi ona
göre takdir edeceğinizden eminim. 
BAŞKAN – Siz
devam edin, buyurun.
ADALET BAKANI
BEKİR BOZDAĞ (Devamla) – “Sayın Seyfi Oktay zamanında 2 bin civarında hâkim
alındı. Benim dönemimde bin civarında hâkim alındı. 3 bin hâkim alındı. Bu
örgüte kadro vermeyecekler de kime verecekler, MHP’ye mi verecekler?” devamı da
var.
LEVENT GÖK
(Ankara) – Onları geç, onlar geçmişte kaldı. Sen de o zaman gensoru vereydin
kardeşim, madem öyle bir şey var gensoru vereydin. 
ADALET BAKANI
BEKİR BOZDAĞ (Devamla) - “Yapılacak en akıllı hareket…” Bakın, bakın,
kadrolaşma zihniyetini nasıl gösteriyor “…kendi devriiktidarında
örgütleneceksin, kadrolaşacaksın, bu kadrolar günün birinde gelecek ve senin
yolunu açacak. Şimdi en azından biz adil davranarak örgütü sınavlardan haberdar
ediyoruz, örgütü bilgilendiriyoruz, örgüte sınava girme olanağını sağlıyoruz.
Yanlış mı yapıyoruz?” Kim demiş? Mehmet Moğultay. Parti örgütlerine gönderiyor,
haber veriyor da eleştiriler üzerine cevap veriyor. 
LEVENT GÖK
(Ankara) – Sen de o zaman niye gensoru vermedin? Biz verdik gensoru.
MEHMET MUŞ (İstanbul)
– Sayın Gök, milletvekili değildi o zaman. AK PARTİ yoktu.
ADALET BAKANI
BEKİR BOZDAĞ (Devamla) – Şimdi ben… “Kadrolaşacak, önünü açacak.” diyor. Şimdi,
baktık bu kadrolar günü geldiğinde neler yaptı, hep beraber gördük. 
Bakın, daha
başka bir şey söyleyeceğim. Avukatlıktan hâkim ve savcılığa geçmede yazılı
sınav yoktu, sadece sözlüyle alınıyordu. 
LEVENT GÖK
(Ankara) – Bunları bırak, bunlar geçmişte kaldı. Boş konuşuyorsun. Biraz da
FETÖ’ye gel. 
ADALET BAKANI
BEKİR BOZDAĞ (Devamla) – Bakın, o dönemde kimler alınmış? Ben burada, özel
bilgi olduğu için kişilerin ismini vermeyeceğim. Resmî Gazeteleri açar
bakarsanız kimler sadece sözlüye çağrılıp alınmış, hepsi burada. Başka isimler
de var. Resmî Gazete’yi alır bakarsanız orada o isimlerin hepsini görürsünüz. 
LEVENT GÖK
(Ankara) – O hangi sınav? Hangisi, hâkimlik sınavı mı, gardiyanlık sınavı mı?
Bekir Bey, hangi sınav o? Gardiyanlık sınavından mı bahsediyorsunuz? 
ADALET BAKANI
BEKİR BOZDAĞ (Devamla) – Ama ben bu insanların ismini, sizin yaptığınız gibi
onlara saygısızlık yaparak buradan vermek istemem. 
LEVENT GÖK
(Ankara) – Gardiyanlık sınavından bahsediyorsun, gardiyanlık. Yanlış
konuşuyorsun.
MEHMET NACİ
BOSTANCI (Amasya) – Sayın Gök, böyle bir usul yok. Yerinden söz istersin,
konuşursun.
ADALET BAKANI
BEKİR BOZDAĞ (Devamla) – Adalet Bakanının özel kalem müdürü, Danıştay
Başkanının evladı sınava girmiş, başarılı olmuş, kazanmayacak mı? Onlar
başarılı olmuş.
BARIŞ YARKADAŞ
(İstanbul) – Sayın Bakan, puanlarını açıklayın. Kırk saniyede nasıl seçildiler?
ADALET BAKANI
BEKİR BOZDAĞ (Devamla) – Şimdi “Vay efendim, giriyor.” Böyle bir şey olabilir
mi? Liyakate bakılarak yapılan bir iştir. 
Bir başka şey… 
BARIŞ YARKADAŞ
(İstanbul) – Barajı kaldırdınız.
ADALET BAKANI
BEKİR BOZDAĞ (Devamla) – Bir başka şey: Biz sınavları kaldırmadık. Burada
yapılan konuşmada “Sınav kalktı.” Yok öyle bir şey. 
BARIŞ YARKADAŞ
(İstanbul) – Barajı kaldırdınız Sayın Bakan. 70 puan barajını kaldırdınız.
ADALET BAKANI
BEKİR BOZDAĞ (Devamla) – Biz sınav kaldırmadık, yeni sınavlar getirdik, yeni
sınavlar. Stajın bitimine de sınav koyduk.
BARIŞ YARKADAŞ
(İstanbul) – Sayın Bakan, barajda 70 puanı kaldırdınız. 
ADALET BAKANI
BEKİR BOZDAĞ (Devamla) – Neden koyduk? FETÖ ve benzeri terör örgütlerinin,
siyasallaşmış yapıların Türk yargısının içine sızmaması için tedbir aldık,
tedbir. 
LEVENT GÖK
(Ankara) – Yazılıyı niye kaldırdınız? 
ADALET BAKANI
BEKİR BOZDAĞ (Devamla) – Siz, şimdi FETÖ’ye karşı, terör örgütlerine karşı
aldığımız tedbiri “Niye aldınız?” diye getirip burada bana gensoru veriyorsunuz.
FETÖ mü verdirdi bu gensoruyu size, kim verdiriyor? (AK PARTİ sıralarından
alkışlar) 
LEVENT GÖK
(Ankara) – 70 puan şartını niye kaldırdın? Yazılıdaki bu barajı niye kaldırdın,
barajı?
ADALET BAKANI
BEKİR BOZDAĞ (Devamla) – Öyle şey olur mu? Bakın, rakamları söyleyeceğim size:
Hâkim, savcı sınavlarında, adlî yargıda, kadrolara, mülakata çağrılması gereken
aday sayısı ve onlara baktığınız zaman çok değişik rakamlar ortaya çıkıyor. Biz
diyelim bin kişi alacağız, çok düşük rakam geliyor, alacağımız kadar bile sayı
gelmiyor ve orada ne oluyor? Bir yapı, eğer planlı bir yapı varsa yargıya
sızmak için bunu kullanıyor. Sizin seçeneğiniz yok. Onun için, biz, yargının
içerisine sızmaları engellemek maksadıyla bir tedbir aldık ve bu KHK’daki
sınırı o nedenle kaldırdık. Onu bilmenizi özellikle istiyorum. 
LEVENT GÖK
(Ankara) – Niye kaldırıyorsun? Niye kararnameyle kaldırıyorsun?
ADALET BAKANI
BEKİR BOZDAĞ (Devamla) - Kadrolaşmak için değil. Kadrolaşmaların önüne geçmek
için.
LEVENT GÖK
(Ankara) – Kararnameye niye dayanıyorsun? Getir Meclise tartışalım. Var mı öyle
bir şey!
ADALET BAKANI
BEKİR BOZDAĞ (Devamla) – Bakın, idari yargıda taban puan 79-80, adli yargıda
taban puan 67 civarında kaldı. 
MUSTAFA ELİTAŞ
(Kayseri) – Sayın Başkan, İç Tüzük’ün 65’inci maddesine lütfen bakar mısınız…
ADALET BAKANI
BEKİR BOZDAĞ (Devamla) - Bu nedenle de bizim yaptığımız doğru bir iştir. Önemli
bir adım attık. Doğru bir iş yaptık.
LEVENT GÖK
(Ankara) – Sayın Başkan, Hükûmet konuşurken Elitaş’a ne oluyor?
MUSTAFA ELİTAŞ
(Kayseri) – Ama hatip konuşurken bunu yapıyor Sayın Başkan.
ADALET BAKANI
BEKİR BOZDAĞ (Devamla) - Buradan şunu da ifade etmek istiyorum: Burada konuşan
hatipler…
LEVENT GÖK
(Ankara) – Elitaş mı yönetiyor Sayın Bakanı?
MUSTAFA ELİTAŞ
(Kayseri) – Dinlemek istiyorum. Dinlemek istiyorum hatibi.
ADALET BAKANI
BEKİR BOZDAĞ (Devamla) - …AK PARTİ hükûmetlerini FETÖ’cülükle, AK PARTİ’lileri
FETÖ’cülükle suçladılar. 
LEVENT GÖK
(Ankara) – Evet… Tabii…
ADALET BAKANI
BEKİR BOZDAĞ (Devamla) - Şimdi, gelelim buraya. 
LEVENT GÖK (Ankara)
– Gel bakalım.
ADALET BAKANI
BEKİR BOZDAĞ (Devamla) - Esas zurnanın zırt dediği yer burası. Buraya gelmemiz
lazım. 
LEVENT GÖK
(Ankara) – Tabii, aynen öyle.
ADALET BAKANI
BEKİR BOZDAĞ (Devamla) – Aynen öyle.
Şimdi ben
söyleyeceğim siz de dinleyeceksiniz o zaman. Hoplamak yok.
ÖZGÜR ÖZEL
(Manisa) – Hoplamak ne ya?
ADALET BAKANI
BEKİR BOZDAĞ (Devamla) – Şimdi, Cumhuriyet tarihinin bugün 65’inci Hükûmeti
var. Ben şimdi buradaki bütün heyetlere soruyorum: Bugüne kadar
Cumhurbaşkanımızın, Başbakanımızın, AK PARTİ hükûmetlerinin, FETÖ terör
örgütüne karşı verdiği mücadelenin bir benzerini hangi cumhuriyet hükûmeti
verdi? Bir tane örnek gösterin, bir tane! (AK PARTİ sıralarından alkışlar, CHP
sıralarından gürültüler) Bir tane yok. 
Ama ne yaptınız?
Bakın, ne yapıldı? Dindar, mütedeyyin, muhafazakâr insanlar FETÖ’cülükle itham
edilip FETÖ’cülere yol açıldı. Ama biz, gerçek anlamda FETÖ’yle Türkiye’de ilk
mücadele eden Hükûmetiz, ilk mücadele eden iktidarız. (CHP sıralarından
gürültüler)
LEVENT GÖK
(Ankara) – Onları geç sen, geç…
ADALET BAKANI
BEKİR BOZDAĞ (Devamla) - FETÖ’nün gerçek kimliği ortaya çıktıktan sonra FETÖ’ye
karşı herkesin aldığı pozisyon ortadadır. Şimdi, buraya geliniyor, çöplüğe
atılmış şeyler çöplükler karıştırılarak burada bir şeymiş gibi konuşuluyor.
LEVENT GÖK
(Ankara) – Onları büyüttünüz, büyüttünüz…
ADALET BAKANI
BEKİR BOZDAĞ (Devamla) – FETÖ’nün gerçek kimliği çıktı ortaya. Biz
dershanelerle ilgili düzenlemeyi getirdik. Bunun karşısında dağlar gibi kim
durdu? Siz durdunuz.
LEVENT GÖK (Ankara)
– Hadi oradan! Hadi oradan!
ADALET BAKANI
BEKİR BOZDAĞ (Devamla) - Anayasa Mahkemesine kim götürdü? Siz götürdünüz. (AK
PARTİ sıralarından alkışlar) 
LEVENT GÖK
(Ankara) – Hadi oradan! Hadi oradan!
ADALET BAKANI
BEKİR BOZDAĞ (Devamla) – FETÖ’nün avukatlığını siz yaptınız. 
İBRAHİM ÖZDİŞ
(Adana) – Yuh, yuh!
ADALET BAKANI
BEKİR BOZDAĞ (Devamla) – Peki, başka? HSYK Kanunu’nu getirdik. HSYK’daki
yapılanmayı, yargıdaki yapılanmayı çökertmek, Adalet Akademisini bu örgütten
temizlemek için Mecliste bu kanuna kim direndi? Siz direndiniz.
FATMA KAPLAN
HÜRRİYET (Kocaeli) – Kamu arazilerini kim verdi? Kamu arazilerini kim peşkeş
çekti? 
LEVENT GÖK
(Ankara) – 2010’da referanduma kim götürdü onları?
DİDEM ENGİN
(İstanbul) – “Ne istediler de vermedik?” diyen kim? 
ADALET BAKANI
BEKİR BOZDAĞ (Devamla) – Kim Anayasa Mahkemesine götürdü? Siz götürdünüz. 17-25
Aralık oldu ve orada “tape”ler, birtakım şeyler oldu, Sayın Genel Başkan gruba
getirdi “tape”leri, grupta dinletti suç olmasın diye çünkü soruşturmanın
gizliliğini ihlal suç; FETÖ’nün avukatlığını genel başkan düzeyinde yaptınız. 
İBRAHİM ÖZDİŞ
(Adana) – Yalan mıydı? 
LEVENT GÖK
(Ankara) – Yalan mı?
ADALET BAKANI
BEKİR BOZDAĞ (Devamla) – Yalan değil, doğru. Hepimizin, milletin gözünün önünde
yaptınız. Terör örgütü bütün boyutlarıyla ortaya çıktıktan sonra yaptınız.
Şimdi, daha da bitmedi… (AK PARTİ sıralarından alkışlar, CHP sıralarından sıra
kapaklarına vurmalar ve “İstifa” sesleri) 
Siz istifa
edeceksiniz, siz. 
BAŞKAN – Sayın
milletvekilleri…
ADALET BAKANI
BEKİR BOZDAĞ (Devamla) – Bakın, burada bir milletvekili var, sizin de
milletvekiliniz. Ne dedi? “Cumhuriyet Halk Partisi ittifak yaptı.” diyor.
Kiminle? FETÖ’yle. Siz ittifak yaptınız. “30 Martta beraber yürüdük.” diyor ve
onların terör örgütü vasfı gün gibi ortaya çıktıktan sonra siz yaptınız. (AK
PARTİ sıralarından alkışlar)
(Mikrofon
otomatik cihaz tarafından kapatıldı) 
ADALET BAKANI
BEKİR BOZDAĞ (Devamla) – Bakın, bakın bir başka şey, Zaman gazetesi… Terör
örgütünün yayın organları, televizyonlarına el konulduğu zaman, örgüte karşı
mücadele ederken orada kolluk kuvvetlerinin hepsinin önünde… 
BAŞKAN – Sayın
Bozdağ, ek sürenizi vereceğim. 
FATMA KAPLAN
HÜRRİYET (Kocaeli) – Adaletsiz Adalet Bakanı.
KEMAL ZEYBEK
(Samsun) – FETÖ’nün çocuğu.
ADALET BAKANI
BEKİR BOZDAĞ (Devamla) - …kimler duruyordu? Bir bakın bakayım bu
fotoğraftakileri tanıyor musunuz?
ÖMER FETHİ GÜRER
(Niğde) – Söylediklerine sen de inanmıyorsun Sayın Bakan. Gerçeği
anlatmıyorsun. Hayır, gerçeği anlatmıyorsun. Biz birbirimizi biliyoruz, gerçeği
anlat.
ADALET BAKANI
BEKİR BOZDAĞ (Devamla) – Terör örgütü gün gibi ortaya çıktıktan sonra. Şimdi,
FETÖ kontrollü darbe iftirasını yaptı, şu anda kontrollü darbe iftirasının
sözcülüğünü kim yapıyor?
ÖMER FETHİ GÜRER
(Niğde) – FETÖ’yü yaratan sizsiniz. Parsel parsel verdiniz. 
ADALET BAKANI
BEKİR BOZDAĞ (Devamla) – Siz yapıyorsunuz, Genel Başkanınız yapıyor. (AK PARTİ
sıralarından alkışlar) “Biz çıkaracağız ortaya.” diyor. Çıkarın da hepimiz
beraber görelim. 
ÖMER FETHİ GÜRER
(Niğde) – Gerçeği anlat, gerçeği, Ramazan geliyor, günah, günah. Yalan söyleme,
gerçeği söyle. 
ADALET BAKANI
BEKİR BOZDAĞ (Devamla) – Ben burada şunu açıklıkla ifade ediyorum: Cumhuriyet
Döneminde FETÖ terör örgütüyle en etkili, en kararlı mücadeleyi AK PARTİ
hükûmetleri yapmıştır.
ÖMER FETHİ GÜRER
(Niğde) – Ne zaman? 
ADALET BAKANI
BEKİR BOZDAĞ (Devamla) – Devlet bütün boyutlarıyla bu örgütle mücadeleye
geçmiştir. 
ÖMER FETHİ GÜRER
(Niğde) – Kim yarattı?
ADALET BAKANI
BEKİR BOZDAĞ (Devamla) – Olağanüstü hâl, kamudan uzaklaştırmalar ve yapılan
bütün çalışmalar devletimizi ve milletimizi bu örgütün tehdidinden,
tehlikesinden kurtarmak için yapılmaktadır. Terör örgütüyle mücadele eden ve bu
konuda milletten aldığı emanetinin gereğini yapan iktidarı siz FETÖ’cülükle
suçlarsanız o zaman FETÖ’nün ekmeğine en büyük yağı siz sürersiniz. 
LEVENT GÖK
(Ankara) – Mücadeleni doğru yap! Mücadeleni doğru yap!
ÖMER FETHİ GÜRER
(Niğde) – Daha yeni mi öğrendiniz bunun terör örgütü olduğunu?
ADALET BAKANI
BEKİR BOZDAĞ (Devamla) - Ve bakın, terör örgütü vasfı ortaya çıktıktan sonra bu
örgütün her platformda sözcüsü Cumhuriyet Halk Partisidir. (CHP sıralarından
“Yuh sana!” sesleri)
ÖZGÜR ÖZEL
(Manisa) – Yuh sana! Yuh sana!
İBRAHİM ÖZDİŞ
(Adana) – Yuh sana! Yuh!
ADALET BAKANI
BEKİR BOZDAĞ (Devamla) - Siz o defterleri öyle karıştırırsanız oradan bu örgüt
vasfı ortaya…
ÖZGÜR ÖZEL
(Manisa) – Yuh sana ya! Çok ayıp ya! Çok ayıp yaptığın! Çok ayıp ya! Yazıklar
olsun ya Sayın Bakan! Vallahi yazıklar olsun!
ADALET BAKANI
BEKİR BOZDAĞ (Devamla) - Hiç yok, hiç kusura bakma. FETÖ ne diyor, aynısını
söylüyorsunuz. “Kontrollü darbe.” diyor, siz de aynısını söylüyorsunuz. HSYK
Kanunu’na karşı çıkıyor, siz de karşı çıktınız. Yayınladığı bildiriyi alıp
konuştunuz. Buradan da gelip söylüyorsunuz. Biz bunları söyleyince de buna karşı
bir başka şey.
FATMA KAPLAN
HÜRRİYET (Kocaeli) – AKP’den FETÖ’yü çıkardın da mı geriye… 
ADALET BAKANI
BEKİR BOZDAĞ (Devamla) - Bir başka konu, burada Meclisin kabul ettiği bir kanun
var, askerlerle ilgili bir kanun var. 
ÖMER FETHİ GÜRER
(Niğde) – Gerçeği anlatmıyorsun, çarpılırsın!
ADALET BAKANI
BEKİR BOZDAĞ (Devamla) - Burada Sayın Millî Savunma Bakanı da var. Yüksek
Askerî Şûra’nın 2015 kış şûrasında albay kadrosundaki yığılmanın azaltılması
kararı alınıyor. Bu çerçevede Genelkurmayın önerisi üzerine bir kanun geliyor,
Parlamentoda görüşülüyor. Ben biraz baktım, kim ne demiş diye, bunun aleyhine
bir şey yok CHP’de. Ama ne var biliyor musunuz? Bir önerge veriliyor. Önergede
kimlerin imzası var. 
(Mikrofon
otomatik cihaz tarafından kapatıldı) 
MUSTAFA ELİTAŞ
(Kayseri) – Sayın Başkan, üç dakika bekliyordu Sayın Bakanım.
BAŞKAN – Sayın
Bakan, iki dakika vermiştim, bir dakika daha veriyorum.
Buyurun.
ADALET BAKANI
BEKİR BOZDAĞ (Devamla) – Önergeyi arz ediyorum: Önergede Kadim Durmaz, Bihlun
Tamaylıgil, Lale Karabıyık, Dursun Çiçek, Selin Sayek Böke, Mahmut Tanal, Yakup
Akkaya’nın imzaları var. 
ÖZGÜR ÖZEL
(Manisa) – Ne var?
ADALET BAKANI
BEKİR BOZDAĞ (Devamla) - Burada getirilen imkânlar var ya emekliye sevk
edilirken, bu imkânların az olduğuna, daha da artırılması gerektiğine dair
verilen önerge burada, bu imzalar da bunun altında. (AK PARTİ sıralarından
alkışlar, CHP sıralarından gürültüler)
Bakın, bir başka
şey. Sayın Dursun Çiçek de önerge üzerine konuşma yapıyor. Konuşma yaptıktan
sonra da “Bunun daha da artırılması lazım.” diyor.
LEVENT GÖK
(Ankara) – Ne ilgisi var?
ADALET BAKANI
BEKİR BOZDAĞ (Devamla) - CHP sıralarına –konuşma metnini siz de okursunuz,
hepsini okumayayım- olumlu konuşuyor, az buluyor yapılan teklifi, CHP’liler de
bunu alkışlıyorlar. 
LEVENT GÖK
(Ankara) – Biz tasfiye ediyoruz, sen tazminattan bahsediyorsun.
ADALET BAKANI
BEKİR BOZDAĞ (Devamla) - Daha sonra, 15 Temmuzdan sonra, bununla ilgili
uygulama yapmadan, bu kanunu KHK’yla yürürlükten de biz kaldırdık. Daha
fazlasını istemedik; baktık ki yanlış bir şey var derhâl müdahale ettik,
yanlışı görünce yanına gitmedik.
LEVENT
GÖK (Ankara) – Hah, bravo! Demek ki biz doğru söylüyoruz. 
ADALET
BAKANI BEKİR BOZDAĞ (Devamla) – Biz yapıyoruz, biz ama siz şimdi çıkıp “Hükûmet
doğru yaptı, bunlara karşı bir şeyin önüne geçti.” demek yerine Hükûmeti
buradan vurmaya kalkıyorsunuz. Böyle bir şey olur mu?
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Devamla) – Ben değerli heyeti, Meclisimizin saygın
üyelerini saygıyla selamlıyorum. Takdiri vicdanınıza bırakıyorum. (AK PARTİ
sıralarından alkışlar) 
BAŞKAN
– Teşekkürler Sayın Bakan.
BARIŞ
YARKADAŞ (İstanbul) – Sayın Başkan…
BAŞKAN
– Sayın Yarkadaş, buyurun.
BARIŞ
YARKADAŞ (İstanbul) – Sayın Başkan, önergenin sahibi olarak, Sayın Bakan
şahsıma bir sataşmada bulundu.
BÜLENT
TURAN (Çanakkale) – Seni ciddiye almadı ya! Üzerine alınmışsın, ördek-yağmur
meselesi gibi.
BARIŞ
YARKADAŞ (İstanbul) – “Bu önergeyi FETÖ mü verdirdi?” dedi. Bununla ilgili söz
hakkımı kullanmak istiyorum.
BAŞKAN
– Buyurun. (CHP sıralarından alkışlar) 
VII.- SATAŞMALARA İLİŞKİN KONUŞMALAR (Devam)
14.- İstanbul Milletvekili Barış Yarkadaş’ın, Adalet
Bakanı Bekir Bozdağ’ın (11/15) esas numaralı Gensoru Önergesi üzerinde Hükûmet
adına yaptığı konuşması sırasında şahsına sataşması nedeniyle konuşması
BARIŞ
YARKADAŞ (İstanbul) – FETÖ’nün, terör örgütü lideri Fetullah Gülen’in
Türkiye'de dava açtığı ilk gazetecilerden biriyim. 
BÜLENT
TURAN (Çanakkale) – Karşılıklı, danışıklı mıydı?
BARIŞ
YARKADAŞ (Devamla) – FETÖ’cü tüm polislerin dava açtığı ilk gazetecilerden
biriyim.
Sayın
Bakanıma, Sayın Bakana ben -bir polemik, bir tartışma peşinde değilim- şunu
sormak istiyorum: Sayın Bakan, kırk saniyede bir kişinin hâkim olabileceğine
nasıl karar veriyorsunuz? Yazılıdaki 70 puan barajını neden kaldırıyorsunuz? Ve
bu kırk saniyede geçen 900 kişinin 800’ü neden AKP’yle sürekli iltisaklı? 
ADALET
BAKANI BEKİR BOZDAĞ (Yozgat) – İspat getir, bak, ben istifa edeceğim.
BARIŞ
YARKADAŞ (Devamla) – Getireceğim Sayın Bakan.
ADALET
BAKANI BEKİR BOZDAĞ (Yozgat) – Sen de istifa edeceksin.
BARIŞ
YARKADAŞ (Devamla) – Sayın Bakan, getireceğim. Getirdim. 
ADALET
BAKANI BEKİR BOZDAĞ (Yozgat) – Bak, bütün milletin huzurunda söylüyorum: 800
ismi ver, beraber istifa edelim.
BARIŞ
YARKADAŞ (Devamla) – Ve Sayın Bakan, bu sınavda kimin kaç puan aldığını neden
açıklamıyorsunuz? 
ADALET
BAKANI BEKİR BOZDAĞ (Yozgat) – Açıkla işte, ben istifa edeceğim.
BARIŞ
YARKADAŞ (Devamla) – Bakın, ben bunlara nereden ulaştım biliyor musunuz?
ADALET
BAKANI BEKİR BOZDAĞ (Yozgat) – Açıkla, ben istifa edeyim.
BARIŞ
YARKADAŞ (Devamla) – Bir avukat beni aradı “Ben Cumhuriyet Halk Partili olduğum
için hâkim olarak seçilmedim, Giresun’da 10 avukat sınava girdi, 9’u kazandı,
9’u da AKP’li.” dedi. “Nereden bulabilirim bu isimleri?” dedim, “Adalet
Bakanlığının sitesinde var.” dedi. 
ADALET
BAKANI BEKİR BOZDAĞ (Yozgat) – Yargıtayda hepsi var.
BARIŞ
YARKADAŞ (Devamla) – Girdim Adalet Bakanlığının sitesine; gerçekten Giresun’da
10 avukat sınava girmiş, 1’i MHP’li onu elemişler, 9 avukatın tamamı AKP
yöneticisi ve şu anda hâkim olarak Ankara’ya çağırıldılar. Bu kişiler kaç puan
aldı? Kırk saniyelik mülakatla hâkim olacaklarına nasıl karar verildi?
Gelin,
bu sınavı iptal edin. Kamuoyunun önünde, kameraların önünde bu mülakatlar
yapılsın, biz de oradan atanacak olan hâkimlere güvenelim, ifadeye
çağırdıklarında gönül rahatlığıyla ifade verelim. Bakın dün ne oldu? Sayın
Bakan yargı bağımsızlığından bahsediyor. Nuriye Gülmen ve Semih Özakça savcının
odasına götürüldüğünde, Sayın Bakan, Ankara Terörle Mücadele Şube Müdürünün
savcının odasına girdiği söyleniyor. Eğer sizin yargı bağımsızlığınız buysa
-1994’te DGM’de yargılanmış bir öğrenci olarak söylüyorum- 1994’te bile böyle
şeylere o hükûmetler cesaret edemezdi. Nereden nereye gelmişiz. 
Teşekkür
ediyorum. (CHP sıralarından alkışlar)
BAŞKAN –
Teşekkürler Sayın Yarkadaş. 
LEVENT GÖK
(Ankara) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Gök, buyurun. 
LEVENT GÖK
(Ankara) – Efendim, Sayın Bakan konuşmasında şahsımıza dönerek resmen
“Yalancısınız.” dedi. Bu açık sataşma konusunda…
BAŞKAN – Buyurun
Sayın Gök. (CHP sıralarından alkışlar)
15.- Ankara Milletvekili Levent Gök’ün, Adalet Bakanı
Bekir Bozdağ’ın (11/15) esas numaralı Gensoru Önergesi üzerinde Hükûmet adına
yaptığı konuşması sırasında şahsına sataşması nedeniyle konuşması
LEVENT GÖK
(Ankara) – Sayın Başkan, değerli milletvekilleri; gerçekten, Adalet Bakanını
bir Sayın Başbakanın karşısında böylesine bir konuşma yaparken görmekten büyük
üzüntü duyuyorum. Sayın Başbakan, herhâlde, bir kabine değişikliğinde gerekli
değişiklikleri yaparsınız. (AK PARTİ sıralarından gürültüler)
MUSTAFA ELİTAŞ
(Kayseri) – Anlaşılan grup başkan vekili değişiyor. 
LEVENT GÖK
(Devamla) – Şimdi, Sayın Başbakan, mevzumuz şudur: Son yapılan hâkimlik
sınavlarında Adalet ve Kalkınma Partisinin üyesini de bırakın, bizzat
yöneticileri “Hâkimlik sınavını kazandı.” diye ilan edilmiştir. Şimdi, Sayın
Bakan az önce bir liste gösterdi. Sayın Bakan, size soruyorum: O liste hâkimlik
savcılık sınavına mı ilişkin, yoksa infaz memurları sınavına mı ilişkin, bir
açıklar mısınız lütfen. 
ADALET BAKANI
BEKİR BOZDAĞ (Yozgat) – Hâkim savcı…Resmî Gazete…
ÖZGÜR ÖZEL
(Manisa) – Hayır, değil. 
LEVENT GÖK
(Devamla) – Şimdi, ben size şunu söylüyorum: Siz bize diyebilirsiniz ki:
“Cumhuriyet Halk Partisinin falanca ilçe yöneticisi, falanca il yöneticisi
hâkim yapıldı falanca bakan zamanında, filanca bakan zamanında.” Bunu
değerlendirebiliriz hep beraber ama siz bize gösteremiyorsunuz ki. Kişisel
ideolojik yaklaşımını bildiğiniz kişilerden bahsediyorsunuz. Biz size
hakikatten bahsediyoruz. 
Sayın Başbakan,
elimdeki şu 107 kişilik listede tümü AK PARTİ’nin muhtelif illerinde,
ilçelerinde ilçe yöneticisi konumunda çalışıyorlar. Böyle bir durumu kabul
edemeyiz. Bakın, Seçimlerin Temel Hükümleri Hakkındaki Kanun’a göre, hâkim ve
savcılar aday oldukları zaman milletvekili seçimlerinde, kazanamazlarsa bir
daha dönemezler Değerli Başkan, böyle bir tablo var. 
ADALET BAKANI
BEKİR BOZDAĞ (Yozgat) – Onu biz getirdik, biz.
LEVENT GÖK
(Devamla) – Siz şimdi hâkim ve savcıları bizzat AK PARTİ yöneticilerinden
seçerseniz bu, Türkiye’de yargıyı siyasallaştırır. Bunu anlatmaya çalışıyoruz,
bunu kanıtlamaya çalışıyoruz. 
Ama Sayın Bakan
hiç FETÖ konusunda burada söylediklerine giremedi çünkü söylerse bir
söylediğine on cevap veririz. Herkes ayağını denk alsın bu konuda. 
Saygılar
sunarım. (CHP sıralarından alkışlar) 
BAŞKAN –
Teşekkürler Sayın Gök.
Sayın
Kerestecioğlu, buyurun.
IV.- AÇIKLAMALAR (Devam)
36.- İstanbul Milletvekili Filiz Kerestecioğlu
Demir’in, Adalet Bakanı Bekir Bozdağ’ın (11/15) esas numaralı Gensoru Önergesi
üzerinde Hükûmet adına yaptığı konuşmasındaki bazı ifadelerine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, ben aslında direkt sataşma değil,
ona çok da gerek duymuyorum ama hani hiçbir grup burada “FETÖ’ye karşı mücadele
etmedi.” diyerek grubumuzu da itham ettiği için, o nedenle söz almak istedim. 
ADELET BAKANI
BEKİR BOZDAĞ (Yozgat) – Grup demedim ben, “iktidar” dedim.
FİLİZ
KERESTECİOĞLU DEMİR (İstanbul) – Şimdi, bizim verdiğimiz onlarca önerge ve
zamanında ifade ettiğimiz bu yapı, gerçekten, devletin içerisinde, aslında,
çörekleniyor ve ciddi biçimde işgal ediyor dediğimiz birçok uyarımız var.
Üstelik Sayın Eş Genel Başkanımız Demirtaş tarafından da söylenmişti bunlar çok
açık biçimde. Bunların hiçbiri dikkate alınmadı.
Şimdi, bizim,
tabii, girdisini çıktısını daha fazla bilmemiz mümkün değil çünkü bunu AK
PARTİ’li arkadaşlar biliyorlar yani neyin nerede olduğunu. 
(Mikrofon
otomatik cihaz tarafından kapatıldı)
BAŞKAN –
Tamamlayın lütfen.
FİLİZ
KERESTECİOĞLU DEMİR (İstanbul) – Daha önce övgüler düzenler kendileri olduğu
için bu yapılanmanın nerede olduğunu da en iyi kendileri biliyorlar. Aynı
şekilde, açıkçası, Adalet Bakanının da söylediği şeyler var, “Bu ülkenin en
değerli kıymetlerinden biridir.” diye Fetullah Gülen’le ilgili olarak söylediği
sözler var. İçişleri Bakanının da var. 
Şimdi, bunlara
hiçbir laf etmeyip, bunlarla ilgili en ufak bir öz eleştiri vermeyip hakikaten,
bağımsız yargıdan, adaletten söz etmek “Biraz insaf” demeyi gerektiriyor.
Sadece bunu ifade etmek istedim.
BAŞKAN –
Teşekkürler Sayın Kerestecioğlu.
Sayın Özel,
buyurun.
37.- Manisa Milletvekili Özgür Özel’in, Adalet Bakanı
Bekir Bozdağ’ın (11/15) esas numaralı Gensoru Önergesi üzerinde Hükûmet adına
yaptığı konuşmasındaki bazı ifadelerine ilişkin açıklaması
ÖZGÜR ÖZEL
(Manisa) – Sayın Başkan, teşekkür ederim.
Aslında,
saatlerce kürsüden cevap versek Sayın Bakanın yapmış olduğu ithamlara,
kullandığı bühtanlara söyleyecek söz bulunmaz ama bir haksızlık şu: O kanunu
torba kanun getirdiniz diye üzerinde konuşabilmek için önerge vermek dışında
hiçbir şansı yok muhalefet partisinin çünkü maddeler üzerinde konuşulamıyor,
torba kanunla görüşülürken önerge veriyorsunuz.
ADALET BAKANI
BEKİR BOZDAĞ (Yozgat) – Karşı çıkamaz mısınız? “Hayır.” diyemez misiniz?
SÜREYYA SADİ
BİLGİÇ (Isparta) – Dursun Çiçek’in konuşması var burada kürsüde.
ÖZGÜR ÖZEL
(Manisa) – Devam ediyorum, ayrıca, sizinki tasfiye, bizimki tazminatın
artırılması. 
BÜLENT TURAN
(Çanakkale) – Aynısı, aynısı.
ÖZGÜR ÖZEL
(Manisa) – Ben nasıl eczacının hakkını hukukunu koruyorsam burada, emekli
edilmeye çalışılan arkadaşlarına verilecek tazminatın artırılmasını savunan
birisine bu yaptığınız itham yakışık almamıştır. “FETÖ’yle mücadeleyi en çok
yapan Hükûmet biziz.” diyorsunuz ya Sayın Bakan, yangını çıkarmışsınız,
attığınız 2 kova suyla övünüyorsunuz. Ayıp! (CHP sıralarından alkışlar)
BAŞKAN –
Teşekkürler Sayın Özel.
Sayın Sertel,
siz söz istemişsiniz 60’a göre.
Buyurun.
38.- İzmir Milletvekili Atila Sertel’in, İzmir
Aliağa’da Şakran Kadın Cezaevinde yapılan bazı uygulamalara ve Menemen’de
sadece “hayır” çıktı diye ve protesto ettikleri için öğrencilerin
tutuklanmasına ilişkin açıklaması
ATİLA SERTEL
(İzmir) – Sayın Adalet Bakanına seslenmek istiyorum: İzmir Aliağa’da Şakran
Kadın Cezaevinde sadece “hayır” çıktı diye, protesto eden genç kızlarımız,
öğrenci genç kızlarımız orada soyularak arandılar, bu mu adaletiniz? Orada
insanları çırılçıplak arama, bu mu adaletiniz sizin? Menemen’de sadece “hayır”
çıktı diye ve protesto ettikleri için tutuklanan öğrencilerin geleceğini
karartmak mı sizin adaletiniz? Nasıl bir Adalet Bakanısınız? 
Ben gidiyorum
oraya. O çocuklar sınavlarına giremiyorlar. 19-20 yaşında üniversite
öğrencileri, hiçbir suçları yok, ellerinde hiçbir suç aleti yok, hiçbir şey
yok. Sadece slogan attılar diye tutuklamak mı sizin adaletiniz? Bunu Sayın
Bakan açıklasın. Adalet buysa gerçekten sizin adaletiniz... (CHP sıralarından
alkışlar)
(Mikrofon
otomatik cihaz tarafından kapatıldı) 
BAŞKAN –
Teşekkür ederiz Sayın Sertel.
Sayın Beştaş,
sizin de bir söz talebiniz var.
MUSTAFA ELİTAŞ
(Kayseri) – Sayın Başkan, izin verir misiniz?
BAŞKAN – Bir
saniye Sayın Elitaş, oylamaya geçeceğiz.
MUSTAFA ELİTAŞ
(Kayseri) – Efendim, usulle ilgili konuşacağım.
BAŞKAN –
Buyurun.
MUSTAFA ELİTAŞ
(Kayseri) – Şu anda gensoruyu görüşüyoruz.
BAŞKAN – Evet.
MUSTAFA ELİTAŞ
(Kayseri) – Gensorunun nasıl görüşüleceği konusu İç Tüzük’te yazılı. 
BAŞKAN – Doğru. 
MUSTAFA ELİTAŞ
(Kayseri) – Anayasa 99’a atıf yapıyor. Anayasa 99’a göre önerge sahipleri,
siyasi parti grupları ve bakan konuşabilir. 
BAŞKAN – Tamam. 
MUSTAFA ELİTAŞ
(Kayseri) – Şu anda 60’a göre söz vermeniz İç Tüzük’e ve Anayasa’ya aykırı. 
BAŞKAN – Sayın
Elitaş, bana İç Tüzük’ü öğretmeyin.
MUSTAFA ELİTAŞ
(Kayseri) – Sayın Başkan, lütfen, bakın…
BAŞKAN –
Buyurun.
MUSTAFA ELİTAŞ
(Kayseri) – Sayın Başkan, gensoru görüşmeleri tamamlanmıştır. Oylamasını
yaparsınız…
BAŞKAN –
Yapacağım. 
MUSTAFA ELİTAŞ
(Kayseri) – …ona göre 60’a göre söz verirsiniz.
BAŞKAN –
Yapacağım Sayın Elitaş. Bakın, söz isteyen bir milletvekili ve 60’a göre
sisteme giriyor. 
MUSTAFA ELİTAŞ
(Kayseri) – Sayın Başkan, gensoru görüşüyoruz, 60’a göre görüşmeler Genel
Kurulun açılmasının başında yapılır. 
ÖZGÜR ÖZEL
(Manisa) – Yok öyle bir şey, yok öyle bir şey. 
MUSTAFA ELİTAŞ
(Kayseri) – Şu anda gensoru görüşmeleri yapılmıştır. Gensoru görüşmelerini
bitirirsiniz, ondan sonra…
BAŞKAN – Tamam,
bitiyor. 
MUSTAFA ELİTAŞ
(Kayseri) – Ama bitirmiyorsunuz. 
BAŞKAN –
Bitecek, bir tane kaldı Sayın Elitaş, bir kişi kaldı. 
MUSTAFA ELİTAŞ
(Kayseri) – Sayın Başkan, lütfen İç Tüzük’ü uygulayın. 
BAŞKAN – Bir
kişi kaldı, bitiyor. 
Sayın Beştaş,
buyurun, son söz sizin, ondan sonra oylamaya geçiyoruz.
39.- Adana Milletvekili Meral Danış Beştaş’ın, cezaevlerinde
kötü muamele, çıplak arama ve darp olduğuna dair çok sayıda başvuru aldıklarına
ve bu şikâyetleri ortadan kaldıracak tedbirlerin alınması gerektiğine ilişkin
açıklaması
MERAL DANIŞ
BEŞTAŞ (Adana) – Sayın Başkan, aslında ben söz istediğimde, Sayın Adalet
Bakanından önce söz alan, AK PARTİ Grubu adına konuşan hatip, cezaevlerinde her
şeyin çok yolunda olduğunu, hiçbir kötü muamele ve işkencenin olmadığını
söylemişti. Sayın Adalet Bakanı buradayken özellikle ifade etmek istiyorum.
Gerçekten cezaevlerinden çok sayıda başvuru alıyoruz. En son bugün Kürkçüler ve
Bandırma Cezaevinden aradılar. İsimleri bende kayıtlı, bir dakikaya sığmadığı
için veremeyeceğim ama orada kötü muamele, çıplak arama ve darp izi var yani
darplar var ve dikiş atılmış kafasına Süleyman isminde bir tutuklunun. Onun
ismini sonra size ulaştıracağım. Benim, bizzat cezaevinde üç ay kalan biri
olarak da orada tanıklıklarım var. 
(Mikrofon
otomatik cihaz tarafından kapatıldı)
MERAL DANIŞ
BEŞTAŞ (Adana) – Lütfen, cezaevlerine dair bu şikâyetleri ortadan kaldıracak
tedbirleri alalım çünkü olay çok vahim bir yere gidiyor. 
BAŞKAN – Peki,
teşekkür ederiz Sayın Beştaş. 
IX.- GENSORU (Devam)
A) Ön Görüşmeler (Devam)
1.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel’in, 24 Aralık 2016 tarihinde yazılı aşaması yapılan avukatlar için
adli yargı hâkim ve savcı adaylığı ile idari yargı hâkim adaylığı sınavının
sonuçlarını etkilediği iddiasıyla Adalet Bakanı Bekir Bozdağ hakkında gensoru
açılmasına ilişkin önergesi (11/15) (Devam)
BAŞKAN – Sayın
milletvekilleri, Adalet Bakanı Bekir Bozdağ hakkındaki gensoru önergesinin
gündeme alınıp alınmayacağı hususundaki görüşmeler tamamlanmıştır. 
Sayın
milletvekilleri, Adalet Bakanı Bekir Bozdağ hakkındaki gensoru önergesinin
gündeme alınıp alınmamasına ilişkin oylamanın açık oylama şeklinde yapılmasına
dair bir istem vardır. Şimdi önergeyi okutup imza sahiplerini arayacağım. 
Türkiye Büyük Millet Meclisi Başkanlığına
Adalet Bakanı
Sayın Bekir Bozdağ hakkında grubumuz tarafından verilmiş olan gensorunun açılıp
açılmayacağına yönelik oylamanın İç Tüzük’ün 143’üncü maddesi gereğince açık
oylama şeklinde yapılmasını arz ve teklif ederiz. 
Barış Yarkadaş,
İstanbul? Burada.
Özgür Özel,
Manisa? Burada.
Levent Gök,
Ankara? Burada. 
Mahmut Tanal,
İstanbul? Burada. 
Erkan Aydın,
Bursa? Burada. 
Nihat Yeşil,
Ankara? Burada. 
Ömer Fethi
Gürer, Niğde? Burada. 
Kazım Arslan,
Denizli? Burada. 
Fatma Kaplan
Hürriyet, Kocaeli? Burada. 
Didem Engin,
İstanbul? Burada. 
Tur Yıldız
Biçer, Manisa? Burada. 
Ali Akyıldız,
Sivas? Burada. 
Gaye Usluer,
Eskişehir? Burada. 
Hüseyin Çamak,
Mersin? Burada. 
Okan
Gaytancıoğlu, Edirne? Burada.
BAŞKAN – 15
milletvekili oldu, peki. 
Açık oylamanın
şekli hakkında Genel Kurulun kararını alacağım. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Alınan karar
gereğince açık oylama elektronik cihazla yapılacaktır. Oylama için üç dakika
süre vereceğim. Bu süre içerisinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum. 
Ayrıca,
vekâleten oy kullanacak sayın bakanlar var ise, hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığa ulaştırmalarını rica ediyorum. 
Oylama işlemini
başlatıyorum. 
(Elektronik
cihazla oylama yapıldı) 
BAŞKAN
– Sayın milletvekilleri, Adalet Bakanı Bekir Bozdağ hakkındaki (11/15) esas
numaralı Gensoru Önergesi’nin gündeme alınıp alınmamasına ilişkin açık
oylama sonucu: 
“Kullanılan Oy Sayısı : 373
Kabul : 105
Ret : 268 (X)
 Kâtip
Üye Kâtip
Üye
 İshak
Gazel Mücahit
Durmuşoğlu
 Kütahya Osmaniye”
(AK PARTİ
sıralarından alkışlar)
ÖZGÜR ÖZEL
(Manisa) – Sayın Başkan, bu sonuçla Sayın Bekir Bozdağ görevine devam ediyor
ancak Hükûmetin güvenoyu sınırının altında kaldığının altını çizmek istiyorum.
Güvenoyu alamamıştır, sadece gensorudan kurtulmuştur.
MEHMET NACİ
BOSTANCI (Amasya) – Sayın Başkanım, daha kararı açıklamadınız, Özgür Bey araya
giriyor.
BAŞKAN – Gensoru
önergesinin gündeme alınması kabul edilmemiştir.
Alınan karar
gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan 358 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman Bakanlığı ile
Irak Cumhuriyeti Ulaştırma Bakanlığı Arasında Meteoroloji ve Meteorolojik
Araştırmalar Alanlarında Mutabakat Zaptının Onaylanmasının Uygun Bulunduğuna
Dair Kanun Tasarısı (1/606) ve Dışişleri Komisyonu Raporu (S. Sayısı: 358)
BAŞKAN – Komisyon?
Yok.
Ertelenmiştir.
2’nci sırada yer
alan 362 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
2.- Türkiye Cumhuriyeti Hükümeti ile Romanya Hükümeti
Arasında Meteoroloji ve Hidroloji Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/696) ve Dışişleri
Komisyonu Raporu (S. Sayısı: 362)
BAŞKAN –
Komisyon? Yok.
Ertelenmiştir.
Bundan sonra da
komisyonun bulunmayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 25 Mayıs 2017
Perşembe günü, alınan karar gereğince, saat 14.00’te toplanmak üzere birleşimi
kapatıyorum.
Kapanma Saati: 20.49




(X) Açık oylama kesin sonuçlarını
gösteren tablo tutanağa eklidir.




