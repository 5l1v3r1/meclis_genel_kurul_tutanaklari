



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 62’nci
Birleşim
 27
Şubat 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Şırnak Milletvekili Nuran İmir’in, Şırnak ilinin
sorunlarına ilişkin gündem dışı konuşması
2.- Hatay Milletvekili Hüseyin Yayman’ın, Ulaştırma ve
Altyapı Bakanlığının Hatay ilindeki yatırımlarına ve Hataylıların taleplerine
ilişkin gündem dışı konuşması
3 Konya Milletvekili Halil Etyemez’in, 28 Şubat
postmodern darbe sürecine ilişkin gündem dışı konuşması

V.- AÇIKLAMALAR
1.- Çanakkale Milletvekili Özgür Ceylan’ın, Çanakkale
ili NESKO Madencilikte işçilerin aylardır emeklerinin karşılığını alamadığına
ve bu işletmenin Aile, Çalışma ve Sosyal Hizmetler Bakanlığı tarafından
denetlenip denetlenmediğini öğrenmek istediğine ilişkin açıklaması
2.- Hatay Milletvekili Mehmet Güzelmansur’un, Hatay
Milletvekili Hüseyin Yayman’ın yaptığı gündem dışı konuşmasındaki bazı ifadelerine
ilişkin açıklaması
3.- İstanbul Milletvekili Hayrettin Nuhoğlu’nun, Toprak
Mahsulleri Ofisinin 2 Mart tarihinden itibaren 20 bin ton fındığı satışa çıkarmasının
üreticiyi devlet eliyle zarar ettirmek anlamına geldiğine, piyasanın kendi
serbest ticaret koşullarında çalışmasına müsaade edilmesi gerektiğine ilişkin
açıklaması
4.- İzmir Milletvekili Murat Çepni’nin, İzmir ili
Bergama Belediyesinde 4 kadın işçinin sendikalarını değiştirmeme konusunda direnç
göstermesi nedeniyle işten çıkarıldığına, Bergama Belediye Başkanının emek
karşıtı uygulamalardan vazgeçmesi gerektiğine ilişkin açıklaması
5.- Hatay Milletvekili Suzan Şahin’in, Suriye’nin Tel
Abyad kentinden hububat ithal edilmesinin yerli tarıma ihanet, yerli çiftçiyi
ölüme terk etmek anlamına geldiğine ilişkin açıklaması
6.- Kocaeli Milletvekili İlyas Şeker’in, deprem
bölgesinde yaşamamız nedeniyle belediyelerin imar planlarını fay hatlarına,
alüvyon ve çökme bölgelerine göre yeniden gözden geçirmesi gerektiğine ve
Regaip Kandili’ni tebrik ettiğine ilişkin açıklaması
7.- Mersin Milletvekili Hacı Özkan’ın, Regaip
Kandili’ni tebrik ettiğine, 27 Şubat büyük dava adamı Necmettin Erbakan’ın
vefatının 9’uncu yıl dönümüne ilişkin açıklaması 
8.- Edirne Milletvekili Okan Gaytancıoğlu’nun, süt
üreticilerinin mağduriyetine ilişkin açıklaması 
9.- Kahramanmaraş Milletvekili İmran Kılıç’ın, Regaip
Kandili’ni tebrik ettiğine, Suriye’nin
İdlib bölgesinde rejim güçlerinin düzenlediği hava saldırısında şehit olan
hemşehrisi Piyade Uzman Çavuş Soner Enes Baykuş’a Allah’tan rahmet dilediğine,
23 Şubat 1925 tarihinde TBMM kararıyla Kur’an-ı Kerim’in tercüme ve tefsir
edildiğine, 28 Şubat darbesinin 23’üncü yıl dönümüne ilişkin açıklaması
10.- Hatay Milletvekili Mehmet Güzelmansur’un,
Türkmenistan’ın coronavirüs nedeniyle sınır kapılarını kapatmasıyla mağduriyet
yaşayan tır şoförlerine sahip çıkılması konusunda Ticaret, Sağlık ve Dışişleri
Bakanlarına seslendiğine ilişkin açıklaması
11.- Gaziantep Milletvekili İmam Hüseyin Filiz’in, 22
Şubat Kilisli Muallim Rıfat Bilge’nin ölümünün 67’nci yıl dönümüne ve Regaip
Kandili’ni kutladığına ilişkin açıklaması
12.- İstanbul Milletvekili Sibel Özdemir’in, iktidar
partisinin yerel yönetimlerin yetkilerini gasbeden ve yetki alanındaki
hizmetleri merkezî yönetime devreden yasal düzenlemelere başvurduğuna ilişkin
açıklaması
13.- Balıkesir Milletvekili Ahmet Akın’ın, memur ve
işçi emeklilerinin mağduriyetine ilişkin açıklaması
14.- Mersin Milletvekili Ali Cumhur Taşkın’ın, İslam
âleminin Regaip Gecesi’ni tebrik ettiğine ve
28 Şubat postmodern darbesinin 23’üncü yıl dönümüne ilişkin açıklaması
15.- Manisa Milletvekili Ahmet Vehbi Bakırlıoğlu’nun,
Manisa ili Gölmarmara ilçesi halkının belediyenin ağaç kesme ısrarından
vazgeçmesini beklediğine ve Regaip Kandili’ni kutladığına ilişkin açıklaması
16.- Kütahya Milletvekili Ali Fazıl Kasap’ın, Regaip
Kandili’ni kutladığına, Suriye’nin İdlib bölgesinde şehit olan askerlere Allah’tan
rahmet, yaralı olan hemşehrisi Uzman Çavuş Veli Özsoy ile diğer yaralılara şifa
dilediğine ve ülkenin içinde bulunduğu duruma ilişkin açıklaması
17.- Osmaniye Milletvekili Mücahit Durmuşoğlu’nun, 27
Şubat 54’üncü Hükûmetin Başbakanı Necmettin Erbakan’ın vefatının 9’uncu yıl
dönümüne, İslam âleminin Regaip Gecesi’ni tebrik ettiğine ve 28 Şubat postmodern darbesinin 23’üncü yıl dönümüne
ilişkin açıklaması
18.- Yozgat Milletvekili Ali Keven’in, halkın alım
gücünün azalmasıyla esnafın zor duruma düştüğüne ilişkin açıklaması
19.- Bursa Milletvekili Erkan Aydın’ın, Dünya Sağlık
Örgütünün coronavirüs karşısında tüm dünyayı önlem almaya çağırdığına, ülkede
bu konuda nasıl önlem alındığını Sağlık Bakanından, Meclisin korunması için
herhangi bir önlemi olup olmadığını da Meclis Başkanlığından öğrenmek
istediğine ilişkin açıklaması
20.- İstanbul Milletvekili Osman Boyraz’ın, 27 Şubat
54’üncü Hükûmetin Başbakanı Necmettin Erbakan’ın vefatının 9’uncu yıl dönümüne
ilişkin açıklaması
21.- Aydın Milletvekili Süleyman Bülbül’ün, millî
tarımın ithalat yüzünden zor durumda olduğuna ilişkin açıklaması


22.- Kocaeli Milletvekili Lütfü Türkkan’ın, Regaip
Kandili’ni tebrik ettiğine, Suriye’nin İdlib bölgesinde rejim güçlerinin düzenlediği
hava saldırısında şehit olan Piyade Uzman Çavuş Soner Enes Baykuş ile İstihkâm
Uzman Onbaşı Şükrü Elibol’a Allah’tan rahmet dilediğine, Esad güçlerinin Türk askerî
birliklerine saldırmaya devam ettiğine, askerlerin şehit olmasını engelleyecek
tutarlı ve kararlı bir dış politikanın izlenmesi, bölgede doğru adımların
atılması gerektiğine, 27 Şubat 54’üncü
Hükûmetin Başbakanı Necmettin Erbakan’ın vefatının 9’uncu yıl dönümüne, 28
Şubatın Türk siyasi tarihinin en karanlık günlerinden birisi olduğuna ve İYİ
PARTİ Genel Başkan Meral Akşener’in dönemin İçişleri Bakanı olarak 28 Şubat
darbesine ve askerî vesayete karşı mücadele ettiğine, dün de bugün de milletin
yanında olduklarına ilişkin açıklaması
23.- Manisa Milletvekili Erkan Akçay’ın, Suriye’nin
İdlib bölgesinde şehit düşen Piyade Uzman Çavuş Soner Enes Baykuş ile İstihkâm
Uzman Onbaşı Şükrü Elibol’a ve Er Mecit Demir’e Allah’tan rahmet dilediğine,
24 Şubat 2020 tarihinde Suriye’nin kuzeyindeki Tel Rıfat’ta güvenlik güçlerimiz
tarafından terörist elebaşılara yönelik koordineli bir operasyon
gerçekleştirildiğine, Türkiye’nin hiç bir emperyal çıkar gözetmeksizin meşru
davasının peşinde olduğuna, 28 Şubat hareketinin 23’üncü yıl dönümüne,
Milliyetçi Hareket Partisi olarak her türlü darbe girişiminin, antidemokratik
hareketin karşısında durduklarına ve durmaya devam edeceklerine, 27 Şubat
siyaset ve devlet adamı Necmettin Erbakan’ın vefatının 9’uncu yıl dönümüne,
İslam âleminin Regaip Kandili’ni tebrik ettiğine ilişkin açıklaması 
24.- Ağrı Milletvekili Abdullah Koç’un, corona virüsü
riski nedeniyle Ağrı ili Doğubeyazıt ilçesinde 18 kişinin hastanede karantina
altında olması, Gürbulak Sınır Kapısı’nda 60 kişinin gözetim altında bulunması
nedeniyle önlemlerin acilen alınması gerektiğine ilişkin açıklaması
25.- Hatay Milletvekili İsmet Tokdemir’in, şubat ayında
verileceği açıklanan mazot ve gübre desteğinin Hatay ili dâhil 23 ile verilmediğine,
pamuk primlerinin ödenip ödenmeyeceğini, eğer ödeme yapılacaksa ne zaman
ödeneceğini Tarım ve Orman Bakanından öğrenmek istediklerine ilişkin açıklaması
26.- İstanbul Milletvekili Hakkı Saruhan Oluç’un,
Regaip Kandili’nin ülkeye ve coğrafyaya barış, eşitlik ve kardeşlik getirmesini
dilediklerine, 28 Şubat darbesinin 23’üncü yıl dönümüne, darbenin her türlüsüne
her koşulda karşı olduklarına, darbenin mağduru olmanın her zaman bundan ders
çıkarmak anlamına gelmediğine, 28 Şubat 2015 tarihinde demokratik bir anlayışla
oluşturulan Dolmabahçe mutabakat metnine, Parlamentodaki partilerin önemli
görevlerinden bir tanesinin de tarihsel, siyasal ve sosyal sorunları konuşarak
diyalog içinde çözmek olduğuna ilişkin açıklaması
27.- Tekirdağ Milletvekili Candan Yüceer’in, Anayasa
Mahkemesi önünde adalet nöbeti tutmak istedikleri için polis tarafından
darbedilen Çorlu tren kazasında yaşamını yitiren 25 kişinin ailelerinin yargı
karşısına çıkarılmasının adalet arayışına gözdağı vermek anlamına geldiğine
ilişkin açıklaması
28.- Gaziantep Milletvekili Ali Muhittin Taşdoğan’ın, 2
Şubat Dünya Sulak Alanlar Günü vesilesiyle sulak alanlar bakımından Avrupa ve
Orta Doğu’nun en önemli ülkelerinden olmamıza rağmen ülkenin su imkânının
sınırlı sayılabileceğine ve verimli kullanılması gerektiğine ilişkin açıklaması
29.- Manisa Milletvekili Özgür Özel’in, Suriye’nin İdlib bölgesinde şehit düşen Piyade Uzman
Çavuş Soner Enes Baykuş ile İstihkâm Uzman Onbaşı Şükrü Elibol’a Allah’tan
rahmet dilediklerine, artık şehit haberleri almak istemediklerine, Regaip
Kandili’ni kutladıklarına, 27 Şubat 54’üncü Hükûmetin Başbakanı Necmettin
Erbakan’ın vefatının 9’uncu, 28 Şubat darbesinin 23’üncü yıl dönümüne, 2018
KPSS’den aldığı puanla fizik öğretmenliği alanında Türkiye 1’incisi olan Deniz
Eren Demir ile 2019 KPSS’de coğrafya öğretmenliği alanında 1’inci olan
Alparslan Uysal’ı düşük puan verilerek mülakatla eleyen sistemin parti devleti,
ideolojik ayrım ve aile üzerinden öğrencileri fişleme sistemi olduğuna, kadın
cinayetlerini protesto ediyorlar diye Ankara Üniversitesinde okuyan 7
öğrencinin bursunun kesilmesinin, Siyasal Bilgiler Fakültesi öğrencisi Leyla
Mavili’nin kaldığı yurttan çıkarılmasının ne demek olduğunu öğrenmek
istediklerine ilişkin açıklaması

30.- Çanakkale Milletvekili Bülent Turan’ın, İslam
âleminin Regaip Kandili’ni tebrik ettiklerine, Suriye’nin İdlib bölgesinde rejim güçlerinin düzenlediği hava
saldırısında şehit olan Piyade Uzman Çavuş Soner Enes Baykuş ile İstihkâm Uzman
Onbaşı Şükrü Elibol’a Allah’tan rahmet dilediklerine, ülkenin güvenliği ve
terör konusunda geri adım atmayacaklarına, 27 Şubat 54’üncü Hükûmetin Başbakanı
Necmettin Erbakan’ın vefatının 9’uncu seneidevriyesine ve 28 Şubat postmodern
darbesinin 23’üncü yıl dönümüne ilişkin açıklaması
31.- Aksaray Milletvekili Ayhan Erel’in, 27 Şubat
54’üncü Hükûmetin Başbakanı Necmettin Erbakan’a vefatının 9’uncu yıl dönümünde
Allah’tan rahmet dilediğine, Regaip Kandili’nin ülkeye, İslam âlemine barış,
huzur ve sağlık getirmesini temenni ettiğine ilişkin açıklaması
32.- Trabzon Milletvekili Ahmet Kaya’nın, Trabzon
ilinde alan bazlı gelir desteğinden yararlanabilmek için Çiftçi Kayıt
Sistemi’ne başvuruyu süresi içinde yapamayan çok sayıda fındık üreticisinin
mağduriyetini önleyebilmek için başvuru süresinin uzatılmasını Tarım ve Orman
Bakanından talep ettiklerine ilişkin açıklaması
33.- Manisa Milletvekili Özgür Özel’in, İstanbul Teknik
Üniversitesinde kantin fiyatlarının yüksekliğini protesto eden öğrencilerin
okuldan atılması ile kız öğrencilerin yurttan atılarak aldıkları bursun
kesilmesini kınadıklarına ilişkin açıklaması
34.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
35.- Manisa Milletvekili Özgür Özel’in, Çanakkale Milletvekili Bülent Turan’ın yaptığı açıklamasındaki
bazı ifadelerine ilişkin açıklaması
36.- Çanakkale Milletvekili Bülent Turan’ın, tekraren, Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
37.- Manisa Milletvekili Özgür Özel’in, tekraren,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
38.- Çanakkale Milletvekili Bülent Turan’ın, iktidar
partisi olmanın ağırlıklı ve sorumlu iş yapmayı gerektirdiğine, Manisa Milletvekili
Özgür Özel’den Çanakkale ili Bayramiç ve Çan Belediyelerinden atılarak mağdur
edilen işçilerin haklarını takip etmesini talep ettiğine ilişkin açıklaması
39.- Kocaeli Milletvekili Lütfü Türkkan’ın, Ankara
Milletvekili Arife Polat Düzgün’ün HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
40.- Manisa Milletvekili Özgür Özel’in, Ankara Milletvekili Arife Polat Düzgün’ün HDP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması 
41.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
42.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
43.- Manisa Milletvekili Özgür Özel’in, Trabzon Milletvekili Salih Cora’nın CHP grup önerisi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
44.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
45.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
46.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasının 28 Şubatın ruhuna uygun bir
açıklama olduğuna ilişkin açıklaması
47.- Gaziantep Milletvekili Bayram Yılmazkaya’nın,
ümitsizlikten dolayı intihar edenlerin arttığı, gençlerin umutlarının
tükendiği, vicdanın ve adaletin olmadığı, mülakat sistemiyle kayırmacılığın
olduğu bu düzenin daha ne kadar devam edeceğini öğrenmek istediğine ilişkin
açıklaması
48.- Niğde Milletvekili Ömer Fethi Gürer’in, Regaip
Kandili’nin hayırlara vesile olmasını dilediğine, Sağlık Bakanlığının corana
virüsüyle ilgili kamuoyunu bilgilendirmesi, kriz masasının kurulması ve ülkeye
virüsün girmemesi için gerekli tedbirlerin alınması gerektiğine ilişkin
açıklaması
49.- Adana Milletvekili Burhanettin Bulut’un, dünyanın
en bereketli topraklarının bulunduğu Çukurova’da girdi maliyetlerinin getirdiği
ağır yükle uğraşan çiftçilerin elektrik sorunuyla da boğuştuğuna ilişkin
açıklaması
50.- Manisa Milletvekili Özgür Özel’in, üniversitelerin
dört yıllık psikoloji bölümlerinde okuyan psikolog adaylarının taleplerine
ilişkin açıklaması
51.- Adana Milletvekili Ayhan Barut’un, Türkiye
İstatistik Kurumunun 2019 yılına ilişkin açıkladığı evlenme ve boşanma istatistiklerine
ilişkin açıklaması
52.- Manisa Milletvekili Özgür Özel’in, Yalova Belediye
Başkanı Vefa Salman ile Başkan Yardımcısı Halit Güleç’in görevden
uzaklaştırılmasının itibar suikastı olduğuna ve kınadıklarına ilişkin açıklaması
53.- Çanakkale Milletvekili Bülent Turan’ın, Manisa Milletvekili Özgür Özel’in yaptığı
açıklamasındaki bazı ifadeleri ile Yalova Belediye Başkan ve Başkan
Yardımcısıyla ilgili konuyu takip ettiklerine ilişkin açıklaması
54.- Çanakkale Milletvekili Bülent Turan’ın, Ağrı
Milletvekili Abdullah Koç’un görüşülmekte olan 173 sıra sayılı Kanun Teklifi’nin
2’nci maddesiyle ilgili önerge üzerinde yaptığı konuşmasındaki kışkırtıcı,
ayrıştırıcı dili reddettiklerine ilişkin açıklaması
55.- Çanakkale Milletvekili Bülent Turan’ın, Diyarbakır
Milletvekili Garo Paylan’ın görüşülmekte olan 173 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
56.- Hatay Milletvekili Serkan Topal’ın, Suriye’nin İdlib bölgesinde rejim güçlerinin
düzenlediği hava saldırısında şehit düşen hemşehrisi Teğmen Ali Emre
Fırıncıoğulları’na Allah’tan rahmet dilediğine ilişkin açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili Kocaeli
Milletvekili Lütfü Türkkan tarafından, üniversite mezunu genç işsizlerin istihdamı
ve ülke ekonomisine katkıda bulunabilmeleri için aşamalı mücadele programı
uygulanması, istihdam için yatırımların yapılması, açılan üniversitelerin
nitelik ve altyapı takibinin sağlanabilmesi amacıyla 27/2/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 27 Şubat 2020 Perşembe günkü
birleşiminde yapılmasına ilişkin önerisi
2.- HDP Grubunun, Batman Milletvekili Necdet İpekyüz ve
arkadaşları tarafından, Türkiye’nin ihtiyacı olan nitelikli ilaç üretimi,
ruhsatlandırılması, yurttaşlara ilacın ucuz ulaştırılabilmesi ve ilaç
bulunmaması sorununun giderilebilmesi amacıyla 25/2/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 27 Şubat 2020 Perşembe günkü birleşiminde
yapılmasına ilişkin önerisi


3.- CHP Grubunun, Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ile Sakarya Milletvekili
Engin Özkoç tarafından, Türkiye’nin dış
politikada son dönemde yaşadığı savrulmalar ve ülkenin yaşadığı kayıplarda
büyükelçiliklere yapılan teamül ve liyakat dışı atamaların etkisinin
belirlenmesi amacıyla 26/2/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 27 Şubat 2020 Perşembe günkü birleşiminde yapılmasına ilişkin
önerisi

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173)
2.- Tekirdağ Milletvekili Mustafa Şentop’un Türkiye
Cumhuriyeti ile Karadağ Arasında Serbest Ticaret Anlaşmasına İlişkin Olarak
İmzalanan Mevcut Protokol I’in Yerini Alan Protokol I ile Anlaşmaya Eklenen
Protokol III’ün Onaylanmasının Uygun Bulunduğuna Dair Kanun Teklifi (2/2275) ve
Dışişleri Komisyonu Raporu (S. Sayısı 141)
3.- Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti ile Karadağ Arasındaki Serbest
Ticaret Anlaşması Tarafından Kurulan Ortak Komite'nin Serbest Ticaret
Anlaşması'nın `Menşeli Ürünler' Kavramının Tanımı ve İdari İşbirliği Yöntemlerine
İlişkin Protokol II'sini Değiştiren 1/2017 Sayılı Kararının Onaylanmasının
Uygun Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)

VIII.- YAZILI SORULAR VE CEVAPLARI
1.- İzmir Milletvekili Mahir Polat'ın, Menderes ilçesi
Değirmendere Mahallesi'nde yapılacağı iddia edilen mermer ocağı projesine ve
projenin seracılığa, içme suyuna ve tarihi eserlere olası etkilerine ilişkin
sorusu ve Çevre ve Şehircilik Bakanı Murat Kurum’un cevabı (7/24133)
2.- Şırnak Milletvekili Nuran İmir'in, Habur Sınır
Kapısı'ndaki uygulamalara yönelik bazı iddialara ilişkin sorusu ve Ticaret
Bakanı Ruhsar Pekcan’ın cevabı (7/24153)
3.- Adana Milletvekili Ayhan Barut'un, Bakanlığa bağlı
kurum ve kuruluşlarda görevli personelin terfi işlemlerine ilişkin sorusu ve
Ticaret Bakanı Ruhsar Pekcan’ın cevabı (7/24361)
4.- Kayseri Milletvekili Mustafa Baki Ersoy'un, Kayseri
ilindeki toplu konut projelerine ait ödeme koşulları ve taksit tutarlarının
sonradan değiştirildiği iddialarına ilişkin sorusu ve Çevre ve Şehircilik Bakanı
Murat Kurum’un cevabı (7/24417)
5.- İstanbul Milletvekili Ali Kenanoğlu'nun, 1999
yılından itibaren depremin zararlarından korunmak için toplanan Özel İletişim
Vergisi tutarına ve kullanımına ilişkin sorusu ve Çevre ve Şehircilik Bakanı
Murat Kurum’un cevabı (7/24597)
27 Şubat 2020 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Celal ADAN
KÂTİP ÜYELER: Nurhayat ALTACA KAYIŞOĞLU (Bursa),
Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 62’nci Birleşimini açıyorum. 
Toplantı
yeter sayısı vardır, görüşmelere başlıyoruz.
Gündeme
geçmeden önce 3 sayın milletvekiline gündem dışı söz vereceğim.
Gündem
dışı ilk söz, Şırnak’ın sorunları hakkında söz isteyen Şırnak Milletvekili
Nuran İmir’e aittir.
Buyurun
Sayın İmir. (HDP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Şırnak Milletvekili Nuran İmir’in, Şırnak ilinin
sorunlarına ilişkin gündem dışı konuşması
NURAN
İMİR (Şırnak) – Genel Kurulu selamlıyorum.
Yaşatılan
onca acıya rağmen ayakta kalmaya çalışan kentimiz Şırnak’ın sorunlarını
sizlerle paylaşmak için gündem dışı söz almış bulunmaktayım. Önce, buradan,
bütün Şırnak halkımıza sevgilerimi ve saygılarımı gönderiyorum.
Değerli
arkadaşlar, bildiğiniz gibi, içinden çıkılamaz hâle gelen siyasal krizin
yaratmış olduğu yaşam kaygısı, yolsuzluk, işsizlik ve olağanüstü koşullar gün
geçtikçe artmaktadır. Şırnak’ta ise çok daha ağır bir tabloyla karşı
karşıyayız. İnsanlar canına kastedecek seviyeye kadar gelmiş. Cizre’de sadece
bir gün arayla ne yazık ki 2 insanımız intihar girişiminde bulunmuş ve
bunlardan bir tanesinin hayatına mal olmuştur, ölmüştür. Bu da bizi ciddi
anlamda endişelendirmektedir. 
İktidar,
Şırnak’ı sadece seçimler sürecinde tanımış, gelmiş notlar almış, yazmış,
vaatlerde bulunmuş, sonra da kendi kaderine terk etmiştir. Güvenlik
politikaları ve onların ihtiyacı dışında, âdeta halk ve ihtiyaçları yok
sayılmıştır. Sormak istiyorum: Şırnak, güvenlik dışında, sosyal anlamda ne
zaman iktidarın ilgi odağı olacak? 
Kent
olarak temel sorunlarımızdan bir tanesi eğitimdir; yoğun bir talep olmasına
rağmen çocuklarımızın kendi ana dillerinde eğitim görmemesidir. İstisna dışında
bütün okullarda liyakatten uzak yöneticilerin atanması direkt iktidara yakın
sendikaların eliyle yapılmaktadır. Okul yurtlarında ise temel yaşam ihtiyaçları
konusunda sıkça öğrenci velilerinden şikâyet almaktayız. Kaloriferlerin
yanmaması, sıcak suyun akmamasından dolayı temel ihtiyaçlar karşılanmamaktadır.
İstisnasız ilkokul sıralarından üniversite düzeyine kadar Şırnak’ta öğrenciler
bilinçli, sistematik olarak değerlerinden ve kültürlerinden uzak tutulmaktadır,
dayatmacı bir eğitim sistemiyle karşı karşıyadır. Bu da ciddi bir travmaya
sebebiyet veriyor, çocukların eğitime karşı duygusunu öldürüyor, ilgisiz
bırakıyor. 
Okullarda
ve çevresinde her gün artarak devam eden istismar ve uyuşturucu vakalarına
karşı herhangi bir önlem de alınmamaktadır. Sanki bilinçli bir el bütün Şırnak
genelinde uyuşturucu ve istismarın yaygınlaştırılmasını sağlamaktadır. Artan
cinsel istismar vakaları ve madde bağımlılığı suçluları hakkında yürütülen
davaların sürekli cezasızlıkla sonuçlanması ise politik bir tutumdur. Bir yıl
içerisinde Şırnak’ta suçu tespit edilen 4 öğretmen şahsında gelişen istismar ve
taciz olaylarına rağmen öğretmenler görevlerine devam etmektedir. Bütün
çabalarımıza rağmen bu yüz kızartıcı suç görmezden gelinmektedir. Cizre Anadolu
Lisesinde Müdür Yardımcısı “B.E.” isminde bir İngilizce öğretmeni tam 30 genç
kadına istismar ve tacizde bulunmuş ancak bu kişinin, bu zatın Cizre’den
Urfa’ya, Urfa’dan İstanbul’a ataması yapılmıştır.
İkinci
önemli bir husus da sağlık sorunu. 500 bin nüfuslu kentimizde maalesef ki
yeterli sayıda sağlık personelinin olmaması halkımıza ciddi mağduriyetler
yaşatmakta. Çok basit rahatsızlıklardan dolayı her gün onlarca hastamız çevre
illere gitmek zorunda kalmaktadırlar. Kentteyse fiziki koşulların uygun
olmaması sebebiyle doktorlar çoğu kez hastalara bile müdahale edememektedir.
Çok somut bir örnek vermek istiyorum: Beytüşşebap ilçemize bir kadın doğum
uzmanı atanıyor, gönderiliyor ancak ilçede doğumhane olmadığı için doktorun Şırnak
şehir merkezine görevlendirmesi çıkarılıyor. Bir kadının olası doğumu durumunda
bu doktor arkadaşımız 120 kilometre yol katetmek zorunda kalıyor ve bu 120
kilometre ne yazık ki Şırnak’ta dört saate tekabül etmektedir. Yani yol kendi
başına bir eziyet, imkânsızlıklar kendi başına bir eziyet. Âdeta toplumu
çileden çıkaran bir sağlık politikasıyla karşı karşıyayız.
(Mikrofon
otomatik cihaz tarafından kapatıldı)
NURAN
İMİR (Devamla) – Sayın Başkan…
BAŞKAN
– Buyurun, toparlayın.
NURAN
İMİR (Devamla) – Özellikle, Habur Sınır Kapısı’ndan giriş-çıkış yapan, yaşları
18 ile 35 yaş arasında olan gençlerimiz ciddi hak ihlalleriyle karşı karşıya
kalmaktadırlar. Bu işle geçimlerini sağlayan gençlerimizin yüzde 80’i birkaç
paket sigara veya 1 kilo çay yüzünden binlerce lira para cezasına
çarptırılmaktadır, yüzlerce gencimiz şimdi cezaevlerinde tutulmaktadır. Bu
konunun da ivedilikle ele alınmasını ve halkımızın yaşamış olduğu bu
mağduriyetlerinin giderilmesini Şırnak halkımız ve yurttaşlarımız adına talep
ediyorum.
Saygılarımı
sunuyorum. (HDP sıralarından alkışlar) 
BAŞKAN
– Özgür Bey, buyurun. 
V.- AÇIKLAMALAR
1.- Çanakkale Milletvekili Özgür Ceylan’ın, Çanakkale
ili NESKO Madencilikte işçilerin aylardır emeklerinin karşılığını alamadığına
ve bu işletmenin Aile, Çalışma ve Sosyal Hizmetler Bakanlığı tarafından
denetlenip denetlenmediğini öğrenmek istediğine ilişkin açıklaması
ÖZGÜR
CEYLAN (Çanakkale) – Sayın Başkan, Çanakkale NESKO Madencilikte işçiler
aylardır emeklerinin karşılığını alamıyor. Çalışma koşullarının kötülüğü,
ücretlerin düşüklüğü, işçi sağlığı ve iş güvenliği tedbirlerinin eksikliğinden
ötürü DEV.MADEN-SEN’de örgütleniyorlar. Sömürünün derinleştiği madencilikte
işçinin sendikal mücadeleyi keşfetmesinden ürken patron, baskıyı artırmış ve
işçileri “Ya sendika ya da iş.” tehdidiyle sendikadan istifaya zorlamış ancak
işçiler buna karşı koymuştur. İşverenin ücretsiz izin ve toplu işten çıkarma
girişimleri ya çalışma yasasından bihaber olduklarının ya da arkalarındaki
iradeye güvenlerinin göstergesidir. 90’ın üzerinde işçinin çalıştığı madendeki
işçiler “Ambulansın aküsü dahi yok.” diyor. İş sağlığı ve güvenliği
tedbirlerinin asgari düzeyde dahi uygulanmadığı bu işletme Çalışma Bakanlığı
tarafından denetlenmiş midir? İşçilerin emeklerinin karşılığını alamadığı bu
çalışma düzeni kabul edilemez. Şu anda yer altında direnen 40 maden işçisi
yalnız değildir. 
(Mikrofon
otomatik cihaz tarafından kapatıldı) 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Hatay Milletvekili Hüseyin Yayman’ın, Ulaştırma ve
Altyapı Bakanlığının Hatay ilindeki yatırımlarına ve Hataylıların taleplerine
ilişkin gündem dışı konuşması
BAŞKAN
– Gündem dışı ikinci söz, 2020 yılında Ulaştırma ve Altyapı Bakanlığının
Hatay’daki yatırımları hakkında söz isteyen Hatay Milletvekili Hüseyin Yayman’a
attir. 
Buyurun
Sayın Yayman. (AK PARTİ sıralarından alkışlar) 
HÜSEYİN
YAYMAN (Hatay) – Değerli Başkanım, Gazi Meclisimizin çok değerli
milletvekilleri; hepinizi saygıyla sevgiyle selamlıyorum. Sözlerimin başında,
bugün Regaip Kandili, tüm milletimizin ve İslam âleminin kandilini tebrik
ediyorum, Allah hayırlara vesile kılsın diyorum. 
Sayın
Başkanım, değerli milletvekilleri; bu vesileyle, yine İdlib’de şehit olan
askerlerimize Allah’tan rahmet diliyorum, mekânları cennet olsun. Milletimize
başsağlığı ve sabır diliyorum. Bu vesileyle, yine Hatay’da, geçen haftaki
şehidimiz Tankçı Teğmen Ali Fırıncıoğulları kardeşimize Allah’tan rahmet ve
onun kederli ailesine de sözlerimin başında başsağlığı ve sabırlar diliyorum,
mekânı cennet olsun. Rabb’im milletimize bir daha böyle acılar yaşatmasın. 
Sayın
Başkanım, değerli milletvekillerimiz; ekranları başındaki vatandaşlarımızı ve
bizleri Hatay’dan izleyen değerli hemşehrilerimi saygıyla sevgiyle
selamlıyorum. 
Gerçekten,
Ulaştırma Bakanlığı, AK PARTİ hükûmetlerimizin en başarılı olduğu alanlardan
bir tanesidir. Yollar, köprüler, havalimanları, otoyollar; gerçekten
Türkiye'nin 2023 hedeflerine, 2030 hedeflerine varması için çok çok önemli
adımlar olmuştur. Rahmetli Adnan Menderes’in çok güzel bir sözü vardır:
“Millet, kendisine hizmet edeni asla unutmaz.” Türkiye'yi bir baştan bir başa
yollarla, demir ağlarla ören Sayın Cumhurbaşkanımız Recep Tayyip Erdoğan’a,
eski Başbakanımız ve Ulaştırma Bakanımız Binali Yıldırım Bey’e ve şimdiki
Ulaştırma Bakanımız Sayın Cahit Turhan Bey’e sizlerin huzurunda teşekkür etmeyi
bir borç biliyorum.
Gerçekten,
Türkiye'de 2002 yılında bölünmüş yol miktarı 6 bin kilometre iken bugün 28 bin
kilometreye ulaşmıştır. Yine, aynı biçimde, 2003 yılında 1.714 kilometre olan
otoyol uzunluğu da 2020 yılında 3.065 kilometreye ulaşmıştır. Bunlar gerçekten
çok çok önemli hizmetlerdir. Yol medeniyettir ve insanların sevdiklerine
kavuşması bakımından çok çok önemli kamu yatırımlarıdır. 
Sayın
Başkan, değerli milletvekilleri; gerçekten, Hatay’da çok çok önemli Ulaştırma
Bakanlığı yatırımları vardır. Bunlar için Sayın Bakanımıza tekrar teşekkür
ediyoruz. Ve bir taraftan Samandağ-Antakya yolu, Reyhanlı-Antakya yolu,
Hassa-İslahiye yolu, İslahiye-Antakya yolu, yine, aynı şekilde otobanın devamı;
bunlar çok çok önemli yatırımlardır. Ve yine, Hatay’ımız için en önemli
projelerden bir tanesi Samandağ ile Arsuz arasındaki “aşılmaz” denen yolun
başlamasıdır. Bunun için de ben AK PARTİ milletvekillerine, Hatay milletvekillerine
sizlerin huzurunda teşekkür ediyorum. Biz, farklı partilerden olabiliriz,
farklı siyasi görüşlerimiz olabilir ama söz konusu Hatay’sa gerisi teferruattır
diyerek birlik beraberlik içerisinde Hatay’ımız için, Hatay’daki
hemşehrilerimiz için çalışmaya devam ediyoruz.
Bu
vesileyle, Bakanımızdan bir ricamız olacak. Sayın Bakanımız Hatay’a geldi,
yarın da yine kendisini medeniyetler şehri Hatay’ımızda misafir edeceğiz.
Kendisinin, daha önce Hatay’a geldiğinde üzerinde durduğu çok önemli birkaç
proje vardı; bir tanesi Hassa Amanos Tüneli. Sayın Cumhurbaşkanımızın da
bizlere, Hatay halkına bir müjdesi vardı. Bu tünelin projesi tamamlandı, artık
uygulama ihalesinin yapılmasını istirham ediyoruz. 
Diğer
taraftan, Belen’de Sarımazı’ya ulaşmış olan otobanın inşallah Cilvegözü Sınır
Kapısı’na kadar ulaştırılmasını istiyoruz. 
Yine,
Erzin ile Dörtyol arasında otobanın ücretsiz hâle getirilmesini Sayın Bakanımız
ve Karayolları Genel Müdürümüz temin etti; kendilerine şükranlarımızı sunuyoruz
ama otobanın Erzin Gözeneler’den İskenderun’a kadar ücretsiz hâle getirilmesi
vatandaşlarımızın talebidir. 
Yine,
2020 yılında bizim için olmazsa olmaz projelerden bir tanesi, tüm
milletvekilleri olarak, AK PARTİ milletvekilleri olarak talebimiz,
Altınözü-Antakya yolunun bir an önce başlaması ve tamamlanmasıdır. 
(Mikrofon
otomatik cihaz tarafından kapatıldı) 
BAŞKAN
– Buyurun toparlayın Sayın Milletvekili.
HÜSEYİN
YAYMAN (Devamla) – Toparlıyorum Başkanım.
Teşekkür
ederim. 
Sayın
Başkan, değerli milletvekilleri; Hatay, gerçekten, Türkiye’nin medeniyetler
şehridir, tarih şehridir, kültür şehridir, turizm şehridir; hepsinden önemlisi
barış ve kardeşlik şehridir. İdlib’den dolayı da Hatay’ımız gerçekten diken
üstündedir. Bu konuyla alakalı, geçen hafta hem Savunma Bakanımız hem Genelkurmay
Başkanımız gelmiştir ve sorunları orada, bire bir yerinde incelemiştir. Biz,
inşallah, İdlib’deki meselenin barış yoluyla, kardeşlik yoluyla çözülmesini
istiyoruz ama Cumhurbaşkanımız Recep Tayyip Erdoğan’ın dediği gibi, Türkiye
Cumhuriyeti devleti, hem Soçi Mutabakatı’ndan hem Astana sürecinden hem de
Adana Mutabakatı’ndan kaynaklanan uluslararası sözleşmelerdeki haklarını sonuna
kadar kullanacaktır ve bu sebeple gözlem noktalarının gerisine çekilmeyi talep
etmekteyiz. 
Bu
duygu ve düşüncelerle değerli heyetinizi bir kez daha saygıyla sevgiyle
selamlıyorum. (AK PARTİ sıralarından alkışlar) 
MEHMET
GÜZELMANSUR (Hatay) – Sayın Başkan…
BAŞKAN
– Buyurun Sayın Güzelmansur.
V.- AÇIKLAMALAR (Devam)
2.- Hatay Milletvekili Mehmet Güzelmansur’un, Hatay
Milletvekili Hüseyin Yayman’ın yaptığı gündem dışı konuşmasındaki bazı
ifadelerine ilişkin açıklaması
MEHMET
GÜZELMANSUR (Hatay) – Ben, Değerli Vekilime Hatay’ın gerçeklerini, Hatay’ın
diken üstünde olmasını söylemesinden dolayı teşekkür ediyorum. Gerçekten Hatay
diken üstünde. Hatay, şu an Türkiye'nin değil dünyanın gözde noktası hâlinde. 
Sayın
Vekilim Adana-Hatay Otoyolu’nun yapımı için emeği geçenlere teşekkür etti fakat
bu otoyolun başlangıç noktası olan projesini yapan Cumhuriyet Halk Partisinden
Sayın eski Bakanımız Onur Kumbaracıbaşı’na teşekkür etmeyi unuttu.
HÜSEYİN
YAYMAN (Hatay) – Hiç kimseden bahsetmedim.
MEHMET
GÜZELMANSUR (Hatay) – Ben de Sayın eski Bakanımıza Hatay halkı adına teşekkür
ediyorum.
HÜSEYİN
YAYMAN (Hatay) – Sayın Başkanım, emeği geçenlere teşekkür ettim tutanaklara
geçmesi için. 
BAŞKAN
– Şimdi, değerli milletvekilleri, milletvekillerimiz buraya kadar gelip söz
istediklerinde onları kırmakta zorluk çekiyorum ben haklı olarak.
Sayın
Nuhoğlu, buyurun. 
3.- İstanbul Milletvekili Hayrettin Nuhoğlu’nun, Toprak
Mahsulleri Ofisinin 2 Mart tarihinden itibaren 20 bin ton fındığı satışa
çıkarmasının üreticiyi devlet eliyle zarar ettirmek anlamına geldiğine,
piyasanın kendi serbest ticaret koşullarında çalışmasına müsaade edilmesi
gerektiğine ilişkin açıklaması
HAYRETTİN
NUHOĞLU (İstanbul) – Teşekkür ederim Sayın Başkan. 
Toprak
Mahsulleri Ofisi, 17 Şubat 2020 tarihinde yayınladığı duyuruyla, 20 bin ton
fındığı 2 Mart tarihinden itibaren satışa çıkaracağını açıklamıştır. Bu kadar
yüksek miktarda fındığın satışa sunulması, serbest piyasada kabuklu fındık
fiyatının düşmesine neden olmuştur. Toprak Mahsulleri Ofisinin, fındık satış
tarihini makul zamandan önce ilan etmesi arz-talep dengesini üretici aleyhine
bozacak, büyük fındık tüccarlarına aşırı kazanç sağlayacaktır. Son yıllarda
üreticisini mutlu etmekten uzak kalan ve dolar karşısında aşırı değer kaybeden
bu stratejik ürüne müdahale edilmesi, ürününü değerinde satmak için bu zamana
kadar bekleyen üreticiyi devlet eliyle zarar ettirme anlamına gelmektedir.
Yetkililerden talebimiz, bu satış politikasından vazgeçilerek piyasanın kendi
serbest ticaret koşullarında çalışmasına müsaade etmesidir. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3 Konya Milletvekili Halil Etyemez’in, 28 Şubat
postmodern darbe sürecine ilişkin gündem dışı konuşması
BAŞKAN
– Gündem dışı üçüncü söz, 28 Şubat postmodern darbe süreci hakkında söz isteyen
Konya Milletvekili Halil Etyemez’e aittir.
Buyurun
Sayın Etyemez. (AK PARTİ sıralarından alkışlar) 
HALİL
ETYEMEZ (Konya) – Sayın Başkan, değerli milletvekilleri; 28 Şubat süreciyle
ilgili gündem dışı söz almış bulunmaktayım. Hepinizi saygıyla selamlıyorum.
İdlib
şehitlerimize Allah’tan rahmet, yaralı askerlerimize acil şifalar ve aziz
milletimize başsağlığı diliyorum.
28
Şubat sürecinin en büyük mağduru rahmetli Necmettin Erbakan Hocamızın da
vefatının 9’uncu seneidevriyesinde kendisini rahmetle anıyorum. 
Değerli
milletvekilleri, darbeler hepimizin ortak ve büyük yarası, zulmün adresidir. Ne
zaman ülkemiz güçlenmeye, milletimizin refahı artmaya başladıysa demokrasimiz
rayına oturdukça karanlık ellerin taşeronları devreye girerek ülkemizin ve
milletimizin önünü kesmiştir. 27 Mayıs ihtilali, 12 Mart muhtırası, 12 Eylül
darbesi, 27 Nisan e-muhtırası, 28 Şubat postmodern darbe, 15 Temmuz hain
FETÖ’nün darbe ve işgal girişimi; bunların hepsi millet iradesine, milletin
seçtiği iktidara yapılan operasyonlardır ve darbelerdir. Buradan,
demokrasimizin merkezinden, Gazi Meclisimizden bir kez daha tüm darbeleri
şiddetle kınıyorum.
Değerli
milletvekilleri, demokrasiyi hazmedemeyen darbeciler 4 Şubat 1997’de Sincan’da
tanklar yürüterek kendi deyimleriyle “demokrasiye balans ayarı” yapmak
istediler. 28 Şubatta toplanan Millî Güvenlik Kurulunun ise 18 maddelik kapkara
bir listesi Hükûmete dayatıldı. Vesayet odaklarının figüranları ise sokaklarda
yürüyüş yaptılar. Toplumumuz nezdinde “Beşli Çete” olarak adlandırılan sözde
sivil toplum örgütü sendikalar siyasete verilen muhtıraya destek açıklaması
yaparak âdeta içimizi acıttılar. Yapılan bu baskıların sonucunda, maalesef,
merhum Necmettin Erbakan 18 Haziranda Başbakanlıktan istifa etmek zorunda
kaldı. 
Değerli
milletvekilleri, 28 Şubatla, milletimizin değerlerine göre siyaset
yapılmasının, toplumun inançlarını yaşama hakkının, ekonomideki gelişmenin
önüne geçilmek istenmiştir. Vesayet odaklarının medya, yargı, sivil toplum ve
ekonomik çevreleri kullanarak gerçekleştirdiği bu darbeyle, eğitim başta olmak
üzere yargı, ekonomi, medya, sivil toplum; kısacası, her alan yeniden dizayn
edildi. 
28
Şubat sonrası, antidemokratik uygulamalar sahneye konuldu. Kızlarımız
turnikelerin önünde bekletildi, başları açılmak istendi; başörtülü kızlarımız
mezuniyet törenine dahi alınmadı, ikna odaları imha sürecine sokuldu. İmam
hatiplerin orta bölümleri kapatılırken imam hatip liseleri ve meslek
liselerinden üniversiteye geçişler imkânsız hâle getirildi. Başörtüsü kamu
kurumlarında yasaklandı, Batı Çalışma Grubu eliyle dindar insanlar devletten
tasfiye edilmek istendi. Ekonomik sistem çökertilerek Anadolu sermayesi yerle
bir edildi. 
Değerli
milletvekilleri, “İzleri bin yıl sürecek.” denilen demokrasimizin kara lekesi
28 Şubat darbesi, 3 Kasım 2002 seçimleriyle birlikte tarihin karanlık
sayfalarında yerini almıştır. O gün şiir okuduğu için cezaevine konulan
Cumhurbaşkanımız Sayın Recep Tayyip Erdoğan’ın kararlılığı, Allah’ın yardımı,
milletimizin desteğiyle antidemokratik uygulamaları Türkiye olarak hep birlikte
sildik. 2010 Anayasa değişikliğiyle parti kapatmalarının önüne geçilmiştir; imam
hatip liselerine ve meslek liselerine uygulanan farklı katsayı uygulamaları
ortadan kaldırılmıştır; inancı gereği başını örtenlerin üniversite eğitimi
almasının ve kamu kurumlarında çalışmasının önü açılmıştır; Kur'an kurslarında
yaş sınırı getiren 28 Şubat düzenlemesi ortadan kaldırılmıştır; askerî yargı ve
sıkıyönetim kaldırılmıştır; yargıda birlik sağlanmıştır; Millî Güvenlik Kurulu
Genel Sekreterliği sivilleştirilmiş, EMASYA Protokolü ortadan kaldırılmış,
Jandarma ve Sahil Güvenlik Komutanlıkları İçişleri Bakanlığına, Genelkurmay
Başkanlığı ve kuvvet komutanlıkları ise Millî Savunma Bakanlığına bağlanmıştır.
2002’den bugüne, devlet güvenlik mahkemelerinin kaldırılması, Hâkimler ve
Savcılar Kurulu ile Anayasa Mahkemesinin yeniden yapılandırılmasıyla yargıdaki
vesayetin kurtarılması yolunda önemli adımlar atılmıştır. 
Değerli
milletvekilleri, darbe zihniyetiyle mücadelemizi hazmedemeyen şer odakları,
FETÖ eliyle, 15 Temmuz 2016’da, ülkemizi bölmek, demokrasimize kastetmek ve
millet iradesiyle seçilen Cumhurbaşkanımız Sayın Recep Tayyip Erdoğan’ı ve
Hükûmetini devirmek istediler ancak aziz milletimiz buna izin vermemiştir. Tüm
şer odakları bilmelidir ki artık, güçlü ekonomisi, güçlü demokrasisi,
özgürlükleri, millet iradesine sahip çıkan Meclisiyle ön plana çıkan, bir ve
beraber olan 83 milyonluk bir Türkiye var. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Etyemez.
HALİL
ETYEMEZ (Devamla) – Bu aziz millet, bir daha asla, yeni 27 Mayısların, 12
Eylüllerin, 28 Şubatların, 15 Temmuzların yaşanmasına izin vermeyecektir. AK
PARTİ olarak her zaman darbelerin karşısında durmuş bir siyasi kültürün
temsilcileriyiz. Bir daha böyle karanlık, antidemokratik, yürekleri yakan
günlerin yaşanmaması için, 83 milyon vatandaşımızla birlikte, millî iradeye ve
demokrasiye sahip çıkmaya devam edeceğiz.
Bu
duygu ve düşüncelerle, 28 Şubat postmodern darbeyi bir kez daha buradan
kınıyorum; siz değerli milletvekillerimizin ve aziz milletimizin Regaip
Kandili’ni kutluyorum. (AK PARTİ sıralarından alkışlar)
BAŞKAN
– Sayın Çepni…
V.- AÇIKLAMALAR (Devam)
4.- İzmir Milletvekili Murat Çepni’nin, İzmir ili
Bergama Belediyesinde 4 kadın işçinin sendikalarını değiştirmeme konusunda
direnç göstermesi nedeniyle işten çıkarıldığına, Bergama Belediye Başkanının
emek karşıtı uygulamalardan vazgeçmesi gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
İzmir
Bergama Belediyesinden 3’ü kadın 4 işçi DİSK/GENEL-İŞ Sendikası üyesi oldukları
için işten çıkarıldılar. İşçiler 10 Şubattan beri belediye önünde eylemdeler.
Bergama Belediye Başkanı, seçimlerden bu yana, çalışanlara mobbing uygulamakta,
işçileri HAK-İŞ Sendikasına geçmeye zorlamaktadır. 
Sendikalı
olmak anayasal bir haktır, işçi sınıfının sermayeye karşı güvencesi, mücadele
aracıdır. İşçiler derhâl geri alınmalıdır. Belediye Başkanı emek karşıtı
uygulamalarından derhâl vazgeçmelidir. 
Teşekkür
ediyorum.
BAŞKAN
– Suzan Hanım…
5.- Hatay Milletvekili Suzan Şahin’in, Suriye’nin Tel
Abyad kentinden hububat ithal edilmesinin yerli tarıma ihanet, yerli çiftçiyi
ölüme terk etmek anlamına geldiğine ilişkin açıklaması
SUZAN
ŞAHİN (Hatay) – Teşekkür ederim Sayın Başkan.
Kamu
İhale Kurumu kamu ihale bilgilerine göre, Toprak Mahsulleri Ofisi Şanlıurfa
Müdürlüğünün Tel Abyad’dan 20 bin ton hububat alacağı açıklanmıştır. Yıllardır
savaş bölgesi olan ve sayısız silah ve bombaların kullanıldığı Suriye
topraklarından arpa, buğday, zeytinyağı, patates ithal ediyoruz. Buğdayın ana
vatanı bizdik, topraklarımız elverişli ve yüzyıllardır kendi buğdayımızı
kendimiz ekiyorduk. 21 milyon dönümlük buğday alanı, sayenizde 19 milyon dönüme
düştü. Çiftçi Kayıt Sistemi’ne göre 700 bin çiftçi toprağını ekmeyi bıraktı.
Bunların tek sorumlusu AKP hükûmetleridir. Yanlış dış politikalarınızla
milyonlarca Suriyeli mülteci ithal ettik, mülteciler yetmedi, şimdi de savaş
artığı sağlıksız topraklarda yetişen arpayı, buğdayı, zeytinyağını, patatesi
ithal eder hâle geldik. Bu uygulama yerli tarıma ihanettir, yerli çiftçiyi
ölüme terk etmektir. Derhâl bu yanlıştan dönün, kendi çiftçinize destek verin,
köstek olmayın.
Teşekkür
ederim.
Saygılarımla.
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından Sayın Grup Başkan
Vekillerimizin söz taleplerini karşılayacağım.
Sayın
Şeker…
6.- Kocaeli Milletvekili İlyas Şeker’in, deprem
bölgesinde yaşamamız nedeniyle belediyelerin imar planlarını fay hatlarına,
alüvyon ve çökme bölgelerine göre yeniden gözden geçirmesi gerektiğine ve
Regaip Kandili’ni tebrik ettiğine ilişkin açıklaması
İLYAS
ŞEKER (Kocaeli) – Teşekkür ediyorum.
Sayın
Başkan, değerli milletvekilleri; ülke olarak birinci derece deprem bölgesinde
yaşıyoruz. Ülkemizde meydana gelen hasar yapıcı büyük depremler Kuzey Anadolu
fay hattı, Doğu Anadolu fay hattı ve Batı Anadolu fay hattı üzerinde meydana
gelmektedir. Dünyanın en aktif fayları arasında yer alan Kuzey Anadolu fay
hattının uzunluğu yaklaşık 1.200 kilometredir. 66’da Varto, 83’te Erzurum,
92’de Erzincan, 99 yılında da İzmit, Düzce, Adapazarı depremleri bu fay
kuşağında meydana geldi ve çok fazla can ve mal kaybına neden oldu. Maalesef bu
aktif fay hatları yerleşim yerlerimizin içinden geçiyor. Belediyelerimiz
mutlaka imar planlarını fay hatlarına, alüvyon ve çökme bölgelerine göre
yeniden gözden geçirip, revizyonlarını yapıp, ivedilikle fay hatlarını ve çökme
bölgelerini imara kapatıp bu bölgelerin kentsel dönüşümü için Bakanlıkla
irtibata geçmelidirler diyor, Regaip Kandili’nizi tebrik ediyor, Genel Kurulu
saygıyla selamlıyorum.
BAŞKAN
– Sayın Özkan…
7.- Mersin Milletvekili Hacı Özkan’ın, Regaip
Kandili’ni tebrik ettiğine, 27 Şubat büyük dava adamı Necmettin Erbakan’ın
vefatının 9’uncu yıl dönümüne ilişkin açıklaması 
HACI
ÖZKAN (Mersin) – Teşekkürler Sayın Başkan.
Manevi
iklimiyle ruhumuzu kuşatan, gönüllerimizi ferahlatan kandiller geçidi mübarek
üç aylarınızı ve bu gece idrak edeceğimiz Regaip Kandili’nizi tebrik ediyor,
ülkemizin birliğine ve kardeşliğimizin pekişmesine vesile olmasını diliyorum. 
Üç
ayların gelişiyle birlikte gönüllerimizi huzura kavuşturan rahmet, mağfiret ve
bereket ikliminin ülkemizden başlayarak dalga dalga tüm insanlığı kuşatmasını,
hidayet, barış ve huzura vesile olmasını, bu mübarek gün, gece ve aylarda
yapacağınız ibadet, dua ve yakarışların kabul olmasını Cenab-ı Allah’tan niyaz
ediyorum. 
Vefatının
yıl dönümü vesilesiyle millî görüş lideri, büyük dava adamı, merhum Başbakan
Profesör Doktor Necmettin Erbakan Hocamızı rahmet ve duayla yâd ediyor,
mekânının cennet olmasını diliyor, Genel Kurulu saygıyla selamlıyorum. 
BAŞKAN
– Sayın Gaytancıoğlu...
8.- Edirne Milletvekili Okan Gaytancıoğlu’nun, süt
üreticilerinin mağduriyetine ilişkin açıklaması 
OKAN
GAYTANCIOĞLU (Edirne) – Teşekkürler Sayın Başkan.
Tarım
ve Orman Bakanlığının haberi var mı bilmiyorum ama bugünlerde süt sığırlarında
kesimler ciddi olarak artmıştır. Çiftçimiz neden hayvanlarını kesmek zorunda
kalıyor? Cevap çok basit: Zarar ediyor. Bırakın geçimini sağlamayı, gözü gibi
baktığı hayvanları satmak durumuna gelmiştir.
Buğday,
arpa, soya, mısır gibi yem ham maddelerinin hepsinin fiyatı hızla artıyor çünkü
hepsi ithal, hepsi ateş pahası. Artmayan tek şey, üreticinin sattığı sütün
fiyatı.
Seçim
öncesi süt destekleme primlerini artırdınız, onu da geriye dönük olarak seçim
sonrasında tekrar düşürdünüz; tam bir Ali Cengiz oyunu. Çiftçi, sizin neyinize
güvenerek üretim yapacak? Elindeki her şeyi sattı “Belki sütüm para eder,
hayvanları satmayayım, üretmeye devam edeyim.” dedi ama AKP’nin tarım
politikaları insanları canından bezdirdi. Şimdi de süt hayvanları kesime
gönderiliyor. Çiftçimiz, gözü gibi baktığı hayvanlarını kesmek zorunda
kalmıştır. 
(Mikrofon
otomatik cihaz tarafından kapatıldı) 
BAŞKAN
– Sayın Kılıç...
9.- Kahramanmaraş Milletvekili İmran Kılıç’ın, Regaip
Kandili’ni tebrik ettiğine, Suriye’nin
İdlib bölgesinde rejim güçlerinin düzenlediği hava saldırısında şehit olan
hemşehrisi Piyade Uzman Çavuş Soner Enes Baykuş’a Allah’tan rahmet dilediğine,
23 Şubat 1925 tarihinde TBMM kararıyla Kur’an-ı Kerim’in tercüme ve tefsir
edildiğine, 28 Şubat darbesinin 23’üncü yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Üç
aylar ve Regaip Kandili’ni tebrik eder, hayırlara vesile olmasını dilerim. 
Kahramanmaraş’ın
Onikişubat ilçesi Hacımustafa Mahallemizden 65. Mekanize Komando Tugay
Komutanlığında görevli hemşehrimiz Piyade Uzman Çavuş Soner Enes Baykuş, İdlib
gerginliği azaltma bölgesinde şehit olmuş ve bugün ilimizde ebediyete
uğurlanmaktadır. Şehidimize ve bütün şehitlerimize Allah’tan rahmet,
milletimize başsağlığı dilerim. 
Şubat
1925 tarihinde, Türkiye Büyük Millet Meclisinin kararıyla Kur’an-ı Kerim’in
tercüme ve tefsir edilmesine, ayrıca hadis alanında bir ilmî eserin telifine
karar verilmişti. O günlerin ilmî ve fikrî samimiyetini yansıtan “Hak Dini
Kur'an Dili” ve “Tecrîd-i Sarîh” isimli iki kıymetli eser bugün dahi en temel
bilgi kaynaklarımızdandır ve elimizdedir. 
Ayrıca,
28 Şubat sürecinin, darbesinin yıl dönümünde darbecileri kınıyorum. 
(Mikrofon
otomatik cihaz tarafından kapatıldı) 
BAŞKAN
– Sayın Güzelmansur…
10.- Hatay Milletvekili Mehmet Güzelmansur’un,
Türkmenistan’ın coronavirüs nedeniyle sınır kapılarını kapatmasıyla mağduriyet
yaşayan tır şoförlerine sahip çıkılması konusunda Ticaret, Sağlık ve Dışişleri
Bakanlarına seslendiğine ilişkin açıklaması
MEHMET
GÜZELMANSUR (Hatay) – Sayın Başkan, coronavirüs nedeniyle Türkmenistan sınır
kapılarını kapattı, Türkmenistan’a gıda, yük taşıyan şoförlerimiz de Lütfabad
Sınır Kapısı’nda mahsur kaldı. Sekiz gündür bine yakın şoförümüz, vatandaşımız
İran sınırında bekletiliyor, bu insanlarla ilgilenen yok. Ne “Geri dönün.”
deniliyor ne “Şu kadar zamanda Türkmenistan’a giriş yapacaksınız.” deniliyor ne
de virüsün yayıldığı bir ülkenin sınırında sıkışıp kalmış bu insanlar için
gerekli sağlık tedbirleri alınıyor. Şoförlerimizin yiyecekleri azalmış, mahsur
kaldıkları nokta hijyenik değil; maskeleri yok, virüse karşı âdeta açık hedef
olarak bekletiliyorlar. Durum bu kadar vahim, bu kadar içler acısı ama
ilgilenen kimse yok. 
Buradan
Ticaret Bakanına, Sağlık Bakanına, Dışişleri Bakanına sesleniyorum:
Şoförlerimize sahip çıkın, gerekeni bir an önce yapın.
Teşekkürler.

BAŞKAN
– Sayın Filiz…
11.- Gaziantep Milletvekili İmam Hüseyin Filiz’in, 22
Şubat Kilisli Muallim Rıfat Bilge’nin ölümünün 67’nci yıl dönümüne ve Regaip
Kandili’ni kutladığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Kilis’in
yetiştirdiği, Türkoloji dünyasının önde gelen ismi, büyük Türk bilgini Muallim
Rıfat Bilge’yi ölümünün 67’nci yılında rahmetle ve duayla anıyorum.
1874
yılında Kilis’te dünyaya gelen, İstanbul’da Darülmualliminden ve hukuk
fakültesinden mezun olan Muallim Rıfat’ın Türk dünyasına en büyük armağanı
“Kitab-ı Dede Korkut” ve “Divanü Lûgat-it-Türk”tür. Türklerin sözlü edebiyattan
yazılı edebiyata geçen ilk eserlerini ve Dede Korkut Hikâyeleri’ni tarihin
tozlu raflarından gün yüzüne çıkaran Muallim Rıfat olmuştur. Türkler ve
Türklükle ilgili birçok eserin ilk incelemesini yapmış ve Arapçadan, Farsçadan
15 eser çevirerek erişilmesi güç bir eserler abidesine imza atmıştır. 
Gaziantep
Üniversitesi Rektörlüğüm sırasında Kilis’te açtığımız eğitim fakültesine de
adını verdiğimiz Muallim Rıfat’ın hizmetleri unutulmayacaktır diyor, Regaip
Kandili’nizi kutluyor, Genel Kurulu saygıyla selamlıyorum. 
BAŞKAN
– Sayın Özdemir…
12.- İstanbul Milletvekili Sibel Özdemir’in, iktidar
partisinin yerel yönetimlerin yetkilerini gasbeden ve yetki alanındaki
hizmetleri merkezî yönetime devreden yasal düzenlemelere başvurduğuna ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
31
Mart yerel seçimleri sonrası çok sayıda belediyenin yönetimini kaybeden iktidar
partisi, yerel yönetimlerin yetkilerini gasbeden, yetki alanındaki hizmetleri
merkezî yönetime devreden yasal düzenlemelere ve uygulamalara başvurmaktadır.
Özellikle İstanbul halkının iradesine saygı duymayan iktidar, İstanbul
Büyükşehir Belediyesini hedef almış durumda. Önce, İBB’nin Boğaziçi imar
yetkisi merkezî yönetime alındı, sonra İBB UKOME’deki üye çoğunluğu
değiştirildi, en son da Galata Kulesi’nin işletmesi İBB’den alınmak isteniyor.
Kültür ve Turizm Bakanının, gerekçe olarak da Galata Kulesi etrafında Kültür
Yolu Projesi’yle Beyoğlu’nun eski günlere kavuşacağı şeklinde şaşkınlık veren
bir açıklaması oldu. Peki, kültürel, tarihî ve turizm açısından Beyoğlu’nu bugünlere
kimler getirdi? Beyoğlu Belediyesini ve İBB’yi yirmi altı yıldır AKP yönetmiyor
muydu? 
İktidar
partisi ne kadar çabalarsa çabalasın, halkın değişim talebine engel
olamayacaktır. 
Teşekkürler.
BAŞKAN
– Sayın Akın…
13.- Balıkesir Milletvekili Ahmet Akın’ın, memur ve
işçi emeklilerinin mağduriyetine ilişkin açıklaması
AHMET
AKIN (Balıkesir) – Sayın Başkan, teşekkürler. 
Memur
ve işçi emeklilerimiz yoksulluk, hatta açlık sınırının altında maaş alıyor.
Yıllarca çalışarak bu vatana, bu millete hizmet veren emeklilerimiz ne yazık ki
iktidarınız döneminde hak ettiklerini almıyorlar. Emeklilere verilen bayram
ikramiyeleri üç yıldır da artırılmadı. İktidarınızın enflasyonu yüzde 12 ama
vatandaşımızın enflasyonu yüzde 90. O nedenle, emeklilerimize, dul ve yetim
maaşlarına önümüzdeki Ramazan ve Kurban Bayramlarında verilecek ikramiyeler,
her bayram için en az 2 bin lira olmalıdır. Bayram öncesinde bu artış hem
emeklinin hem de esnafın yüzünü güldürecektir. 
Saraylara
parayı esirgemeyen iktidarınızdan bunu da esirgememesini bekliyoruz, tabii,
iktidarınızın vatandaşımızın yüzünü güldürmek gibi bir niyeti varsa. 
BAŞKAN
– Sayın Taşkın…
14.- Mersin Milletvekili Ali Cumhur Taşkın’ın, İslam
âleminin Regaip Gecesi’ni tebrik ettiğine ve
28 Şubat postmodern darbesinin 23’üncü yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Öncelikle,
aziz milletimizin ve tüm İslam âleminin Regaip Gecesi’ni tebrik ediyorum. 
28
Şubat, demokrasi tarihimize kara bir leke olarak geçen postmodern darbenin
23’üncü yıl dönümü. 28 Şubat süreci demokrasi, insan hakları ve özgürlükler
konusunda çok büyük yaralar açtı. “İrticayla mücadele” adı altında dindar
vatandaşlarımıza yönelik her türlü baskı, zulüm ve ayrımcılık devlet politikası
hâline getirildi. Sadece başörtülü olduğu için kızlarımız üniversitelerden
atıldı. Başörtülü memurlar haksız ve hukuksuz bir şekilde memuriyetten ihraç
edildi. Yapılan yolsuzluklarla, 300 milyar dolar kaynak göz göre göre devlet
hazinesinden çalındı. Bin yıl süreceği iddia edilen 28 Şubat, Cumhurbaşkanımız
Sayın Recep Tayyip Erdoğan liderliğindeki AK PARTİ’nin her türlü vesayet
odaklarına karşı verdiği mücadele sonucunda kısa sürede tarihin derinliklerinde
kaybolup gitti diyor, Genel Kurulu saygıyla selamlıyorum.
BAŞKAN
– Sayın Bakırlıoğlu…
15.- Manisa Milletvekili Ahmet Vehbi Bakırlıoğlu’nun,
Manisa ili Gölmarmara ilçesi halkının belediyenin ağaç kesme ısrarından
vazgeçmesini beklediğine ve Regaip Kandili’ni kutladığına ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan.
Adalet
ve Kalkınma Partisi iktidarının orman yağmalama ve ağaç katletme alışkanlığı
tüm hızıyla sürüyor. Kazdağları’nda ve Turgutlu Çal Dağı’nda kesilen yüz
binlerce ağaç, maden şirketlerine tahsis edilen on binlerce dekar orman alanı
ve kaçak saray yapmak için yağmalanan Atatürk Orman Çiftliği… Örnekler devam
ediyor, Manisa Gölmarmara Belediyesi, ilçe girişinde bulunan, ilçemizin sembolü
elli yıllık ağaçları bir bir kesiyor. Demirci Belediyesi, orman arazisine
“kongre merkezi” diye kaçak bir yapı dikmiş, kaymakamlığa yanlış bilgiler
vermiş, sonra “küçük bir dikkatsizlik” diyerek olayı kapatmaya çalışmış. Olay
büyüyünce İçişleri Bakanı, Demirci’nin Adalet ve Kalkınma Partili Belediye
Başkanı hakkında yargılama izni vermek zorunda kaldı. Değerli milletvekilleri,
sembol ağaçlarına sahip çıkan Gölmarmara halkının, belediyenin ağaç kesme
ısrarından vazgeçmesini beklediğini burada ifade ediyor, kandilinizi kutluyor,
Genel Kurulu saygıyla selamlıyorum. 
BAŞKAN
– Sayın Kasap…
16.- Kütahya Milletvekili Ali Fazıl Kasap’ın, Regaip
Kandili’ni kutladığına, Suriye’nin İdlib bölgesinde şehit olan askerlere
Allah’tan rahmet, yaralı olan hemşehrisi Uzman Çavuş Veli Özsoy ile diğer
yaralılara şifa dilediğine ve ülkenin içinde bulunduğu duruma ilişkin açıklaması
ALİ
FAZIL KASAP (Kütahya) – Sayın Başkan, öncelikle, üç ayların müjdecisi Regaip
Kandili’ni kutluyor, bu mübarek gecenin ülkemize ve tüm İslam âlemine barış,
huzur ve mutluluk getirmesini temenni ediyorum. 
Ayrıca,
dün İdlib’de şehit olan askerlerimize Allah’tan rahmet, hemşehrimiz Köprücek
köyünden olan Uzman Çavuş Veli Özsoy ve diğer yaralı askerlerimize ise acil
şifalar diliyorum. 
Ülke
olarak cenaze evine döndük, gün geçmiyor ki kötü bir haberle karşılaşmayalım.
Daha Elâzığ depreminin yaraları sarılmadan Van’dan gelen haberlerle yıkıldık.
Her gün, gelen şehit haberleriyle yüreğimiz dağlanıyor. Tüm komşularımızla
kavgalıyız. Suriye’de emperyalistlere hizmet eden bir savaşın parçasıyız.
Libya’da sonu olmayan bir savaşın tarafıyız. Ülke olarak yorgun ve yaralıyız,
ekonomik krizin pençesinde bitkin ve umutsuz; işsizlik, yoksulluk, çaresizlik
karşısında ülke olarak yorgunuz; siyasal, sosyal ve ekonomik bunalımın
doruğunda huzursuzuz. Adalette yerin dibindeyiz, eğitimde yerlerde sürünüyoruz,
sağlıkta şirketlerin müşterisiyiz. Maalesef, toplum olarak ağır bir psikolojik
travmanın eşiğindeyiz…
(Mikrofon
otomatik cihaz tarafından kapatıldı) 
BAŞKAN
– Sayın Durmuşoğlu…
17.- Osmaniye Milletvekili Mücahit Durmuşoğlu’nun, 27
Şubat 54’üncü Hükûmetin Başbakanı Necmettin Erbakan’ın vefatının 9’uncu yıl
dönümüne, İslam âleminin Regaip Gecesi’ni tebrik ettiğine ve 28 Şubat postmodern darbesinin 23’üncü yıl dönümüne
ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
27
Şubat 2011’de Rahmetirahman’a kavuşan, her türlü engellemelere ve baskılara
rağmen “İman varsa imkân da vardır.” diyerek milletine hizmet etmekten geri
durmayan 54’üncü Hükûmetin Başbakanı, millî görüş hareketinin lideri Profesör
Doktor Necmettin Erbakan’ı rahmet ve minnetle yâd ediyor, mekânı cennet olsun
diyorum.
Aziz
milletimizin ve tüm İslam âleminin Regaip Gecesi’ni tebrik ediyor, bu mübarek
gecenin ve üç ayların hayırlara vesile olmasını diliyorum.
“Bin
yıl sürecek.” dedikleri “postmodern darbe” olarak adlandırılan 28 Şubat
darbesi, demokrasiye, özgürlüğe, temel haklara ve toplumun öz değerlerine karşı
girişilen zorbalıklarla dolu utanç tarihidir. Dönemin darbeci zihniyeti
tarafından Ankara’da tanklar sokağa çıkarılmış, “demokrasiye balans ayarı”
denilerek seçilmiş hükûmet istifaya zorlanmıştır. Bu kara günü unutmayacağız ve
unutturmayacağız. İnşallah, bundan sonra, darbeler, tarihin karanlık
sayfalarında yer alacaktır. Milletimiz asla darbelere ve darbecilere prim
vermeyecektir diyor, Genel Kurulu saygıyla selamlıyorum. 
BAŞKAN
– Sayın Keven…
18.- Yozgat Milletvekili Ali Keven’in, halkın alım
gücünün azalmasıyla esnafın zor duruma düştüğüne ilişkin açıklaması
ALİ
KEVEN (Yozgat) – Teşekkür ederim Sayın Başkan.
Halkımızın
alım gücünün düşmesi ülke genelinde esnaflarımızı siftah yapamaz duruma
getirdi. Yozgat esnafı da bundan nasibini aldı. Her köşe başına gecekondu gibi
yapılan AVM’ler ve zincir marketler yüzünden yüz binlerce çarşı esnafı ve
mahalle bakkalı çok zor durumda. Saray, AVM sahiplerinden fırsat bulup
çarşıdaki, pazardaki esnafın taleplerini görmüyor, duymuyor. Esnafımızın acil
talepleri var. Esnaf Kefaletin kredi faizleri düştü ancak esnafın sicil sorunu
var ve kredi kullanamıyor. Esnafımız sicil affı çıkmasını bekliyor, kredilerine
acil yapılandırma bekliyor, sigorta ve BAĞ-KUR prim borçlarına yapılandırma ve
erteleme istiyor; kepenk kapatmak istemiyor.
Saygılarımla.

BAŞKAN
– Sayın Aydın…
19.- Bursa Milletvekili Erkan Aydın’ın, Dünya Sağlık
Örgütünün coronavirüs karşısında tüm dünyayı önlem almaya çağırdığına, ülkede
bu konuda nasıl önlem alındığını Sağlık Bakanından, Meclisin korunması için
herhangi bir önlemi olup olmadığını da Meclis Başkanlığından öğrenmek
istediğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Dünya
Sağlık Örgütü coronavirüs karşısında tüm dünyayı önlem almaya çağırıyor, Sağlık
Bakanı da virüsün kapıda olduğunu söylüyor. Bakınız, hiçbir planlama
yapılmadan, tehlikenin bize de geleceğini öngörmeden elimizdeki tüm maskeleri
Çin’e sattık, şimdi ülkede maske yok, olan da fahiş fiyata satılıyor. Şimdi,
Sayın Bakana soruyorum: Bu konuda nasıl bir önleminiz var? Yoksa vatandaş
başına naylon mu geçirecek?
“Önlem
alıyoruz.” diyoruz, Bursa’da kilometrelerce öteye şehir hastanesi kurarken
şehrin göbeğindeki hastaneyi kapatıp burada bir karantina hastanesi, merkezi
yapılacağını söylüyorlar. Bunları defalarca uyardık. Salgın hastalığın
yayılmaması için şehrin göbeğine nasıl bir karantina hastanesi kurulur, bunu da
anlamak mümkün değil. 
Bu
arada da, Sayın Başkan, Meclise çok sayıda vatandaş geliyor, binlerce personel
çalışıyor. Meclisin korunması için Başkanlığınızın herhangi bir işlemi ya da
önlemi var mıdır? Bunu da bilmek isteriz. 
BAŞKAN
– Sayın Boyraz… 
20.- İstanbul Milletvekili Osman Boyraz’ın, 27 Şubat
54’üncü Hükûmetin Başbakanı Necmettin Erbakan’ın vefatının 9’uncu yıl dönümüne
ilişkin açıklaması
OSMAN
BOYRAZ (İstanbul) – Teşekkür ediyorum Sayın Başkanım.
27
Şubat 2011 yılında Rahmetirahman’a kavuşan 54’üncü Hükûmetin efsane Başbakanı
Profesör Doktor Necmettin Erbakan’ı rahmetle, minnetle yâd ediyorum; mekânı
cennet olsun.
Bu
topraklarda yaşayan; inancından, değerlerinden ve tercihlerinden dolayı yok
sayılmış, dışlanmış, hor görülmüş aziz vatan evlatlarını savunan adamın adıdır
Erbakan. Ömrü boyunca her türlü dayatma, baskı ve vesayete karşı soylu bir
duruş sergileyerek millî iradeden başka hiçbir güce ram olmayan, yiğit bir
adamın adıdır Erbakan. Dün yerli ve millî siyasetin güçlü bir öncüsü olan,
bugünün ise siyasetine yön veren bir kuşağın yetişmesini sağlayan hocanın adıdır
Erbakan. Nezaketin, zarafetin, zekânın ve beyefendiliğin adıdır Erbakan. “Bir
çiçekle bahar gelmez.” diyenlere “Her bahar bir çiçekle başlar.” diyerek
karamsarlığı ümide çevirenin adıdır Erbakan. Defalarca partisi kapatılmasına
rağmen… 
(Mikrofon
otomatik cihaz tarafından kapatıldı) 
BAŞKAN
– Sayın Taşdoğan… Yok.
Sayın
Bülbül…
21.- Aydın Milletvekili Süleyman Bülbül’ün, millî
tarımın ithalat yüzünden zor durumda olduğuna ilişkin açıklaması
SÜLEYMAN
BÜLBÜL (Aydın) – Teşekkürler Sayın Başkan.
Millî
tarım, ithalat yüzünden can çekişiyor. Pamuk ithalatı yüzünden pamuk
çiftçisinin hâli perişan. En önemlisi, çiftçimize verilen pamuk pirimi henüz
ödenmediği gibi, bir de ödenirken kesintiye uğruyor; çiftçiye ise “Harp var,
bekleyin.” deniyor. Çiftçinin aldığı pamuk destekleme priminden, önce “hizmet
bedeli” adı altında yüzde 2 ile 4 arasında kesinti yapılıyor; ayrıca, prim
ödemeleri için Ziraat Bankasının çiftçiye verdiği “Bankkart Başak” için yılda
100 TL para alınıyor. Yani bir yandan çiftçiyi, üreticiyi desteklemiş gibi
yapan iktidar diğer yandan fark ettirmeden primlerden kesinti yapıyor; böylece,
verilen prim kuşa dönüyor. Yapılması gereken, pamuk destekleme primlerinin bir
an önce yatırılması ve primlerden kesilen ücretlerin ve kart bedelinin
kaldırılmasıdır. 
Teşekkür
ederim.
BAŞKAN
– Şimdi, söz talep eden Grup Başkan Vekillerine söz vereceğim. 
Buyurun
Sayın Türkkan.
22.- Kocaeli Milletvekili Lütfü Türkkan’ın, Regaip
Kandili’ni tebrik ettiğine, Suriye’nin İdlib bölgesinde rejim güçlerinin
düzenlediği hava saldırısında şehit olan Piyade Uzman Çavuş Soner Enes Baykuş
ile İstihkâm Uzman Onbaşı Şükrü Elibol’a Allah’tan rahmet dilediğine, Esad
güçlerinin Türk askerî birliklerine saldırmaya devam ettiğine, askerlerin şehit
olmasını engelleyecek tutarlı ve kararlı bir dış politikanın izlenmesi, bölgede
doğru adımların atılması gerektiğine, 27
Şubat 54’üncü Hükûmetin Başbakanı Necmettin Erbakan’ın vefatının 9’uncu yıl
dönümüne, 28 Şubatın Türk siyasi tarihinin en karanlık günlerinden birisi
olduğuna ve İYİ PARTİ Genel Başkan Meral Akşener’in dönemin İçişleri Bakanı
olarak 28 Şubat darbesine ve askerî vesayete karşı mücadele ettiğine, dün de
bugün de milletin yanında olduklarına ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün üç ayların
manevi iklimine girdiğimizin habercisi olan Regaip Kandili’ni idrak ediyoruz,
mübarek olsun. Milletimizin kandilini tebrik ediyorum, hayırlara vesile
olmasını Cenab-ı Allah’tan niyaz ediyorum. 
Regaip,
“re-ğa-be” kökünden geliyor. Yani “re-ğa-be” bir şeyi istemek, arzulamak, onu
elde etmek için çaba sarf etmektir. Türk milletine hizmet etme yolunda, Türk
milletinin birliğine, dirliğine halel getirmeyecek şekilde çalışan her
arkadaşıma Allah’tan kuvvet niyaz ediyorum. 
Ne
yazık ki yüreğimize yine şehit ateşi düştü. Piyade Uzman Çavuş Soner Enes
Baykuş ve İstihkâm Uzman Onbaşı Şükrü Elibol, İdlib bölgesinde dün düzenlenen
hava saldırısında şehit oldular. Askerlerimize Allah’tan rahmet, ailelerine ve
milletimize başsağlığı diliyorum. Saldırıda 2 askerimiz de yaralandı, yaralı
evlatlarımıza da acil şifalar diliyorum. 
Rusya’nın
desteğiyle Esad güçleri, Türk askerî birliklerine saldırmaya ve askerlerimizi
şehit etmeye devam ediyor. Burada her arkadaşımız, her gün söz aldığında bir
şehit haberi için milletimize başsağlığı diliyor. Artık bu, olağan hâle gelmeye
başladı ama bu çok normal bir durum değil. Hükûmetimizin, şehitlerimizin
ardından “Şu kadar sayıda rejim askerini öldürdük.” “Misliyle karşılık verdik.”
şeklindeki açıklamaları sorunu çözmeye yetmiyor maalesef. Sürekli söylüyoruz,
söylemeye de devam edeceğiz. Beklentimiz, askerlerimizin şehit olmasını
engelleyecek tutarlı ve kararlı bir dış politikanın izlenmesi, bölgede doğru
adımların atılmasıdır. 
Dokuz
yıl önce bugün, hayatını kaybeden eski Başbakanlardan merhum Necmettin
Erbakan’ı rahmet ve saygıyla yâd ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Merhum Erbakan, tüm hayatını Türk siyaseti için harcamış ve
değeri bugün daha fazla anlaşılan önemli bir politikacıdır. Erbakan vizyon ve misyonunun bugünkü Türkiye'nin
geldiği noktayla örtüşmediği ise yadsınamaz bir gerçektir. 
Merhum
Erbakan’ı anmışken 28 Şubatı da es geçmek istemiyorum, yarın 28 Şubat. 28
Şubat, Türk siyasi tarihinin demokrasi çizgisinden kaydığı en karanlık
günlerden birisi olarak hafızalara kazınmış bir gündür. Biz o gün de “Namlusunu
millete çevirmiş tanka selam durmam!” anlayışını benimseyerek hareket etmiştik,
bu düşüncemizden bugün de vazgeçmiş değiliz. Sayın Genel Başkanım Meral Akşener
Hanımefendi, dönemin İçişleri Bakanı olarak 28 Şubat darbesine ve askerî
vesayete karşı korkmadan mücadele ederken ve karşı dururken o gün ortada
gözükmeyenler, bugün 28 Şubatın ekmeğini yiyerek hâlâ iktidarlarını sürdürmeye
devam ediyorlar.
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – 28 Şubattaki başörtüsü sorunuyla çıkılan bu yol, zamanla
istismar edilerek devlet içerisinde paralel bir devlet kurmaya yeltenecek kadar
mesafe katetmiştir. Biz yirmi üç yıl önce 28 Şubatı yapanlara da karşıydık,
bugün 28 Şubat gibi tahakküm kuranlara da karşıyız; dün de sadece milletimizin
yanındaydık, bugün de sadece milletimizin yanındayız.
Yüce
Parlamentoyu saygıyla selamlıyorum.
Sağ
olun Başkanım.
BAŞKAN
– Sayın Akçay…
23.- Manisa Milletvekili Erkan Akçay’ın, Suriye’nin
İdlib bölgesinde şehit düşen Piyade Uzman Çavuş Soner Enes Baykuş ile İstihkâm
Uzman Onbaşı Şükrü Elibol’a ve Er Mecit Demir’e Allah’tan rahmet dilediğine, 24
Şubat 2020 tarihinde Suriye’nin kuzeyindeki Tel Rıfat’ta güvenlik güçlerimiz
tarafından terörist elebaşılara yönelik koordineli bir operasyon
gerçekleştirildiğine, Türkiye’nin hiç bir emperyal çıkar gözetmeksizin meşru
davasının peşinde olduğuna, 28 Şubat hareketinin 23’üncü yıl dönümüne, Milliyetçi
Hareket Partisi olarak her türlü darbe girişiminin, antidemokratik hareketin
karşısında durduklarına ve durmaya devam edeceklerine, 27 Şubat siyaset ve
devlet adamı Necmettin Erbakan’ın vefatının 9’uncu yıl dönümüne, İslam âleminin
Regaip Kandili’ni tebrik ettiğine ilişkin açıklaması 
ERKAN
AKÇAY (Manisa) – Sayın Başkan, 26 Şubat 2020 itibarıyla İdlib’de Esad’a bağlı
rejim güçleri, bölgede çatışmaların önlenmesi ve gözlem noktalarının korunması
amacıyla görevini yapan kahraman askerlerimizi hedef almaya devam etmektedir.
Hain saldırı sonucunda 2 askerimiz şehit olmuş, 2 askerimiz de yaralanmıştır.
Dün yapılan saldırıda şehit olan askerlerimiz Soner Enes Baykuş ve Şükrü
Elibol’a ve 22 Şubat 2020 tarihinde şehit olan askerimiz Mecit Demir’e
Allah’tan rahmet, yakınlarına ve aziz milletimize başsağlığı diliyorum. 
Kaçak
dövüşü meşrep edinmiş, kuruluş tarihi asırlar öncesine dayanan kahraman
ordumuzu vurkaç taktiğiyle yıldırmayı planlayan rejim ordusunun 114 unsuru
enterne edilerek gerekli cevap
verilmiştir.
Diğer
yandan, 24 Şubat 2020 tarihinde Suriye’nin kuzeyindeki Tel Rıfat’ta terörist
elebaşılara yönelik güvenlik güçlerimiz koordineli bir operasyon
gerçekleştirmiştir. Operasyonda 2’si elebaşı olmak üzere, toplam 6 PKK/YPG’li
terörist etkisiz hâle getirilmiştir. Bugün itibarıyla Şam-Halep bağlantısını
sağlayan M4 Kara Yolu ile Lazkiye’den Halep’e uzanan M5 Kara Yolu’nun
birleştiği noktada yer alan Serakib ilçesi rejim unsurlarından temizlenmiştir;
vaziyet sarih, cepheler kesindir.
Rusya,
ABD, İran ve Esad gibi aktörler Türkiye’ye sabır yoklaması çekmektedir. Tarih,
Türk’ün sabrını sınayanların hazin sonuna sayısız kere şahit olmuştur.
Türkiye’nin her fırsatta suhuletin peşinde olması Rusya tarafından yanlış
anlaşılmış olacak ki çeşitli devlet kademelerinden yöneticiler ikircikli
açıklamalar yapmaya devam etmektedir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay. 
ERKAN
AKÇAY (Manisa) – Türkiye asırlık diplomasi birikimiyle uluslararası konjonktürü
gözetmektedir. Kaçak dövüşlerle süreci yokuşa sürmek, Türkiye’nin kararlı
tutumuna ve meşru davasına aykırıdır. Türkiye, “ordu millet” anlayışıyla
uluslararası hukuktan doğan haklarının ve barışın tesisi için atılacak her
adımın sahibi ve savunucusudur. Türkiye hiç bir emperyal çıkar gözetmeksizin
meşru davasının peşinde olmuş ve olmaya devam edecektir. 
Sayın
Başkan, değerli milletvekilleri; “demokrasiye balans ayarı” adı altında
başlatılan 28 Şubat hareketinin 23’üncü yılındayız.
28
Şubat 1997’de siyasete yapılan müdahale, derin fay kırıklarına sebep olan
odakları Sayın Genel Başkanımız şu şekilde tanımlamıştı: “Siyaseti dışarıdan
tanzim etmeye, demokrasiyi etkisizleştirmeye ve alanını daraltmaya tevessül
edenler, açıkça millet kararına ve iradesine kastedenlerdir.”
(Mikrofon
otomatik cihaz tarafından kapatıldı) 
BAŞKAN-
Buyurun.
ERKAN
AKÇAY (Manisa) – 28 Şubat, Türkiye’nin demokratik girişimine vurulmuş bir
darbedir. Kendilerine güç ve yetki
vehmederek alan açan, gayrimeşru müdahalelerle millet emanetini gasbeden
çevrelere kesinlikle gereğinin yapılması şarttır. Geçmişin geciken bir
hesabından daha çok hukukun ve millet iradesinin hakkının savunulması her
şeyden öncelikli görülmelidir. Demokrasinin itibarını ve hakkını korumak, bu
hakkı savunanlara destek olmak hepimizin sorumluluğudur. Milletimizin
hassasiyet ve tercihlerine saygı duymak, demokrasi ve hukukun temel ilkelerine
uymak herkesin görevidir. 15 Temmuz hain darbe teşebbüsünde aldığımız tutum göz
önünde bulundurulduğunda, biz Milliyetçi Hareket Partisi olarak her türlü darbe
girişiminin, antidemokratik hareketin karşısında durduk, durmaya da devam
edeceğiz. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Akçay.
ERKAN
AKÇAY (Manisa) – Bu vesileyle, 27 Şubat 2011’de hayatını kaybeden siyaset ve
devlet adamı merhum Necmettin Erbakan’ı rahmetle anıyorum. 
Türk
İslam âleminin Regaip Kandili’ni tebrik ediyor, hayırlara vesile olmasını
diliyorum. 
Teşekkür
ederim Sayın Başkan. 
BAŞKAN
– Sayın Koç… 
24.- Ağrı Milletvekili Abdullah Koç’un, corona virüsü
riski nedeniyle Ağrı ili Doğubeyazıt ilçesinde 18 kişinin hastanede karantina
altında olması, Gürbulak Sınır Kapısı’nda 60 kişinin gözetim altında bulunması
nedeniyle önlemlerin acilen alınması gerektiğine ilişkin açıklaması
ABDULLAH
KOÇ (Ağrı) – Teşekkür ederim Sayın Başkan. 
Corona
virüsü riski nedeniyle Ağrı’nın Doğubeyazıt ilçesinde 18 kişi hastanede
karantina altına alınmıştır. Gürbulak Sınır Kapısı’nda 60 kişi gözetim altında.
Öncelikle, yurttaşlarımıza acil şifalar diliyorum. 
Bölge
hastanesinde an itibariyle sadece 37 sağlık çalışanı hizmet vermektedir;
hastaneler yetersizdir. Bir hafta önce duruma dikkat çekmek amacıyla soru
önergesi vermemize rağmen tedbirler geciktirilmiştir. Derhâl acil önlemlerin
alınmasını talep ediyor, teşekkür ediyorum. 
BAŞKAN
– Sayın Tokdemir…
25.- Hatay Milletvekili İsmet Tokdemir’in, şubat ayında
verileceği açıklanan mazot ve gübre desteğinin Hatay ili dâhil 23 ile
verilmediğine, pamuk primlerinin ödenip ödenmeyeceğini, eğer ödeme yapılacaksa
ne zaman ödeneceğini Tarım ve Orman Bakanından öğrenmek istediklerine ilişkin
açıklaması
İSMET
TOKDEMİR (Hatay) – Teşekkür ediyorum Sayın Başkan. 
Ocak
ayı içerisinde Genel Kurulda dile getirilen ve Tarım ve Orman Bakanlığı
tarafından şubat ayında verileceği açıklanan mazot ve gübre desteği Hatay ilimizin
de içinde bulunduğu 23 ilimizde verilmedi. Pamuk ekiminin yapıldığı bu 23
ilimizde desteklemenin ne zaman yapılacağına dair bugüne kadar ne Hükûmetten ne
de ilgili bakanlıktan herhangi bir açıklama yapılmadı. Ayrıca, pamuk
primlerinin ödenmeme durumunun da söz konusu olduğu söylentileri
konuşulmaktadır. Bu söylentilerin doğru olup olmadığı, eğer ödeme yapılacak ise
ne zaman yapılacağı hakkında Sayın Bakandan açıklama bekliyoruz. 
Teşekkür
ederim. 
BAŞKAN
– Sayın Oluç, buyurun.
26.- İstanbul Milletvekili Hakkı Saruhan Oluç’un,
Regaip Kandili’nin ülkeye ve coğrafyaya barış, eşitlik ve kardeşlik getirmesini
dilediklerine, 28 Şubat darbesinin 23’üncü yıl dönümüne, darbenin her türlüsüne
her koşulda karşı olduklarına, darbenin mağduru olmanın her zaman bundan ders
çıkarmak anlamına gelmediğine, 28 Şubat 2015 tarihinde demokratik bir anlayışla
oluşturulan Dolmabahçe mutabakat metnine, Parlamentodaki partilerin önemli
görevlerinden bir tanesinin de tarihsel, siyasal ve sosyal sorunları konuşarak
diyalog içinde çözmek olduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; mübarek üç ayların başlangıcı, rahmet, bereket ve
paylaşımın habercisi olan Regaip Kandili’nin ülkemize ve coğrafyamıza barış ve
eşitlik, kardeşlik getirmesini, her türlü zulüm ve haksızlığın son bulmasına
vesile olmasını diler, tüm halklarımızın ve İslam âleminin kandilini kutlarız. 
28
Şubatın arifesindeyiz. Evet, Türkiye Cumhuriyeti’nin tarihi aslında bir yönüyle
darbeler tarihidir, darbelerle kesintiye uğratılmış demokrasinin can
çekişmesinin tarihidir de diyebiliriz. Tek parti dönemiyle demokrasiden uzak
bir dönem geçiren Türkiye, sonraki dönemlerde defalarca askerî, sivil,
postmodern darbelerle ve muhtıralarla karşı karşıya kalmıştır. 27 Mayıs 1960,
12 Mart 1971, 12 Eylül 1980 askerî darbelerinin yanı sıra sivil ve demokratik
siyaseti hedefine alan sayısız darbe girişimi de yaşamıştır. Bugünlerde de bir
“postmodern darbe” olarak bilinen 28 Şubat 1997 darbesinin 23’üncü yılına
giriyoruz. 28 Şubat 1997 tarihinde yapılan Millî Güvenlik Kurulu toplantısı
sonucu açıklanan kararlarla başlayan bu postmodern askerî darbe, Türkiye’de
toplumdan yükselen demokrasi ve eşitlik taleplerini bastırmak istemiştir.
Darbecilerin “Bin yıl sürecek.” dediği ve tarihe “postmodern darbe” olarak
geçen bu darbe sonrası vekillikler düşürülmüş, çok sayıda kamu görevlisi
görevinden uzaklaştırılmış; demokratik siyasi aktörlere siyasetten el
çektirilmiş; ülke, sivil-kamusal ayrımı gözetilmeksizin talimatlarla yönetilmek
istenmiştir. 
Bir
kez daha söyleyelim ki parti olarak, darbenin her türlüsüne her koşulda karşı
olduğumuzu belirtiyoruz. 28 Şubatın bize öğrettiği en önemli şeylerden biri de
şu oldu: Darbenin mağduru olmak her zaman bundan ders çıkarmak anlamına
gelmiyormuş ne yazık ki. Neden bunu söylüyoruz? 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Çünkü hukukun üstünlüğü ve asgari demokratik anlayışa
sahip bir iktidarın asla kalkışmaması gereken, 4 Kasım 2016’da bizim eş genel
başkanlarımıza ve milletvekillerimize yönelik gözaltı ve tutuklamalar, yine 19
Ağustos 2019’da kayyum atamalarıyla başlayan ve yine 20 Temmuzda ilan edilen
OHAL’le birlikte başlatılan sivil darbelerin ardından binlerce kişi işinden
edildi, yüzlerce gazete, dernek, dergi, sivil toplum örgütü kapatıldı; Türkiye
âdeta bir açık cezaevine dönüştürüldü. O dönemin mağdurları yani 28 Şubatın
mağdurları, bundan ders çıkarması gereken özneler, ne yazık ki bugün aynı
zihniyeti birçok alanda yaşatıyorlar. Demek ki darbenin mağduru olmak bundan
ders çıkarmak anlamına gelmiyormuş her dönemde. 
Biz
bir kez daha vurgulayalım ki “darbe” demek, demokrasi, hak ve özgürlüklerin
gasbedilmesi, hukukun ortadan kaldırılması, yok edilmesi demektir. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) - Biz her zaman için seçim sonuçlarını tanıyan, halkın
iradesine saygı gösteren, yargı ve hukukun üstünlüğüne saygı gösteren bir
pozisyonda siyasetimizi, demokratik siyasetimizi sürdüreceğiz ve o dönemde
mağdur edilen, haksızlığa uğrayan her kesimin yanında durduk, bu dönemde de
yanında durmaya devam edeceğiz mağdurların, haksızlıkla karşı karşıya
kalanların. 
“28
Şubat” deyince bir noktaya daha değinmek istiyorum: Dolmabahçe mutabakatı.
Dolmabahçe mutabakatı, aslında son derece önemli bir adımdı Türkiye tarihi
açısından baktığımızda çünkü Türkiye'nin en kadim sorunlarından biri olan Kürt
sorununun yıllarca, cumhuriyet tarihi boyunca iktidarlar tarafından bir asayiş
sorunu olarak görülmesi ve şiddetle çözülmeye çalışılmasının karşısında bir
tutum geliştirilmeye başlanmıştı. 
Türkiye’de,
baktığımızda, toplum ve devlet açısından, iktidarlar açısından ne yazık ki
sorunlarımızı konuşarak, karşılıklı diyalog içinde ve müzakere ederek aşmak
geleneği çok fazla gelişmemiştir, hatta neredeyse yok düzeyindedir. İlk defa
farklı bir şey denenmeye çalışıldı. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) - Müzakere ederek, diyalog içinde toplumsal, siyasal ve
tarihsel sorunların çözülmesi için adımlar atılmaya çalışıldı ve 28 Şubat
2015’teki Dolmabahçe mutabakatı aslında bunun önemli bir adımıydı. Demokratik
siyaset tanımının ve içeriğinin tartışılması, demokratik çözümün ulusal ve yerel boyutlarının tanımlanması, özgür
vatandaşlığın yasal ve demokratik güvencelerinin konuşulması, demokratik
siyasetin devlet ve toplumla ilişkisi ve bunun kurumsallaşmasına yönelik
başlıkların ele alınması, çözüm sürecinin sosyoekonomik boyutlarının konuşulması,
çözüm sürecinde demokrasi-güvenlik ilişkisinin kamu düzenini ve özgürlükleri
koruyacak şekilde ele alınması, kadın, kültür ve ekolojik sorunların yasal
çözümlerinin ve güvencelerinin değerlendirilmesi, kimlik kavramı, tanımı ve
tanımlanmasına dönük çoğulcu bir demokratik anlayışın geliştirilmesi,
demokratik cumhuriyet, ortak vatan ve milletin demokratik ölçütlerle
tanımlanması, çoğulcu demokratik sistem içerisinde yasal ve anayasal
güvencelere kavuşturulması; bütün bu demokratik hamle ve dönüşümleri içselleştirmeyi
hedefleyen yeni bir anayasa. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) - Bitiriyorum. 
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) - İşte, bu 10 madde Dolmabahçe mutabakatının 10
maddesiydi ve son derece demokratik bir anlayışla oluşturulmuş bir metindi, bir
metin manzumesiydi. 
Şimdi,
bir kez daha, aradan bunca yıl geçtikten sonra Parlamentodaki bütün partilere
çağrı yapıyoruz: Bakın, o zamanki Dolmabahçe mutabakatının 10 maddesi, aslında bugün
demokratik siyaset içinde bütün siyasi partilerin, Mecliste bulunan ve Meclis
dışındaki bütün siyasi partilerin birlikte konuşabilecekleri,
tartışabilecekleri maddelerdir. Ve bir kez daha şunu vurgulayalım ki
sorunlarımızı, tarihsel, siyasal ve sosyal sorunlarımızı konuşarak diyalog
içinde çözmek, müzakere ederek bu çözüm adımlarını yaratmak hepimizin
elindedir, Parlamentodaki partilerin de önemli görevlerinden bir tanesidir.
Dolmabahçe mutabakatının yıl dönümünde bir kez daha buna vurgu yapmayı önemsiyoruz.

Teşekkür
ederim. 
BAŞKAN
– Candan Hanım, buyurun, söz istemiştiniz. 
27.- Tekirdağ Milletvekili Candan Yüceer’in, Anayasa
Mahkemesi önünde adalet nöbeti tutmak istedikleri için polis tarafından
darbedilen Çorlu tren kazasında yaşamını yitiren 25 kişinin ailelerinin yargı
karşısına çıkarılmasının adalet arayışına gözdağı vermek anlamına geldiğine
ilişkin açıklaması
CANDAN
YÜCEER (Tekirdağ) – 25 yurttaşımızın yaşamını yitirdiği Çorlu tren katliamının
üzerinden bir buçuk yılı aşkın süre geçti. “Katliam” diyoruz çünkü ihmaller
zincirinin sonucu gerçekleşmiş bu olay kaza olarak nitelendirilemez. 7 aylık
Beren’i, 4 yaşındaki Ömer’i, 7 yaşındaki Mavinur’u, 9 yaşındaki Oğuz Arda’yı,
12 yaşındaki Gülce’yi hayattan koparanlar, 14 yaşındaki Bihter’in, 16 yaşındaki
Sena’nın gencecik gülüşlerini çalanlar hâlâ korunuyor. İhmali açık olan bürokratları, Bakanı, Devlet Demiryollarını koruyan
yargı, evlatları, torunları ve sevdikleri için adalet bekleyen aileleri
yargılıyor. Anayasa Mahkemesi önünde adalet nöbeti tutmak istedikleri için
polis tarafından darbedilen aileler bugün yargı karşısına çıkacak. Bu yapılan,
adalet arayışına gözdağı vermektir. Bu, vicdan yoksunluğudur; bu,
acımasızlıktır. 
Ben
“Çorlu için adalet, Türkiye için adalet” diyen herkesi, 4 Martta Ankara’da
yapılacak duruşmada, Ankara Adliyesindeki görülecek davada ailelerimizin
yanında olmaya davet ediyorum. 
Teşekkür
ediyorum.
BAŞKAN
– Sayın Taşdoğan…
28.- Gaziantep Milletvekili Ali Muhittin Taşdoğan’ın, 2
Şubat Dünya Sulak Alanlar Günü vesilesiyle sulak alanlar bakımından Avrupa ve
Orta Doğu’nun en önemli ülkelerinden olmamıza rağmen ülkenin su imkânının
sınırlı sayılabileceğine ve verimli kullanılması gerektiğine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; ülke
ekonomisi ve sürdürülebilir tarım politikalarının gelişimi için suyun ve su
kullanımının önemi, 3’üncü Tarım Orman Şûrası’nda alınan stratejik kararların
içinde önemli bir yer tutmaktadır. Su, dünyada en çok tarımda kullanılmakta
olup “2 Şubat” günü, 1997 yılından bu yana “Dünya Sulak Alanlar Günü” olarak
kutlanmaktadır. Sulak alanlar bakımından Avrupa ve Orta Doğu’nun en önemli
ülkelerinden biri olduğumuz hâlde ülkemizin su imkânının sınırlı sayılabilecek
ölçüde olduğu da hepimizce malumdur.
Başta
seçim bölgem Gaziantep olmak üzere ülkemizde tarımsal arazilerin, arazi
toplulaştırma, sınıflandırma projelerinin hızlandırılması ve yapılan hataların
ivedi olarak düzeltilmesi, toprak ve su kaynaklarının daha etkin ve verimli
kullanılmasını sağlayacaktır. Sürdürülebilir su yönetimi anlayışıyla
devletimizin yapacağı altyapı yatırımları, tarımda kullanılacak suyun verimli
kullanılmasını sağlayacaktır. 
Teşekkür
ederim.
BAŞKAN
– Sayın Özel, buyurun.
29.- Manisa Milletvekili Özgür Özel’in, Suriye’nin İdlib bölgesinde şehit düşen Piyade Uzman
Çavuş Soner Enes Baykuş ile İstihkâm Uzman Onbaşı Şükrü Elibol’a Allah’tan
rahmet dilediklerine, artık şehit haberleri almak istemediklerine, Regaip
Kandili’ni kutladıklarına, 27 Şubat 54’üncü Hükûmetin Başbakanı Necmettin Erbakan’ın
vefatının 9’uncu, 28 Şubat darbesinin 23’üncü yıl dönümüne, 2018 KPSS’den
aldığı puanla fizik öğretmenliği alanında Türkiye 1’incisi olan Deniz Eren
Demir ile 2019 KPSS’de coğrafya öğretmenliği alanında 1’inci olan Alparslan
Uysal’ı düşük puan verilerek mülakatla eleyen sistemin parti devleti, ideolojik
ayrım ve aile üzerinden öğrencileri fişleme sistemi olduğuna, kadın
cinayetlerini protesto ediyorlar diye Ankara Üniversitesinde okuyan 7
öğrencinin bursunun kesilmesinin, Siyasal Bilgiler Fakültesi öğrencisi Leyla
Mavili’nin kaldığı yurttan çıkarılmasının ne demek olduğunu öğrenmek
istediklerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Dün
İdlib’de 2 askerimizin şehit olduğu, 2 askerimizin de yaralandığı acı haberini aldık.
İdlib’de şehit düşen Piyade Uzman Çavuşumuz Soner Enes Baykuş’a ve İstihkâm
Uzman Onbaşımız Şükrü Elibol’a Allah’tan rahmet diliyoruz; ailelerine
başsağlığı diliyoruz, yaralı askerlerimize acil şifalar diliyoruz. Ve bir kez
daha tekrarlamak isteriz ki biz verdiğimiz şehit haberlerinin ardından
“Misliyle yanıt verdik, kimse merak etmesin.” haberi almak değil, artık şehit
haberi almamak istiyoruz. Bunun için tedbir alınmasını, bunun için diplomasi
yapılmasını bekliyoruz. 
Bugün
Regaip Kandili. Ülkemize ve insanlığa barış ve huzur getirmesi dileğiyle,
Cumhuriyet Halk Partisi Grubu olarak Regaip Kandili’ni kutluyoruz.
Bugün
27 Şubat, Başbakan ve Başbakan Yardımcısı olarak ülkemize hizmet etmiş
Necmettin Erbakan’ın 9’uncu ölüm yıl dönümü. İlk olarak, Kıbrıs Barış
Harekâtı’nı gerçekleştiren Genel Başkanımız Bülent Ecevit liderliğindeki 37’nci
Türkiye Cumhuriyeti Hükûmetinde Başbakan Yardımcısı olarak Kabinede bulunmuş
olan Erbakan, o tarihten bu yana çok sayıda hükûmette hizmet etti. İdeolojik
olarak çok farklı dünya görüşlerine sahip olunsa da MSP ile CHP Hükûmeti,
topluma farklı görüşlerin bir arada olabileceğini, ülkeye birlikte hizmet
edebileceklerini gösterdi; Türkiye siyasetinde bir dönüm noktasıydı. 
Erbakan
Hoca, hakkında yapılan eleştirilere, açıklamalara da hoşgörüsüyle bilinen bir
siyasetçiydi; bugünün liderlerine bu yönüyle de örnek olması gerekir diye
düşünüyoruz. O birliktelikten sonra, kendisini Erbakan Hocanın devamı olarak
gösteren bir siyasi partinin iktidarında, farklı görüşlere, eleştirilere
tahammülün kalmadığı, farklı görüş ve ifade açıklayanların cezaevlerinde
bulundurulduğu, mahkemelerde süründürüldüğü bir süreci yaşıyor olduğumuzu da
not etmek gerekiyor.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Erbakan Hoca, kendi taklidini yapan Plastip Show’a konuk
olabilecek kadar bir yüce gönüllülüğe sahipken, onun devamı olduğunu söyleyen
siyasi harekette bakanlar mizah dergilerini toplatmakta ve siyasi mizah en ağır
şekilde cezalandırılmaktadır.
Necmettin
Erbakan’ın ölüm yıl dönümünde kendisini anmışken “postmodern bir darbe” olarak
nitelendirilen 28 Şubat sürecine maruz kaldığını ve Haziran 1997’de Başbakanlık
görevinden istifa ettiğini de hatırlatarak siyaset dışı müdahalelere karşı
olduğumuzu bir kez daha anımsatıyor, yarınki yıl dönümü öncesinde 28 Şubat
sürecini doğru bulmadığımızı bir kez daha kayıtlara geçirmek istiyoruz. Bu
süreçten daha sonra kurulmuş olan bir siyasi partinin, bu süreç
hatırlatıldığında “Biz o siyasi görüşü, o gömleği üzerimizden çıkardık.”
dediğini de 28 Şubat sürecinden sonra takınılan bir tutum açısından da bir
kenara not etmek gerektiğini hatırlatıyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkan, bugün gazetelerde yer alan bir haber, bizi,
hepimizi, bir kez daha sözlü mülakat sistemini tartışmaya; liyakatsiz ve siyasi
atamaların, evlatlarımızın, öğrencilerimizin hakkını yediğini, kul hakkını
yediğini hatırlatmaya mecbur kılıyor. 2018 KPSS’de, ÖSYM’nin kendi açıkladığı
sıralamaya göre fizik öğretmenliği branşında Türkiye 1’incisi olan Deniz Eren
Demir, biliyorsunuz, mülakattaki tüm soruları cevaplamış ancak sözlü mülakattan
kalması için gerekli olan 54 puan verilerek atanmasına engel olunmuştu. Bugün
de 2019 KPSS’de coğrafya branşının 1’incisi Alparslan Uysal’ın, 20 bin
sözleşmeli öğretmen ataması için girdiği mülakat sınavından, yine ihtiyaç olan
en düşük puan verilerek elendiğini okumuş bulunuyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Fizik öğretmenliğinin 1’incisini, coğrafya öğretmenliğinin
1’incisini, 20 bin öğretmen atanacakken mülakatla eleyen sistem, parti devleti
sistemidir, ideolojik ayrım sistemidir, aile üzerinden öğrencileri fişleme
sistemidir ve suçun şahsiliği ilkesine bakılmaksızın, kişilerin kendi adli
sicilleri tertemizken -zaten aksi durumda bunu konuşuyor olmayız- ailelerinden
dolayı veya başka bağlantılarla kişilerin elenmesini doğru bulmuyoruz.
Bir
başka ayıbı bugün “Diken” internet portalinden öğrendi Türkiye. Canan Coşkun’un
haberine göre, Ankara Üniversitesinde okuyan 7 üniversite öğrencisinin, kadın
cinayetlerine kaşı Şili’de başlayıp bütün dünyaya yayılan, grubumuzun kadın
milletvekillerinin de destek verdikleri “Las Tesis” eylemine katıldıkları
gerekçesiyle bursları kesildi. Siyasal Bilgiler Fakültesi öğrencisi Leyla
Mavili ise kaldığı yurttan çıkarıldı. Bunu nasıl savunacağız? Bunlar 18-19
yaşında gencecik kadınlar, gencecik öğrenciler.
(Mikrofon
otomatik cihaz tarafından kapatıldı)
BAŞKAN
– Buyurun Sayın Özel.
ÖZGÜR
ÖZEL (Manisa) – Bütün dünya da olduğu gibi, kadın cinayetlerini protesto
ediyorlar. Protesto anayasal bir hak. Bu hakkı kullandı diye burs kesmek ne
demek ya! Yani ekmeğini kesmek, ihtiyaç duyduğu parayı kesmek ne demek!
Gencecik kız öğrencilerin burslarını kesmek, onu yurttan atmak ne demek! Nereye
atıyorsunuz? O yurttan çıkıp nereye gitsin? O parayı kestiğinizde -ailesinin
durumu yok- nasıl okusun? Eylem yaptı diye kız öğrencinin bursunu kesmek kadar vicdansızca,
ahlaksızca bir eylemlilik olamaz. 
Bunun
iktidar partisini de utandırmasını ümit ediyoruz. Onlar tarafından da bu
durumun soruşturulması, izlenmesi ve müdahale edilmesi gerektiğini düşünüyoruz.
Teşekkür
ediyorum Sayın Başkan.
BAŞKAN
– Sayın Turan…
30.- Çanakkale Milletvekili Bülent Turan’ın, İslam
âleminin Regaip Kandili’ni tebrik ettiklerine, Suriye’nin İdlib bölgesinde rejim güçlerinin düzenlediği hava
saldırısında şehit olan Piyade Uzman Çavuş Soner Enes Baykuş ile İstihkâm Uzman
Onbaşı Şükrü Elibol’a Allah’tan rahmet dilediklerine, ülkenin güvenliği ve
terör konusunda geri adım atmayacaklarına, 27 Şubat 54’üncü Hükûmetin Başbakanı
Necmettin Erbakan’ın vefatının 9’uncu seneidevriyesine ve 28 Şubat postmodern
darbesinin 23’üncü yıl dönümüne ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Bu
gece, gönül dünyamıza ışık tutan Regaip Kandili’miz. Bu özel gece, hayatımızın
muhakemesini ve muhasebesini yapmak ve sevdiklerimizi hatırlamamız için çok
özel bir fırsat. 
Milletimizin
ve tüm İslam âleminin Regaip Kandili’ni tebrik ediyor, bu mübarek gecede
yapılacak ibadetlerin, duaların Hak katında kabul olmasını niyaz ediyoruz.
Sayın
Başkan, değerli milletvekilleri; ateşkesi sağlamak üzere İdlib bölgesinde
bulunan askerlerimize dün düzenlenen hava saldırısı sonucunda İstihkam Uzman
Onbaşı Şükrü Elibol ve Piyade Uzman Çavuş Soner Enes Baykuş şehit oldular. 2
kahraman askerimize de Allah’tan rahmet diliyoruz.
Şu
iyi bilinsin ki ülkemizin güvenliği ve terör konusunda asla geri adım
atmayacağız. 
Aziz
şehitlerimize Allah’tan rahmet, yaralı Mehmetçiklerimize de acil şifalar
diliyoruz. Milletimizin başı sağ olsun.
Sayın
Başkan, değerli milletvekilleri; bugün, 54’üncü Hükûmet Başbakanı, akademisyen,
devlet adamı, Profesör Doktor Necmettin Erbakan Hocamızın vefatının 9’uncu
seneidevriyesi. 
Merhum
Erbakan Hocamız, davası yolundaki azmi ve mücadelesi, Türkiye’nin müreffeh
geleceğine olan sarsılmaz inancıyla siyasi hayatımızın mümtaz isimleri arasında
yerini aldı. Bilim, irfan, adalet ve ahlak temelinde bir dava kuşandı, mazlumu
savundu. Müesses nizamın saldırılarına hep muhatap oldu. Dün, Erbakan Hocamıza
dünyayı dar edenlerin, zindan edenlerin bugün övgüler yağdırmasını da ibretle
izliyoruz. Erbakan Hocamızı vefatının yıl dönümünde rahmetle, minnetle, duayla
yâd ediyoruz. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan. 
BÜLENT
TURAN (Çanakkale) – Sayın Başkan, değerli milletvekilleri; 28 Şubatın en büyük
mağdurlarından Erbakan Hocamızı anarken yarın da demokrasi tarihimize kara bir
leke olarak geçen 28 Şubat postmodern darbesinin 23’üncü yıl dönümüne ilişkin
bir şeyleri ifade etmek isterim. 28 Şubat, soğuğuyla, zulümleriyle,
baskılarıyla, insan hakları ihlalleriyle tarihin en karanlık köşelerinde yerini
aldı. Amaç, meşru hükûmeti iktidardan uzaklaştırmaktan da öteydi; aile kurumu
dâhil olmak üzere toplumun tüm dinamiklerini, devletin tüm kurumlarını darbeci
zihniyete teslim etmek ve dizayn etmekti. Sırf karnesinde başörtülü fotoğrafı
olduğu için tedavi edilmeyerek ölüme terk edilen insanlarımız oldu o dönemde.
Bu saçma, anlamsız, insan haklarına aykırı uygulamalara alkış tutan siyasiler
oldu. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan. 
BÜLENT
TURAN (Çanakkale) – Tarih bunları elbette yazdı. Ancak “Etkisi bin yıl
sürecek.” denilen 28 Şubatı millet iradesi yerle bir etti, karanlık süreç,
milletimizin direnci, inancı ve mücadelesiyle geride kaldı. Bu ülkeyi, dünün
cuntacılarının, 28 Şubat postmodern darbesinin akıl hocalarının,
destekçilerinin rüyalarına hiçbir zaman teslim etmeyeceğiz.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Ayhan Bey, söz talebiniz var; buyurun.
31.- Aksaray Milletvekili Ayhan Erel’in, 27 Şubat
54’üncü Hükûmetin Başbakanı Necmettin Erbakan’a vefatının 9’uncu yıl dönümünde
Allah’tan rahmet dilediğine, Regaip Kandili’nin ülkeye, İslam âlemine barış,
huzur ve sağlık getirmesini temenni ettiğine ilişkin açıklaması
AYHAN
EREL (Aksaray) – Teşekkürler Sayın Başkanım.
Saadet
Partisi Genel Başkanı, 54’üncü Hükûmetin Başbakanı, eski Başbakanlarımızdan,
Türk siyasi tarihinin güzide isimlerinden akademisyen Profesör Doktor Necmettin
Erbakan Hocamız siyasi hayatımızda hoşgörülü, kibar ve özgün bir kişi olarak
hafızalarımızda yer almaktadır. Millîliği ve vatanseverliği her zaman ön planda
tutan devlet adamı Erbakan Hocaya ölümünün 9’uncu yılında Yüce Allah’tan rahmet
diliyorum; ruhu şad, mekânı cennet olsun. 
Rahmet,
mağfiret ve bereket iklimi olan üç ayların başlangıcı Regaip Kandili’nin
ülkemize, İslam âlemine barış, huzur ve sağlık getirmesini temenni eder, tüm
vatandaşlarımızın kandilini kutlarım. 
BAŞKAN
– Sayın Kaya…
32.- Trabzon Milletvekili Ahmet Kaya’nın, Trabzon
ilinde alan bazlı gelir desteğinden yararlanabilmek için Çiftçi Kayıt
Sistemi’ne başvuruyu süresi içinde yapamayan çok sayıda fındık üreticisinin
mağduriyetini önleyebilmek için başvuru süresinin uzatılmasını Tarım ve Orman
Bakanından talep ettiklerine ilişkin açıklaması
AHMET
KAYA (Trabzon) – Teşekkürler Sayın Başkan. 
Fındık
üreticilerimizin alan bazlı gelir desteğinden yararlanabilmeleri için her yıl
Çiftçi Kayıt Sistemi’ne başvurularını süresi içerisinde yapmaları gerekmektir.
Fındık üreticilerimizin bazıları, çeşitli nedenlerle 2019 yılı için Çiftçi
Kayıt Sistemi’ne başvurularını zamanında yapamamış ve bu nedenle fındık alan
bazlı gelir desteğini alamama durumuyla karşı karşıya kalmıştır. Yaptığımız
araştırmalarda, sadece Trabzon’da 400’e yakın fındık üreticimizin süresi
içerisinde başvuru yapmadığı için mağdur olacağını tespit ettik. Fındık
üreticilerimiz geçmiş yıllarda olduğu gibi, bu yıl da başvuru süresinin
uzatılmasını talep etmektedirler. Sayın Tarım Bakanımızdan ricamız, fındık
üreticilerimizin bu talebine kulak vermesi ve fındık alan bazlı gelir desteği
müracaat süresinin uzatılmasıdır. 
Teşekkür
ediyorum. 
BAŞKAN
– Gündeme geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım, oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili Kocaeli
Milletvekili Lütfü Türkkan tarafından, üniversite mezunu genç işsizlerin
istihdamı ve ülke ekonomisine katkıda bulunabilmeleri için aşamalı mücadele
programı uygulanması, istihdam için yatırımların yapılması, açılan
üniversitelerin nitelik ve altyapı takibinin sağlanabilmesi amacıyla 27/2/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 27 Şubat 2020 Perşembe
günkü birleşiminde yapılmasına ilişkin önerisi
27/2/2020
Türkiye Büyük Millet Meclisi Başkanlığına
Danışma
Kurulu 27/2/2020 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli

 Grup
Başkan Vekili
Öneri:
Kocaeli
Milletvekili Grup Başkan Vekili Lütfü Türkkan tarafından, üniversite mezunu
genç işsizlerin istihdamı ve ülke ekonomisine katkıda bulunabilmeleri için
aşamalı bir mücadele programı uygulanması, istihdam için yatırımların
yapılması, açılan üniversitelerin nitelik ve altyapı takibinin yapılabilmesi
amacıyla 27/2/2020 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin diğer önergelerin önüne alınarak
görüşmelerin 27/2/2020 Perşembe günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına
Ankara Milletvekili Ayhan Altıntaş. 
Buyurun
Sayın Altıntaş. (İYİ PARTİ sıralarından alkışlar) 
İYİ
PARTİ GRUBU ADINA AYHAN ALTINTAŞ (Ankara) – Sayın Başkanım, değerli
milletvekilleri; İYİ PARTİ Grubu adına üniversite mezunu işsizler konusundaki
önerimizin gerekçesini açıklamak üzere söz almış bulunuyorum. Genel Kurulu
saygıyla selamlıyorum. 
Yine,
maalesef şehitlerimiz var. Şehitlerimize Allah’tan rahmet, yakınlarına
başsağlığı diliyorum. Yaralılarımıza da acil şifalar temenni ediyorum. 
Ayrıca,
Türk milletinin kandilini kutluyorum. 
Hepimiz
milletvekili olarak pek çok ziyaretçi kabul ediyoruz. Gelen ziyaretçilerin
önemli bir kısmı iş ve istihdam talep ediyorlar. Gençler iş bulamıyor. Bazen
ziyaretimize geliyorlar, tanışıyoruz. Genç yaşta yorulmuşlar, hayatın telaşesi
yakalarına yapışmış, omuzlarında geçim ve gelecek kaygısı. Küçük bir kısmının
ümidi var, hâlâ ümitli gençlerin bazıları iş konusunda yardım istemeye
geliyorlar -eminim çoğunuzun kapısını da çalmışlardır- emeklerinin karşılığını
alabilmek için araya milletvekili sokmaya uğraşıyorlar. Bakın, bunlar ümidi
olan gençler. Ümitsiz kalanlar da var; kendileri gelmek istemiyorlar, onların
da anne ve babaları koşturuyor. Muhalefet olmamıza rağmen yoğun taleple
karşılaşıyoruz. 
2019-2020
yükseköğretim akademik yılı açılış töreninde Sayın Cumhurbaşkanımızın “Herkes
üniversiteyi bitirdiği zaman iş sahibi olacak diye bir şey yok, bunu dünyanın
hiçbir yerinde bulamazsınız.” sözleri ise bu sorunların ne kadar büyüdüğünü
göstermektedir. “Tabela üniversiteleri” olarak adlandırabileceğimiz bu
üniversitelerin artışı, eğitimdeki niteliği de hızla düşürmektedir. İyi bir
eğitim almayan bu gençler, yanlış eğitim politikasının sonucudur. 
Biraz
rakamlara bakalım; İŞKUR ağustos ayı verilerine göre 4 milyon 44 bin kayıtlı
işsizin 1 milyon 34 bininin üniversite mezunundan oluştuğunu görmekteyiz. Son
üç yılda neredeyse 2’ye katlanan işsiz üniversite mezunlarının içinde, yüksek
lisans ve doktora mezunlarının da olduğu bu genç dinamik nüfusun işsiz
olmasının ülke ekonomisine olumsuz etkileri her geçen gün görülmektedir. 
YÖK
istatistiklerine göre üniversitelerde 7 milyondan fazla öğrenci var. Yani
önümüzdeki her yıl 1 milyondan fazla üniversite mezununa iş bulmak zorunda bu
ülke. Ne kadarı iş bulabiliyor? 2019 Haziran ayında üniversiteyi bitiren
yaklaşık 900 bin mezunumuz var. İŞKUR istatistiklerine göre üniversite
mezunlarından iş bulmak için başvuranların ancak 300 bini altı ay içinde iş
bulabilmiş durumda yani mezuniyetten sonraki altı ay içinde iş bulma oranı
yüzde 30 civarında. “Kalan yüzde 70 ne yapıyor?” diye sorarsak İŞKUR’da iş
bulmayı bekliyor ya da iş bulmaktan vazgeçip istatistiklerin dışına çıkıyorlar
yani “ne okulda ne işte” kategorisine giriyorlar.
Bizim
“hem okulda hem işte” bakış açısını benimsememiz lazım, gençlere üniversitede
okurken iş tecrübesi kazanma imkânını vermemiz lazım, onlara iyi bir yabancı
dil öğretebilmemiz lazım, onları toplumla bütünleştirip iyi vatandaş yapmamız
lazım, imkân bulanların yurt dışına gitmelerinin nedenlerini araştırmamız
lazım. Yapılan bir ankete göre gençlerin yüzde 99’u yurt dışına gitmek istiyor,
üniversite gençliğinde bu oran çok daha yüksektir. 
Arkadaşlar,
dünyada “iyi üniversite” tanımı artık istihdam imkânıyla yapılıyor. İşsiz
yetiştiren üniversite sistemi devlete de millete de yüktür, gençlerimizin de
hayatlarının en güzel yıllarını heba etmeleri demektir. Zaten toplumumuz da
üniversite ve bölüm seçerken istihdamı 1’inci sıraya koyuyor, tıp
fakültelerinin rağbet görmesinin en önemli nedeni budur. 
Rektörlerimizin,
kadro almak, devlet büyüklerine fahri doktora vermek, binalar yapmak gibi
işlerle uğraşmaktan çok “Dünya nereye gidiyor?” “Bilimde, teknolojide, sanatta
istihdam yetileri nelerdir?” “Bu gençleri hangi konulara yönlendirelim?” gibi
sorularla kafalarını meşgul etmeleri gerekir. Aksi hâlde gelecek nesilleri
kaybetmekle karşı karşıya kalırız. 
Gençleri
aç olan bir ülkenin geleceğinden emin olma şansı yoktur. Gençlerde uyuşturucuya
eğilimin artması da geleceğe olan güvensizliktir. Tabii, işsizliğin 5 milyona
dayandığı Türkiye'de Sosyal Güvenlik Kurumu açıklarının da hızla büyümesi
kaçınılmazdır. Bu durumu hem ekonomik hem sosyolojik hem de psikolojik
yönlerden araştırmak, en önemli insan kaynağımız olan gençleri mutlu ve
müreffeh kılmak ve işsizliğin ekonomik yükünü hafifletmek için alınması gereken
tedbirleri ortaya çıkarmak amacıyla verdiğimiz bu önergenin kabulünü talep
ediyoruz.
Saygılarımı
sunuyorum. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Mersin Milletvekili Rıdvan Turan.
Buyurun
Sayın Turan. (HDP sıralarından alkışlar) 
HDP
GRUBU ADINA RIDVAN TURAN (Mersin) – Genel Kurulu saygıyla selamlıyorum. 
Üniversite
mezunu işsizlerin problemi çok derin bir problem. Hiç kuşkusuz, bunun böyle
olmasının sebeplerinden bir tanesi, iktidarın “her ile bir üniversite” vaadiyle
yola çıkması. Bilimsel yeterliliğe sahip olmayan “üniverlise” pozisyonunda pek
çok üniversitenin -ki bunların önemlice bir kısmı vakıf üniversitesi-
memlekette birbiri ardına açılması bir siyasi vaat hâline gelmiş. Hani il yapmak
nasıl bir siyasi vaatse üniversite açmak da bir siyasi vaat hâline gelmiş. Bu
özensiz yaklaşım, kuşkusuz oradan mezun olanların iş bulmasını engelleyen bir
faktör ama bir başka faktör daha var belki ondan daha temelli, daha önemli bir
mesele. O mesele de şu değerli arkadaşlar: Türkiye'de üniversiteler, birbiri
ardına açılan –ki geçenlerde yanlış hatırlamıyorsam 150’ye yakın tıp
fakültesinin olduğunu okumuştum- bu üniversiteler bilimsel açıdan yeterliliğe
sahip değil. Dünyanın en iyi 500 üniversitesine Türkiye'den girse girse bazen
1, bazen 2 üniversite ancak girebiliyor. 1980’den bu zamana kadar üniversite,
her alanda ideoloji ile bilim arasındaki çelişkinin doğal sonucu olarak
şekillendi. Şimdi de AKP iktidarında üniversiteler bilim üreten yerler değil,
tam tersine iktidarların ideolojik formasyonlarına destek olacak kadroları
yetiştirmek, bu kadroların istihdamını sağlamak gibi bir amaçla
görevlendirilmiş durumda. Taşrada tonla üniversite var. Yahu, profesör olmuş,
pozitif bilimler alanında çalışıyor, mesela diyor ki: “Ben evrime inanmıyorum.”
Bir dakika, sen bilim insanı olarak, pozitif bilimleri yani doğayı ve toplumu
anlama çabasında olan bir bilim insanı olarak buna inanıp inanmamak gibi bir
hürriyete sahip değilsin; bu, verili bir durum. Dünyanın bütün akademik
çevreleri tarafından maddeyi ve toplumu açıklamanın bir yöntemi olarak kabul
edilen şeye… Sen böyle bir hürriyete sahip değilsin. İşte, aslında, o zamandan
bu zamana kadar gelen yaklaşımlar taşradaki üniversitelerin niteliklerini çok
düşürdü, akademik alan ciddi bir tahribata uğradı ve bununla birlikte,
gerçekten liyakat sahibi, yayın yapan, araştıran, sorgulayan bilim insanlarının
KHK’lerle tasfiyesinin ardından akademik alan çöle döndü değerli arkadaşlar. Bu
sebeple, biz, dünyada liyakat sahibi, dünyada sözü geçen bilim insanları
yetiştiremiyoruz, ne yazık ki böyle bir durum var; yetişenlerse, bütün bunlara
rağmen yetişenlerse memlekette kalmıyor, başka yerlere gidiyor. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
RIDVAN
TURAN (Devamla) - İkinci Dünya Savaşı’nda Alman akademisi Nazi faşizmi
sebebiyle çok ciddi travmalar yaşadı. Amerikan uzay bilimlerinin, uzay
programının, nükleer programının temeli, Oppenheimer gibi, Einstein gibi, von
Braun gibi Almanya’dan göç etmiş insanlar sayesinde atıldı ve Alman Akademisi
hâlâ bu travma sebebiyle kendisini toparlayamıyor. 
Arkadaşlar,
akademi insanın sinir sistemine benzer, bir defa tahrip olduktan sonra bunu
iyileştirmek gerçekten son derece zordur. Türkiye akademisinde de durum,
gerçeğe ulaşma, gerçeğe toplumsal ve maddi manada, pozitif bilimler manasında
gerçeğe ulaşmanın değil ne yazık ki bir ödüllendirmenin, bir iktidarın
ideolojik altyapısını oluşturmanın aracı hâline gelmiş. Buradan da çocukların
iş sahibi olması mümkün değil. Üniversiteler işsizliği geciktirme fakülteleri
hâline gelmiş ve bu çok üzüntü verici. (HDP sıralarından alkışlar) 
BAŞKAN
– Cumhuriyet Halk Partisi Grubu adına İstanbul Milletvekili Turan Aydoğan. 
Buyurun
Sayın Aydoğan. (CHP sıralarından alkışlar)
CHP
GRUBU ADINA TURAN AYDOĞAN (İstanbul) – Teşekkür ediyorum Sayın Başkanım.
Genel
Kurulu saygıyla selamlıyorum. 
İşsizliği
konuşmamak utanılması gereken bir şeydir. İşsizliğin varlığı ya da konuşmak,
tartışmak değil konuşmamak utanılması gereken bir şeydir. Türkiye Büyük Millet
Meclisi, doğası gereği, bu ülkenin bütün sorunlarına bu önergelerle çözüm
getirmesi gereken ana mekândır. Hele hele 2017’deki referandum sonrası oluşan
Cumhurbaşkanlığı hükûmet sisteminden sonra, 82 milyonluk bir ülkenin bütün
sorunlarını tek bir adamın çözeceğine inanmak gibi gafilce bir anlayışın olduğu
yerde, Türkiye Büyük Millet Meclisinin aksine bu konuları daha fazla konuşması
gerekir. Bu konuya ilişkin ben de bir önerge verdim, partimizden birçok
milletvekili arkadaşımız da önerge verdi. İYİ PARTİ’nin verdiği önergenin de
ciddiyetle ele alınması gerekiyor. 
Yine,
Milliyetçi Hareket Partisinin, 20 milletvekilinin imzasıyla, bundan on gün önce
Yozgat ilinin sorunları için vermiş olduğu bir önerge var, diyor ki: “Şehrimizin
en önemli sorunu işsizliktir. İlimizde yaşanan yoğun göçün en büyük nedeni
budur, bu sorun derinleşmektedir. Sorunun çözümü de yeni kurulacak fabrikalar,
işletmeler ve yeni iş alanlarıyla mümkün olacaktır.” Aynen katılıyorum, bu
mantığı destekliyorum. Zaten Genel Başkanımız da her konuşmasında Türkiye'nin
sorunlarının, demokratik, hukuka dayalı bir devlet ve üreten bir devlet olmakla
çözülebileceğini söylüyor. 
Şunu
söylemek istiyorum: Burada konuşacağımız bu konu, artık politik farklı bakış
açılarının ayrışma noktası değildir; bu, bir vicdan meselesidir. Bu, Türkiye
Büyük Millet Meclisinin görevini yapma meselesidir, savsaklanamayacak bir
sosyolojik sorundur. Her parti grubundaki arkadaşlarımızın empati yapıp
özellikle çelişkiye düşmeyecek şekilde bu soruna doğru yaklaşmaları
gerekmektedir. Türkiye'nin beka sorunudur bu, Türkiye'nin gelecek sorunudur.
İşsizlik, Türkiye'nin ana sorunudur. Üretimsizlik, Türkiye'nin ana sorunudur.
Üretimsiz bir Türkiye'nin dış dünya karşısında tutunabileceği hiçbir dal yoktur.
Gencecik üniversite öğrencilerini yanlış politikalarınız nedeniyle, satıp
savmalarınız nedeniyle, yanlış eğitim politikalarınız nedeniyle alana saldınız
ve üniversiteli işsizler ordusu yarattınız. Çözümünü beraber bulmak zorundayız.
Çözümü üretimden geçiyor, bu ülkenin farklı politik bakış açılarının vicdanen
bir araya gelip çözüm üretmesinden geçiyor. Hiçbiriniz kaçamazsınız, özellikle
Adalet ve Kalkınma Partisi Grubu, siz, asla kaçamazsınız. Bu konuları burada
konuşmamızı engellerseniz sizi mahcup ederiz.
HACI
TURAN (Ankara) - Kim engelliyor?
TURAN
AYDOĞAN (Devamla) - Türkiye'de 8 milyon işsiz var, resmî, gayriresmî rakamları
yan yana koyarsak 8 milyon işsiz var. Bunların aşağı yukarı yüzde 25’e yakını
üniversiteli işsizlerden oluşuyor. Genç işsizlerin yarıya yakını üniversiteli
işsizlerden oluşuyor. 
(Mikrofon
otomatik cihaz tarafından kapatıldı) 
TURAN
AYDOĞAN (Devamla) – Sayın Başkanım, müsaade ederseniz toparlıyorum.
BAŞKAN
– Buyurun, toparlayın.
TURAN
AYDOĞAN (Devamla) – Ortada bir tablo var. Türkiye'nin pırıl pırıl beyinlerini,
fırsat verildiğinde, bu sıralarda belki de hepimizden çok daha verimli olacak
beyinleri sokakta bırakıyorsunuz, patlayacak hâle getiriyorsunuz. Bu halkın
alnından öpmek lazım. Sizin bu bütün kötü politikalarınıza, sizin bu bütün
uyumsuz çalışmalarınıza, sizin bu bütün tahrik eden davranışlarınıza rağmen
samimiyetle bizden çözüm bekliyor. Yoksula, işsize, aça -bu kadar tahammülü
önlerine koyduktan sonra- herhangi bir tepki verdiğinde de “Şov yapıyor.” demek
siyasi adapsızlıktır, siyasi gaflettir.
Şimdi,
burada, bu önergeyi birlikte oyladığımızda, Adalet ve Kalkınma Partisi Grubu
kayırmacı davranıp sadece Cumhurbaşkanını korumak, onun olumsuz
politikalarından meydana gelen sonuçları gizlemek anlamında elini “ret”
şeklinde kaldırırsa bu utancı bize mal edemeyeceksiniz. Bu utanç, Türkiye Büyük
Millet Meclisinin utancı olmayacak. Size, bu önergeye olumlu el kaldırmanızı
tavsiye ediyorum.
Hepinize
saygılar sunuyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Bursa Milletvekili Ahmet Kılıç.
Buyurun
Sayın Kılıç. (AK PARTİ sıralarından alkışlar)
AK
PARTİ GRUBU ADINA AHMET KILIÇ (Bursa) – Sayın Başkan, kıymetli milletvekilleri;
İYİ PARTİ grup önerisinin aleyhine grubum adına söz almış bulunmaktayım.
Sözlerime başlamadan önce, siz değerli milletvekili arkadaşlarımın, aziz
milletimizin ve tüm İslam âleminin Regaip Kandili’ni tebrik ediyor, sizleri
saygıyla selamlıyorum. 
Sayın
milletvekilleri, Hükûmetimiz, üniversite öğrencilerine yönelik çalışmalarını
her dönemde daha da geliştirerek daha fazla sayıda öğrenciye daha fazla
miktarda imkân sağlamıştır. Cumhurbaşkanımız Sayın Recep Tayyip Erdoğan’ın
dediği gibi “En büyük adaletsizlik, eğitim adaletsizliğidir.” Göreve
geldiğimizden beri tüm evlatlarımıza mümkün olan en iyi imkânları sağlamanın
gayretinde olduk ve bu düsturla üniversite sayımızı artırarak eğitimin
ulaşılabilirliğini fazlasıyla sağladık. Eğitim hakkı, anayasal bir haktır ve bu
haktan yararlanmak isteyen her bireye devlet, azami imkânları sunmalıdır. 
AK
PARTİ, ülkenin ihtiyacına, artan genç nüfusa, ihtiyaç duyulan nitelikli iş
gücüne binaen eğitim alanında hızlı atılımlar gerçekleştirmiştir. Nüfusunuz
artarken eğer doktor sayınız artmıyorsa, eğer mühendis sayınız artmıyorsa, eğer
girişimci sayınız artmıyorsa, bu meslek dallarında çalışacak gençleri
yetiştirecek üniversitelerin sayısı ve kapasitesi artmıyorsa bir yerde yanlış
yapılıyor demektir. Bu ülkede yıllardır yapılan yanlışlığa AK PARTİ olarak
“dur” dedik ve üniversite sayısında ciddi bir artış gerçekleştirdik. Üniversite
eğitimine erişilebilirliği artırmak önemli bir başarıdır. 
Gençlerin
kendi işlerini kurmaları için Hükûmetimizin vermiş olduğu destek ve krediler;
eğitim, araştırma, yenilik alanındaki teşvikler yüce Meclisimizin kürsüsünden
defaatle dile getirildi. İŞKUR tarafından gerçekleştirdiğimiz Cumhurbaşkanlığı
100 Günlük Eylem Planı kapsamında yer alan İşe İlk Adım Projesi’yle
gençlerimizi iş hayatına hazırlıyoruz. Projeyle, yüksekokul veya fakültelerden
mezun olan 18-29 yaş aralığındaki gençlerin mesleki deneyim, tecrübe
kazanmalarını ve daha fazla istihdam edilmelerini sağlamaktayız. Son on yılda
3,5 milyon üniversite mezunu, iş gücü ve istihdama dâhil edilmiştir. Bu gibi
daha birçok projeyle, üniversite mezunu genç kardeşlerimizi iş hayatına
kazandırmak adına çalışmalarımızı devam ettiriyoruz. Bütün bu çabalarımız ve
çalışmalarımız doğrultusunda, görüldüğü üzere, son on sekiz yıldır AK PARTİ
hükûmetlerinin gençliğe yönelik yapmış olduğu her türlü proje ve destekler,
gençlerimizin iş hayatına kendinden emin bir şekilde katılmalarını sağlamıştır
ve sağlamaya da devam edecektir. 
Dolayısıyla,
İYİ PARTİ’nin vermiş olduğu grup önerisinin aleyhinde olduğumuzu belirtir,
Genel Kurulu saygıyla selamlarım. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun. 
V.- AÇIKLAMALAR (Devam)
33.- Manisa Milletvekili Özgür Özel’in, İstanbul Teknik
Üniversitesinde kantin fiyatlarının yüksekliğini protesto eden öğrencilerin
okuldan atılması ile kız öğrencilerin yurttan atılarak aldıkları bursun
kesilmesini kınadıklarına ilişkin açıklaması
ÖZGÜR
ÖZEL (Manisa) – Genç işsizlik sorunu bir yanda, çok sayıda açılan üniversitenin
buna etkisi bir yanda, hem yeni açılan üniversitelerde hem de Türkiye'nin
geleneği olan, eski, köklü üniversitelerinde yaşananlar bir yanda. 
İstanbul
Teknik Üniversitesi, iki yüz elli yıllık geleneğe sahip bir okul. Türkiye'nin
İstanbul Teknik Üniversitesinden mezun olan çok değerli mühendisler, mimarlar
çok önemli eserler verdi, siyasette yer aldılar. İstanbul Teknik Üniversitesi,
geleneği olan bir okul ve gelen habere bakınız ki, sayın milletvekilleri,
İstanbul Teknik Üniversitesi, Doğa Kolejinin yükünü sırtlamaya zorlandı,
sırtladı; oradaki sıkıntılar çözülüyor ancak kendi öğrencisine uygun fiyata
yemek vereceğine, kaynak yaratmak için kendi işlettiği uygun fiyatlı
kantinlerini özelleştiriyor. Kantinler ateş pahası, yemekhane çok uzakta, 1.500
öğrenciye yetmeyecek ringler, çok uzaktaki yemekhanede ucu görünmeyen
kuyruklar; derse yemek yemeden gitmek zorunda kalan öğrenciler ve bunun için ne
yapacak öğrenci? Öğrenciliğimizde hepimiz ne yaptıysak onu yapacak; protesto
hakkını kullanacak. Kantin fiyatlarını protesto için boykot yapıyorlar ve bu
boykottan dolayı önce öğrencilere sert müdahale, ardından rektörlüğün
açıklaması. Rektör “Talepler haklıdır.” diyor, müdahale yapan güvenlik
güçlerinin, daha doğrusu özel güvenlikçilerin amirinin açığa alındığını
söylüyor, olayların üstünden bir zaman geçiyor, öğreniyoruz ki 14 öğrenciye
kınamadan başlayan, bir ay, altı ay ve en sonunda bir yıla varan öğrenim
hakkından mahrum etme cezaları. Yıl 2020; talep ucuz kantin; itiraz pahalı,
özel yemeğe; itiraz edenlerin eğitim-öğretim hakkını elinden alan bir
rektörlük. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Bir öğrenci, idare mahkemesine gitmiş; idare mahkemesi,
öğrenciyi haklı görüyor, yürütmeyi durdurma veriyor. İstanbul Teknik
Üniversiteliler Birliği Derneği, Rektöre diyor ki: “Utanıyoruz yaptıklarınızdan.
Bunlar birkaç yıl sonra bizim meslektaşımız, derneğimizin üyesi olacak. İTÜ’yü
böyle andırmaya ne hakkınız var?” 
Meclis
tutanaklarına, İTÜ Rektörlüğünü, bu kararı verenleri kınayarak, bu karardan bir
an önce dönülmesini çağırarak şerh düşüyoruz. Protesto eylemi yapan kız
öğrenciyi yurttan atmak, onun aldığı bursu kesmek, yemek konusunda boykot yapan
öğrenciyi üniversiteden atmak, yakışsa yakışsa, 28 Şubattaki mağduriyetlerin
üzerine kurdukları bir hikâyeden sonra, herhâlde Adalet ve Kalkınma Partisinin
iktidar dönemine yakışır. Bunu kınıyoruz. 
Teşekkür
ederim. 
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
34.- Çanakkale
Milletvekili Bülent Turan’ın, Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, Özgür Bey’in bu polemikçi tarzına alıştık
fakat burası, bir basın bildirisi metni okunacak yer değil. Her arada basından
aldığı metinleri burada doğruymuş gibi ifade etmesi doğru değil. 
EMİNE
GÜLİZAR EMECAN (İstanbul) – Basın metni değil bu.
ÖZGÜR
ÖZEL (Manisa) – Karar var, karar var.
BÜLENT
TURAN (Çanakkale) – Eğer bu konuda samimiyse -ara veriyorsunuz- arkada
konuşuruz, ilgilileri ararız, görüşürüz, değerlendiririz. Bunlar hep
yapılabilir. Fakat illa cümlenin sonucunda bir yere bağlama iddiası da bizi
ziyadesiyle rahatsız etmekte. 
Bakınız,
yarın 28 Şubatın yıl dönümü. Bunu böyle farklı partileri ima ederek, “ama”lar
ekleyerek değil, istisnasız, “ama”sız, net reddetmek lazım. O zamanki uygulamalarda
kimin nerede olduğunu herkes çok iyi biliyor. İdari işlerde bir yanlış varsa
bununla beraber takip eder, düzeltiriz. Bir hatalı uygulama varsa revize
ederiz. Fakat bu uygulamalardan yola çıkarak bir grubu, güya 28 Şubattan
sonraki süreçle benzer uygulamalar yapıyormuş gibi itham etmenin hakkaniyete
aykırı olduğu kanaatindeyim Sayın Başkanım. 
BAŞKAN
– Buyurun Sayın Özel. 
35.- Manisa Milletvekili Özgür Özel’in, Çanakkale Milletvekili Bülent Turan’ın yaptığı
açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Özgür Özel, bu ve benzeri süreçler için, Ege Üniversitesindeki
Eczacılık Fakültesindeki sınıf arkadaşlarının şahitliğini kayda geçirmek ister.
Sadece bir arkadaşımız vardı başörtülü, “Laboratuvara girmeyeceksin, alev alır.”
diyorlardı ona. Orada ilaç yaptığımız mum kadar bir ateş var “Alev alır,
laboratuvara girme, bone tak gir.” diyorlardı. 130 kişi dışarı çıktık, Özgür
Özel’in önderliğinde çıktık. “Arkadaşımız girmeden buraya girmeyiz, bu
laboratuvarı yaptırmayız.” dedik. İTÜ Rektörü gibi, o zamanki yöneticiler de
bana eğitim öğretimi engelleme maddesini hatırlatarak disiplin ve okuldan atma
tehdidi yaptılar. Herhâlde, partinize oy veren o dönemden bir sürü arkadaşım da
var. O dönemden birisi de çıkar der ki: “Özgür Özel doğru söylemiyor.” Biz,
arkadaşımız laboratuvara sokulmadan oraya girmemiş, eylem yapmış adamlarız. O
baskı döneminde mağdur olan çok kişi var, hepsinin mağduriyetini, sıkıntısını
paylaşıyoruz ama siz -siyasetiniz- o dönemden sonra 28 Şubatı hatırlatan partinizin
kurucularına sorular soran gazetecilere “Biz o gömleği çıkardık.” diyen bir
anlayıştasınız. Erbakan Hocayı, İYİ PARTİ’nin Sayın Genel Başkanının o dönemki
mert tutumunu takdirle anıyoruz; gömlek çıkaranları da bir kenara not ediyoruz.
(AK PARTİ sıralarından gürültüler) 
HASAN
ÇİLEZ (Amasya) – Çok zorlamayın Özgür Bey! 
YUSUF
BAŞER (Yozgat) – Hadi oradan! 
ÖZGÜR
ÖZEL (Manisa) – Teşekkür ederim. (CHP ve İYİ PARTİ sıralarından alkışlar)
BAŞKAN
– Buyurun Sayın Turan. 
36.- Çanakkale Milletvekili Bülent Turan’ın, tekraren, Manisa Milletvekili Özgür Özel’in yaptığı
açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, burası güzel temenniler ifade edilecek bir
yer değil. Tarih her şeyi kaydetti. İsterdik ki Özgür Bey’in -tırnak
içerisinde- o demokrat tavrını tüm partisi de zamanında sahiplenseydi. (AK
PARTİ sıralarından alkışlar) O yıllarda o partinin nerede olduğunu, “Ankara’da
hâkimler varmış.” dendiği zaman, asker kendi sınırının dışına çıktığı zaman
“Bravo, iyi yaptı.” diyen parti olduğunu tüm dünya biliyor. Bunlar geride
kaldı, isteriz ki olmasın fakat bir daha diyorum: Gündemimiz yoğun, kanun
tekliflerimiz var. Bakın, uzatmamak için söylememiştim, şimdi söyleyeceğim.
Sayın Özel az önce, ilk konuşmasında, 7 öğrencimizin KYK yurdundan atıldığını
ifade etti. Çok zor değil, bunları konuşalım diyorum, ondan söylüyorum işte.
Görüştüm, bir defa, 7 kişi değil, KYK’de kalan 1 kişi. 
ÖZGÜR
ÖZEL (Manisa) – Hayır, bursu kesilen 7 kişi.
BÜLENT
TURAN (Çanakkale) – O 1 kişi de kendisi dilekçe vermiş, ayrılmış Sayın Başkan. 
ÖZGÜR
ÖZEL (Manisa) – Allah Allah!
YUSUF
BAŞER (Yozgat) – Ne Allah Allah ya!
BÜLENT
TURAN (Çanakkale) – Bu uygulamalar hata bile olsa, burada bir siyasal partiyi
zan altında bırakan bir tarzda konuşmak doğru değil. Ben bir mevkidaşı olarak
diyorum ki: Varsa böyle sorunlar, arkaya gelin, beraber takip edelim,
değerlendirelim. Ama mesele üzüm yemek değil, bağcıyı dövmekse biz de buna
hazırız Sayın Başkan.
BAŞKAN
– Peki.
Özgür
Bey, buyurun.
BÜLENT
TURAN (Çanakkale) – Yeter Sayın Başkan.
37.- Manisa Milletvekili Özgür Özel’in, tekraren,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Biz Manisa Milletvekiliyiz, üzüm yensin isteriz, bağcıya da el uzatanın
elini kırarız. Ama ben bir şey söyleyeyim, buradaki sıkıntı şu, anlatmaya
çalıştığımız mevzu şu: Ben kaynak göstererek söyledim, 7 öğrencinin bursu
kesilmiş, 1 öğrenci yurttan atılmış dedim. İlginizi beklediğimizi söyledik.
Siyaset yapıyoruz. Buradan söylenmediğinde bu kadar etkili olmuyor, defalarca
bunları denedik. Burada da ilgilenmenizi bekliyoruz.
Bir
de şunu bırakın ya: İsmet Paşa, ülkenin İkinci Dünya Savaşı’na girme ihtimaline
karşı harp stoku tuttu diye, o İsmet Paşa’nın o dönemki davranışları, CHP’nin
bugünkü siyasetini bağlayacak…
YUSUF
BAŞER (Yozgat) – 28 Şubata gel ya!
ÖZGÜR
ÖZEL (Manisa) – …ama Özgür Özel, Ege Üniversitesi Eczacılık Fakültesi 3’üncü
sınıftaki hâliyle kalacak, CHP o demokratik tavırdan yoksun olacak! 
YUSUF
BAŞER (Yozgat) – Yoksun zaten!
ÖZGÜR
ÖZEL (Manisa) – AK PARTİ zihniyeti şu: Duble yolları AK PARTİ yapacak, Oslo
görüşmelerini devlet yapacak! 
Milletimizin
vicdanına havale ediyorum. (CHP sıralarından alkışlar)
BAŞKAN
– Buyurun Sayın Turan.
38.- Çanakkale Milletvekili Bülent Turan’ın, iktidar
partisi olmanın ağırlıklı ve sorumlu iş yapmayı gerektirdiğine, Manisa
Milletvekili Özgür Özel’den Çanakkale ili Bayramiç ve Çan Belediyelerinden
atılarak mağdur edilen işçilerin haklarını takip etmesini talep ettiğine
ilişkin açıklaması
BÜLENT
TURAN (Çanakkale) – Sayın Başkan, iktidar partisi olmak, ağırlıklı, sorumlu iş
yapmayı gerektirir. Bu polemiklerin sonu yok. 
Eğer
-illa- Özgür Bey bu konularda samimiyse, ben de kendisinden iki talepte
bulunayım o zaman: Daha dün Çanakkale Bayramiç Belediyesinden, daha dün
Çanakkale Çan Belediyesinden atılan gariban, mağdur işçilerin haklarını takip
etsinler, beraber takip edelim. (AK PARTİ sıralarından alkışlar) 
ÖZGÜR
ÖZEL (Manisa) – Ben de bunları takip edeceğim.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Grup Başkan Vekili Kocaeli
Milletvekili Lütfü Türkkan tarafından, üniversite mezunu genç işsizlerin
istihdamı ve ülke ekonomisine katkıda bulunabilmeleri için aşamalı mücadele
programı uygulanması, istihdam için yatırımların yapılması, açılan
üniversitelerin nitelik ve altyapı takibinin sağlanabilmesi amacıyla 27/2/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 27 Şubat 2020 Perşembe
günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım, oylarınıza sunacağım.
2.- HDP Grubunun, Batman Milletvekili Necdet İpekyüz ve
arkadaşları tarafından, Türkiye’nin ihtiyacı olan nitelikli ilaç üretimi,
ruhsatlandırılması, yurttaşlara ilacın ucuz ulaştırılabilmesi ve ilaç
bulunmaması sorununun giderilebilmesi amacıyla 25/2/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 27 Şubat 2020 Perşembe günkü birleşiminde
yapılmasına ilişkin önerisi
27/2/2020
Türkiye Büyük Millet Meclisi Başkanlığına
Danışma
Kurulu 27/2/2020 Perşembe günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
25
Şubat 2020 tarihinde Batman Milletvekili Sayın Necdet İpekyüz ve arkadaşları
tarafından Türkiye'nin ihtiyacı olan nitelikli ilaç üretimi,
ruhsatlandırılması, yurttaşlara ilacın ucuz ulaştırılabilmesi ve ilaç
bulunmaması sorununun giderilebilmesi amacıyla Türkiye Büyük Millet Meclisine
verilmiş olan 5543 sıra numaralı Meclis Araştırması Önergesi’nin diğer
önergelerin önüne alınarak görüşmelerinin 27/2/2020 Perşembe günkü birleşiminde
yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Batman Milletvekili Necdet İpekyüz konuşacaktır. (HDP
sıralarından alkışlar) 
HDP
GRUBU ADINA NECDET İPEKYÜZ (Batman) – Sayın Başkan, değerli milletvekilleri;
hepinizi saygıyla selamlıyorum.
19
Şubat 2020 tarihinde Sağlık Bakanlığı Türkiye İlaç ve Tıbbi Cihaz Kurumu Fiyat
Değerlendirme Komisyonu ilaç fiyatlarını güncelledi; yüzde 12 oranında bir
artış gerçekleştirdi. Meclis kayıtları açılırsa, bundan önceki yıllara da
bakılırsa her yıl şubat ayında Türkiye’de ilaç sorunu tartışılmakta. Neden?
Çünkü ilaç fiyatları her yıl şubat ayında güncelleniyor. Neye göre
güncelleniyor? Döviz kuruna göre, euro bazında güncelleniyor ve Merkez Bankası
güncel euro yerine, bir euro fiyatı belirleyip ona göre bir artış
gerçekleştiriyor. İlaç, hayati bir öneme sahip. İlaç, olmazsa olmazdır.
Kürtçede derler: “…”(X)
İlacın olmaması hepimizi perişan edebilir. Peki, ne oluyor? Şubat ayında ilaç
fiyatları güncellenecek diye -aslında ilaçlar stoklarda olduğu için, stoklarla
takip edilebileceği için- ilaç firmaları yavaş yavaş ithalatı durduruyor.
İthalat durunca, vatandaş, hasta olduğunda ilaca ulaşamıyor. Bir de bir salgın
çıkınca, düşünün domuz gribi gibi bir salgın çıkınca, ilaçlar tümden yok
oluyor. Sadece salgın mı: Tansiyon ilaçları, epilepsi ilaçları, kalp ilaçları,
bunlara ulaşamıyorsunuz. Başka ne oluyor? Halk sağlığı için çok ciddi bir
problem olan, giderek bütün dünyada ölüm nedenlerinin başında gelen kanser
ilaçlarına ulaşamıyorsunuz. Bu durum öyle bir hâl alıyor ki insanlar ilaca
ulaşamadığı gibi, ilaca ulaşmak için merdiven altı işlere yöneliyor. 
Peki,
Türkiye’de ilaç politikasında nasıl bir süreç izleniyor? Türkiye’de, aslında
ekonomik krizle beraber, dövizin değer kazanıp TL’nin değer kaybetmesiyle
beraber... Yerli ilaç üretimi de yok, dışa bağımlı, şu anda, Türkiye’de ilaçlar
yüzde 60 dışarıdan ithal ediliyor. 
Şubat
ayında bu sıkıntılar yaşanırken Türkiye’de bazı yerli firmaların, bunu fırsata
dönüştüren –nasıl yandaş müteahhit şirketleri varsa- yandaş ilaç firmalarının
“muadil” diye geliştirdikleri ilaçlar, aslında bir yığın sıkıntıya neden
olmakta. Bu sıkıntıların başında: İlaç piyasadan toplatılınca, standartlara
uygun olmadığı ortaya çıkınca birçok problemle karşı karşıya kalıyoruz? Ne mi?
Bir anestezi ilacında yapılan uygulama sonucu, Türkiye’de şu anda birçok
üniversite hastanesinde ve iftiharla sunulan şehir hastanelerinde ameliyatlar
sıkıntıya düşmüş durumda. Ameliyatın yapılmadığı yerde, sağlığı siz düzelteceğiniz
yerde tehdit etmiş oluyorsunuz.
Kanser
ilaçlarında başka ne oluyor? Sevgili arkadaşlar, kanser ilacına ulaşamayan
vatandaşlar, ilacı bir şekilde bulduğunda parasıyla almak zorunda kalıyor çünkü
Sağlık Uygulama Tebliği’nde “Bu ilacın karşılığı yok.” deniyor. Vatandaş ne
yapıyor? Mahkemeye dava açıyor. Ankara’da bir yurttaşımız mahkemeye dava
açıyor. Mahkemeyi kazanıyor. Mahkeme diyor ki: “Siz ilaca ulaşmak zorundasınız,
devlet bunu karşılamak zorunda ve ilacı vermek zorunda.” Peki, ne yapıyor
Sosyal Güvenlik Kurumu? SGK buna da itiraz ediyor, Sosyal Güvenlik Kurumu
itiraz edince vatandaş ulaşamıyor. Böylece kanserli hastaya “Paran varsa
iyileşirsin, yoksa sürünürsün, ilaca ulaşamazsın.” denmektedir. Eğer ilaç bir
haksa, sağlıklı yaşam bir haksa, eğer sosyal devlette ısrarcıysanız, eğer
“Sağlıkta biz yüzde 100 başarı kazandık.” diyorsanız, bugün insanlar mahkeme
kararıyla ilaca ulaşabiliyorsa bu, utanılacak bir durumdur. Bir an önce bunun
düzenlenmesi lazım. 
Ülkede
sağlık uygulamalarıyla ilgili başka ne oluyor? Aile, Çalışma ve Sosyal
Hizmetler Bakanlığı sağlık çalışanlarını meslek gruplarına ayırmış. Sevgili
arkadaşlar, farmakolog -burada eczacı olan vekiller var- bakteriyolog,
anatomist ve buna benzer meslektekiler diğer meslek gruplarına girmiş, hacamat
ve sülük yapanlar “sağlık çalışanı” olarak tanımlanmış. Bu, gerçekten ne
aşamada olduğumuzun göstergesidir. Farmakolojiyi bilmeyen, farmakolojiye
inanmayan, ilaç bilimine inanmaz, o zaman Türkiye’yi de ilaca muhtaç eder. Eğer
çareyi buna benzer çarelerle düşünürsek, bitkisel ürünleri öne çıkarırsak,
maazallah, yarın nelerle karşı karşıya kalırız. Bir an önce bunların da
düzeltilmesi lazım. 
İlaç
vazgeçilmezdir, ilaca ulaşılması gerekir, ilacın bulunması lazım; olmazsa
olmazdır, ilacın ikamesi olmaz, ilaç hayati öneme sahiptir.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın İpekyüz. 
NECDET
İPEKYÜZ (Devamla) – Her yıl şubat ayında bunu yaşamaktansa gelin bu konuyu
araştıralım. Ülkenin her tarafında ilacın eşit bir şekilde ulaşılabilir,
bulunabilir ve ücretsiz olması için bir çalışma yürütelim. 
Bu
nedenle araştırma önergesine desteğinizi bekliyoruz.
Hepinizi
saygıyla selamlıyorum. (HPD sıralarından alkışlar)
BAŞKAN
– İYİ PARTİ Grubu adına Isparta Milletvekili Aylin Cesur.
Buyurun
Sayın Cesur. (İYİ PARTİ sıralarından alkışlar)
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; Genel Kurulu saygıyla selamlıyorum.
Öncelikle,
öneriyi desteklediğimizi baştan söylemek istiyorum. Bir süredir, bilindiği
üzere, hayati önemi haiz pek çok ilaç piyasada bulunmuyor. Vatandaşlarımız
eczane eczane dolaşıyor, ilaç arıyor; bunların içinde kanser, kalp, şeker
ilaçları var. Neden bulunmuyor, bunu tespit etmek ve araştırmak lazım ve sorunu
köklü olarak çözmek lazım. 
Söyleyelim
hemen neden bulunmuyor, ben söyleyeyim: Şu sizin meşhur dış güçler. Neden böyle
dedik? Birkaç örnek vereceğim, konu ne kadar hayati önemi haiz, bu anlaşılsın
diye. En basit örneği, iyot. İyot, gebeler için çok önemli, gebenin karnında taşıdığı
bebek için önemli, süt verme döneminde önemli. Neden önemli? Çünkü bebek,
beyin-sinir ve kas-iskelet sistemi gelişimi için olmazsa olmaz önemi haiz iyodu
anneden alıyor. Annede iyot eksikse bebekte de iyot eksik oluyor, bebeğin zekâ
gelişimi ve hareket sistemi geri kalıyor. Ve iyot, bir senedir bulunmuyor
değerli arkadaşlar. 
Şimdi,
kur politikasına gelelim. Devletimize yönetenlerin ilgili karar organları,
yaklaşık sekiz yıldır euroyu normal kurunun altında tutuyor. Şimdiki zam da
bilindiği gibi, Bakanlığın kur ayarlaması yapması nedeniyle oldu. Burada
yıllara göre ilaç fiyatlarında uygulanan kur değeri var. Zamanım yok, bunu
gösteremeyeceğim ama şöyle şu kırmızı çizgiye bakarsanız, euro kurunun
-değişiklik tarihinin- ne hâle geldiğini zaten göreceksiniz. Şimdi, önceden
sabit kur uygulayan Bakanlığımız, döviz piyasalarındaki sıkıntı nedeniyle, önce
kurun yüzde 70’ini veriyor firmalara, daha sonra bunu yüzde 60’a indiriyor,
sonra da diyor ki: “Bu yüzde 60’ın, yüzde 40’ını keselim sizden.” Şimdi, firmalar
ne oluyor? Batacak. Firma da ilacını geri çekiyor. Firma, ilacı geri çekince
hasta, çaresiz ve ilaçsız. Kuru artırınca zam geliyor. Sonuç: “Vatandaş çeksin
yükü, o alışık.”
Döviz
kurunun 3,4’ten 3,8 euroya çıkarılması, sorunun ne kadarlığına ve ne kadar
süreliğine bir çözüm getirir, ben bunu bilemiyorum ama bildiğim bir şey var:
Devleti yönetenlerin hastayı ilaçsız bırakma hakkı yok. 
Şimdi,
bir örnek daha vermek istiyorum, konu ne kadar önemli. “NovoNorm” diye bir
diyabet ilacı var. Bu kur anlaşmazlığı nedeniyle firma, bu ilacın ruhsatını
geri çekti; muadili de yok, hastalar bu ilacı kullanamıyor. “Ee, onlar alışık,
çeksin hasta.” Bu, ne doğurdu? İlaç karaborsası. Bu da hadisenin sıkıntılı
başka bir sonucu. Yok olan pek çok ilaç, yurt dışından gizlice getiriliyor.
Eczanelerde karaborsa olarak alt raflarda bulunduruluyor, yüksek fiyatlarla,
fahiş fiyatlarla satılıyor. Bu konuya ivedilikle el atılması gerekiyor. Hatta
doping alan İtalyan bir sporcu, ilacı Türkiye’den aldığını söylemişti, belki
hatırlayacaksınız. 
Değerli
milletvekilleri, toplam sağlık harcamasının yüzde 70’i hasta tarafından
karşılanıyor, yüzde 30’u devlet tarafından. Peki, devletimiz ne yapmış? 10 ilde
hasta garantili şehir hastanesi yapmış, sahipleri özel şirketler.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Vekil.
AYLİN
CESUR (Devamla) – Sağlık Bakanlığı, bütçenin yüzde 64’ünü ayırmış olacak bu iş
tamamlandığı zaman. Parayı ve kuru tutamamış Hükûmetiniz ama “3y”yi yapmış “3s”
saraylara, Suriyelilere ve soygun denilecek projelere ayırmış bütün parasını;
israf etmiş milletin parasını, ilaçtan da kısmış. (İYİ PARTİ sıralarından
alkışlar) Kim şikâyetçi bundan? Ben şikâyetçiyim. Kim şikâyetçi? Hastalar
şikâyetçi, doktorlar şikâyetçi, eczacılar şikâyetçi, firmalar şikâyetçi; Sağlık
Bakanlığındaki, sağlıkta dönüşüm sistemini devralmış olan, eminim, hüsnüniyet
sahibi değerli yöneticiler de hatta bence, Sağlık Bakanının kendisi de
şikâyetçi. Hatta, sizlerin arasında konuya hâkim olan, bu konuyla ilgili değerli
arkadaşlarım da şikâyetçi. Gelin, o yüzden, araştıralım ve hastaya zarar
vermeyecek, eczacıyı koruyacak, kamu maliyesine gereksiz yük olmayacak bir
sistemi getirelim ya da şu, sizin dış güçler var ya hani, onlar sizden elini
çekmeyecek, anladık biz; bırakın da vatandaşın derdini biz çözelim. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Cumhuriyet Halk Partisi Grubu adına Adana Milletvekili Burhanettin Bulut. 
Buyurun
Sayın Bulut. (CHP sıralarından alkışlar)
CHP
GRUBU ADINA BURHANETTİN BULUT (Adana) – Sayın Başkan, değerli milletvekilleri;
ilaç gibi stratejik bir ürünün günlük politikalara malzeme edilmesi, hepimiz
açısından bir sıkıntı sebebi. Çünkü özellikle, milletvekili olarak
bölgelerimizde ilaç konusunda vatandaşlardan sürekli şikâyet alıyoruz. Nedir bu
sorun? Her yıl ocak ayında artan, şubatta pik yapan bu sorunun, ilaçtaki
bulunmama sorununun, yokluk sorununun sebebi nedir? Bunu çeşitli defalarca dile
getirdik, biraz önce HDP’li konuşmacının ifade ettiği gibi, her yılın sonunda
bu kürsülerden söylüyoruz. Sebebi şu: Elbette, iyi idare edilememe, elbette, bu
işin iyi yönetilememesi. 
Sebebi,
2004 yılında ilaç fiyat kararnamesi değiştirildi. İlaç fiyat kararnamesinde üç
önemli değişiklik getirildi. Birincisi: İlaç fiyatlarında Avrupa’nın 5 ülkesi
baz alındı, adı da “referans fiyat” diye konuldu. İkincisi: Referans fiyat
olarak eğer ilacın benzeri yoksa aynı fiyatta, muadilleri varsa yüzde 60 ila 80
arasında bir fiyatlandırma verildi. Yani referans fiyat, eş değeri varsa biraz
daha altta. Üçüncüsü de kur. Kur üzerinden fiyatlandırıldı. İlaç fiyatı için
bir kur bedeli belirleniyor ve o ilacın fiyatı, o kur üzerinden
fiyatlandırılıyor. 
İşte,
örneğin, 2020’de ilaç fiyatlarındaki kur 3,81 lira. Kaç liraydı bu? 3,4
liraydı, 3,81 olarak değerlendirildi ve fiyatlar da buna göre verildi. Peki,
madem böyle bir kur var ve ilaç fiyatları da bu kur üzerinden gidiyor, neden
ilaç yoka giriyor? Sebebi çok açık, çok net, bu ilaç fiyatlandırılması doğru
bir yöntem çünkü Avrupa’nın 5 ülkesinin referans alınması ve daha düşük bir
kurla fiyatlandırılması doğru çünkü kamuya maliyetini bizler de düşünüyoruz
elbette ama yanlış olan ne? Yılda bir defa fiyatlandırılıyor olması. İkincisi
de bu ilaç firmalarında ilacın on iki ay boyunca bulunabilirliğine ilişkin bir
maddenin eksikliği. Bu her iki madde ilave edildiğinde ilaçlar ocak ayında,
şubat ayında yok olmaktan çıkacaktır. Bu önemli bir mevzu.
İlaçların
fiyatlandırılması aşamasında ikinci önemli bir mevzu: Vatandaşın ilaca
erişiminde en önemli muhatabı eczacı. Bu ilaç fiyatları yükseldiğinde maalesef,
eczacı kârlılığı aynı oranda kalıyor, bunun da yeniden değerlendirilmesi lazım.
Eğer, ilaç fiyatlarının yeniden değerlendirilmesi döneminde eczacı kârlılığı da
orantılanmaz ise o zaman ilaçlar yine yoka girme tehlikesiyle karşı karşıya
kalır. 
Tabii,
bu, işin teknik boyutu, asıl boyutu da şu: İlaçta biz dışa bağımlıyız.
(Mikrofon
otomatik cihaz tarafından kapatıldı)
BURHANETTİN
BULUT (Devamla) – Bir dakikada bağlayayım hemen.
BAŞKAN
– Buyurun, toparlayın. 
BURHANETTİN
BULUT (Devamla) – Maalesef, Hükûmet yetkilileri her seferinde şunu söylüyor
“ulusal ilaç politikası” ve “yerli ilaç” diye her seferinde vurguluyorlar.
Ancak “ulusal ilaç politikası”ndan vazgeçtim, yerli ilaca ilişkin tek bir
yardımları dahi yok. Sadece göz boyayan, sadece televizyonlara, gazetelere
reklam mahiyetli sunumlar yapılıyor. Şu ana kadar herhangi bir yerli ilaca dair
bir yardım yapılmış değil. Özellikle Türkiye’de çok eski ilaç firmaları var,
pazarda da önemli bir hâkimiyetleri var, bunlara maalesef gerekli yardım
yapılmıyor. Örnek olarak da vereyim: 2006 yılında Türkiye’deki ithal ilaç oranı
yüzde 16 iken şu anda yüzde 24. İthal ilaca 2006 yılında harcanan bedel yüzde
45 iken şu anda yüzde 55 dolayına gelmiş durumdadır. Yeni molekül yok,
araştırma-geliştirmeye ilişkin bir yatırım yok, o yüzden sizin “yerli ilaç”
diye söylediğiniz, sadece aldatmacadan öteye değildir.
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Adalet ve Kalkınma Partisi Grubu adına Ankara Milletvekili Arife Polat
Düzgün.
Buyurun
Sayın Düzgün. (AK PARTİ sıralarından alkışlar) 
AK
PARTİ GRUBU ADINA ARİFE POLAT DÜZGÜN (Ankara) – Sayın Başkan, değerli
milletvekilleri; HDP’nin verdiği, İYİ PARTİ’nin desteklediği grup önerisi
üzerinde söz almış bulunuyorum. 
ÖZGÜR
ÖZEL (Manisa) – Biz de destekliyoruz.
ARİFE
POLAT DÜZGÜN (Devamla) – Öncelikle grubumuz olarak bu öneriyi
desteklemediğimizi belirtiyorum. Sizleri ve ekranları başında bizleri izleyen
kıymetli vatandaşlarımızı saygıyla selamlıyorum. (AK PARTİ sıralarından
alkışlar) 
Değerli
milletvekilleri, Türkiye’de ilaç fiyatları, dönemsel avro kur değişikliğine
bağlı olarak ve Beşerî, Tıbbi Ürünlerin Fiyatlandırılması Tebliği’ne göre her
yıl bir kez güncellenmektedir. Söz konusu güncelleme, bir önceki yılın ortalama
avro değerinin belirli bir yüzdesi esas alınarak yapılmaktadır. Güncel değer,
diğer ülkelerde olduğu gibi bütçe disiplini çerçevesinde yapılmaktadır. 
Söz
konusu düzenleme, sadece beşerî imal ürünlerini değil, ithal ilaçları da
kapsamaktadır. 2020 yılının ilaç fiyatlandırılmasında kullanılacak sabit avro
kuru değeri, şu an için 3,81 TL olarak belirlenmiştir. İlaç fiyatları da 19
Şubat 2020 tarihinden itibaren yeni sabit avro değerleri üzerinden
güncellenmiştir. Yıl içerisinde avro kuru değerinde yaşanabilecek değişimler
ise ilaç fiyatlarını etkilememektedir. Yapılan düzenleme, vatandaşlarımızın
cebine zam olarak yansımamaktadır. 
Sayın
milletvekilleri, bilindiği üzere Türkiye’de ilaçların çoğu Sosyal Güvenlik
Kurumunun geri ödemesi kapsamındadır. Ayrıca, bazı kan ürünleri gibi, halk
sağlığı için hayati önem taşıyan özel şarta tabi ürünlerin fiyatlarının güncel
kur değerine göre fiyatlandırılması devam etmektedir. Kur güncellenmesi
haricinde, ihtiyaç duyulması hâlinde yokluğu hastalarımızı zora sokabilecek
ilaçların durumu Fiyat Değerlendirme Komisyonu tarafından değerlendirilmekte ve
ilaçlara gereken fiyat artışı verilebilmektedir. Öte yandan, Sağlık
Bakanlığımız, ilaç tedarik yönetiminde önemli bir adım atmış ve 25 Aralık 2019
tarihinde İlaç Takip Sistemi imalat/ithalat bildirimlerine ilişkin bir yeni
genelge yayınlanmıştır. Bu genelgeye göre firmalar, ithal ürünleri kırk beş
gün, imal ürünleri ise altmış gün içerisinde İlaç Takip Sistemi’ne
bildirmektedirler. Genelgenin öncelikle amacı, üretilen ve ithal edilen
ilaçların İlaç Takip Sistemi’ne ivedi bildiriminin sağlanması, piyasada
bulunabilirliğinin ve izlenebilirliğinin artırılmasıdır. Genelgeden önce İlaç
Takip Sistemi sadece ecza depoları ve eczanelerin stoklarını görebiliyordu. 1
Şubat 2020 tarihinde yürürlüğe giren yeni düzenlemeyle üretici ve ithalatçı
stokları da görünmeye başlanmıştır. Böylelikle olası ilaç stokçuluğunun da
önüne geçilmiş olacaktır. Genelgeye uymayan firmalara önce ihtar verilecek,
gerekli düzeltmelerin yapılmaması hâlinde ise ilacın ruhsatı askıya
alınabilecektir.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
ARİFE
POLAT DÜZGÜN (Devamla) – Bu kapsamda, düzenli olarak ruhsatlı ilaçların stok
kontrolleri, kritik stok seviyelerinin kontrolleri yapılmaktadır.
Vatandaşlarımızın başvuruları anlık olarak SABİM ve CİMER üzerinden
değerlendirilmektedir. Yurt dışından ithal edilen ilaçların ülkemizde üretimi
için ise yerelleşme çalışmaları devam etmektedir. 
Sayın
Başkanım, değerli milletvekilleri; Meclis araştırma komisyonu kurulmasına şu an
için ihtiyaç yoktur. 
Hepinizin
Regaip Kandili’ni kutluyorum. (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan...
ÖZGÜR
ÖZEL (Manisa) – Sayın Başkan...
BAŞKAN
– Sayın Türkkan, buyurun. 
V.- AÇIKLAMALAR (Devam)
39.- Kocaeli Milletvekili Lütfü Türkkan’ın, Ankara
Milletvekili Arife Polat Düzgün’ün HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Bahsedilen konu şu: Euro bazında güncelleme yapılırken
ondan önce, bu güncelleme her senenin şubat ayında yapıldığı için, ilaç
firmaları bu ilaçları piyasadan çekiyorlar, eczacılara vermiyorlar dolayısıyla
bu ilaçları kullanan hastalar bu ilacı temin etmekte zorluk yaşıyorlar. Sizin
anlattıklarınızla bunun arasında bir insicam kurulamadı. 
Diğer
bir konudan bahsedeceğim size: Sosyal Güvenlik Kurumunu öyle bir hâle
getirdiniz ki Sosyal Güvenlik Kurumu şu anda her gün bir ilacın ismini vererek
bunun ödemesinin önüne geçiyor. Yani bu ülkede “Siz fakirseniz, siz
emekliyseniz, siz yoksulsanız yaşama hakkınız yok, siz ölün.” diyor Sosyal
Güvenlik Kurumu, siz de ona alkış tutuyorsunuz. 
Teşekkür
ediyorum. 
BÜLENT
TURAN (Çanakkale) – Hiç öyle bir şey yok Sayın Başkan. 
ÖZNUR
ÇALIK (Malatya) – Hiç öyle bir şey yok. 
BAŞKAN
– Sayın Özel, buyurun. 
40.- Manisa Milletvekili Özgür Özel’in, Ankara Milletvekili Arife Polat Düzgün’ün HDP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması 
ÖZGÜR
ÖZEL (Manisa) – Sayın Başkan, konuşmacının şahsına saygılarımızı ve aldığı
eğitime olan inancımızı ifade ederiz ama konu ilaç olunca Adalet ve Kalkınma
Partisi Grubunda birçok eczacı milletvekilimiz varken bir genel cerrahın çıkıp
meselenin özünden bu kadar kopuk bir konuşma yapmış olmasını da herhâlde
kendisine değil, AK PARTİ Grup Yönetimine sormak lazım. AK PARTİ’de bir sürü
eczacı var ve onlar bilirler ki mesele idrak edilmemiş çünkü konuya çok
yabancı; söylenenler doğru. 
MİHRİMAH
BELMA SATIR (İstanbul) – Size mi soracağız kimi konuşturacağımızı ya. Kendi
işine bak sen. 
ÖZGÜR
ÖZEL (Manisa) – Cumhuriyet Halk Partisi olarak Fahrettin Koca’nın gözünün içine
baka baka şunu söyledim ben burada, yanılmıyorsam da sizin yönettiğiniz bir
bütçe oturumuydu: “Türkiye yurt dışından ithal kan ürünü arıyor ‘Yerlisini
yapacağız.’ diye, 7 büyük firmanın sattığı kan ürünü hakkını Murat Sancak’ın
Maxicells firmasına vermişler.”
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Maxicells kan toplama üniteleri kuracak, kurmamış; soğuk hava
üniteleri kuracak, kurmamış -sözleşmede hep var- Silivre’de fabrika yeri almış,
fabrikayı kurmamış; kanları toplayıp yurt dışına götürüyor. İki gün önce
gazetelerde manşette idi. Türkiye’nin DNA açısından, genetik açıdan son derece
stratejik bu bilgileri Almanya’ya gidiyor, Murat Sancak’a emanet. Murat Sancak
ne yapıyor? Fabrikayı mabrikayı yapması gerekirken hiçbirini yapmamış ama
dünyadan ucuz, tarihi yaklaşmış kan ürünü takip ediyor -normalde Türkiye’de
eczanelere son kullanma tarihi bir yıldan az kalmış kan ürünü sokamazsın- bir
ay kalmış, üç ay kalmış kan ürünlerini hastaneler üzerinden bütün kan ürünü
hastalarına fatura ediyor, sonra ilaçta yerlileşme, millîleşme konuşuluyor.
Sorun kur sorunudur, sorun meslek hakkı sorunudur. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – İlaç fiyatının düşmesine sağlık profesyonellerinin,
eczacıların, sağlık emekçilerinin hiçbir itirazı yoktur ama kârlarını yüzdesel
verirseniz burada ilaç firmalarının da depolarında direnci, eczacıların da
mağduriyeti olur. 
İYİ
PARTİ gayet iyi anlatmış, bu politika hastaları ilaçsız bırakıyor, bu politika
eczacıların emeğini çalıyor, emeği çalınanların sözcüleri milletten maaş
alırken bir saygın genel cerrah… Ben tutup da laparoskopik cerrahide ne kadar
ahkâm kesebilirsem söylediğiniz sözün de o kadar kıymeti vardır hanımefendi.
Size teklif edildiğinde “Bunu bir eczacı meslektaşım konuşsun ki konuyu güzel
anlatsın.” demelisiniz. Çıkıp da böyle bir ifadeye kabul etmiyoruz. 
Teşekkür
ederim Sayın Başkan. (CHP sıralarından alkışlar) 
BAŞKAN
– Sayın Turan… 
41.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, her konuşmadan, her önergeden sonra benzer
polemiği yapmaktan inanın gına geldi artık. 
ÖZGÜR
ÖZEL (Manisa) - Kendisi sataştı. 
BÜLENT
TURAN (Çanakkale) – Bakınız, sağlıkla ilgili politikaları eleştirebilirsiniz;
burası konuşmak için var, konuşacağız fakat dönüp de grubumuza “Grup yönetimi
neden konuşmacıyı şu olarak belirledi, bu olarak belirlemedi.” derseniz bu had
meselesi olur, yanlış olur. O zaman, bunu yaparsanız bizim de dönüp CHP Grubuna
“Başka adam mı yok da seni grup başkan vekili yaptı?” deme hakkı doğar; bu,
doğru olmaz. (AK PARTİ sıralarından alkışlar, CHP sıralarından gürültüler) Ne
siz karışacaksınız ne biz karışacağız. Kaldı ki az önce konuşan arkadaşımız
Sağlık Komisyonu Sözcüsü. Bir daha söylüyorum, az önce konuşan arkadaş grup...
(CHP sıralarından gürültüler) 
Sayın
Başkan, müdahale eder misiniz.
BAŞKAN
– Buyurun Sayın Turan.
BÜLENT
TURAN (Çanakkale) – Beyefendi bağırarak her şeyi söyleyecek, hak ettiği cevabı
alınca bağıracaksınız. Böyle bir şey olmaz.
Bakın,
Sayın Başkan, bir daha söylüyorum: Sağlık eleştirisi baş tacı, cevap veririz,
vermeyiz ama grupların kimi konuşmacı yapacağı, kimi yapmayacağı eleştirisi
büyük bir yanlıştır. Bu yanlışa ters örnek olarak bunu verdim yoksa üslubum ve
tarzım bu değil. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan.
BÜLENT
TURAN (Çanakkale) – Kaldı ki çok sayıda eczacı arkadaşımız var, birisi yanımda.
Konuşmacımız Arife Hanım Sağlık Komisyonu Sözcüsü olduğundan dolayı grup adına
konuşmuştur. Bu bizim kendi takdirimizdir Sayın Başkan. (AK PARTİ sıralarından
alkışlar) 
ÖZGÜR
ÖZEL (Manisa) – Sayın Başkanım...
BAŞKAN
– Özgür Bey, buyurun.
42.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Öyle bir üslup olursa bu kadar alkış alırsın grubundan çünkü
bu, grubun da vicdanına uymayacak bir yaklaşımdır.
MİHRİMAH
BELMA SATIR (İstanbul) – Ne kadar boş konuşuyorsun sen ya! 
DERYA
BAKBAK (Gaziantep) – Önce siz ne konuştuğunuza bakın ya, lütfen ya! Herkesin
bir saygı içerisinde konuşması lazım!
ÖZGÜR
ÖZEL (Manisa) – Şimdi, şunu söyleyeyim Sayın Başkan: Ben, hanımefendinin
eğitimine duyduğum saygıyı, şahsına duyduğum saygıyı ifade ettim. 
İLYAS
ŞEKER (Kocaeli) – Depremle ilgili doktorları konuşturdunuz burada be!
DERYA
BAKBAK (Gaziantep) – Mesleğimize saygı duyacaksın! 
ÖZGÜR
ÖZEL (Manisa) – Konuşması eczacılarla ilgili bir konudur. Eğer konuda o kadar
haklı olsaydınız, üstlendiği yoğun görevler sebebiyle Genel Kurulda çok da
göremediğimiz eczacı milletvekilimiz gelip, ışığı havaya kaldırıp kendi
konuşmacısından sonra fosforlu kalemle bir şeylerin altını çiziyor olmazdı.
Meselenin izah edilemediği, yanlış şeyler söylendiği buradan belli. 
Dünya
kadar eczacı var. Eczacıların bekledikleri konuşma bu değil. Meselenin farkında
olmayan bir konuşma yapıldı. Şimdi, tahmin ediyorum, o ışık söndürülecek, bu
konuşma yaptırılmayacak.
İLYAS
ŞEKER (Kocaeli) – Konuşmacıyı eleştirmek size düşmez, kusura bakmayın! 
ÖZGÜR
ÖZEL (Manisa) – Ama bir eczacı konuşsaydı meseleyi bu kadar anlamamış bir
konuşma yapmazdı. 
(Mikrofon
otomatik cihaz tarafından kapatıldı)
İLYAS
ŞEKER (Kocaeli) – Konuşmacıyı eleştirmek size düşmez. AK PARTİ Grubunun kimi
konuşturacağı size düşmez, sizin haddinize değil. Size de sorarlar, depremle
ilgili niye doktorları konuşturdunuz burada? 
ZİVER
ÖZDEMİR (Batman) – Depremle ilgili doktor konuşturdunuz ya! 
DERYA
BAKBAK (Gaziantep) – Her mesleğe saygı duymaları gerekiyor.
İLYAS
ŞEKER (Kocaeli) – Sayın Özel’e kalsa onun dışında kimse konuşmayacak. 
BAŞKAN
– Özgür Bey, toparlayalım.
Buyurun.
ÖZGÜR
ÖZEL (Manisa) – Sayın Başkan, Cumhuriyet Halk Partisinin Grup Başkan Vekilleri
çoklu yarışla, kapalı oyla, grubun takdiriyle, salt çoğunlukla seçilirler,
Recep Tayyip Erdoğan’ın işaret ettiği 5 kişiye kupaya ezbere oy atanlar
tarafından seçilenin bunu hatırlatma haddi yoktur. (CHP sıralarından alkışlar)
ÖZNUR
ÇALIK (Malatya) - Ayıp ya, çok ayıp!
ZİVER
ÖZDEMİR (Batman) – Hadi oradan be, hadi oradan! 
İLYAS
ŞEKER (Kocaeli) – Hadi be oradan, saygısız!
ZİVER
ÖZDEMİR (Batman) – Senin özür dilemen lazım Özgür, özür dilemen lazım. 
İLYAS
ŞEKER (Kocaeli) – Bir milletvekiline hakaret edemezsin!
ZİVER
ÖZDEMİR (Batman) – Yakışıyor mu sana ya! 
BÜLENT
TURAN (Çanakkale) – Sayın Başkan…
BAŞKAN
– Buyurun. 
BÜLENT
TURAN (Çanakkale) – Sayın Başkan, bir daha söylüyorum: AK PARTİ Grubunun ne
yapacağını Özgür Özel belirleyemez. Bir daha söylüyorum: Konuşmacımız Sağlık
Komisyonu Sözcüsüdür, çok da güzel konuşmuştur. 
Kendisi
eczacı, her şey şeyi söyleyecek, biz söyleyince kızacak. (AK PARTİ sıralarından
alkışlar)
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Batman Milletvekili Necdet İpekyüz ve
arkadaşları tarafından, Türkiye’nin ihtiyacı olan nitelikli ilaç üretimi,
ruhsatlandırılması, yurttaşlara ilacın ucuz ulaştırılabilmesi ve ilaç
bulunmaması sorununun giderilebilmesi amacıyla 25/2/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 27 Şubat 2020 Perşembe günkü birleşiminde
yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır. Okutup işleme alacağım ve oylarınıza sunacağım. 
3.- CHP Grubunun, Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ile Sakarya
Milletvekili Engin Özkoç tarafından, Türkiye’nin
dış politikada son dönemde yaşadığı savrulmalar ve ülkenin yaşadığı kayıplarda
büyükelçiliklere yapılan teamül ve liyakat dışı atamaların etkisinin
belirlenmesi amacıyla 26/2/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 27 Şubat 2020 Perşembe günkü birleşiminde yapılmasına ilişkin
önerisi
27/2/2020
Türkiye Büyük Millet Meclisi Başkanlığına
Danışma
Kurulu 27/2/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel 
 Manisa

 Grup
Başkan Vekili 
Öneri:

İstanbul
Milletvekili Grup Başkan Vekili Engin Altay, Manisa Milletvekili Grup Başkan
Vekili Özgür Özel ile Sakarya Milletvekili Grup Başkan Vekili Engin Özkoç
tarafından “Türkiye'nin dış politikada son dönemde yaşadığı savrulmalar ve
ülkemizin yaşadığı kayıplarda büyükelçiliklere yapılan teamül ve liyakat dışı
atamaların etkisinin belirlenmesi” amacıyla 26/2/2020 tarihinde Türkiye Büyük
Millet Meclisi Başkanlığına verilmiş olan Meclis Araştırma Önergesi’nin (1644
sıra no.lu) diğer önergelerin önüne alınarak görüşmelerinin 27/2/2020 Perşembe
günlü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına İstanbul Milletvekili Ahmet Ünal Çeviköz’e söz veriyorum. 
Buyurun
Sayın Çeviköz. (CHP sıralarından alkışlar)
CHP
GRUBU ADINA AHMET ÜNAL ÇEVİKÖZ (İstanbul) - Sayın Başkan, değerli milletvekilleri;
öncelikle yüce Meclisi saygıyla selamlıyorum. 
Sayın
Başkan, dün Hocalı katliamının 28’inci yıl dönümüydü. O nedenle sözlerime
kardeş Azerbaycan halkına başsağlığı dileyerek başlamak isterim. 
Bakü’de
Büyükelçi olarak görev yaptım. İki devletin tasada ve kıvançta nasıl yan yana
durabildiğini yakından gözlemleme şansına da sahip oldum. Büyükelçi olmanın
önemli özelliklerinden biridir bu, ilişkileri dengelerken o ülkenin tasasını ve
kıvancını paylaşabilmek. Şüphesiz, bunu sağlayabilmek için de liyakate uygun
özel yetenekler gerekir. Maalesef, bugünkü önergemizin de temelini oluşturduğu
üzere, saray tarafından atanan ve Türkiye Cumhuriyeti'ni dışarıda temsil eden
bazı isimler bu özelliklerden yoksundur. 
Bugün,
ayrıca, Kırım’ın ilhakının da 6’ncı yıl dönümü. Bu ilhakı tanımadığımızı ve
Kırımlı Tatar kardeşlerimizle dayanışma içinde olduğumuzu da bu vesileyle
vurgulamak isterim. 
Değerli
milletvekilleri, Türkiye'nin hâlihazırda yurt dışında 142’si büyükelçi, 13’ü de
daimî temsilci olarak görev yapan 155 “büyükelçi” unvanlı misyon şefi
bulunmaktadır. Bu misyon şeflerinin 26’sı meslekten olmayan kişilerden
seçilerek atanmıştır. Bu rakamlar şu anda yurt dışındaki büyükelçilik ve daimî
temsilcilik misyon şeflerimizin yüzde 17’sinin meslekten olmayan şahsiyetlerden
oluştuğunu göstermektedir. Türkiye Cumhuriyeti'nin ve Dışişleri Bakanlığımızın
tarihinin hiçbir döneminde böyle bir oran görülmemiştir. Üstelik bu oran
giderek azalacağı yerde, yükselmektedir. Geçmişte siyasi bir arka plandan
gelenlerin ya da Sayın Recep Tayyip Erdoğan’la tanışıklık, yakınlık ya da
kendisine danışmanlık ilişkisi içinde bulunanların büyükelçi olarak
görevlendirilmeleri artık bir istisna olarak kabul edilebilir olmaktan
çıkmıştır. Büyükelçi seçiminde esas, verilecek görevin gereklerini yerine en
iyi getirebilecek olanı seçmek olmalıdır. Dolayısıyla elbette “Bütün
büyükelçiler mutlaka meslekten gelen diplomatlar arasından seçilsin.” veya
“Büyükelçilerin tümü meslek dışından seçilsin.” diye bir anlayış olması doğru
görülmeyebilir. Ama son zamanlarda yapılan atamalara baktığımızda ciddi bir
kayırma, liyakat yerine sadakat gibi bir kıstasın ön plana çıkarıldığı anlayışı
artık tartışılmaz bir hâl almıştır. Vaktiyle milletvekili olmuş, bakanlık
yapmış, yüksek bürokrat görevinde bulunmuş kişilikler, hatırı kırılmasın veya
boşta kalmasın diye teselli ve taltif edilmek üzere büyükelçi olarak
atanmaktadırlar. Bu, hiçbir ciddi devletin tasarrufu olamaz; hiçbir ciddi
devlet hiçbir görevi ulufe dağıtır gibi kullanamaz. Her görev belli bir hizmet
için vardır ve bu görevlere yapılacak atamalarda aranacak, dikkate alınacak
kıstaslar da atanacak kişinin o görevin gerektirdiği niteliklere sahip bulunup
bulunmadığı açısından değerlendirilmelidir. 
Şimdi,
ben, bu düşünce ve eleştirilere iktidarın ne yanıt vereceğini aşağı yukarı
kestirebiliyorum. Denecektir ki: “Büyükelçi atamaları için meslekten gelmiş
olmak gibi bir şart yasalarımızda bulunmamaktadır.”
SALİH
CORA (Trabzon) – Aynen.
AHMET
ÜNAL ÇEVİKÖZ (Devamla) – Tabii yasalara dayandırılan görüşlerle hareket etmek
iktidarın sadık bir uygulaması olsaydı bu gerekçeyi dahi haklı bulmak mümkündü.
SALİH
CORA (Trabzon) – Geçmişte de öyle.
AHMET
ÜNAL ÇEVİKÖZ (Devamla) – Ama Türkiye’de hukuk devleti olma ilkelerinin ayaklar
altına alındığı bu dönemde durum hiç de öyle değil sayın milletvekilleri. 
Bir
başka iddia da şu olabilir, denebilir ki: “Efendim, sanki daha önce meslekten
olmayan kişiler büyükelçi olarak hiç atanmamış gibi konuşuyorsunuz.”
SALİH
CORA (Trabzon) – Hüseyin Pazarcı atandı. 
AHMET
ÜNAL ÇEVİKÖZ (Devamla) – Değerli milletvekilleri, size meslek dışından
büyükelçi olarak görevlendirilmiş birçok örnek verebilirim ama hiçbiri grup
önerimizde sözü edilen şahsiyetlerle kıyaslanabilecek durumda değillerdir.
Örneğin Hüseyin Ragıp Baydur, örneğin Hamidiye Zırhlısı kahramanı ve
Başbakanlık da yapmış olan Rauf Orbay. Rauf Orbay, o sıralarda İngiltere’de
Başbakan olan Winston Churchill’in saygı duyduğu bir dostu olduğu için
Londra’ya büyükelçi olarak atanmış ve görevi sırasında da Churchill’le sık sık
baş başa yemek yiyebilme ayrıcalığına sahip olmuştur. Bu, bir büyükelçi için
çok büyük önem taşıyan bir ayrıcalıktır ve böyle bir avantajdan devletin sırf
“Bu kişi meslekten değildir.” diye yararlanmaması eksiklik oluşturur ancak
Dışişleri Bakanlığı, özel bir sınavla girilen, meslek içinde terfi amaçlı özel
sınavları olan ve bütün bu açılardan bakıldığında bir özel ihtisas kurumu
olarak kendi bünyesine kattığı kişileri eğiten, yetiştiren ve zamanı geldiğinde
de misyon şefi olarak görevlendiren bir kurumdur. 
Dışişleri
Bakanlığı mensubu tüm meslektaşlarımın bugün Bakanlığın içinde sokulduğu
durumdan sıyrılarak yeniden dünya diplomasisi gözündeki saygın konumuna
kavuşmasını sağlamak maksadıyla büyük bir özveri içinde çalıştıklarını biliyor;
onların bu çabalarıyla da gurur duyuyorum. Böyle bir kadronun içinden 26 misyon
şefi seçerek göreve göndermek yerine atandıkları göreve ehil oldukları
hususunda tartışma yaratan şahsiyetlerin görev almaları sadece hizmet açısından
sakınca yaratmakla kalmıyor, bunun yanı sıra meslekte gerekli kademeleri
geçerek büyükelçilik sırası gelmiş diplomatların önünün kesilmesi gibi heves
kırıcı ve son derece yadırganan bir uygulama olarak da öne çıkıyor. 
(Mikrofon
otomatik cihaz tarafından kapatıldı) 
AHMET
ÜNAL ÇEVİKÖZ (Devamla) – Bağlıyorum Sayın Başkan. 
BAŞKAN
– Toparlayın Sayın Hatip.
AHMET
ÜNAL ÇEVİKÖZ (Devamla) – Meslek dışından bir şahsiyetin büyükelçiliğe atanması,
ancak o görev için meslek içindekilere oranla daha ağır basan nitelik ve
özelliklere sahip olması hâlinde kabul edilebilir ve hizmet yararına bir
tasarruf olarak yorumlanabilir. Biz iktidarın böyle bir seçicilik içinde
olmadığını görüyor, Dışişleri Bakanlığı mensuplarının da bu şekilde
küçümsenmelerini son derece yakışıksız bir devlet anlayışı olarak görüyoruz. 
İşte,
bu nedenle, Türkiye'nin etkin bir dış politika oluşturabilmesi için alınacak
önlemlerin oluşturulması amacıyla Anayasa’nın 98’inci ve Türkiye Büyük Millet
Meclisi İçtüzüğü’nün 104’üncü ve 105’inci maddelerine göre Meclis araştırma
komisyonu kurulmasını arz ve teklif ediyoruz. 
Hepinize
saygılar sunarım.(CHP ve İYİ PARTİ sıralarından alkışlar)
BAŞKAN
- İYİ PARTİ Grubu adına İstanbul Milletvekili Ahmet Çelik. 
Buyurun
Sayın Çelik. (İYİ PARTİ sıralarından alkışlar)
İYİ
PARTİ GRUBU ADINA AHMET ÇELİK (İstanbul) - Sayın Başkanım, sayın
milletvekilleri; saygıyla selamlıyorum Genel Kurulu. 
Yeni
Hükûmet sisteminde Resmî Gazete’de yayınlanan 10 Temmuz 2018 Cumhurbaşkanlığı
Kararnamesi’yle “(I) sayılı cetvelde yer alan büyükelçiler, valiler, TRT
müdürleri, MİT Başkanını Cumhurbaşkanı atar.” hükmünden sonra parlamenter
sistemde üçlü kararnameyle yapılan atamalar Cumhurbaşkanı kararı ve tek
imzasıyla yapılır hâle geldi. 
Parlamenter
sistemde Dışişleri Bakanlığında yapılan meslek giriş sınavı, arkasından sınavla
kâtiplik, başkatiplik, konsolosluk gibi süreçlerden sonra, ortalama yirmi
yıllık bir hizmetten sonra büyükelçi ataması yapılabiliyordu. Son dönemde
yapılan büyükelçi atamalarında mesleki tecrübe yok, liyakat yok; ortak
özellikleri AK PARTİ’li olmaları. 
Bu
şekilde atanan büyükelçilerin bir kısmının isimlerini ifade etmek isterim:
Egemen Bağış, Çek Cumhuriyeti; Merve Kavakçı, Kuala Lumpur; Şaban Dişli, Lahey;
Murat Mercan, Tokyo; Emin Önen, Çin; Lütfullah Göktaş, Vatikan; Mahinur
Özdemir, Cezayir; Ayşe Sayan Koytak, Kuveyt; Fazilet Dağcı Çığlık, Lüksemburg.
Büyükelçilik
şerefli, onurlu bir görev; sporcuların ifadesiyle “Ay yıldızlı formayla
Türkiye’yi temsil etmek.” demek. 
Bu
millî formayla ASALA tarafından görevinde şehit edilen büyükelçilerimizin bir
kısmının ismini hatırlatmak isterim: Daniş Tunalıgil, Viyana Büyükelçimiz; Mehmet Baydar, Los Angeles; İsmail Erez, Paris; Taha
Carım, Vatikan; Şarık Arıyak, Sydney; Ahmet Galip Balkar, Belgrad. Bu şehitler
makamına şehit Viyana Büyükelçimiz Daniş Tunalıgil’in makamına ülkücü şehit
Mustafa Eroğlu’nun katili Ozan Ceyhun atandı.
SALİH
CORA (Trabzon) – Hiç alakası yok ya. Yargı kararını getirin, özür dileyelim. 
AHMET
ÇELİK (Devamla) - Bunu savunmayın, AK PARTİ’liler bunu savunmayın. Bizim içimiz
yanıyor, bunu savunmayın lütfen. 
SALİH
CORA (Trabzon) – Yargı kararı var mı?
AHMET
ÇELİK (Devamla) - Yargı kararında dava düştü, savunmayın bunu. Bunun
savunulacak bir tarafı yok.
Mustafa
Eroğlu, 31 Temmuz 1980’de İstanbul Sarıyer’de ramazan günü iftara yakın
saatlerde içinde Ozan Ceyhun’un da olduğu DEV-YOL’lu militanlar tarafından
şehit edildi. DEV-YOL’un şehit ettiği yüzlerce ülkücüden birkaç ismi
hatırlatmak anlamında paylaşmak isterim: Gümrük ve Tekel Bakanı Gün Sazak Bey,
MHP İstanbul İl Başkanı Recep Haşatlı, MHP Ağrı İl Başkanları Mustafa
Kılıçaslan, İsa Eraslan. 
(Mikrofon
otomatik cihaz tarafından kapatıldı)
AHMET
ÇELİK (Devamla) – Toparlıyorum.
BAŞKAN
– Buyurun, toparlayın Sayın Çelik.
AHMET
ÇELİK (Devamla) – Yine DEV-YOL Başbakan Nihat Erim’i de şehit etmişti
arkadaşlar. 
Ozan
Ceyhun, cinayetten sonra Avusturya’ya, sonra Almanya’ya sığınıyor. Hakkında
gıyabi tutuklama kararı veriliyor. INTERPOL kırmızı bültenle arıyor, yakalanıp
ifadesi dahi alınamıyor. Olaydan yirmi yıl sonra dava zaman aşımından düşüyor.
Ozan Ceyhun daha sonra kendi isteğiyle Türkiye Cumhuriyeti uyruğundan çıkıp
Alman uyruğuna geçiyor. Almanya’da Yeşiller Partisinden milletvekili oluyor,
Ermenilerin soykırım iddialarını destekliyor. 
BÜLENT
TURAN (Çanakkale) – Hepsi yalan bunların. 
AHMET
ÇELİK (Devamla) – 2005 yılında AK PARTİ Ozan Ceyhun’u Türkiye Cumhuriyeti
uyruğuna alıyor, AK PARTİ’den 25’inci, 26’ncı Dönem milletvekili adayı yapıyor.
Şehit Viyana Büyükelçimiz Daniş Tunalıgil’in makamında şehit Mustafa Eroğlu’nun
katili oturamaz. Türkiye’yi DEV-YOL’cu bir
katil temsil edemez. 
Saygılarımla.
(İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Adana Milletvekili Tulay
Hatımoğulları Oruç. 
Buyurun.
(HDP Sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; önceki gün Sol Yayınlarının sahibi, yazar, yayıncı Muzaffer
İlhan Erdost’u kaybettik. O, hem kendi adını hem de 12 Eylülde Mamak işkence
merkezinde yaşamını kaybeden kardeşi İlhan Erdost’un adını taşıdı.
Sol-sosyalist camiaya ve tüm insanlığa çok büyük faydaları ve katkıları olan
Değerli Muzaffer İlhan Erdost’u ve ismini kendi ismiyle yaşattığı kardeşi İlhan
Erdost’u burada saygıyla anıyoruz; ruhları şad olsun. 
Çanakkale’nin
Yenice ilçesinde bulunan Nesko Madenciliğe ait bakır madeninde çalışan işçiler
üç aydır maaşlarını alamıyor. İşçileri, üyesi olduğu DEV MADEN-SEN’den
ayrılmaları konusunda “Ya işinize devam eder ya sendikanıza” diye bir ikilem
içerisine sokup işçilere üç aydır maaş vermeyerek, mobbing uygulayarak, işten atmaya
dönük bir çalışma içindeler ve şu anda 11 işçinin işine son verilmiş. Bu
işçiler yeniden işlerine geri alınmaları için kendilerini maden ocağına
kapatmış durumdalar. Burada özellikle açlık, yoksulluğun ve buna bağlı olarak
intiharların yoğunlaştığı bir dönemde işçilerin sesine, Nesko Maden işçilerinin
sesine kulak vermek zorundayız. 
Değerli
arkadaşlar, CHP Grubunun verdiği önerge üzerinden devam etmek isterim. Hükûmet
mensupları, bürokratlar, üniversiteye rektör atamaları… Bu liste uzar gider ve
gerçekten burada bir liyakat aramak bir kenara, kendi alanında yetkin olmayan
ve bazen de rektör atamaları için özel olarak birkaç saatlik yasa çıkaran bir
iktidar anlayışıyla karşı karşıyayız. Liyakate göre değil, yandaşlığa,
akrabalığa göre atama yapıldığını bilmeyen yoktur. Ülke, âdeta bir aile şirketi
gibi yönetilmektedir ve yandaşlara yönettirilmektedir. Bakın, 1 milyon dolar iş
takip parası aldığı belgelenmiş olan Egemen Bağış, Prag’a büyükelçi olarak
atanıyor. Yine, aynı şekilde, Şaban Dişli, AKP’nin eski milletvekili ve
FETÖ’nün siyasi ayağının bulunmasıyla ilgili özel olarak üzerinde durulması
gereken isimlerden biri olduğu hâlde, âdeta ödüllendirircesine onu da büyükelçi
olarak atayabiliyorsunuz. Burada tabii ki aklımıza şunlar geliyor: “Acaba FETÖ
davasıyla ilgili bir bildiği var da onları susturmak için aynı zamanda böylesi
rüşvetlere de mi başvuruluyor?” diye düşünmemek elde değil. 
Bugün,
KPSS’de coğrafya alanında Türkiye 1’incisi olan Alparslan Uysal mülakatla
eleniyor. 
(Mikrofon
otomatik cihaz tarafından kapatıldı) 
BAŞKAN
– Toparlayın.
TULAY
HATIMOĞULLARI ORUÇ (Devamla) – Ve Alparslan gibi nice yetenekli ve sınavlarda
oldukça yüksek puan çeken gençlerimizin atamasının yapılmadığını; mülakatlarla,
okudukları kitaplar, şiirler, takip ettikleri gazeteler üzerinden, aslında
“AKP’li misin, değil misin?” gibi bir teste yeniden tabi tutulduklarını hepimiz
biliyoruz ve buradan ataması yapılmayan bütün gençler adına bir kez daha
seslenmek istiyoruz: Bu atamalar yapılmalıdır ve burada yandaşlık değil, liyakat
aranmak zorundadır. 
Teşekkür
ederim. (HDP sıralarından alkışlar) 
BAŞKAN
– Adalet ve Kalkınma Partisi Grubu adına Trabzon Milletvekili Salih Cora
konuşacak.
Buyurun
Sayın Cora. (AK PARTİ sıralarından alkışlar) 
AK
PARTİ GRUBU ADINA SALİH CORA (Trabzon) – Sayın Başkan, değerli milletvekilleri;
Cumhuriyet Halk Partisi Grubu tarafından verilen öneri hakkında grubumuz adına
söz almış bulunmaktayım. Bu vesileyle Genel Kurulu saygıyla selamlıyorum.
Değerli
milletvekilleri, büyükelçilerin görevi, Türkiye Cumhuriyeti’ni temsil etmek,
vatandaşımızın hak ve hukukunu korumak, görev yaptıkları ülke ile Türkiye
arasındaki dostluk ilişkilerini güçlendirmek, gerektiğinde belirli konularda
müzakere ve temaslarda bulunmaktır. Türk dış politikalarının oluşturulmasında görev
alacak, devletlerle ikili ilişkilerin siyasi, ekonomik ve kültürel boyutları
ile uluslararası hukuk çerçevesinde muhakemesini gerçekleştirecek kabiliyetteki
kişiler ister içeriden ister dışarıdan atansın, bu yetki şu andaki mevcut
mevzuatımıza göre yürütme erkine aittir. Yürütme erki bu yetkisini hukuka uygun
bir şekilde kullanmaktadır. Bu minvalde, önergede ismi zikredilen büyükelçiler
mevzuata uygun bir şekilde atanmıştır. Kendileriyle ilgili iddiaların,
ithamların ve suçlamaların hakikatle hiçbir ilgisi bulunmamaktadır.
Şahsiyetlerine yönelik tezyif edici ifadeleri ve yakıştırmaları reddediyor,
hakaret olarak değerlendiriyoruz.
Değerli
milletvekilleri, bir tespitin daha altını çizmek istiyorum. Dünyada en fazla
diplomatik temsilciliği bulunan ülkelerden biri Türkiye’dir. Bu, esasında gurur
verici bir tablodur. Şu anda 174 ülkenin 142’sinde temsilciliğimiz
bulunmaktadır. Bilmenizi isterim ki bizim dış politikadaki vizyonumuz girişimci
ve insani dış politikadır. Biz, bu vizyona uygun isimler belirlerken bir
taraftan da atama yapılacak ülkeye uygun isimler belirlemekteyiz. Bizim şu
andaki en başarılı büyükelçilerimizin dışarıdan atananlar olduğu ifade
edilmektedir. Hâlihazırda 18 büyükelçimiz, dışarıdan, istisna kadro imkânından
yararlanılarak atanmıştır. Lakin, mevcut büyükelçilerimizin yüzde 90’ı ise
Dışişleri mensubu olan kişilerden yani diplomatlardan oluşmaktadır. Bir başka
ifadeyle, bizim, meslek içerisinden büyükelçi atanmasına karşı bir tavrımız
bulunmamaktadır. Olaya meslek taassubuyla yaklaşmak büyük bir yanılgı olur. Bu
öneriyi Hariciyedeki monşer lobisinin bir uzantısı olarak değerlendiriyoruz.
Biz, geçmişte, dışişleri bakanlarını karşılamayan büyükelçileri biliyoruz,
burunlarından kıl aldırmayan o meşhur diplomatları da çok iyi hatırlıyoruz.
Sayın
Başkan, değerli milletvekilleri; Türkiye, denenmemiş, örneği bulunmayan bir
uygulamayı hayata geçirme çabası içerisinde değildir. Amerika Birleşik
Devletleri’nde ve birçok ülkede dışarıdan büyükelçi ataması yapılmaktadır. Bir
ülkeye atanacak büyükelçinin, o ülkede doğmuş bir Türk olmasının veya çifte
vatandaşlığının bulunmasının ne gibi bir sakıncası olabilir?
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
SALİH
CORA (Devamla) – İngiliz kökenli olmayan birisi Londra Belediye Başkanı
olabiliyor. Yine, Amerika Birleşik Devletleri kökenli olmayan İbrahim Baycora
New Jersey eyaletinde Paterson şehrine Emniyet Müdürü olabiliyor. Bunlar başka
ülkelerde yadırganmıyor. Biz, atadığımız bir büyükelçinin çifte vatandaş
olmasını veya kendi vatandaşımızın atandığı ülkede uzun süre yaşamış olmasını
tehdit, tehlike veya sakınca olarak nasıl değerlendirebiliriz? Bu kabul
edilebilir bir durum değildir.
Genel
Kurulu saygıyla selamlıyorum. 
Önergenin
aleyhinde olduğumuzu belirtmek istiyorum.
Teşekkür
ederim. (AK PARTİ sıralarından alkışlar)
BAŞKAN
– Özgür Bey, buyurun.
V.- AÇIKLAMALAR (Devam)
43.- Manisa Milletvekili Özgür Özel’in, Trabzon Milletvekili Salih Cora’nın CHP grup önerisi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, Sayın Cora büyükelçilerle ilgili konuştu. Adalet
ve Kalkınma Partisinin bu konuşmadaki tercihi de Sayın Cora oldu. 
Konuşmasındaki
incitici taraf şu: Bir kez, Türkiye’nin dış politikasını yürüten değerli
diplomatlarımız şunu hak etmez: “En başarılılar dışarıdan atananlar.” Bu söz
hangi kritere göre söyleniyor? O kadim dış politika geleneğini temsil edenlere
“Monşerler diplomasisine son.” deyip gelenler: Monşerler diplomasisi,
Türkiye’nin, soğuk savaş döneminde Rusya’nın komşusu, ta Amerika’nın da
müttefiki olmayı yönetebilmiş. 
Biraz
önce, isimleri anılan ve anılmayan, ASALA terör örgütü tarafından hedef alınan,
şehit edilen ve Türkiye Cumhuriyeti’nin dış politika geleneğini temsil eden bu
hariciye geleneğine büyük bir hakaret edilmiştir; bu hiç doğru bir yaklaşım
değildir.
(Mikrofon
otomatik cihaz tarafından kapatıldı)
BAŞKAN
– Buyurun Özgür Bey, toparlayın.
ÖZGÜR
ÖZEL (Manisa) – Sorduğu sorunun cevabını da söyleyelim: Siz çifte vatandaş ya
da Türkiye’den dışarıya gitmiş birisini atarsanız ne olur: Bir; şundan emin
olun, bu işi bilen herkes size söyler ki siyasi sığınmacıları sığındıkları ülke
yani şimdi görev yaptığı -Avusturya’ya ilk sığındı- ülkenin gizli teşkilatı
sorgular. Almanya’ya gitti, Almanya sorgular, irtibatını kesmez, ilişkisi
sürer. Sizin Avusturya’ya yolladığınız kişi, Türkiye Cumhuriyeti’nden
Avusturya’ya siyasi sığınmada bulunmuş, Türkiye’de cinayetle suçlanmış,
yargılanmış, zaman aşımından düşmüş birisidir. İsim odur, budur değil, o
kişiyle ilgili başka birçok isim de telaffuz edilmektedir. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) - Ama “Bir başka ülkenin vatandaşlığına geçmiş birisi.”
diyorsunuz ya Sayın Cora, ben içime şunu sindiremiyorum: Kuala Lumpur
Büyükelçimin, burada önümüzde… “Şimdiye kadar tabiiyetinde bulunduğum her türlü
devlet tabiiyetini ve egemenliğini reddettiğime, bundan böyle ABD Anayasası’nı
ve yasalarını iç ve dış düşmana karşı savunacağıma, ABD’ye bağlılık ve sadakat
göstereceğime, kanunun gerektirdiği hâllerde ABD ordusuna hizmet vereceğime
yemin ederim. Tanrı yardımcım olsun.” diyen kişiyi Kuala Lumpur’a atadınız,
bayrağımızı alıp da devleti temsil ediyor ya, bu atamaya da yazıklar olsun, bu
zihniyete de yazıklar olsun! (CHP ve İYİ PARTİ sıralarından alkışlar)
BAŞKAN
– Sayın Turan, buyurun.
44.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; aslında bu konuyu,
biliyorsunuz, dün de konuştuk, evvelsi gün de konuştuk, grup toplantılarında
liderler düzeyinde de gündem oldu. Tekrar buraya gelme sebebinin ne olduğunu,
arka planında ne olduğunu hepimiz biliyoruz. Fakat konuşmacı arkadaşımızın
“monşer diplomasisi” ifadesinden yola çıkarak, tüm Dışişleri camiasını rencide
ettiği iddiasını Özgür Bey’in, doğru bulmuyorum. Oradaki kastımızı daha önce de
ifade etmiştik. 
Biz
de dünyayı geziyoruz, değişik STK’lerle toplantılarda bir araya geliyoruz. Eski
yıllarda, bazı yerlerde bazı bürokratlarımızın, büyükelçilerimizin sadece
törenlerde gözüktüğünü, STK’lere ve başka hiçbir Türk yapısına, ilişkilerine
imkân vermediğini hepimiz üzülerek takip ediyoruz. Eleştirimiz, Türk olmaktan
gurur duyduğunu söyleyemeyenleredir; Türklerin derdini, sıkıntılarını masaya
yatırmayı zül addedenleredir. Dolayısıyla, muhatabımız, tüm Dışişleri falan
değil, işini iyi yapmayan bürokratlardır.
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan. 
BÜLENT
TURAN (Çanakkale) – Fakat Sayın Başkan, az önceki tartışmada 28 Şubatla ilgili
çok demokrat -tırnak içerisinde- bir söylem görmüştük. Sözüm ona, Özgür Bey
başta olmak üzere tüm partisi 28 Şubatta demokrasinin yanında yer almışlardı.
Biz de bunun böyle olmadığını, tarihî kayıtlarda var olduğunu ifade etmiştik. 
Az
önce Özgür Bey’in büyük bir coşkuyla okuduğu Amerikan vatandaşlığına geçiş
metninin, aslında, 28 Şubat yıllarında, başı kapalı olduğundan dolayı burada
vekil olamadığı için mecburen usuli bir işlemden dolayı olan bir tarihî hatıra
olduğunu unutmuş olduğunu gördüğümüzü üzülerek ifade etmek isterim. (AK PARTİ
sıralarından alkışlar) 
FİKRET
ŞAHİN (Balıkesir) – Sayın Başkan, şu anda Amerikan vatandaşı mı değil mi, onu
söyleyin.
BÜLENT
TURAN (Çanakkale) – Bakınız, Sayın Başkan, isterdim ki Özgür Bey “Bazı yanlış
atamaları var bizim kriterlerimize göre.” desin fakat Kuala Lumpur’daki
atamayla ilgili “Bir hakkın teslimi için geç kalmış bir atamadır, iyi
yapmışsınız.” demesini de beklerdim. 
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Hani vesayete karşılardı ya, o yüzden sapla samanın
karışmaması lazım Sayın Başkan. 
Teşekkür
ediyorum. (AK PARTİ sıralarından alkışlar) 
FİKRET
ŞAHİN (Balıkesir) – Şu an Amerikan vatandaşı mı değil mi?
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun. 
45.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Arkadaşlar… 
FİKRET
ŞAHİN (Balıkesir) – Hâlen Amerikan vatandaşı.
BAŞKAN
– Grup Başkan Vekili konuşuyor arkadaşlar. 
ÖZGÜR
ÖZEL (Manisa) – Sayın Turan, bir hakkı teslim edecekseniz alın partiye yönetici
yapın, bir hakkı teslim edecekseniz alın partinize milletvekili yapın. Hakkı
teslim etmek için Kuala Lumpur’a veya başka bir yere, Dışişlerinde o kadar
seçkin bürokrat sıra beklerken gönderip de devleti temsil ettireceksin… 
AYTUN
ÇIRAY (İzmir) – Ne hakkıymış! Kimin hakkını kime teslim ediyorsunuz!
BÜLENT
TURAN (Çanakkale) – O, Amerikan Büyükelçiliği metni değil ki.
ÖZGÜR
ÖZEL (Manisa) – Ben sana şunu söylüyorum: Her türlü devlet tabiiyetini ve
egemenliğini reddetmiş, her türlü devlet, Türkiye Cumhuriyeti… Diyor ki:
“Şimdiye kadar tabiiyetinde bulunduğum her türlü devlet tabiiyetini ve
egemenliğini reddettiğime…” Türkiye Cumhuriyeti’nin tabiiyetini reddediyor,
egemenliğini reddediyor bu yemini eden. O kişi devleti temsil etmekte
görevlendiriliyorsa, bu, hakkın teslimi falan değil; bu, bir hakkın suistimali,
milletten aldığınız yönetim hakkının suistimali. 
(Mikrofon
otomatik cihaz tarafından kapatıldı)
BAŞKAN
– Toparlayalım. 
ÖZGÜR
ÖZEL (Manisa) – Merve Kavakçı milletvekili olamamıştı da o yüzden Amerika’ya
gittiyse bu süreçte milletvekili yapmanın önünde ne engel var, elini tutan ne?
Yapsaydınız milletvekili. 
METİN
YAVUZ (Aydın) – Sana mı soracağız!
ÖZGÜR
ÖZEL (Manisa) – Ama bu yemini etmiş birisini büyükelçi yapmanızı kınıyoruz.
Teşekkür
ederim. (CHP sıralarından alkışlar) 
BAŞKAN
– Sayın Turan, gündeme geçelim.
Buyurun
Sayın Turan. 
46.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasının 28 Şubatın ruhuna uygun bir
açıklama olduğuna ilişkin açıklaması
BÜLENT
TURAN (Çanakkale) – Sayın Başkan, konunun uzaması taraftarı değilim fakat
söylemeden geçemeyeceğim, bakın, bugün hep beraber, Erbakan Hoca başta olmak
üzere tüm 28 Şubatın hatıralarını beraberce hatırladık, demokrasinin yanında
olduğumuzu ifade ettik. Eğer…
İLHAMİ
ÖZCAN AYGUN (Tekirdağ) – Top çevirme, top.
BÜLENT
TURAN (Çanakkale) – Ne terbiyesizce bir ifade bu ya! 
ÖZGÜR
ÖZEL (Manisa) – Tamam Bülent, tamam.
BÜLENT
TURAN (Çanakkale) – Ne kadar ayıp şey bunlar!
ÖZGÜR
ÖZEL (Manisa) – Bülent, tamam.
BÜLENT
TURAN (Çanakkale) – Ya, Sayın Başkan, böyle ahlak dışı bir yaklaşım olmaz.
BAŞKAN
– Sayın Milletvekili…
BÜLENT
TURAN (Çanakkale) – Bakın, her şeyi söylüyor, dinliyoruz.
BAŞKAN
– Sayın Milletvekili… Özgür Bey… Lütfen…
BÜLENT
TURAN (Çanakkale) – Ama olmaz ki Sayın Başkan böyle…
Her
ağzımızı açtığımızda bir laf geliyor buradan. Bu ayıp bir şey. Bakın, Grup
Başkan Vekili olmayı bırakın, bir vekil konuşurken dinlenir Sayın Başkan. Yani
Merve Kavakçı’yla ilgili her şeyi söyleyecek, daha ilk cümlemizde oradan öyle…
Olmaz, yakışmaz arkadaşlar, hoş değil yani. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan. 
BÜLENT
TURAN (Çanakkale) – Hiç yakıştıramıyorum Sayın Başkan.
İLHAMİ
ÖZCAN AYGUN (Tekirdağ) – Sizinkiler yaparken ne olacak!
BÜLENT
TURAN (Çanakkale) – Bakın, sözümüzün özeti şu: Bugün 28 Şubatın arifesinde
Sayın Grup Başkan Vekilinin konuşması o zamanki ruha uygun bir konuşma
olmuştur, yakışmamıştır Sayın Başkanım. 
ÖZGÜR
ÖZEL (Manisa) – Sayın Başkan, bu bir ithamdır ama böyle bir çamurun üzerimize
yapışmayacağı, 28 Şubat süreciyle ilgili değerlendirmemizde mevcuttur. 
BAŞKAN
– Peki. 
Çok
teşekkür ederim Özgür Bey.
ÖZNUR
ÇALIK (Malatya) – Ya, “Bu kadına haddini bildirin!” diyen zihniyet kimin
zihniyetiydi?
SALİH
CORA (Trabzon) – Kürsüyü işgal eden kimdi? 
ÖZGÜR
ÖZEL (Manisa) – Ne kadar ayıp!
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ile Sakarya
Milletvekili Engin Özkoç tarafından, Türkiye’nin
dış politikada son dönemde yaşadığı savrulmalar ve ülkenin yaşadığı kayıplarda
büyükelçiliklere yapılan teamül ve liyakat dışı atamaların etkisinin
belirlenmesi amacıyla 26/2/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 27 Şubat 2020 Perşembe günkü birleşiminde yapılmasına ilişkin
önerisi (Devam)
BAŞKAN
– Öneriyi oylarınıza sunuyorum…
III.– YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyorum Sayın Başkan. 
RECEP
ÖZEL (Isparta) – Geçti, geçti. 
ÖZGÜR
ÖZEL (Manisa) – Hayır, oylama işlemi başlamadan geçmez. 
BAŞKAN
– Sayın Özel, Sayın Taşçıer, Sayın Sümer, Sayın Tığlı, Sayın Antmen, Sayın
Şevkin, Sayın Bülbül, Sayın Aygun, Sayın Şener, Sayın Çelebi, Sayın Şahin,
Sayın Kaya, Sayın Hancıoğlu, Sayın Bulut, Sayın Barut, Sayın Baltacı, Sayın
Bakırlıoğlu, Sayın Özdemir, Sayın Özel, Sayın Çeviköz, Sayın Tokdemir.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ile Sakarya
Milletvekili Engin Özkoç tarafından, Türkiye’nin
dış politikada son dönemde yaşadığı savrulmalar ve ülkenin yaşadığı kayıplarda
büyükelçiliklere yapılan teamül ve liyakat dışı atamaların etkisinin
belirlenmesi amacıyla 26/2/2020 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin, Genel Kurulun
27 Şubat 2020 Perşembe günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Birleşime
beş dakika ara veriyorum.
Kapanma Saati: 16.44
İKİNCİ OTURUM
Açılma Saati: 16.55
BAŞKAN: Başkan Vekili Celal ADAN
KÂTİP ÜYELER: Nurhayat ALTACA KAYIŞOĞLU (Bursa),
Mustafa AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 62’nci Birleşiminin
İkinci Oturumunu açıyorum. 
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, İstanbul Milletvekili Hulusi Şentürk ile 95 Milletvekilinin
Ürün Güvenliği ve Teknik Düzenlemeler Kanunu Teklifi ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu’nun görüşmelerine
başlayacağız.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (x)
BAŞKAN
– Komisyon? Yerinde. 
25/2/2020
tarihli 60’ıncı Birleşimde, İç Tüzük’ün 91’inci maddesi kapsamında temel kanun
olarak görüşülen 173 sıra sayılı Kanun Teklifi’nin maddelerine geçilmesi kabul
edilmişti.
Şimdi
birinci bölümün görüşmelerine başlıyoruz.
Birinci
bölüm, 1 ila 14’üncü maddeleri kapsamaktadır.
Teklifin
birinci bölümü üzerinde, İYİ PARTİ Grubu adına Antalya Milletvekili Sayın
Feridun Bahşi konuşacaktır.
Buyurun
Sayın Bahşi. (İYİ PARTİ sıralarından alkışlar)
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; 173 sıra sayılı Yasa Teklifi’nin birinci bölümü üzerine söz
aldım, Genel Kurulu saygıyla selamlıyorum.
İdlib’de
şehit düşen yiğitlerimize rahmet diliyor, ruhlarına şadlık istiyorum.
Değerli
milletvekilleri, ha Mustafa Erol, ha Mustafa Eroğlu; ikisi de bizim, ikisi de
ülkücü, ikisi de şehit; ruhları şad olsun.
Ülkü
Ocakları eski Genel Başkanı Suat Başaran bir makale yazmış, okuyorum, diyor ki
Suat Başaran, “Neden? Neden bu icraatı savunmak zorundayız? Neden en küçük
eleştiri hakkımız bile yok? Neden? Anladık, ülkenin büyük bir beka sorunu var.
Anladık, ülke ateş çemberinden geçiyor. Anladık, Hükûmeti millî çizgiye çektik.
Hepsini anladık fakat Allah aşkına söyleyin, Ozan Ceyhun’u neden savunuyoruz,
ne adına, hangi beka adına? Bizim bilmediğimiz ve sizin bildiğiniz ne var,
söyleyin; Allah aşkına söyleyin, tek bir gerekçe söyleyin; ülkemizin bununla
sağlayacağı tek bir kazanımdan söz edin.”
Değerli
milletvekilleri, bilindiği gibi, dün 26 Şubat 2020’ydi, bundan tam yirmi sekiz
yıl önce Rusya’nın kışkırttığı alçak Ermeni çetecilerinin Azerbaycan Hocalı’da
Türk’e olan kinini kusup 106’sı kadın, 63’ü çocuk, 70’ten fazlası yaşlı olmak
üzere toplam 613 Türk’ü canavarca katlettiği günün yıl dönümüydü; hamile
kadınların karınlarındaki çocukların cinsiyeti üzerine kumar oynayıp
karınlarının yarıldığı, çocukların kafalarının kesilip kale direği ve top
yapılarak maçlar yapıldığı o kahrolası acı günün yıl dönümü. Bu soykırıma bütün
dünya sessiz kalsa da biz İYİ PARTİ’liler, biz ülkücüler asla sessiz kalmayacağız.
Ölenlerin ruhlarını Tanrı şad eylesin. 
Avrupa
Parlamentosunda Ermeni soykırım tasarısına destek veren Ozan Ceyhun’u daha önce
Büyükelçisi Ermeni çeteciler tarafından şehit edilen Viyana Büyükelçiliğine
atayanlara da mübarek olsun. 
Değerli
milletvekilleri, şimdi de 2 cesur gazeteci, mesleği gazetecilik olan 2 değerli
dostumun başına gelenlerden bahsedeceğim. Yeniçağ gazetesi yazarlarından
Batuhan Çolak ile Murat Ağırel’in kişisel verilerinin çalındığını hepiniz
duymuşsunuzdur. Her 2 gazeteciyle de dün telefonla görüştüm. AK PARTİ Genel
Başkanının “Libya’da birkaç şehidimiz var.” açıklamasından sonra her 2 gazeteci
de Twitter hesaplarından şehitlerimizle ilgili paylaşımlar yapmışlar. O andan
itibaren, her ikisine de isimsiz hesaplardan paylaşımlarının kaldırılması için
telefonlar gelmeye başlamış, kaldırmayacaklarını söyleyince de tehdide
dönüşmüştür. Sonrasında ise her ikisinin de hem sosyal medya hesapları hem de
mail hesapları ele geçirilmiş ve sosyal medya hesaplarından yaptıkları paylaşımlar
kaldırılmış, her birinin ayrıca on beş, on altı yıllık mail hesaplarındaki
iletiler alınmış hatta haritalardan nerelere gittikleri konusundaki imajlar da
alınmıştır. Arkadaşlarımızın hesaplarını geri alma çabaları da sonuç vermemiş,
hatta yeni şifre talepleri kendi telefonlarına gelmesi gerekirken kodlar
kendilerine gelmemiştir. Bilenler bilir, bu hesaplara kaydolurken şifre
değişikliği için telefon ya da başka bir mail adresi bildirilir. Şifre unutulur
ya da başkası tarafından ele geçirilirse işlem sonrası daha önce bildirilen
telefona ya da mail adresine kod istenir, bu koda göre de yeni şifre
belirlenir. Gazeteci arkadaşlar, daha önce belirtilen telefon numaralarına kod
istedikleri hâlde, kayıtlı telefonların doğruluğu da sistem tarafından kontrol
edilmesine rağmen, telefonlarına istenilen kodlar gelmemiştir; bu durum da
göstermektedir ki kişisel verilerin ele geçirilmesi operasyonu organize bir
şekilde gerçekleştirilmiştir. Yine, anlaşılıyor ki GSM şirketleri de bu
organizasyonun içindedir. 
Şimdi,
ben Turkcell Yönetim Kuruluna şöyle bir baktım. Turkcell Yönetim Kuruluna
baktığımda BİM marketler zincirinin Yönetim Kurulu üyesi Ahmet Akça’nın
Turkcell Yönetim Kurulu Başkanı olduğunu gördüm. Yine, AKP eski milletvekili ve
Bakanı Atilla Koç, eski milletvekili ve Bakan Hilmi Güler, Hazine ve Maliye
Bakan Yardımcısı Bülent Aksu ve Varlık Fonu Yönetim Kurulu üyesi Hüseyin
Aydın’ın Turkcell Yönetim Kurulu üyesi olduklarını gördüm. 
Anayasa’nın
20’nci maddesi ile 6698 sayılı Kişisel Verilerin Korunması Yasası’na aykırı bir
şekilde arkadaşlarımızın şifreleri ele geçirilip yapılan paylaşımlar
silinmiştir. 
Değerli
milletvekilleri, şimdi, kanunun geneline geçiyorum. Bazı bölgelerimizde
kullanılan özellikle de İsrail menşeli tohumlar sebebiyle toprağın yapısı
bozulmaktadır. Tekrar ekimde ise GDO’lu tohum kullanılmadığı takdirde ürün
alınamaz hâle gelmiştir. Ülkemizin toprağının ve endemik bitkilerinin korunması
stratejik öneme sahiptir. Türkiye kuraklık ve tuzluluk sorunu olan bir ülke
değildir. 
Sayın
milletvekilleri, maalesef GDO’lu ürünlerin insan, hayvan ve çevre sağlığı
üzerindeki etkilerini gösteren uzun dönemli çalışmalar bulunmamaktadır.
Güvenlik çalışmaları da ancak bu ürünleri üreten firmalar tarafından
yapılmakta, yapılan çalışmalar ise Amerikan Gıda ve İlaç Dairesi tarafından
onaylanmaktadır. Yine, bu ürünler, patentli olduğu için bağımsız bilim
insanlarının, üzerlerinde araştırma yapabilmesi de şirketin iznine tabidir. Kâr
hırsının dünyada bu kadar yüksek olduğu değerlendirilirse bu izinlerin de
verilmeyeceği açıktır. Kaldı ki bir şekilde bir çalışma yapıldı, bu çalışmanın
yayınlanması da yine şirketin iznine tabidir. 
Değerli
milletvekilleri, ülkemizde de güvenli gıda tüketiminin bir an önce sağlanması
gerekmektedir. Sizlere Batı ülkelerinden birkaç örnek vereceğim. İngiltere’de
ve bazı Avrupa ülkelerinde klorla işlem görmüş tavuk satışı 1997 yılından
itibaren yasaktır. Aynı yasak Rusya’da 2010 yılından beri uygulanmaktadır.
Bütün dünyada tahıl çubukları, yulaf ezmesi ve benzeri ürünler, vitamin ve
mineral içeren sağlıklı besinler olarak kabul edilir. Danimarka Veterinerlik ve
Gıda İdaresi, bu barlar düzenli tüketildiği takdirde, çocukların karaciğer ve
böbreklerini olumsuz yönde etkileyebilecek miktarda toksik madde içerdiğini
bilimsel olarak tespit etmiştir. Hâlbuki ülkemizde tüketilen en popüler
ürünlerden olan bu çubukların yasaklanması ya da ne olup olmadığı hakkında
hiçbir çalışma olmaması inanılır gibi değildir. 
Tüm
dünyada yetiştirilen soya fasulyesinin yüzde 82’sinin, genetiği değiştirilmiş
organizma şeklinde olduğu bilinmektedir. Allah’tan, ülkemizde soya tüketimi son
derece azdır. GDO’ların insan vücudu üzerindeki etkileri tam olarak
incelenmediği için bizde yasaklanmamasına rağmen Avrupa ülkelerinde
yasaklanmıştır. 
Trans
yağların zararları ise ayrı bir sorundur. Margarinlerin toplam ağırlığının
yaklaşık yüzde 15’i trans yağdır ve yine Kanada, İsviçre, Danimarka gibi birçok
ülkede kullanımı yasaklanmıştır. Yine birçok ülkede gıdada kullanılacak trans
yağların miktar ve oranlarını sınırlayan yasalar vardır. 
Değerli
milletvekilleri, şimdi çok kısa olarak hayvancılığın sorunlarına da değinmek
istiyorum. Ülkemiz hayvancılık açısından uygun çevresel koşullara sahip
olmasına rağmen yapısal sorunlar ve uygulanan politikaların yetersiz oluşu,
hayvancılık sektöründe önemli sorunların yaşanmasına neden olmaktadır. On sekiz
yıllık AK PARTİ hükûmetleri, küçük ve büyükbaş hayvan üreticilerini yoksulluk
ve yokluk içinde bırakmıştır.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
FERİDUN
BAHŞİ (Devamla) – Konya Ovası, Harran Ovası gibi birçok alana rağmen son
yıllarda saman bile dışarıdan ithal edilmektedir. Hayvancılık sektörünün
önündeki sorunların, konunun uzmanları tarafından yapılacak kapsamlı bir
altyapı planının çıkarılması ve bu planın hayata geçirilmesi, ayrıca,
hayvancılık ihtisas organize sanayi bölgelerinin kurulmasıyla aşılabileceğine
inanmaktayız. Yine, özellikle yerleşim alanlarıyla iç içe olan hayvancılık
işletmelerinin insan ve çevre sağlığını tehdit etmeyecek alanlara çıkarılması
da gerekmektedir. 
Bu
duygu ve düşüncelerle, eksiklerine rağmen teklifi genel olarak desteklediğimizi
belirtiyor, yüce Türk milletini ve Gazi Meclisi saygı ve sevgiyle selamlıyorum.
(İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına, İzmir Milletvekili Sayın Hasan
Kalyoncu.
Buyurun
Sayın Kalyoncu. (MHP sıralarından alkışlar)
MHP
GRUBU ADINA HASAN KALYONCU (İzmir) – Sayın Başkan, değerli milletvekilleri;
Ürün Güvenliği ve Teknik Düzenlemeler Kanunu Teklifi’nin birinci bölümü
üzerinde Milliyetçi Hareket Partisi adına söz almış bulunuyorum. Genel Kurulu
saygıyla selamlıyorum.
Bu
vesileyle, İdlib’de kahpe saldırılar sonucu şehit olan kahramanlarımıza
Allah’tan rahmet diliyorum. Aynı zamanda, mübarek Regaip Kandili’mizin Türk
İslam âlemine hayırlar getirmesini diliyorum.
Tarihe
baktığımızda, standartlaşma konusundaki çalışmaların 18’inci yüzyılda Avrupa’da
başladığı söylense de aslında ilk düzenleme 15’inci yüzyılda Osmanlı’da
görülmüştür. Çeşitli ürünler için standartlar geliştirilmiş, tüketicinin
korunmasına yönelik tedbirler alınmıştır. Standardın bugünkü anlamında
kullanıldığı ilk yazılı örneklerinden biri, dünya tarihine geçen, Sultan II.
Bayezit’in Kanunnâme-i İhtisab-ı Bursa fermanıdır. Bu belgede, kalite, boyut, ambalaj
gibi konularda standartlar tespit edilmiş, narh ve ceza hükümlerine yer
verilmiş ve bugünkü sisteme benzeyen bir sistem kurulmuştur. Bu kanunname
dünyanın ilk standart kanunu olarak bilinmektedir. 
Tarihimizin
önemli bir unsuru olan Ahi teşkilatı ve lonca yapılanması da üretimin,
dağıtımın ve satışın standartlarını belirlemiş ve izlemiştir, tüketicinin
haklarının korunmasını sağlamıştır. 
Müzakere
ettiğimiz bu teklif, piyasaya arz edilmesi hedeflenen, hizmete sunulan tüm
ürünlerin güvenli ve ilgili teknik düzenlemelere uygun olmasını sağlamak,
piyasa gözetimi ve denetiminin esasları ile yetkili kuruluşların görevlerini ve
iktisadi işletmeciler ile uygunluk değerlendirme kuruluşlarının
yükümlülüklerini belirlemektir. AB ülkelerine yapılacak ihracat için zorunlu
olmakla birlikte, AB üyesi olmayan ülkelere ihraç edilen, üretilen mallarda
hedef ülkenin beklentilerinin gözetilmesi yanında Türk malı imajı
korunmaktadır. Ancak iç piyasada ihraç fazlası olarak satışa sunulan ürünlerin
bulunduğu gerçeğinden hareketle, hedef ülkenin AB üyesi olup olmadığını ayırt
etmeden, tüketicinin ürün güvenliği konusunda korunması sağlanmalıdır. Yetkili
kuruluş tarafından hazırlanacak teknik düzenlemelerin gerek bütün güvenlik
kurallarını içerecek şekilde gerekse orantısız etki yaratmayacak şekilde
hazırlanmasına, ilgili tüm tarafların görüşüne açılmasına ve uluslararası
paydaşlara bildiriminin gerektiğine ilişkin olarak bakanlıklara yükümlülük
getirilmektedir. Burada son kullanıcının hakları korunurken üretim ve ticaretin
gereksiz yere kısıtlanacağı kurallar konulmamalıdır. Teklifle, teknik
düzenlemesine uygun olmayan veya güvensiz olan bir ürünün sebep olduğu zarara
ilişkin nihai kullanıcıların tazminat hakkı düzenlenmektedir. Bu kapsamda, bir
ürünün bir kişi veya başka bir mala zarar vermesi durumunda imalatçı veya
ithalatçısı bu zararı tazminle yükümlü tutulmaktadır. Buradaki müteselsil
sorumluluğun çıkarılacak yönetmeliklerde son kullanıcıya yakın noktadan
başlatılması yerinde olacaktır. 
Sayın
milletvekilleri, bildiğiniz gibi, piyasaya güvenli ürün sunulmasının temel
aşamalarından biri, ürünün tasarımı, üretimi aşamasında imalatçı tarafından
yaptırılması gereken uygunluk değerlendirmesi işlemleridir. Bu işlem listesini
test, belgelendirme ve işaretleme oluşturmaktadır. Düşük riskli ürünlerde bunu
imalatçı kendisi yapabilirken yüksek riskli ürünlerde mutlaka üçüncü bir
uygunluk değerlendirme kuruluşu tarafından yapılması zorunludur. Bu işaret
sahteyse veya sahte olmamakla birlikte ürünün uygunluk değerlendirmesi iyi
yapılmamış ise ürün uygunsuz şekilde üretilmiş olur ve vatandaş yanlış
yönlendirilmiş olur. Eğer üründeki uygunsuzluk büyük ve güvensizlik
boyutlarındaysa vatandaş ürünü kullanamayacağı gibi, canı veya malı da
tehlikeye atılmış olur. Teklife göre uygunluk değerlendirme kuruluşları,
yetkili kuruluşlara karşı her hâlükârda sorumlu olacaklardır. Bu kuruluşların
yaptıkları uygunluk değerlendirmesini, bu kapsamda verdikleri belgeleri ve test
raporlarında ürün mevzuatını esas almaları beklenmektedir. Dolayısıyla ürün
mevzuatını yürüten ilgili bakanlığa karşı sorumlu tutulmalarıyla bu tür
belgeler ve test raporundaki uygunsuzlukların önüne geçilmesi, ürünlerin daha
güvenli ve mevzuata uygun üretilmesini sağlayabilecektir. Ayrıca, Türkiye’de
yerleşik uygunluk değerlendirme kuruluşlarının akreditasyonunun kim tarafından
yapılacağı da hükme bağlanmıştır. 
Kıymetli
milletvekilleri, özellikle ülkemizde piyasaya sunulacak olan veya piyasada
bulundurulan ürünlerde risk değerlendirilmesi Ticaret Bakanlığı tarafından
yapılmalı ve burada yapılacak listelemeye göre ithalata izin verilmelidir.
Bakanlığın belirleyeceği riskli ürünler, ürün güvenliği ve yerel standartlara
ya da muadil uluslararası standartlara uygunluğu açısından üretici ve ithalatçı
tarafından belgelendirilmelidir. Bu belgelendirilme faaliyetlerinde millî
kaynakların ülkemizde kalmasını temin etmek için, yerli belgelendirme
kuruluşlarının özendirilmesi yerinde olacaktır. İthalat öncesinde imalatçı
yerine geçen gerçek ya da tüzel kişi veya ithalatçı tarafından ürünün güvenli olduğunun
ispatlanması ve bu ispat belgelerinin de Türkçe olarak yetkili kuruluş
tarafından talep edilmesi durumunda ibraz edilmesi gereklidir. Ürünün
güvenliğine ilişkin piyasadaki fiilî durum, ürünün teknik düzenlemesini izleyen
kamu kurum ya da kuruluşları tarafından yürütülecek olan etkin bir piyasa
gözetim ve denetimi çalışmalarıyla kontrol edilmelidir. Uygunsuzluk
durumlarında son kullanıcıların korunması için gerekli tedbirlerin alınması ve
hatta ürünün geri çekilmesi dışında imalatçı veya ithalatçının aynı ürün
grubunda piyasaya mal sürmesinin önüne geçilmesi de düşünülmelidir.
Sayın
milletvekilleri, gerek nihai tüketim gerekse ara mal olarak ülkemize e-ticaret
yoluyla giren ürünler açısından da aynı güvenlik ve teknik uygunluk şartları
aranmalıdır. Bu noktada, gümrüklerde yapılması fiilen mümkün olmayan test,
deney veya diğer ispatlayıcı çalışmalar imalatçı ya da ithalatçı tarafından
yapılmalı ve gerektiğinde yetkili kuruluşa ibraz edilmelidir. Eğer ürün
ülkemizden erişilen e-ticaret platformlarından son kullanıcıya sunulmaktaysa
ilgili ürünün sayfasında gerekli ispatlayıcı belgelerin yayınlanması
sağlanmalıdır. Ürün güvenliğine uygunsuzluk hâlinde tüketicinin uzak bir
yerdeki sanal satıcı karşısında mağdur olmaması için gerekli tedbirler
alınmalıdır.
Genel
kanaatimizi burada ifade etmek istiyorum: Türk üreticisini ihracat yapmaya
teşvik eden ve son kullanıcı olarak vatandaşlarımızın güvenli ürün tüketmesine
ve kullandığı ürünün standartlara uygunluğunu temin eden ve özellikle ithal
ürünlerdeki uygunsuzluklar karşısında koruyan her türlü uygulamaya ve
düzenlemeye destek veriyoruz. Bu kanaatimiz ticaret hayatının sekteye
uğramasına değil, vatandaşın korunmasına yöneliktir. Bu çerçevede, yerli
değerlendirme kuruluşlarının saygınlığının yükseltilmesini ve gerektiğinde
ihtiyaç duyulan laboratuvar ve diğer test ortamlarının devlet eliyle
kurulmasını öneriyoruz. 
Bu
vesileyle Genel Kurulu saygıyla selamlıyorum. (MHP ve AK PARTİ sıralarından
alkışlar)
BAŞKAN
– Halkların Demokratik Partisi Grubu adına, İstanbul Milletvekili Sayın Ali
Kenanoğlu. (HDP sıralarından alkışlar)
Buyurun
Sayın Kenanoğlu.
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
Genel Kurulu saygıyla selamlıyorum.
Ürün
Güvenliği ve Teknik Düzenlemeler Kanunu Teklifi’nin birinci bölümü üzerine
parti grubumuz adına söz aldım. Tabii, bu kanun teklifiyle AB mevzuatına uyum
sürecinde ürün güvenliğiyle ilgili daha çok teknik düzenlemeler ve sektörle
ilgili önemli eksiklikler giderilmeye çalışılıyor. Ancak ayrıntılara baktığımızda,
söz konusu kanun teklifi, mevcut sorunların tamamen çözümüne yönelik konuları
içermekten ziyade, daha çok Avrupa Birliğine karşı sorumlulukları yerine
getirme üzerine kurulu. Bu yüzden tüketicinin değil üreticinin çıkarlarını
koruyan bir durum söz konusu. 
Şimdi,
burada, baktığınız zaman, özellikle, dün, bölüm üzerinde, kanunun tümü üzerinde
konuşan sözcümüz ifade etti, özellikle gıda, ürün güvenliği konusunun bu kanun
teklifi kapsamında yer almayışını. Ancak gıda üzerinde ürün güvenliği açısından
da ülkemizde önemli sıkıntılar olduğunu bilmemiz gerekiyor ve bununla ilgili de
bu teklif kapsamında çeşitli düzenlemelere de bu anlamıyla ihtiyaç var.
Şimdi,
şöyle bir konu var: Burada Avrupa Birliğine gidecek olan ürünler veya Avrupa
Birliği ülkelerine gidecek olan ürünlerle ilgili gıda güvenliği, ürün güvenliği
söz konusu. Peki, burada diğer ülkelere satılanlar var yani Avrupa Birliği
ülkeleri dışındaki ülkelere satılanlar var, bir de iç piyasaya sürülenler var.
Yani biz Avrupa Birliği ülkelerine gidecek olan ürünlerle ilgili her türlü
güvenliği düşünüyoruz ancak iç piyasada kendi halkımıza sunmuş olduğumuz
ürünlerle ilgili bunu düşünmüyoruz ya da bunu önemsemiyoruz. Bir taraftan da
başka ülkelere satılıp ihraç fazlası gibi iç piyasaya sürülenler de var;
örneğin Rusya’dan bu süreç içerisinde, geçtiğimiz yıllarda da yine, bu sene de
fazlasıyla domates, portakal gibi çeşitli ürünlerin ürün güvenliğine takılarak
iade edildiğini ve bunların da iç piyasaya sürüldüğünü biliyoruz. Şimdi, burada
da şöyle bir şey söz konusu olacak: Yine, Avrupa Birliği ülkelerine bu ürünler
sunulacak, onların denetiminden geçmeyen, onların uygun görmediği, ürün
güvenliği açısından yetersiz olan ürünler ne olacak peki? Tabii ki tekrar iç
piyasaya sürülecek. Bunun örneklerini zaten yaşıyoruz. En son, bal görünümlü
üründe Bakanlığın “Yıl sonuna kadar bu stoklarınızı eritin.” diye sahte ürünün
satılmasına izin verdiği gibi bunların da satışına ve iç piyasaya sürülmesine
izin verilecek. Dolayısıyla, biz kendi ülkemizin yurttaşlarını değil Avrupa
Birliği ülkelerinin yurttaşlarını daha fazla koruyan bir yerden meseleyi ele
almış durumdayız. 
Değerli
arkadaşlar, tabii, kanun teklifini hazırlarken bir taraftan da muhatapları bu
konuda ne diyor yani tüketici dernekleri, bu konuyla ilgili kurulmuş sivil
toplum kuruluşları buna ne diyorlar? Örneğin, Tüketici Hakları Derneği Başkanı
açıklama yapmış ve diyor ki: “Bu konuda biz bu kanun teklifini yeterli bulmuyoruz.
Kimi maddeleri itibarıyla mevcut durumdan daha kötü durumlar söz konusu
olabilir.” Oysa kanun yaparken muhataplarından, konuyla ilgili kurumlardan,
kuruluşlardan görüş alıp onların görüşlerini de dikkate alan yani sadece görüş
almakla, onları dinlemekle kalmayıp onların görüşlerini de dikkate alan bir
yerden kanunları düzenlememiz gerekiyor. Burada “ciddi risk taşıyan ürün” ile
risk taşıyan ürün kavramını getirerek ürün güvenliği ya da güvenli ürün
tanımında da bir karmaşaya neden olunacağı ifade ediliyor. Ürün Güvenliği Kanun
Teklifi, piyasa gözetimi ve denetiminde görevli olan, yetkili kamu
kuruluşlarının, güvensiz ürünlerin piyasaya arzının yasaklanması, toplatılması,
bertarafı ve bu ürünlerin kamuoyuna duyurulması konusundaki yetkilerini zayıflatacağını
ifade ediyor konunun ilgili dernek başkanı. Bununla birlikte “Güvensiz
ürünlerin piyasaya arzının yasaklanması kanun teklifiyle
belirsizleştirilmektedir.” diyor yani bunların toplatılması ve bertarafıyla
ilgili. Ayrıca tüketici örgütlerinin bu konudaki görüşlerinin alınmadığı da
ifade ediliyor. 
Burada,
bu kürsüde ürün güvenliği konusuyla ilgili sanayi ürünlerinden bahsedildi, gıda
ürünlerinden bahsedildi. Ben, size suyla ilgili birkaç konudan bahsetmek
istiyorum: Şu anda, Mecliste, odalarımızda -hatta baktım biraz önce çay
ocağının olduğu bölüme- kullandığımız 2 su firması var –firmaları
söylemeyeceğim- onların değerleri var. Şöyle: “Sağlık ve Gıda Güvenliği
Hareketi Derneği” diye bir dernek var. Bu dernek, Sağlık Bakanlığının
verilerini, firmaların kendi açıkladıkları verileri derliyor toparlıyor ve
suların içilebilirliği üzerinden bir puanlama yapıyor. Şimdi, bizim Mecliste,
odalarımızda ve burada kullanılan bu 2 su firması piyasada da en çok karşımıza
çıkan su firmaları yani marketlere gittiğimizde en çok karşımıza çıkan su
firmaları, maalesef ki aslında elimizi, yüzümüzü yıkamamızın dahi tehlikeli
olabileceği oranlara sahip su firmaları. Bu veriler çok net bir şekilde
kendileri tarafından yapılmamış. Yani Sağlık Bakanlığının ve firmaların kendi verileri
üzerinden oluşturulmuş bir puanlama var. Yaklaşık 130 firmanın verisi var. 100
firma yani marketlere gittiğinizde bulduğunuz firmalar, o damacana suları satan
firmalardan 100 firma verilerini tüketiciden saklıyor ve hiç açıklamıyor;
açıklayan 130 firma içerisinden 107 firma standart dışı, 107 firma. Yani
baktığınız zaman, aslında, halkımızın marketlere gittiğinde aldığı suları satan
yaklaşık sadece 17 firma artı puan diyebileceğimiz sıfır ve sıfırın üzerinde
puan almış; 17 firma dışındaki bütün firmaların puanlama değerleri eksi
derecede. Puanlama neye göre yapılıyor? Puanlama, pH değeri ve bir suyun
içerisinde olması gereken maddeler ile kesinlikle olmaması gereken maddelerin
bütün oranları alınıyor, hesaplanıyor ve veriler üzerinden liste oluşturuluyor.
Şu anda bununla ilgili Sağlık Bakanlığının ve ilgili firmaların bu durum
karşısında… Yani Sağlık Bakanlığının da yetersiz kaldığı, suları
denetleyemediği ya da denetlemekten kimisini kaçındığını görüyoruz. Örneğin 100
firma verisini açıklamıyor ama bunlarla ilgili herhangi bir yaptırımı da söz
konusu değil. 
Değerli
arkadaşlar, bu anlamıyla ben buradan Meclis Başkanlık Divanını da uyarmış
olayım. Sizin şu an orada içmiş olduğunuz sularda aynı oranda kanserojen
etkisine sahip verilere sahip arkadaşlar. Gıda Güvenliği Hareketi Derneğinin
“web” sitesinde -ben burada marka açıklamak istemiyorum- sürekli bunlar
güncelleniyor ve hangi suların değerleri ne oranda, bunların hepsine de
oralardan bakabilirsiniz. Sağlık Bakanlığı bu derneğin açıklamasına itiraz etmiş,
ancak itirazı şu yönde, diyor ki: “Siz hangi veriye dayanarak bunu
açıkladınız?” Veri şu: Sağlık Bakanlığının kendi verisi yani Sağlık
Bakanlığının ve firmaların kendi verileri üzerinden açıklanmış değerler.
Dolayısıyla durumumuzu, çoluğumuzun çocuğumuzun, halkımızın içtiği suyun ne
olduğunu çok net bir şekilde görünce hakikaten tüylerimiz ürperiyor. Eksi 2.500
puanlamasında olan sular var, ki dediğim gibi, en çok marketlerde karşımıza
çıkan gördüğümüz sular. 
Diğer
taraftan, bu kanun ne için yapılıyor? Su içecektim aklıma geldi ama mecburen
içiyoruz. Şimdi, diğer taraftan bu kanunu yaparken ne hesaplanmış? Diğer
taraftan da hani dedik ya Avrupa Birliğine ürün satmak diye ifade ettik. Bir
taraftan da şu var: Avrupa Birliği kriterlerini yerine getirmek. Peki, siz gıda
güvenliğini oluşturarak Avrupa Birliği kriterlerini yerine getiriyor musunuz?
Yani bu, sadece bununla mı ölçülü? Avrupa Birliği kriterleri bundan mı ibaret?
Oysa Avrupa Birliğinin temel değerleri vardır. Yani siz kabul etseniz de
etmeseniz de, beğenseniz de beğenmeseniz de barış, birlik, eşitlik, özgürlük,
dayanışma ve güvenlik üzerine kurulu değerleri vardır. Siz şimdi bir taraftan
Avrupa İnsan Hakları Mahkemesinin kararlarını yok sayarken, Avrupa
Parlamentosunun “Demokrasilerde kayyum olmaz.” uyarılarını dikkate almazken;
diğer taraftan, serbest bırakmanız gerekirken Sayın Selahattin Demirtaş’ın,
Sayın Osman Kavala’nın...
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ALİ
KENANOĞLU (Devamla) – Bitiriyorum.
Cemevleriyle
ilgili Avrupa İnsan Hakları Mahkemesi kararlarını, din dersleriyle ilgili
Avrupa İnsan Hakları Mahkemesi kararlarını, bütün bunları yok sayarken sadece
gıda güvenliği konusundaki birtakım mevzuatları Türkçeye çevirip
yasalaştırdığınız zaman bu kriterlere uymuş olmuyorsunuz, biz de bunu buradan
hatırlatıyoruz.
Teşekkür
ediyorum. (HDP sıralarından alkışlar)
BAŞKAN
– Sayın Yılmazkaya…
V.- AÇIKLAMALAR (Devam)
47.- Gaziantep Milletvekili Bayram Yılmazkaya’nın,
ümitsizlikten dolayı intihar edenlerin arttığı, gençlerin umutlarının
tükendiği, vicdanın ve adaletin olmadığı, mülakat sistemiyle kayırmacılığın
olduğu bu düzenin daha ne kadar devam edeceğini öğrenmek istediğine ilişkin
açıklaması
BAYRAM
YILMAZKAYA (Gaziantep) – Teşekkür ederim Sayın Başkan.
Ekonominin
kötü olduğu, işsizlik oranının her geçen gün arttığı, gençlerimizin geleceğe
kaygıyla baktığı bu kötü tablodan ötürü gençlerimiz ümitsiz; üstelik
kazandıkları sınavlara rağmen haksız bir şekilde elenmekteler. İnsanların
hakkını vermemek üzere kurulmuş olan bu mülakat sistemi, bir zamanlar AKP ve
FETÖ’nün kadrolaşmak için kullandığı, şimdilerde AKP’nin kendi kadrolarını
devlete yerleştirmek için kullandığı bir hak yeme düzeni olarak devam
etmektedir. Ümitsizlikten dolayı intihar eden insanların arttığı, gençlerimizin
umutlarının tükendiği, vicdanın ve adaletin olmadığı, mülakat sistemiyle
kayırmacılığın olduğu bu düzen daha ne kadar devam edecek? Liyakatli
insanlarımız devlet kurumlarına kendi emeğiyle gelsin ki bu ülkede beyin
göçleri olmasın, ülkemizin kurumları ileriye dönük adımlar atabilsin.
İktidara
sesleniyorum: Anayasa Mahkemesi kararı olduğu hâlde devam eden bu haksız ve
hukuksuz uygulamadan vazgeçin, milletin hakkını yemeyin. Yüce heyeti saygıyla
selamlıyorum.
BAŞKAN
– Sayın Gürer…
48.- Niğde Milletvekili Ömer Fethi Gürer’in, Regaip
Kandili’nin hayırlara vesile olmasını dilediğine, Sağlık Bakanlığının corana
virüsüyle ilgili kamuoyunu bilgilendirmesi, kriz masasının kurulması ve ülkeye
virüsün girmemesi için gerekli tedbirlerin alınması gerektiğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan.
Regaip
Kandili’nin hayırlara vesile olmasını diliyorum.
Coronavirüs
ülkemizin sınırlarına dayanmıştır. Bu bağlamda, sosyal medya ve bazı TV’lerde
bir bilgi kirliliği de yaşanmaktadır. Virüsün içeriğini dahi bilmeyen ve ne
olduğunu irdelememiş herkes virüs için tedavi yöntemi öneriyor. Kelle paçadan
keçiboynuzuna değin tedavi yöntemleri geliştiriliyor. Tıpkı aşıyla ilgili
yanlış bilgiler gibi aklına esen konuşuyor. Bu sorunlar, bilgi, bilimsellik ve
tıp uzmanlık alanı olanlarla aşılıp takip edilecek bir durumdur. Hastalıktan
dahi rant yaratmak isteyenlere izin verilmemelidir. Süreç sağlıklı takip
edilmelidir. Bakanlık bilgileri önemlidir. Sağlık ticari alan kılınmamalıdır.
Sağlık Bakanlığı sürekli kamuoyunu bilgilendirmeli, kriz masası kurulmalı,
gerekli önlemler alınmalı, ülkemize virüsün girmemesi için de gerekli
tedbirlere başvurulmalıdır.
Teşekkür
ediyorum Başkanım.
BAŞKAN
– Sayın Bulut…
49.- Adana Milletvekili Burhanettin Bulut’un, dünyanın
en bereketli topraklarının bulunduğu Çukurova’da girdi maliyetlerinin getirdiği
ağır yükle uğraşan çiftçilerin elektrik sorunuyla da boğuştuğuna ilişkin
açıklaması
BURHANETTİN
BULUT (Adana) – Teşekkür ederim Sayın Başkan.
Dünyanın
en bereketli topraklarının bulunduğu Çukurova’mızda çiftçimiz bir yandan girdi
maliyetlerinin getirdiği ağır yükle, diğer yandan da elektrik sorunuyla
boğuşmaktadır. Damlama ve yağmurlama sistemine geçen çiftçimizin kullandığı
elektrik piyasadaki mevcut elektrik fiyatlarından yüzde 14 oranında daha
pahalıdır. Dağıtım şirketi çiftçilere aynı ay içerisinde 2 kez elektrik
faturası göndermekte, bazen faturalardan bile haberi olmayan çiftçimizin,
ödemediği bu elektrik faturaları nedeniyle elektriği kesilmektedir. Yaşanan elektrik
kesintilerinden dolayı çiftçiler ürününü zamanında sulayamamaktadır.
Çiftçilerimiz, bir an önce tarımda girdi yükünün hafifletilmesi, çiftçiliğin
sürdürülebilir olması için elektrik fiyatlarının mesken fiyatlarından daha
düşük hâle getirilmesini, bilgisi dışında oluşan borçlardan dolayı kesilen
elektrik sorununun çözülmesi ve maliyetin giderilmesini talep ediyor.
Teşekkür
ederim.
BAŞKAN
– Buyurun Sayın Özel.
50.- Manisa Milletvekili Özgür Özel’in, üniversitelerin
dört yıllık psikoloji bölümlerinde okuyan psikolog adaylarının taleplerine
ilişkin açıklaması
ÖZGÜR
ÖZEL (Manisa) – Sayın Başkan, oturumumuzu üniversitelerin dört yıllık psikoloji
bölümlerinde okuyan psikolog adayı arkadaşlarımız izliyor, bugün grubumuzu
ziyaret ettiler, bütün gruplardan talepleri var: Bir meslek yasası istiyorlar,
psikolog unvanının bu meslekten olmayanlar tarafından kullanılacağı, klinik
psikolog unvanının bir yüksek lisans ve doktorayla elde edilmesinin kendi
mesleklerini değersizleştirdiğini ifade ediyorlar, bir meslek odası istiyorlar,
geleceğe güvenle bakmak istiyorlar. Biz genç arkadaşlarımızın taleplerini
dinledik, not aldık, tüm gruplarla da temaslarda bulunduklarını biliyoruz. Biz
hem psikologların meslek yasaları için hem de öğrencilerin mesleklerinin
geleceğine yönelik talepleri için son derece olumlu yaklaşıyoruz ve diğer
gruplara bu konuda birlikte çalışmayı ve ortak aklın ürünü bir yasayı birlikte
çıkarmayı taahhüt ediyor ve davette bulunuyoruz.
Teşekkür
ederim. 
BAŞKAN
– Sayın Barut…
51.- Adana Milletvekili Ayhan Barut’un, Türkiye
İstatistik Kurumunun 2019 yılına ilişkin açıkladığı evlenme ve boşanma
istatistiklerine ilişkin açıklaması
AYHAN
BARUT (Adana) – Sayın Başkan, Türkiye İstatistik Kurumunun 2019 yılına ilişkin
evlenme ve boşanma istatistikleri açıklandı. Buna göre, geçen yıl evlenen
çiftlerin sayısı 2018 yılına göre yüzde 2,3 azalarak 541.424’e geriledi, aynı
dönemde boşanma sayısı bir önceki yıla göre yüzde 8 artarak 155.047’ye
yükseldi. AKP iktidarı döneminde istikrarlı bir şekilde evlenme sayısı azalıyor,
boşanma sayısı artıyor.
İktidara
geldikleri 2002 yılında bir asgari ücretle 6,6 adet çeyrek altın
alınabiliyordu, 2020 yılında asgari geçim indirimini de eklediğinizde asgari
ücretle ancak 4,25 adet çeyrek altın alınabiliyor.
Ekonomik
krizin yaşamımızı altüst ettiği güzel ülkemizde insanlarımız evlenemez, evini
bile geçindiremez oldu. Bunca senedir ülkeyi yönetiyorlar ama bu krizin
sorumlusu olarak çözüm üretmeyip sorunları daha da derinleştiriyorlar. İnsanlar
yuva kuramazken, evliliklerini sonlandırırken millete 3 çocuk tavsiyesinde
bulunuyorlar. 
(Mikrofon
otomatik cihaz tarafından kapatıldı) 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– Cumhuriyet Halk Partisi grubu adına Adana Milletvekili Sayın Müzeyyen Şevkin.
Buyurun
Sayın Şevkin. (CHP sıralarından alkışlar)
CHP
GRUBU ADINA MÜZEYYEN ŞEVKİN (Adana) – Teşekkür ederim Sayın Başkan.
Değerli
milletvekilleri, Ürün Güvenliği ve Teknik Düzenlemeler Kanunu Teklifi’nin
geneliyle ilgili, Cumhuriyet Halk Partisi adına söz almış bulunuyorum. Hepinizi
sevgi ve saygılarımla selamlıyorum.
Cumhuriyet
Halk Partisi Grubu olarak teklifin geneline katılmakla birlikte bu yasalaşma
sürecinin yedi yıl sürmesine bir anlam veremediğimizi buradan ifade etmek
isterim. Biz, verdiğimiz kapsamlı önergelerle teklifin daha nitelikli hâle
gelmesini ve içerik kazanmasını, yasama organının yani seçilmişlerin politika
oluşturma sürecine aktif katılımını savunuyoruz. Ürünün piyasaya arz hedefinden
üretim aşamaları ve tanıtımına, ihracatı ve ithalatına, denetimine, satışa
sunumuna, nihai kullanıcıya kadarki tüm süreçlerinde tarafların hak ve
yükümlülüklerinin sorunsuz, muğlaklıktan uzak biçimde kanun metnine eklenmesini
ve para cezalarındaki alt ve üst sınırın Genel Kurul aşamasında tekrar gözden
geçirilmesinin önemine vurgu yapmak istiyorum. 
Avrupa
Birliği mevzuatına uyum sağlanmasını savunuyoruz. Böylesine kritik ve etki
alanı geniş bir düzenlemenin tali komisyonlar olan Avrupa Birliği Uyum
Komisyonu ve Çevre Komisyonunda görüştürülmemesini eksik bulduğumuzu da buradan
ifade etmek isterim. 
Avrupa
Birliğinin ürün güvenliğine ilişkin temel mevzuatı 2010 yılında esaslı bir
değişikliğe uğramıştır. Gümrük Birliği çerçevesinde mal ve hizmetlerin serbest
dolaşımı gereği ürünlerini Türk pazarında zaten dolaşıma sokabilmekteyken Türk
mallarının Avrupa Birliği sınırlarında serbest dolaşımı için bu güncel
mevzuatın yasalaşması gerekmektedir elbette. 
2018
yılındaki Komisyon görüşmelerinde, ilgili STK’lerin görüşlerine 2013 yılından
beri başvurulmadığı da belirtilmiştir. Teklif yasalaştığında, yayımından bir
yıl sonra yürürlüğe girecek oysa biz altı ay sonra yürürlüğe girmesi konusunda
teklif verdik çünkü zaten yedi yıldır sürüncemede olan bu kanun teklifinin bir
an önce hayata geçmesi Türkiye açısından önem arz ediyor diye düşünüyoruz. 
2015,
2018 ve 2020 yıllarına dair süreçte teklifin yasalaşmasının uzaması, son
yıllarda AB’ye uyum sürecinde ve bölge genelinde izlenen hatalarla dolu dış
politikanın da bir sonucudur. Avrupa Birliği ülkeleriyle yaşanan ekonomik
sorunlara, ihracatımızı büyütmeye kapsamlı bir dış politika ve söylem
değişikliğiyle çözüm arayabilecekken, ülkemizin asırlık diplomasi ve bürokrasi
deneyiminin getirdiği kazanımlar iktidar tarafından ne yazık ki yeterince
kullanılamamakta, ülkemizin uluslararası itibarı siyasi iktidar tarafından
yıpratılmaktadır. Cumhuriyetimizin kurucu değerlerini, bir asrı aşan
Batılılaşma ve yarım yüzyılı geçen AB hedefimizin temel bileşenlerini gereğince
ciddiye almadan izlenen bir uyum süreci sonunda Avrupa Birliği Bakanlığının
kaldırılması ve Dışişleri Bakanlığı içinde bir Başkanlığa dönüştürülmesi, uyum
mevzuatındaki yavaşlıkla kendisini göstermektedir. 
Teklif
önemli ve gerekli olsa da zaman ve kaynak israfıyla, verimsiz çalışmasıyla
anılan Meclisimiz iki yılın ardından birkaç kelime değişikliğini oylamayı
kendisine maharet saymamalıdır. Komisyonların kanunların hazırlık aşamasında
daha çok çalıştırılması, güçlendirilmesi gerekirken; tali komisyonlara sevk
olan teklifler mutlaka görüşülmeliyken, yasama organı, çoğu kanun teklifinin
işleyişinde görüldüğü üzere daha da itibarını kaybetmekte, özellikle atanmışlar
karşısında, rejimin sürekli uyardığımız doğal bir sonucu olarak
pasifleşmektedir. 
Sonuç
olarak; Cumhuriyet Halk Partisi olarak teklifin Avrupa Birliği uyum yasaları gereğince
yapılması gerektiğini ancak geç kalınmış bir yasa teklifi olduğunu savunuyoruz.
Değerli
milletvekilleri, ihracat politikamız, iş insanlarının önünü kapatan ve
engeller, cezalar çıkaran değil onları teşvik eden, Avrupa Birliği pazarında
cesaretlendiren bir içerikte olduğu müddetçe Türk malı, “Made in Türkiye”
imajının daha da değer kazanacağı inancındayız.
Evet,
değerli milletvekilleri, İran sınırında meydana gelen ve Van’ın Başkale
ilçesinde hissedilen 5,9 büyüklüğündeki depremde ne yazık ki 4’ü çocuk, 9 kişi
yaşamını kaybetmiştir. Ben buradan, duyduğum üzüntüyü paylaşıyor, ölenlere
Allah’tan rahmet, ailelerine ve ulusumuza da sabır ve başsağlığı diliyorum. 
Tabii,
genelde depremle ilgili konuşmalarımda ifade ediyorum: Burası sadece bir
başsağlığı dileme mekanizması değil, Millet Meclisinin görevi çözüm üretmek
değerli milletvekilleri. Son Elâzığ ve Van depremlerinde de görüleceği üzere
ülkemizi yasa boğan depremlerin, en çok ölüm ve hasarın, doğrudan fay zonları
ve hatları üzerinde oluşan yerleşim birimlerinde meydana geldiği görülmektedir.
Maden Tetkik ve Arama Enstitüsünün 2012 yılında yayınladığı Türkiye diri fay
haritasına baktığımızda tam 18 il bu fay zonları üzerinde yer almaktadır. Yine
Türkiye’de 80’i aşkın ilçe ve 502’yi aşkın köyün bu fay zonları üzerinde
bulunduğu görülmektedir. Bu nedenle Türkiye Büyük Millet Meclisi acilen görev
başına geçmelidir arkadaşlar. Fay hatları ve zonları üzerinde yer alan
yurttaşlarımızın can ve mal güvenliklerinin sağlanması amacıyla 7269 sayılı ve
1959 yılında çıkarılmış olan Afet Kanunu’nun bir an önce değiştirilerek 2’nci
maddesinin birinci fıkrasına mutlaka “Yapılacak özel jeolojik araştırmalar
sonucunda aktif olduğu tespit edilen fay hattı veya zonlarıyla heyelan, kaya
düşmesi, çığ, su baskını gibi doğa kaynaklı afetlere uğramış ya da uğrayabilir
alanlar üzerinde herhangi bir yapı inşa edilemez.” ibaresi konulmalı ve “3194
sayılı İmar Kanunu çerçevesinde imar planlarına da işlenir.” ibaresi olmalıdır.
Afete maruz alanlar İçişleri Bakanlığının teklifi ve Cumhurbaşkanlığınca da
kararlaştırılır. 
Evet,
değerli milletvekilleri, gördüğünüz gibi, İran’da meydana gelen deprem, fay
hattı üzerinde olan bölüme zarar vermiştir ve ne yazık ki 21’inci yüzyılda
taşların üst üste konulması, bağlayıcıların olmaması ve bu konuda denetimin
olmaması nedeniyle, bizden kilometrelerce uzakta meydana gelmiş olan bir deprem
de can kayıplarıyla sonuçlanmıştır. 
Tabii,
bir başka önerimiz de var elbette. Yapı Denetimi Yasası’nda mutlaka zemin
etütlerinin de yerinde denetimi ve kontrolü gerekmektedir. Bunun da odalar ve
ilgili kurumlar tarafından yapılmasını defalarca buradan önerdik. (CHP
sıralarından alkışlar)
Değerli
milletvekilleri, burada özellikle dikkatle dinlemenizi istediğim, dikkatinize
sunmak istediğim çok önemli bir konu var. Bilindiği gibi, 4734 sayılı Kamu
İhale Kanunu 2002’de yasalaştı ama bu, aslında, ülke kaynaklarının çarçur
edilmemesini gerektiren son derece önemli bir kanunken ne yazık ki tam 186 kez
değişikliğe uğramıştır, uğratılmıştır. Bilindiği gibi, 3 türlü ihale var
arkadaşlar: Birincisi, asıl olan, açık ihale yapılması; ikincisi, belli
istekliler arasında ihale yapılması; üçüncüsü, pazarlık usulüyle ihale
yapılması. Kamu İhale Kanunu’nun 21’inci maddesini içeren (b) bendi neyi
öneriyor biliyor musunuz arkadaşlar? Doğal afetler, salgın hastalıklar, can ve
mal kaybı tehlikesi gibi ani ve beklenmeyen veya idare tarafından önceden
öngörülmeyen olayların ortaya çıkması üzere ihalenin ivedi olarak yapılmasını
zorunlu kılıyor 21/(b) maddesi. Peki, biz ne yaptık bunu? Tam o 6 madde içeren…
6 madde 29 maddeye çıkıyor ve ne yazık ki biz burada millet bahçelerinden
havaalanına, köprülerden ne yazık ki alt
geçitlere ve aklınıza gelebilecek her konuyu bu afet kapsamı içerisine alıp…
Kim olabilir arkadaşlar, bir düşündüğünüzde; hangi müteahhitlere veriliyor
acaba bu kapsamda, afet gösterilerek? Evet, milleti anan, bir müteahhidin de
içerisinde olduğu 5’li konsorsiyum ve 19 müteahhide ne yazık ki bu 21/(b)
maddesiyle ihaleler veriliyor ve amacına uygun olmadan kullanılıyor arkadaşlar.
Bu, 21/(b) maddesi mademki afetlere yönelik bir önlem öneriyor, o zaman lütfen,
bu maddeyi gereği gibi kullanalım. Fay yasasını çıkaralım, bu zeminlerin
üzerinde yer alan, fay hatları üzerinde olan yapıların kentsel dönüşümle
sağlıklı ve nitelikli alanlara taşınmasını sağlayalım. 
Değerli
milletvekilleri, nedir biliyor musunuz? Tam bu 11 müteahhide 46 milyar 545
milyon liralık, pazarlık usulüyle, kapalı kapılar ardında “afete maruz alan”
diye ne yazık ki ihaleler verilmiştir. Hepimizin, şapkasını önüne koyup
düşünmesi gerekiyor. Afetle ilgili olan bu maddenin sadece havaalanı yapımı,
alt geçit yapımları… Siz AKP’liler içinde anket yaptıracak olsanız önceliğiniz
acaba millet bahçeleri mi? (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Buyurun toparlayın.
MÜZEYYEN
ŞEVKİN (Devamla) – Hemen toparlıyorum. 
AKP’li
seçmen arasında bir anket yaptırdığınızda “Önceliğiniz millet bahçeleri mi
yoksa çocuklarınıza iş alanı üretecek üretim alanları mı, fabrikalar mı?” diye
sorsanız, inanıyorum ki onların da “fabrikalar ve üretim alanları” diyecekleri
noktada, yapılmış olan bu 316 ihaleyi buradan kınıyorum arkadaşlar. 
Evet,
zamanın Ulaştırma, Denizcilik ve Haberleşme Bakanı Ahmet Arslan için,
ihalelerde yasal sorumluluğunu yerine getirmediği için 16 Ekim 2017’de
Cumhuriyet Halk Partisi olarak önerge verilmiştir, gensoru verilmiştir ancak
kabul edilmemiştir bu önerge. Yani şaşırmadık tabii ki buna. Ama 24 Haziran
seçimlerinden birkaç gün önce bunun ne kadar handikaplı bir madde olduğunu
görerek “yapım tekniği açısından özellik arz eden” ibaresi Mayısın 18’inde
21’inci maddeye ne yazık ki eklenmiştir
arkadaşlar. 
Ben
afetle ilgili çalışmaların afete dönük ihalelerde kullanılması gerektiğini
buradan tekrar söylüyorum. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Türkiye Büyük Millet Meclisinin temel görevi insanı yaşatmak
üzerine kurguludur. Onun için, gelin, çevreyi, insanı koruyacak yasaları
çıkaralım. Gelecekte depremlerde, afetlerde yaşamını kaybedecek insanlara
ilişkin bu sorumluluk hepimizin elindedir. 
Hepinize
saygılar sunuyorum, teşekkür ediyorum. (CHP sıralarından alkışlar)
BAŞKAN
– Gruplar adına yapılan konuşmalar tamamlanmıştır. 
Teklifin
birinci bölümü üzerinde şahsı adına ilk olarak İstanbul Milletvekili Sayın Erol
Katırcıoğlu...
Şahsı
adına ikinci konuşmacı Mersin Milletvekili Sayın Hacı Özkan. 
Buyurun
Sayın Özkan. (AK PARTİ sıralarından alkışlar) 
HACI
ÖZKAN (Mersin) – Sayın Başkan, değerli milletvekilleri; Ürün Güvenliği ve
Teknik Düzenlemeler Kanunu Teklifi’mizin birinci bölümü üzerinde şahsım adına
söz almış bulunuyorum. Ekranları başında bizleri izleyen Mersinli hemşehrilerim
başta olmak üzere, aziz milletimizi ve Gazi Meclisimizi saygıyla selamlıyorum.
Bir
ürünün insan sağlığı ve güvenliği, tüketici, çevre, iş sağlığı ve iş yeri
güvenliği gibi kamu yararı bakımından tehlike arz ettiği hâllerde gerekli
düzenlemelerin yapılması ve önlemlerin alınması tamamen piyasa güçlerine terk
edilemez. Kamunun bu gibi durumlara müdahil olması şarttır. Kamu, risklerin
önlenmesi için gerekli yasal düzenlemeleri yapar, bu kurallara uygunluğu
denetler ve uygunsuzluk hâllerinde gerekli tedbirleri alır. Ancak üretim,
ekonomi ve ticaretin mümkün olduğunca kesintisiz işlemesi de bir kamu yararıdır
ve aynı şekilde kamu tarafından gözetilmelidir. 
Dolayısıyla
kamu erki, insan sağlığı ve güvenliği gibi bir kamu yararını korumak için müdahale ederken aynı amaca ulaşmasını sağlayacak
yöntemlerden en az kısıtlayıcı olanı tercih etmeli, aldığı önlemlerde orantılı
olmalıdır. İki ana kamu yararı arasındaki hassas denge mutlaka korunmalıdır. Bu
kapsamda Avrupa Birliği mevzuatı esas alınarak ve 2002 senesinde yürürlüğe
giren 4703 sayılı, Ürünlere İlişkin Teknik Mevzuatın Hazırlanması ve
Uygulanmasına Dair Kanun’la, ilk etapta kaliteli ve güvenli ürün üretimi için
gerekli olan altyapı oluşturulmuştur. Akabinde ise bu kanuna dayanılarak ürün
mevzuatları, teknik düzenlemeler hazırlanmış ve yürürlüğe konulmuştur. Ancak,
Avrupa Birliği 2010 yılında yürürlüğe koyduğu yeni yatay mevzuatıyla bu alanda
önemli değişiklikler ve yenilikler yapmıştır. Nihai kullanıcıların,
tüketicilerin elinde bulunan ürünlerin güvenli olmaması durumunda söz konusu
ürünlerin geri çağrılması, uygun olmayan ürünlerin sorumlusunun bulunmasını
teminen iktisadi işletmecilerin izlenebilirliği, e-ticaret piyasa gözetimi ve
denetimi, ürün sorumluluğu tazminatı gibi hususlar düzenlenmiştir. Bu nedenle
mevcut 4703 sayılı Kanun’un gözden geçirilmesi zorunluluğu doğmuştur.
Öte
yandan, ülkemizin sürdürülebilir ihracat artışının temini açısından önem arz
eden Türk malı imajının korunması amacıyla, ihraç edilen ürünlerin de güvenli
olması, tağşişe konu olmaması ve ürüne ilişkin işaretleme, etiketleme ve
belgelendirmenin alıcıyı yanıltmayacak şekilde yapılması kanunla zorunlu
kılınmıştır. Bu kapsamda AB mevzuatının uyumuna ilaveten ihraç ürünlerimizin
önünde teknik engel oluşumunu önlemek ve ülkemizin ürün güvenliği, piyasa
gözetimi ve denetimi konularında zaman içinde ortaya çıkan ihtiyaçlarını
karşılamak amacıyla 4703 sayılı Kanun’un yerine geçmek üzere, Ürün Güvenliği ve
Teknik Düzenlemeler Kanunu Teklifi hazırlanmıştır.
Teklifle
gelen ve iktisadi aktörleri derinden
ilgilendiren önemli bir yenilikten bahsetmek istiyorum. Bilindiği üzere, esas
itibarıyla, ürünün güvenliğinden imalatçı veya ithalatçı sorumludur. Bunun
birlikte, teklife göre, ürünü imal etmemekle birlikte, ürün üzerine kendi
ismini yazarak kendini imalatçı olarak tanıtan kişiler imalatçı sayılmaktadır.
Ayrıca, ürünü güvenliğini etkileyecek şekilde modifiye eden kişiler ile elinde
bulunan ürünü kimden aldığını ispat edemeyen kişiler de artık imalatçı olarak
sorumlu tutulmaktadır. Bu önemli yenilikle, ürünün güvenliğini etkileyen hiçbir
aktör sorumluluktan kaçamayacak ve daha basiretli bir şekilde piyasada yerini alacaktır.
İlaveten, iktisadi aktörler, tedarik zincirinde yer alan bir önceki ve bir
sonraki aktörün bilgilerinin kaydını tutmakla yükümlü kılınmaktadır, böylece
ürün güvensizliğinden sorumlu esas aktörün tespiti ve güvensizliğe dair
önlemlerin alınması daha hızlı sağlanacaktır. 
Bu
vesileyle, Ürün Güvenliği ve Teknik Düzenlemeler Kanun Teklifi’mizin hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Sayın Akçay, buyurun. 
ERKAN
AKÇAY (Manisa) – Teşekkür ederim Sayın Başkan. 
Sayın
Komisyon Başkanına teklifle ilgili bir sorum olacak.
Teklifin
2’nci maddesinin (2)’nci fıkrasında “Avrupa Birliği üyesi ülkelere ihraç edilen
veya ihraç edilmesi hedeflenen ürünler bu Kanun kapsamında piyasaya arz edilmiş
sayılır.” derken, (4)’üncü fıkrada Avrupa Birliği üyesi ülkeler haricindeki
ülkelere ihraç edilecek ürünlerin bu kanun kapsamın dışında bırakılmasının
nedeni nedir, onu öğrenmek istiyoruz. 
Teşekkür
ederim. 
BAŞKAN
– Buyurun. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, teşekkür ediyorum. 
Sayın
Akçay Komisyonumuzda da değerli milletvekili arkadaşlarımızın dile getirdiği
konuyu dile getirdiler. Ama esas itibarıyla baktığımızda, bu kanun teklifinin
gerekçesini ve sunumunu hem de Komisyon raporunu incelediğimizde, 2010
yılındaki Avrupa Birliğinin ürün güvenliğiyle ilgili yaptığı yeni yasal mevzuat
çerçevesinde ortaya çıkan uyum yasası olmasından kaynaklı bir işlem. Avrupa
Birliği uyum süreci içerisinde… Biraz önce Değerli Milletvekilimiz Sayın Şevkin
de konuyu ifade ettiler, daha önce konuşmacılar da ifade ettiler; bu yasa 2013
yılında başlayıp 2014’te konuşulmuş, 2017’de gelmiş, 2018’de tekrar gelmiş ama
bu dönemde yeniden gelme konusu ortaya çıkmış. Biz, Avrupa Birliği dışındaki
ülkeleri “üçüncü ülkeler” diye tanımladığımızda, bunda Amerika Birleşik
Devletleri de var, Kanada da var, şimdiki İngiltere de var, diğer ülkeler de
var; ne bileyim, Afganistan da var, Çin de var; esas itibarıyla onların
standardının dışında bir ürün talep ettikleri takdirde bu yasa kapsamında ihraç
edilemeyecek bir pozisyon ortaya çıkmasından mütevellit, bu kanun teklifini
veren arkadaşlarımız “üçüncü ülkeler” yerine “Avrupa Birliği dışındaki ülkeler”
ibaresini koymak zorunda kaldılar. Nitekim Abdurrahman Başkan Bey’in de diğer
siyasi parti gruplarından milletvekili arkadaşlarımızın da bulunduğu Komisyonda
çok tartıştığımız, daha iyi bir cümle ne bulabiliriz diye ifade etiğimiz konu
vardı. 
(Mikrofon
otomatik cihaz tarafından kapatıldı) 
BAŞKAN
– Devam edin.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Uygun görürseniz, Bakanlıkta çalışan arkadaşlarımızın bize
getirdikleri bir bilgi notu var, tutanaklara geçmesi açısından bunu aynen
okuyorum: “AB üyesi ülkeler haricindeki ülkelere ihraç edilecek ürünlerin kanun
kapsamı dışında bırakılmasının nedeni, ihracat yaptığımız ülkelerin AB
standartlarından başka standartlarda ürün talep etmesidir. Örneğin, Amerika’ya
priz satacaksak bu prizleri AB standartlarında ya da bir başka deyişle, ülkemiz
standartlarına uygun satamayız; zira prizlerin boyutu, şekli, yapısı farklıdır.
O nedenle, Amerika ürünü hangi standartlarda istiyorsa o standarda uygun
göndermemiz gerekir. Benzer şekilde, Avrupa Birliğinde ve ülkemizde ‘CE’
işareti var ancak Körfez işbirliği teşkilatına üye ülkeler, örneğin Suudi
Arabistan, oyuncakların üzerinde G işareti olmasını talep ediyor. İşte, bu
nedenlerle bu ürünler kapsam dışı bırakılmıştır.
(Mikrofon
otomatik cihaz tarafından kapatıldı)
BAŞKAN
– Buyurun.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – İhraç ürünleri, alıcı ülkenin talebi doğrultusunda üretilip
satılacaktır. Öte yandan, Türk mevzuatına uyum zorunluluğu getirirsek, imalatçı
hem Türk mevzuatına hem de üçüncü ülkeye göre imalat yapmak zorunda kalacak,
çifte maliyet doğacaktır. Bir taraftan biz ülkemizden çıkan her ürün güvenli
olsun, güvenli bilinsin istiyoruz; sadece gelişmiş ülkelere gönderdiğimiz
ürünler değil, Irak’a, Pakistan’a giden ürünler de güvenli olsun, onlar da
tağşişe konu olmasın, onlar da tüketiciyi yanıltıcı olmasın istiyoruz. Bu
nedenle, kanunla açıkça ifade edilmiştir ki ihraç ürünleri kapsamında yer
almasa dahi güvenli olması, hileye konu olmaması, ürüne ilişkin işaretleme,
etiketleme ve belgelendirmeden alıcıyı yanıltıcı olmaması gerekir.” diye ifade
etmek istiyorum.
Teşekkür
ediyorum Sayın Başkanım.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkan, bu konuyu haftalık merkez yönetim kurulu
toplantısında da görüştüğümüzde o ifadeden şöyle bir endişeye kapılmıştık:
“Avrupa Birliği dışındaki ülkelere ihraç edilen ya da edilmesi planlanan.”
diyor. Şimdi, bu kapsam dışında o ülkeye ihraç edilmesi planlandı ama ihracatı
başarılı olmadı ya da reddedildi. O durumda bu kanun kapsamı dışında kalmış bir
ürünün iç piyasada tüketimine yönelik olarak bir risk var mı acaba? Bu konuyu
da bir açıklığa kavuşturabilir miyiz?
BAŞKAN
– Buyurun Sayın Elitaş.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Sayın Başkanım, teşekkür ediyorum.
Sayın
Özel, bu kanun piyasaya arzla ilgili kısmı düzenliyor. Piyasa dediğimiz Türkiye
piyasası, Avrupa Birliği piyasası. Türkiye piyasasına satılacak her bir ürünün
Türkiye’deki standartlar doğrultusunda olması gerekir. Az önce burada
arkadaşlarımızın bize verdiği bilgi notundan: Mesela Amerika Birleşik
Devletleri’nde bildiğim kadarıyla elektrik 110 volt, Türkiye’de 220 volt.
Amerika için üretilmiş 110 voltluk bir ürünün Türkiye’de zaten tüketilmesi
mümkün değil. O anlamda, bizim, buradan piyasaya arz edilecek bir üründe
-üçüncü ülkelerle ilgili- bizim yapacağımız denetim… Mesela elimizdeki bu kâğıt
A4 kâğıdı; A4 kâğıdı yerine -kutusunda A4 yazarken- siz buna A3 kâğıdı veya
daha küçük ebatlı bir kâğıt koyduğunuz takdirde, yanıltıcı olduğundan dolayı
piyasaya arz edilmesi engellenmiş ürünün yurt dışına çıkması da engellenmiş
olacaktır; onları ifade ediyor.
(Mikrofon
otomatik cihaz tarafından kapatıldı) 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Yoksa, Türkiye’deki standartlara uygun olarak yapılan her
ürün zaten Avrupa Birliği standartlarında olacağından satılmasında herhangi bir
problem yoktur.
ÖZGÜR
ÖZEL (Manisa) – Çok özür dilerim efendim, bir nokta sadece…
BAŞKAN
– Buyurun Sayın Özel.
ÖZGÜR
ÖZEL (Manisa) – Şöyle efendim: Bir üçüncü dünya ülkesi, Avrupa Birliği ve
Türkiye’deki standartların altında, oraya ihracatı planlanıyor -çünkü orada
“ihraç edilen” dese tamam, “ihracatı planlanan” diyor- sonra ihraç edilemiyor.
“Bunun iç piyasaya sunumuna engel koyacak hüküm var mı?” diye soruyoruz yani
anlamak için soruyoruz.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Tabii tabii…
Bakın,
üçüncü ülkeye, üçüncü dünya değil, üçüncü ülkelere yani bunda üçüncü dünya
ülkeleri de var, birinci dünya ülkeleri de var. Amerika Birleşik Devletleri var,
Brexit’ten sonra İngiltere de var. Yani bu çerçevede baktığımızda, maddenin o
2/4’ünde, ancak bu ürünlerin güvenli olması, tağşişe konu olmaması ve ürüne
ilişkin işaretleme, etiketleme ve belgelendirmenin alıcıyı yanıltmayacak
şekilde yapılması zorunludur. Yani üçüncü ülkelere gönderilen mallar eğer bu
kanun kapsamında ilgili standartlara uygunsa zaten Türkiye’de satılması için de
bir engel yok. Üçüncü ülkelere gönderilen mallar, biraz önce ifade ettiğim
gibi, 110 voltluk bir ürünü –örnek, tıraş makinesini- Türkiye pazarına satmaya
kalktığınız takdirde, prize taktığınız anda yanar. Onun için, Türkiye’de
satılmasına engel olmak gerekir diye ifade etmek istiyorum.
BAŞKAN
– Anlaşıldı Sayın Başkanım.
Sayın
Katırcıoğlu, buyurun. (HDP sıralarından alkışlar)
EROL
KATIRCIOĞLU (İstanbul) – Sayın Başkan, sayın vekiller; benim de aslında
-konuşma oraya geldi- bu iki konuda sıkıntım var bu yasayla ilgili olarak.
Bunlardan bir tanesi şu: Evet, anlıyorum, iç pazar ve Avrupa Birliği pazarına
-ki bizim gümrük birliğiyle aynı pazar olmuş olduğumuzdan gidersek- ürettiğimiz
ürünlerin Avrupa’daki standartlara uygun olması lazım. Bu anlamda, biz de zaten
Avrupa’daki standartları kabul etmiş oluyoruz. 
Şimdi,
burada iki tane sorun çıkıyor gibi geliyor bana. Bunlardan bir tanesi,
Brexit’le birlikte İngiltere diğer ülkelerden biri sayılacağı için, bir kere -Komisyon
Başkanı arkadaşımızın verdiği bilgiler doğrusu benim de takip ettiğim bilgiler
ama- orada da benim bilebildiğim kadarıyla aşağı yukarı 19 milyar dolarlık bir
ticaret hacmimiz var ve bunu etkileyebilecek olan bir sonuç üretebilir eğer
İngiltere’yi bu yasanın içinde görmezseniz diye düşünüyorum. 
Şimdi,
arkadaşlar, bir ürünü ürettiniz ve bunu iç piyasada tükettiniz veya Avrupa
Birliğindeki herhangi bir ülkeye gönderdiniz. Şimdi, burada, hepiniz
biliyorsunuz ki dış ticarette “tarife dışı engeller” diye bildiğimiz engeller
var. Bu engeller belki gümrük birliği kapsamındaki ürünler için geçerli
olmayabilir ama tarım ürünleri için bu engeller ciddi tehlike arz etmektedir
yani -başka bir biçimde söyleyecek olursam- tarımsal ürünler gümrük birliğine
dâhil değildir; dolayısıyla da bizim Almanya’ya, İngiltere’ye veya herhangi bir
ülkeye gönderdiğimiz tarım ürünlerinin pekâlâ tarife dışı engellerle
engellenmesi mümkündür. Ben size bir örnek vereyim: Domates üreticileri
Almanya’ya domates ihraç ediyor ve avantajlı olduğumuz için, maliyetlerimiz
düşük olduğundan dolayı Almanya bunu iç piyasasına sunmak üzere kabul ediyor
diyelim, fakat bir süre sonra şunu çıkarıyor, diyor ki: “Bu domates
ambalajlarını geri alacaksın.” Şimdi, bu, esas itibarıyla ek bir maliyet
anlamına geliyor ve dolayısıyla da bizim tarımsal ürünlerde avantajımızı
dezavantajlı hâle getirebiliyor pekâlâ tarife dışı engellerle. Dolayısıyla da
bu meselenin de konuşulmuş olduğunu bilmiyorum yani Komisyonda konuşuldu mu,
konuşulmadı mı ama özellikle tarımsal ürün ihracatımızın önemli ölçülerde
olduğu Avrupa Birliği ülkelerine ihracatı yaparken bu türden tarife dışı
engellerin de olduğunu düşünerek “Acaba tarımsal ürünler için de Avrupa
topluluğunda belirlenmiş standartları bu iç piyasada da empoze edebilir miyiz?”
diye düşünüyorum.
İkinci
olarak, demin ifade ettiğim gibi, galiba, yanılmıyorsam 2’nci maddenin (4)’üncü
fıkrasında yer alıyor, orada deniyor ki: “Bu kanun, esasında, Avrupa Birliği
ülkelerini kapsayan bir kanundur ve Avrupa ülkeleri dışındaki ülkelerini
kapsamaz.” Doğrusunu isterseniz, bunun da çok sakıncalı olacağı çok açık diye
düşünüyorum ben. Çünkü, yani, özellikle, demin verdiğim örnekten giderseniz,
İngiltere gibi, nitekim, Avrupa Birliğine üye olmayan ama bizim ihracatımızın
olduğu ülkeleri de düşündüğümüzde, esasında, bu kanunun kapsamını daha geniş
bir şekilde tutmamız gerekir diye ben şahsen düşünüyorum ama anlaşılan, bu
Komisyon bunları tartışmış, ben Komisyon Başkanının söylediklerinden anlıyorum
ki, en azından, benim duyarlı olduğum bir iki konuda verilen cevaplardan
anlıyorum ki düşünülmüş bu; fakat, doğrusunu isterseniz, beni tam olarak tatmin
etmiyor, şu sebeple etmiyor yani bugün itibarıyla, yapılan bir çalışma bana
şöyle bir sonuç üretiyor: Eğer Türkiye İngiltere’yle bir serbest ticaret
anlaşması yapamazsa en fazla zarara uğrayacak 2’nci ülke olacak ve aşağı yukarı
3 milyar dolar civarında bir zararımız olacak. Dolayısıyla da bu kanunun içine
Brexit’ten dolayı İngiltere’yi katıp katmamak meselesini ben Komisyonun yeniden
değerlendirmesi gerektiğini düşünüyorum. Sanırım, belki de o zaman bu
söylediğim zararın söz konusu olması önlenmiş olur diye düşünüyorum.
Hepinize
saygılar sunuyorum. (HDP sıralarından alkışlar)
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan…
BAŞKAN
– Buyurun Sayın Başkan.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Katırcıoğlu’na teşekkür ediyorum. Aslında uyarıları
önemli fakat bakın, zaten şu ana kadar İngiltere’yle yaptığımız bütün ticaret
Avrupa Birliği normları çerçevesinde, onun için herhangi bir sıkıntı yok.
Arkadaşlarımız biraz önce bir not gönderdiler: “Brexit kapsamında İngiltere’yle
çalışmalar devam ediyor; çalışma grubu kuruldu, 7’nci toplantı yapıldı;
Cumhurbaşkanlığı genelgesi yayımlandı, 2021’e kadar ilişkiler AB üyesi gibi
devam edecek.” 
Sayın
Başkanım, izin verirseniz, yanlış anlamaya mahal vermemek için, bir de düzeltme
yaptırabilmek adına… Biraz önce konuşmacı arkadaşlarımızdan Sayın Kenanoğlu
“Tüketici derneklerine gönderilmedi.” demişti, Müzeyyen Şevkin Hanımefendi de
2013’ten itibaren başlayan süreci ifade etmişti. 2013’teki, 2014’deki
süreçlerde tüketici derneklerine çağrı yapılmış. 2018 yılında, Komisyonun
toplantısında -raporu önümde- tüketici derneklerine bu çağrı yapılmış ve
görüşleri alınmış. 2020 yılında, biz bu teklifi görüşürken -tüketici
derneklerinin elimizde 2 tane telefonu var, 2 tane tüketici derneği var,
Tüketici Hakları Derneği ile Tüketici Dernekleri Federasyonunun 2 telefonu var-
biliyorsunuz, kanun teklifini hızlı görüştük grupların anlaşması çerçevesinde,
“Telefonla ulaşalım.” dedik. Ben, Sayın Kenanoğlu’na bunları göndereyim,
telefonlar doğru değilse bize doğrusunu tüketici derneklerinden alsınlar -cevap
vermemişler- biz de bundan sonraki toplantılara onları çağırma imkânı bulmuş
oluruz. 
Teşekkür
ediyorum. 
BAŞKAN
– Birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
1’inci
madde üzerinde 3 önerge vardır, aynı mahiyetteki bu önergeleri birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 1’inci maddesinde geçen
“yükümlülüklerini” ibaresinin “sorumluluklarını” olarak değiştirilmesini arz ve
teklif ederiz.
 Necdet
İpekyüz Ayşe Sürücü Züleyha
Gülüm
 Batman Şanlıurfa İstanbul
 Ali
Kenanoğlu Nusrettin Maçin Rıdvan
Turan
 İstanbul Şanlıurfa Mersin
  Tuma
Çelik
  Mardin
Aynı
mahiyetteki diğer önergenin imza sahipleri:
 Tahsin
Tarhan Haydar Akar  Ahmet
Akın
 Kocaeli Kocaeli Balıkesir
 Tacettin
Bayır Alpay Antmen Müzeyyen
Şevkin
 İzmir Mersin Adana
 Ahmet
Vehbi Bakırlıoğlu
 Manisa
Aynı
mahiyetteki diğer önergenin imza sahipleri: 
 Ahmet
Çelik Mehmet Metanet Çulhaoğlu Hayrettin
Nuhoğlu
 İstanbul Adana İstanbul
 Hüseyin
Örs İsmail Koncuk  Ayhan
Erel
 Trabzon
 Adana  Aksaray
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen Batman Milletvekili Necdet
İpekyüz.
Buyurunuz.
(HDP sıralarından alkışlar)
NECDET
İPEKYÜZ (Batman) – Sayın Başkan, değerli vekiller; hepinizi saygıyla
selamlıyorum. 
Ürün
Güvenliği ve Teknik Düzenlemeler Kanunu Teklifi’nin 1’inci maddesi hakkında söz
almış bulunuyorum. 
Ürün
güvenliği gerçekten önemli bir kavram çünkü kullandığımız ürünlerin içeriği,
üretirken hangi süreçlerden geçtiği, sağlığa aykırı olabilecek kimyasallar var
mı yok mu, araştırılması gerektiği… Aslında bir ürünün tümüyle tüketiciye ulaşana
kadar hangi aşamalardan geçtiği manasında ürün güvenliği çok önemli bir kavram
ve bu, yedi yıl sonra tekrar gündeme getiriliyor. Niye yedi yıl sonra? Çünkü
yedi yıl önce konuşulmuş, tartışılmış, birçok girişim yapılmış ve bu
girişimlerden sonra beklenilmiş; dönem dönem “Hemen uygulamaya alalım.” denmiş,
dönem dönem kalmış… 
Türkiye’de
üretilen malın imajı açısından, gümrük birliğinden sonra, bir mal tüketiciye
ulaşana kadar bir süreçten geçiyor, bu malın imajıyla ilgili birçok çalışma
yürütülüyor fakat ne deniliyor: Bizim, Avrupa Birliğiyle beraber, uyum
süreçleriyle beraber, yedi yıldır tartıştığımız konuyu bugün Komisyon
getirdiğinde “Bir an önce uygulamaya sokalım.” Arkadaşlar, bir ürünün
güvenliğinden öte bir ülkenin özgürlükleri en büyük imajdır. Siz, bir ülkede
demokrasiyi, insan haklarını ve birçok konuyu imaj olarak düşünmezseniz ürün
güvenliğini getirmeniz diğer imajları da olumsuz etkiler.
Bir
diğer konu, Avrupa Birliğiyle beraber tartıştığımız bu konuda, aslında “ürün
güvenliği” derken gıda konusu pek yok içinde çünkü Avrupa Birliği ülkelerinde
gıdayla ilgili birçok düzenleme yapılmış, buradaki bire bir çevrilmiş. Aslında,
Kopenhag Kriterleri ve diğer insan hakları kavramındaki olağan süreçlerde bir
dönem iktidar partisinde hızlanan tempo şimdi geriye dönmüş, neredeyse hepsi
geri alınıyor. 
Daha
geçtiğimiz hafta Plan ve Bütçe Komisyonunda derneklerle ilgili konuştuğumuz
maddelerden biri özgürlüklerle ilgiliydi. 2004’te “Ne biçim bir değişim
yapıyoruz.” diye dönemin Başbakanı Recep Tayyip Erdoğan’ın Meclise sunduğu, o
dönemde veto edilen şeyden bugün vazgeçiliyor, imaj düşünülüyor. 
Gıda
dışında ürün konusunda Türkiye’de ilk akla gelen şeylerden bir tanesi şudur:
Çernobil faciası çıktığında “Çayda radyasyon yok.” diyerek çay içen Bakanlar
vardı. Peşinden, biber herhangi bir ülkeye gidip geri döndüğünde “Menemende
kullanalım.” diyenler var. Birçok ürünün güvenliğinden şüpheye düşüldüğünde onu
dışarıya göndermeyip içeride vatandaşa rahat şeklinde kullandıranlar var. Böyle
bir dönemde, biz dışarıdaki standartlara uygun olmayanları kendi ülkemizde
uygun görürsek hiç de doğru bir şey olmaz. Bizi biz yapan, Türkiye’de yaşayan
insanlardır. 
Evet,
sağlığı tehlikeye düşürmeyeceğiz, gıda önlemleri konusunda birçok düzenleme
yapacağız. Bakın, geçtiğimiz haftalarda, 19 Şubatta -iktidar bunu çok iyi
biliyor- Tarım ve Orman Bakanı balda aroma vericiler var diye pekmez ve bal
üretimiyle ilgili yurt dışına bu ürünlerin gönderilmesini yasakladı ama ne
yaptı biliyor musunuz? “Stokta olanlar tüketilebilir.” dedi. Bir taraftan
“Gidemez, standartlara uygun değil.” diyorsunuz; bir taraftan “Türkiye’de
kullanılabilir.” diyorsunuz ve bu, basınla paylaşılıyor. Böyle bir uygulama
olur mu ya? Yani siz kendi yurttaşınızı deneye mi dönüştürüyorsunuz? Ve kabul
ediyorsunuz içinde katkı maddeleri olduğunu. Şimdi buna ne diyorlar: “Bu ne
perhiz, bu ne lahana turşusu.” Sahte ballar sağlığa zararlıysa her açıdan onu
önlemek lazım.
Şimdi,
diğer bir konu, TÜRK-İŞ geçtiğimiz günlerde açlık ve yoksullukla ilgili
rakamları açıkladı. 4 kişilik bir ailenin sağlıklı, dengeli, yeterli
beslenebilmesi için aylık harcaması gereken 2.257 lira; gıda harcamasıyla
beraber giyim, konut, elektrik, su gibi temel ihtiyaçları da eklersek
“yoksulluk sınırı” diye tanımlarsak 7.353 lira. Şimdi, böyle bir dönemde,
yaşama maliyetini düşündüğümüzde, insanlar ay sonunu zor getirirken, kıt kanaat
geçinirken, gıda güvenliğinden daha çok “En ucuzu alayım.” diye çaba harcıyor. 
Bizim
bu dönemde yapmamız gerekenler şunlar: Temel besinlerde fiyat artışlarını
kontrol etmemiz lazım…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
NECDET
İPEKYÜZ (Devamla) – …ürünlerin güvenliğini denetlememiz lazım. Yasayı
çıkarırken de tüketicinin, özellikle açlık ve yoksulluk sınırında olan
insanların buna ulaşabilmesi için ücretlerinin artışını, emekçi ve işçilerin
ücret artışlarını sağlamamız, burada sendikalarla görüşmemiz ve onunla beraber,
güvenliği ele almamız lazım. 
Diğer
bir konu, savaş, salgın, hastalıklar, doğal afetler, şu anda tartışılan
coronavirüs gibi meseleler kapımızdayken, bakıyoruz ki bakanlarımız,
yetkililer, cinsiyetçi de bir tutumla, gidip gelenlere “Görüntünüzü alsaydık,
teşhir mi etseydik, şunu mu yapsaydık…” Bu tür konuların ciddiye alınması
lazım. Gıda, ürün, birçok konuyu temeliyle ele almak lazım. Avrupa Birliğine
uyum yasalarıyla beraber ele almak istediğimiz konu sadece imajsa, haksa,
güvenlikse, Avrupa İnsan Hakları Mahkemesinin aldığı birçok karar var; Demirtaş
kararı, Kavala kararı, birçok karar var, niye onlara uygulanmıyor? Sadece bir
şeyi “mış” gibi yapmayalım, uygulayalım.
Teşekkür
ediyorum. (HDP sıralarından alkışlar)
BAŞKAN
– Aynı mahiyetteki önergeler hakkında söz isteyen Manisa Milletvekili Ahmet
Vehbi Bakırlıoğlu. (CHP sıralarından alkışlar)
AHMET
VEHBİ BAKIRLIOĞLU (Manisa) – Değerli Başkan, değerli milletvekilleri; 22 Ocak
tarihinde Akhisar’da başlayan, Elâzığ, Malatya ve en son Van’da yıkıcı ve can
alıcı yüzünü gördüğümüz depremler ve deprem fırtınası ülke gündemindeki yerini
korumakta. 22 Ocak tarihinde meydana gelen 5,6 şiddetindeki deprem anında
Akhisar’daydım. Deprem, Akhisar ilçesi Musalar, Selçikli, Karabörklü,
Gökçeahmet gibi birçok yerleşim merkezinde ve Kırkağaç ilçesi Karakurt ve
İlyaslar Mahallelerinde onlarca konutun ağır hasarına neden oldu, tek
tesellimiz herhangi bir can kaybının olmamasıydı ancak iki gün sonra yani 24
Ocakta Elâzığ’da meydana gelen 6,8 şiddetindeki deprem ve can kaybı haberleri
yüreklerimizi dağladı.
Değerli
milletvekilleri, Akhisar bir ayı aşkın bir süredir sallanmakta; 4 bine yakın,
irili ufaklı depremin yaşandığı bölgede yurttaşlarımız endişe içinde, ticaret
durma noktasına gelmiş, kaygı bozukluğu nedeniyle psikiyatr servislerinin
önünde uzun kuyruklar oluşmuş durumda. Ben buradan tüm yurttaşlarımıza geçmiş
olsun diyorum; Elâzığ, Malatya ve Van’da kaybettiğimiz yurttaşlarımıza da
başsağlığı diliyorum. 
Değerli
milletvekilleri, ülkemiz deprem kuşağında yer almakta. Nüfusumuzun yüzde 90’ı
deprem bölgesinde yaşamakta. Son yirmi yıl içinde 125 yıkıcı deprem yaşamışız
ülke olarak. Acıların belki de en büyüğünü 1999 yılında Adapazarı’nda yaşadık.
O günden bugüne, yirmi yıldan beri her deprem sonrası gözler deprem olacağını
bildiğimiz İstanbul’a dönmekte. Bilim insanları der ki: “On yıl içerisinde
İstanbul’da bir deprem olacak, binlerce, on binlerce bina yıkılacak ve belki de
100 bin yurttaşımızı bu depremde kaybedeceğiz.” Böylesi bir can alıcı gerçeklik
varken biz ne yaptık bugüne kadar? İstanbul ve Türkiye depreme hazır mı?
Gerçekten, aramızda “Türkiye depreme hazırdır.” diye iddia edebilen bir milletvekili
var mı? Peki, en iyimser senaryoda 100 bin kişinin öleceğini bildiğimiz
İstanbul depreme hazır mı? Bakın, İstanbul’da sadece en riskli yüzde 4’lük
binayı dönüştürdüğümüz takdirde 27 bin yurttaşımızın hayatını kurtarmış
olacağız. Bu konuda en ufak bir şey yaptık mı bugüne kadar? Biz neyi tartıştık
uzun uzun? Bir çılgın projeyi, bir kanalı, Kanal İstanbul’u tartıştık uzun
uzun. Peki, Türkiye'nin, İstanbul’un önceliği ne; kanal mı, yoksa deprem mi? 
Değerli
milletvekilleri, son yaşanan depremlerden sonra, iktidarın bakış açısının
“Deprem yıkar, biz yaparız.” olduğunu bir kez daha gördük. Cumhurbaşkanının
dediği doğru, depremi durduramayız. Depremi durduramayız ancak yıkmasını
engelleyebiliriz. Peki, depremin yıkmasını engellemek için neler yapıyoruz? Ülkemizdeki
riskli alanlar, riskli binalar, riskli kamu binaları, okullar, hastaneler
tespit edildi mi mesela? Tespit edildiyse şayet, bugüne kadar ne yapıldı?
Riskli alanlar boşaltıldı mı, riskli binaların sağlamlaştırılması yapıldı mı? 
Değerli
milletvekilleri, depremin yıkıcılığı gelişmişlikle doğru orantılı. 62 bin dolar
kişi başı gelire sahip Amerika Birleşik Devletleri’nde depremin yıkım eşiği
7,8; 39 bin dolar kişi başı gelire sahip Japonya’da ise depremin yıkım eşiği
7,7; 9.400 dolar millî gelire sahip olan ülkemizde ise depremin yıkım eşiği
5,5. Yani deprem garibanı vuruyor, deprem garibanın canını alıyor.
Manisa,
Elâzığ, Malatya ve Van’ı etkileyen İran merkezli deprem bize gösterdi ki
köyler, kırsal bölgeler depremden daha fazla etkileniyor, yıkıma ve can kaybına
neden oluyor. Çünkü bizim köy evleri, ahırlar ve binalar, mühendislik
hizmetleri görmemiş eski yapılardan oluşuyor.
Sürekli,
kentsel dönüşümden bahsediyoruz. Kentsel dönüşüm genellikle ilçe ve il
merkezlerinde, rant odaklı projeler, genellikle büyük şehirlerde uygulanıyor;
ciddi bir nüfusun yaşandığı köylerimiz nedense göz ardı ediliyor, oysaki riskli
yapıların büyük bir kısmı buralarda. Bugüne kadar bu konuda herhangi bir
çalışma yapılmamış, buradaki vatandaşlarımız kaderine terk edilmiş durumda. Son
yaşanan depremler sonrasında, kentsel dönüşümün yanında kırsal dönüşümü de
gündemimize almamız gerekmektedir.
Depremler
sadece yıkıcılığıyla, can kaybıyla kalmıyor, meydana geldiği bölgede sosyal
yaşamı, ekonomiyi ve ticareti de vuruyor. İnsanlar ya bölgeyi terk ediyor ya da
başka illerdeki yakınlarının yanına taşınıyor. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
AHMET
VEHBİ BAKIRLIOĞLU (Devamla) – Elâzığ’da ve Malatya’da kredi borçlarının
ertelenmesi, faizsiz yeni kredilerin verilmesi ve vergi ödemelerinin uzatılması
gibi bazı destekler sağlandı, biz bunları olumlu buluyoruz ancak bir aydır
beşik gibi sallanan Akhisar ve Kırkağaç ilçelerimiz için de bu desteklerin
verilmesi gereklidir. Manisalılar olarak, Akhisarlılar olarak, Kırkağaçlılar
olarak bu bizim talebimizdir. 
“Deprem
öldürmez, binalar öldürür.” gerçeğini bir kez daha hatırlatıyor, Genel Kurulu
saygıyla selamlıyorum. (CHP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun.
V.- AÇIKLAMALAR (Devam)
52.- Manisa Milletvekili Özgür Özel’in, Yalova Belediye
Başkanı Vefa Salman ile Başkan Yardımcısı Halit Güleç’in görevden
uzaklaştırılmasının itibar suikastı olduğuna ve kınadıklarına ilişkin
açıklaması
ÖZGÜR
ÖZEL (Manisa) – Sayın Başkanım, şimdi, haber ajanslarına Yalova Belediye
Başkanımız Vefa Salman’ın ve Başkan Yardımcısı Halit Güleç’in görevden
uzaklaştırıldığıyla ilgili bir bilgi düştü; teyit ettik, bilgi partimiz
tarafından da teyit edildi. 
Bu
konuda çok önemli bir ayrıntıyı Genel Kurulun bilgilerine sunmak isterim.
Belediyede bir yolsuzluk olduğu tespit edildi; ancak, bunu tespit eden Sayıştay
raporu değil, Sayıştay bunu göremedi; İçişleri Bakanlığı müfettişleri de
belediye de böyle bir eksiklik görmedi; bunu, belediyenin iç denetçileri tespit
etti; Vefa Salman’a rapor olarak sunuldu. Vefa Salman, her dürüst kamu
görevlisinin yapması gerektiği gibi, bu işi örtbas etmek yerine, ilgili yargı
mercilerine konuyla ilgili bildirimde bulunarak görevini yaptı. 
(Mikrofon
otomatik cihaz tarafından kapatıldı) 
BAŞKAN
- Buyurun.
ÖZGÜR
ÖZEL (Manisa) – Dün, Adalet ve Kalkınma Partisinin Genel Başkanı, bu bilgiler
kendisinde olmadığı hâlde -öyle anlaşılıyor- doğrudan Vefa Salman’ı ve CHP
belediyesini yolsuzlukla suçladı. Gerçekler bu kadar açıkken bugünkü bu
görevden alma dünkü grup toplantısında yargıya talimat niteliğinde veya
İçişleri Bakanlığına doğrudan talimat niteliğinde ve bir partinin genel
başkanını mahcup etmemeye yönelik keyfî bir uygulama olarak değerlendiriyoruz.
Daha önce, Belediye Başkanlarımız Battal İlgezdi ve Murat Hazinedar’a aynı
işlem uygulandığında demiştik: Bir orduyla gelin, denetleyin, bir kör kuruş
bulursanız kimsenin gözünün yaşına bakmayın. Hiçbir şey bulamadılar;
soruşturmalardan, kovuşturmalardan aklandılar. Battal İlgezdi yeniden aday
gösterildi, oyunu artırarak, halktan da aklanarak geldi.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Kendi belediye başkanlarına “Ya FETÖ ya yolsuzluk, elim kapalı,
istifa etmezsen… Açtırma kutuyu, söyletme kötüyü.” diyerek istifa ettiren bir
zihniyetle, kendi iç denetçisinin raporuyla kendi belediyesiyle ilgili ihbarda
bulunan bir belediye başkanına yönelik bir algı operasyonuyla, Yalova’yı
seçimle alamayanların Yalova’yı İçişleri Bakanlığının idari vesayet yetkisini
istismar ederek CHP’den almaya çalıştığı bir süreçle karşı karşıyayız. 
Bir
kez daha, millet önünde ve tarih önünde meydan okuyoruz: Yolsuzluğu yapan da
gizleyen de, bilip de hukuku değil kendince bir iç hukuku uygulayarak istifa
ettirip örtbas eden de aynı niteliktedir. CHP’nin yolsuzlukla alakası olmaz,
yolsuzluk yapanın cezasını ilk biz veririz. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Partimize yönelik bu algı operasyonunun sonu, döner dolaşır,
Beşiktaş ve Ataşehir gibi olur; tarih bizi haklı çıkarır. Ancak burada yapılan
itibar suikasti büyük bir haksızlıktır. İçişleri Bakanının bulamadığı
yolsuzluğu iç denetçisi tespit edince işlem başlatan kişiyi bu yolsuzluk
iddiasıyla açığa almak, tamamen, partili Cumhurbaşkanının dün söylediği
sözlerin boşa çıkmasından sonra itibar kaybetmemesi için Belediye Başkanımıza
yapılan itibar suikastidir. Kınıyoruz.
Teşekkür
ederim. (CHP sıralarından alkışlar)
BAŞKAN
– Sayın Turan.
53.- Çanakkale Milletvekili Bülent Turan’ın, Manisa Milletvekili Özgür Özel’in yaptığı
açıklamasındaki bazı ifadeleri ile Yalova Belediye Başkan ve Başkan
Yardımcısıyla ilgili konuyu takip ettiklerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; biz de konuyu yakından
takip ediyoruz fakat böyle, daha ortada mahkeme kararının çok net olmadığı,
dosyayı tam incelemediğimiz bir ortamda, sadece, algı operasyonu ve benzer
ithamları çok şık bulmadığımı ifade etmek istiyorum. 
Konuyla
ilgili, Yalova vekillerimizle görüştüğümüzde, aldığımız diğer bilgilere
baktığımızda çok farklı iddialar var. Burada polemik olmasın diye bunları
uzatmak istemem fakat Özgür Bey’in iddialarından çok farklı iddiaların da
olduğu bir dosya olduğunu görüyoruz, düşünüyoruz. Dolayısıyla bu, 5393 sayılı
Belediye Kanunu’nun verdiği bir yetkidir. Bu yetki algı operasyonuyla falan
açıklanamaz; tam aksine, bir tedbir sürecidir. Konuya ilişkin itiraz hakları
vardır, bunları da beraber takip edeceğiz Sayın Başkanım.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– Aynı mahiyetteki önergeler hakkında söz isteyen Trabzon Milletvekili Hüseyin
Örs.
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; ilgili kanun
teklifinin 1’inci maddesi üzerinde söz aldım. Hepinizi en derin saygılarımla
selamlıyorum. 
Değerli
milletvekilleri, ürün güvenliği, insan sağlığı, can ve mal güvenliği açısından
hayati öneme sahip bir konudur. 
Değerli
milletvekilleri, bulunduğumuz bu çatı altında Türkiye'nin sorunlarına çözüm
getirebilmek adına görev yapıyoruz. Getirilen her kanun teklifi, içerdiği
maddeler açısından bu sorunların çözümüne katkı sağlamak, milletin
sıkıntılarını gidermek, refahını artırmak, toplumsal barış ve huzuru kalıcı
şekilde temin etmek açısından önemlidir. Değerli arkadaşlar, milletten uzak,
milletten kopuk, “Benim dediğim dedik, çaldığım düdük.” misali, cakalı,
tafralı, burnu havada bir siyaset anlayışı milleti ekonomik olarak perişan
etmiş, gencinden emeklisine vatandaşımızı umutsuzluğa, çaresizliğe sevk
etmiştir. Bugün, Türkiye'nin gerçek gündemi ekonomik sorunlardır. Ülkenin
gerçek gündemi farklı, iktidar ve onun yandaş medyasının milletimize gösterdiği
sanal gündem ise farklıdır. 
Genel
Başkanımız Sayın Meral Akşener’in güzel bir sözü var: “Bizler koltuk değil,
ayakkabı eskiteceğiz.” Bu söz aslında “Biz İYİ PARTİ olarak her zaman halka
gideceğiz, millete gideceğiz; Ankara’da koltuklarımızda oturup kalmayacağız.”
anlamındadır. Sayın Genel Başkanımız sözünün gereğini yerine getiriyor ve
Anadolu’yu il il, ilçe ilçe geziyor, milletimizin nabzını tutuyor; iyiler ve
cesurlar hareketinin görüş ve düşüncelerini nakış nakış işliyor; en önemlisi,
konuşmaktan daha çok milleti dinliyor, esnafı dinliyor, çiftçiyi dinliyor,
yaşlıyı dinliyor, genci dinliyor, millete kulak veriyor; bizlere de -aslında,
bütün siyasilere de- bu anlamda örnek oluyor. 
Genel
Başkanımız 20 Ocakta Antalya’da başlattığı adım adım Türkiye turunu hız
kesmeden devam ettiriyor. Antalya’yı ilçe ilçe gezen ve Türk turizminin
başkentinin nabzını tutan Sayın Genel Başkanımız, ardından İzmir’e gidip
ticaretin, çiftçinin ve tarıma dayalı sanayinin durumunu yerinde inceledi,
Egeli vatandaşlarımızla buluştu. Türk sanayisinin kalbinin attığı Bursa’nın
ardından Trakya’ya geçen Genel Başkanımız, Edirne ve Kırklareli illerimizi
âdeta köylerine, pazarlarına varıncaya kadar gezdi, inceledi. Sayın Genel
Başkanımız dün de Balıkesir’deydi. Ben de diğer milletvekili arkadaşlarımla
Genel Başkanımızın birinci günkü programına dâhil oldum. Bugün de yine orada
kendileri. Dün, Balıkesir’in Sındırgı, Altıeylül ve Karesi ilçelerinde
esnafımızı ziyaret ettik, vatandaşlarımızla birlikte olduk.
Değerli
milletvekilleri, oralarda gördüğümüz manzara şudur: Fukaralık gizlenemeyecek
boyutlardadır, esnaf şikâyetçidir. Esnaf, elektrik parasından şikâyetçidir,
stopaj vergisinden şikâyetçidir, maliyetlerin yüksekliğinden şikâyetçidir, alım
gücünün düşmesinden şikâyetçidir. Buradaki çiftçilerimiz şikâyetlerini yüksek sesle
dile getiriyorlar; hayvancılıkla uğraşan üreticilerimiz sütün para etmediğini
söylediler; tarımla meşgul olanlar ürününün pahalıya mal olduğunu söylediler,
mazotun, gübrenin, ilacın çok pahalı olduğunu açık seçik olarak ifade ettiler. 
Değerli
milletvekilleri, özellikle iktidar partisine mensup arkadaşlarıma sesleniyorum,
vatandaşın tepkilerini lütfen, gidin, bizler gibi yerinde dinleyin. Hani uzunca
bir süredir sizde hâkim olan “Ceketimi koysam seçtiririm.” dönemi var ya, o
dönem bitti, bitti, haberiniz olsun diyorum. Sokakta önümüzü çeviren gençler
vardı dün “İşsiziz, işsiziz!” diye haykırıyorlardı. Öğrenciler “Bir gün okula
gidiyoruz, bir gün de bir iş arıyoruz ki gündelik ihtiyaçlarımızı
karşılayalım.” diyorlardı. Hatta bazıları bursların parti torpillisi gençlere
verildiğini, kendilerine ise geri ödemeli kredilerin verildiğini iddia
ediyorlardı. Yani gençleri iktidara güveni kalmamış, gelecek umudu da tükenmiş
olarak gördük.
Daha
bugün, İYİ PARTİ olarak verdiğimiz üniversite mezunlarının işsizlik probleminin
çözümüne yönelik Meclis araştırma önergemiz sizlerin oylarıyla beraber
reddedildi. Keşke binlerce İİBF mezunu işsizimizin, mühendisimizin,
öğretmenimizin, ebe hemşiremizin derdine derman olmak için hep birlikte bu yüce
Meclis çatısı altında bir şeyler yapabilseydik, konuşabilseydik. 
İktidar
mensubu arkadaşlarıma tekrar sesleniyorum. Bu önergelere “hayır” diyerek
sorunları çözemiyorsunuz, halının altına atmakla da bu işler olmaz diyor,
hepinizi en derin saygılarımla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
madde üzerinde 3 adet önerge vardır. Önergeleri aykırılık sırasına göre işleme
alacağım.
Buyurun,
okuyun.
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanun Teklifi’nin 2’nci maddesinin
(4)’üncü fıkrasında yer alan “zorunludur” ibaresinin “şarttır” olarak
değiştirilmesini arz ve teklif ederiz.
 İmam
Hüseyin Filiz Mehmet Metanet Çulhaoğlu Hayrettin
Nuhoğlu
 Gaziantep Adana İstanbul
 Ayhan
Erel  İsmail
Koncuk
 Aksaray  Adana
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkanım.
BAŞKAN
– Önerge hakkında konuşmak isteyen, Gaziantep Milletvekili İmam Hüseyin Filiz.
(İYİ PARTİ sıralarından alkışlar)
Buyurun
Sayın Filiz.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 173 sıra
sayılı Kanun Teklifi’nin 2’nci maddesi üzerinde İYİ PARTİ Grubumuzun vermiş
olduğu önerge üzerine söz almış bulunmaktayım. Genel Kurulu saygılarımla
selamlıyorum.
Bu
maddede kanun teklifinin kapsamına giren ürünlerden bahsedilmektedir. Kanunun
Avrupa Birliğine ihraç edilen ürünlere, özel kanunu bulunan bir ürün için özel
kanunda hüküm bulunmayan hâllerde uygulanacağı, AB dışındaki ülkelere ihraç
edilecek ürünlerin bu kanun kapsamı dışında tutulduğu belirtilmiş ve ürünlerin
güvenli olması, ürüne ilişkin işaretleme, etiketleme ve belgelendirmenin
alıcıyı yanıltmamak şeklinde yapılması gerektiği ifade edilse de aslında bu
konuda yapılacak şey, dünyayı iyi takip ederek uygulamalardan kaynaklanacak
eksikliklerin hızla giderilebileceği mekanizma geliştirmektir.
Değerli
milletvekilleri, 2013 yılından bu yana üzerinde çalışılan ve hemen herkesin
büyük ölçüde mutabık kaldığı bu teklifin niçin bu kadar geciktirildiği de anlaşılamamıştır.
Ayrıca bir noktayı da dile getirmeliyim: Bu teklifle ilgili olarak, Avrupa
Birliği Uyum Komisyonu tali komisyon olarak belirlenmesine rağmen kanun teklifi
bu Komisyonda görüşülmemiştir. Üyesi olduğum Avrupa Birliği Uyum Komisyonunda
zaten bir buçuk yıldan bu yana hiçbir yasanın görüşülmediğini belirtmek
isterim. Niçin böyle yapılıyor, bunu da anlamak mümkün değil.
Değerli
milletvekilleri, mevcut 4703 sayılı Yasa’da ithalatçı, dağıtıcı, yetkili
temsilci ve üreticinin bir kabul edildiği, oysa AB mevzuatına göre bunların her
birinin sorumluluklarının ayrı ayrı tanımlanması ve bir olumsuzluk ortaya
çıktığında da asıl müsebbibiyle ilgili yaptırımların uygulanmasının gerektiği,
dolayısıyla bu teklifle hem imalatçı, ithalatçı, yetkili temsilci ve dağıtıcı
kavramlarının tanımının yapıldığı hem de bunların yetki ve sorumluluklarının
ayrı ayrı tanımlandığı görülmektedir. Bu güzel olmuş, buna katıldığımı ifade
etmeliyim.
Değerli
milletvekilleri, işte bu teklifle olduğu gibi, yetkiler ve sorumlulukların dağıtılmasının
devlet idaresinde de uygulanmasının çok önemli olduğunu söylemek istiyorum.
Yani bütün yetki ve sorumlulukların “bir”de toplandığı ve verimli çalışmadığını
bir buçuk yılda apaçık gördüğümüz Cumhurbaşkanlığı hükûmet sisteminden
vazgeçilerek, seçilmişlerin atanmışlardan daha etkili olduğu, kuvvetler
ayrılığı prensipleri çerçevesinde güçlendirilmiş parlamenter sisteme dönülmesi
gerektiğini bu vesileyle vurgulamak istiyorum.
Değerli
milletvekilleri, bu kanun teklifinde belirtilen ürün güvenliği ve teknik
düzenlemeler yanında, ülke olarak kaliteli üretimi nasıl artırırız, ileri
teknoloji ürünlerin ihracattaki payını nasıl artırırız onlara da bakmalıyız.
İmalatta dijital dönüşüm projeleri bu açıdan önemlidir. Eklemeli imalat gibi
yeni ve etkili üretim teknolojilerine önem vermeli, eğitimin kalitesini
artırmalı, AR-GE çalışmalarına destekler artırılmalıdır. Burada dikkat çekmek
istediğim başka bir konu da, bu yasadan kaynaklanan sorumlulukların ilgililerce
hassasiyetle takip edilmesi ve gereğinin yapılması konusudur. Aksi takdirde
Hazreti Mevlâna’nın dediği gibi -yasa güzel sözlerden ibaret kalacaktır- güzel
söz söylemek kolay, önemli olan güzel iş yapmaktır.
Değerli
milletvekilleri, ürün güvenliğinden bahsedilince akla ilk gelen insan
sağlığıyla doğrudan ilgili olduğu için gıda ürünleridir ve güvenlik prosesi
tarladan başlamakta, çatalın ucunda bitmektedir. Tarım ve Orman Bakanlığı bu
konuda hiç de başarılı olamamıştır.
İnsanlarımızın
sağlığının ne kadar ucuz olduğunu yaşayarak görüyoruz. Hepimizin bildiği sadece
bir örnekle yetineceğim: Tarım ve Orman Bakanlığının 19 Şubat 2020 tarihli
Resmî Gazete’de yayımladığı Türk Gıda Kodeksi Yönetmeliği’nde, bal olmadığı
hâlde bal izlenimi veren sahte bal üretimini tümden yasakladığı ancak geçici
maddeyle de bugüne kadar üretilmiş stoklardaki ve raflardaki gerçekte bal
olmayan ürünlerin satılmasına 2020 yılı sonuna kadar izin verildiği
belirtilmiştir. Bu ürün insan sağlığına aykırı değilse neden yasakladınız, eğer
aykırı ise imalatına en baştan niçin izin verdiniz?
Değerli
milletvekilleri, bu ürünler nasıl alıcı buluyor? İşte, işin en vahim tarafı da
bu. İnsanlarımız yoksulluktan dolayı gerçek bal alamayınca böyle sahte mallara
yöneliyorlar ve maalesef kendi sağlıklarını da, çocuklarının sağlığını da
tehlikeye atıyorlar.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
İMAM
HÜSEYİN FİLİZ (Devamla) – Değerli milletvekilleri, halkımızın sağlığıyla
oynayan tüm unsurlar aslına bakarsanız terör örgütlerinden daha
tehlikelidirler. 
Yüz
binlerce insanımızın sağlığını bozanlar, onları şu ya da bu şekilde görmeyerek,
müsaade ederek yardım ve yataklık yapanlar da hak ettikleri en ağır cezalarla
cezalandırılmalıdır diyor, Genel Kurulu saygılarımla selamlıyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul Edenler… Kabul Etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 2’nci maddesinin (4)’üncü fıkrasında
geçen “zorunludur” ibaresinin “mecburidir” olarak değiştirilmesini arz ve
teklif ederiz.
 Abdullah
Koç Züleyha Gülüm Ali
Kenanoğlu
 Ağrı İstanbul İstanbul
 Rıdvan
Turan Ayşe Sürücü Tuma
Çelik
 Mersin Şanlıurfa Mardin
  Nusrettin
Maçin
  Şanlıurfa
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkan.
BAŞKAN
– Önerge hakkında konuşmak isteyen Ağrı Milletvekili Sayın Abdullah Koç.
Buyurun
Sayın Koç. (HDP sıralarından alkışlar) 
ABDULLAH
KOÇ (Ağrı) – Sayın Başkan, değerli milletvekilleri; şimdi, Parlamentonun şöyle
bir iki yıllık çalışmalarına baktığımız zaman bu AKP hükûmetlerinin hiçbir
şekilde bu halkın yararına, bu halkın çıkarına ve bu halkın yüzünü güldürecek
şekilde bir kanun teklifiyle bu Meclis Genel Kuruluna geldiğini görmedik. Ne
yapıyorlar peki? Bu kanun teklifinde görüldüğü üzere halkın yararını gözeten
tek bir madde bile yok, bu kanun teklifinde sadece sermaye sınıfının çıkarı
vardır.
Değerli
arkadaşlar, Türkiye’de yığınla sorun var. Bakın, 21’inci yüzyıldayız, bir Kürt
sorunu var, Kürt halkı yok sayılıyor, toplum açlıkla terbiye ediliyor, halk
çarşıda pazarda, her yerde çok büyük ekonomik sıkıntılarla karşı karşıya,
demokratik hakkını kullanan halk coplanıyor ve polisle karşı karşıya
bırakılıyor, bütün özgürlükler askıya alınmış ve ülke açık bir cezaevine
dönüştürülmüş durumda. Ülkenin gerçek tablosu bu, Süleyman Soylu’nun dediği
gibi Erdoğan’ın ülkesi bu; resim budur, bu kadar nettir. 
Bakın,
ekonomi çökmüş. 
Şimdi
sizlere, bu ülkede yaygın hâle gelmiş olan intihar vakalarından bahsetmek
istiyorum. Türkiye İstatistik Kurumunun verilerine göre, sadece 2018 yılında
3.161 kişi canına kıydı; bunun temel nedeni, ekonomik sıkıntı değerli arkadaşlar.

Değerli
halkımıza buradan seslenmek istiyoruz: Bakın, bu talana, yalana, yok saymaya,
rızkımızı mermiye satana, savaşa ve yüzsüze karşı canınıza kıymayın.
Yapacağınız şey: Önünüze konulacak olan sandıkta bu iktidara kıyın, bu iktidarı
başımızdan defedin. Halkımıza bu yönde sesleniyoruz. 
Bakın,
iki gün önce kürsüye çıkan eski Sağlık Bakanı Recep Akdağ, dünyadan örnekler
vererek, Türkiye’de yaşanan intihar vakalarını âdeta normal bir şekilde sizlere
yansıtmak istedi. Siz, bu halkla gerçekten dalga mı geçiyorsunuz? 
Bakın,
Meclisin hizmet binasının teras katları var ya, oradaki kapıların hepsi şu anda
kilitli; nedeni nedir, biliyor musunuz? Halk geliyor, “Açım.” diyor, sizden iş
talebinde bulunuyor; siz buna cevap vermeyince o, orada intihara kalkışıyor.
Siz buna nasıl sessiz kalıyorsunuz, nasıl sessiz kalacaksınız? 
Bakın,
size birkaç tane fotoğraf göstereceğim. Bu mudur yani? 
Bakın,
bu, İstanbul Üniversitesi öğrencisi Hakan Taşdemir; sıkıntıdan dolayı yaşamına
son verdi. 
SELAMİ
ALTINOK (Erzurum) - Yanında mıydın? Nereden biliyorsun, yanında mıydın? 
ABDULLAH
KOÇ (Devamla) - Bakın, bir aile siyanürden dolayı tamamen yok oldu, yok. 
Bakın,
Hatay Valiliğinin önünde vatandaş kendini yaktı ve yangın söndürme tüpleriyle
söndürüldü. Siz, bunlara ne diyeceksiniz peki? Değerli arkadaşlar, bakın,
bunlar Türkiye’nin hazin tablosu. 
Bakın,
biz burada kendi halkımıza sesleniyoruz ve şunu diyoruz: İşte, tam da bu
noktada umut olacak olan, HDP’nin iktidarıdır; tam da bu noktada umut olacak
olan, demokratik güçlerin iktidarıdır Türkiye’de; onun için, çok fazla
umutsuzluğa kapılmayın. Bizler ülkeyi yönetmeye ve halkımızı, eşit yurttaşlık
temelinde, barış içinde yaşatmaya geliyoruz; bunu herkes bilsin. Bizim
iktidarımızda, toplumun bütün kesimleri hazineden payına düşeni alacak ve gelir
dağılımında adalet sağlanacak. Bizim iktidarımızda beslenme, barınma, sağlık ve
eğitim hizmetleri toplumun bütün kesimlerine bir kamu hizmeti olarak sunulacak;
halkın bütçesini savaşa ve çatışmalara değil, halka harcayacağız; halkımızı tebaa,
yönetilen ve sömürülen bir konumdan çıkarıp üreten ve yöneten konuma
getireceğiz; mermilere değil yaşama harcama yapacağız.
Değerli
halkımız, HDP iktidarında, yağma, talan ve yok sayma olmayacak; yolsuzluk
ekonomisine son vereceğiz, şeffaf ve denetlenebilir, demokratik bir yönetim
inşa edeceğiz. Çok kültürlü, ana dilde eğitim… Doğa katliamına son vereceğiz.
En önemli şey, en önemli şey, adalet sistemini yeniden inşa edeceğiz; bu,
iktidarımızda olabilecek bir şey, geleceğimizi halklarımızla birlikte inşa
edeceğiz. Bizler güzel günlerin yakın olduğuna inanıyoruz. Ülkenin içinde
bulunduğu ekonomik ve siyasal krizden çıkışın anahtarı HDP ve demokratik
ortaklığın iktidarıdır.
Hepinizi
saygıyla selamlıyorum. 
Teşekkür
ederim. (HDP sıralarından alkışlar)
BAŞKAN
– Sayın Turan, buyurun.
V.- AÇIKLAMALAR (Devam)
54.- Çanakkale Milletvekili Bülent Turan’ın, Ağrı
Milletvekili Abdullah Koç’un görüşülmekte olan 173 sıra sayılı Kanun
Teklifi’nin 2’nci maddesiyle ilgili önerge üzerinde yaptığı konuşmasındaki
kışkırtıcı, ayrıştırıcı dili reddettiklerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; bu konuşmayı Meclis
kürsüsünde değil de seçim meydanında yapmak sanki daha doğru diye düşünüyorum.
Bizim için “Türk-Kürt kavgası…” “Kardeşliğin ötesinde bir…” ifadeleri kabul
değil Sayın Başkan. Kışkırtıcı, ayrıştırıcı bir dilin ne Meclise ne millete ne
de partilere faydası var. Tüm bu dili reddediyoruz Sayın Başkanım.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, birleşime on dakika ara veriyorum.
Kapanma Saati: 18.44
ÜÇÜNCÜ OTURUM
Açılma Saati: 19.11
BAŞKAN: Başkan Vekili Celal ADAN
KÂTİP ÜYELER: Nurhayat ALTACA KAYIŞOĞLU (Bursa),
Mustafa AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 62’nci Birleşiminin
Üçüncü Oturumunu açıyorum. 
173
sıra sayılı Kanun Teklifi’nin görüşmelerine devam ediyoruz.
Komisyon
yerinde.
2’nci
maddedeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
2’nci maddesinin (2)’nci fıkrasında geçen “veya” ifadesinin “ya da” şeklinde
değiştirilmesini arz ve teklif ederiz.
 Ahmet
Akın Haydar Akar Tahsin
Tarhan
 Balıkesir Kocaeli Kocaeli
 Tacettin
Bayır Ahmet Vehbi Bakırlıoğlu Müzeyyen
Şevkin
 İzmir Manisa Adana
  Alpay
Antmen
  Mersin
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen, Mersin Milletvekili Alpay Antmen.
Buyurun
Sayın Antmen. (CHP sıralarından alkışlar)
ALPAY
ANTMEN (Mersin) – Teşekkür ederim Sayın Başkan.
Sayın
Başkan, değerli milletvekilleri; teklifin 2’nci maddesi hakkında partim adına
söz almış bulunmaktayım. 
Teklifin
2’nci maddesi kanunun kapsamıyla alakalı olup maddenin (1)’inci bendinde
kanunun kapsamı “Piyasaya arz edilmesi hedeflenen, arz edilen, piyasada
bulundurulan veya hizmete sunulan tüm ürünleri kapsar.” olarak açıklanmıştır,
bunun da istisnası olmaması gerekmektedir. Teklif Komisyonda görüşülürken
partimizin değerli milletvekillerinin 12 ayrı madde üzerinde verdikleri
kapsamlı önergelerin reddedilmesiyle teklif eksiktir, muğlaktır, düzeltilmeye
muhtaçtır. 
Değerli
milletvekilleri, elbette, hepimiz Türk mallarıyla gurur duyuyoruz; başta AB
ülkeleri olmak üzere, Türk mallarının tüm
dünyada, her yerde satılmalarını istiyoruz. Ancak Avrupa pazarında
ürünlerimizin yer alması, sadece o malların üretim şekline ve kalitesine bağlı
değildir. Bir ülkede hukuk yoksa, adalet yoksa, mahkemeler bağımsız değilse ve
en önemlisi, can ve mal güvenliği yoksa, o ürünleri kârlı ve devamlı bir
şekilde yurt dışına satamazsınız. (CHP sıralarından alkışlar)
Yabancı
tüccar, alışverişte hukuk güvenliği ister, bağımsız yargı ister, adalete hızlı
ve etkin erişim ister; hukuk yoksa ticaret de olmaz. Bakınız, Avrupa Birliği
standartlarına uyacağız diyerek, pazar payını artırmak için teklif
getiriyorsunuz; çok güzel ama AB standartlarında demokrasiyi, hukuku ve insan
haklarını da getirmeniz gerekiyor. Unutmayın, bir ülkede hukukun üstünlüğü,
yargı bağımsızlığı ve demokrasi yoksa, o ülkede ekonomik ve toplumsal gelişme
de hayal olur. Yabancı yatırımcı ve ortaklar, her zaman, iş yaptıkları
ülkelerin demokratik ve hukuksal durumlarına bakarlar; eğer kendisini, parasını
ve mallarını güvende hissetmezse, o ülkeye yatırım yapmaz ve o ülkeden
alışveriş etmezler. Düşünün, siz tacir olsanız, bir kabile devletiyle mi
çalışırsınız yoksa bir hukuk devletiyle mi alışveriş yaparsınız?
Değerli
milletvekilleri, Türkiye Cumhuriyeti, maalesef, tarihinin en ağır yargı krizini
yaşamaktadır. Mahkemeler, verdikleri kararlar sonrasında dağıtılmakta, karar
veren yargıçlar hakkında henüz imzaların mürekkebi dahi kurumadan soruşturmalar
açılmaktadır. Anayasa’nın 138’inci maddesi çiğnenerek hâkimlere talimat
verilmekte, belirli yargılamalar için müşahhas tayinler yapılmakta, kararı
beğenilmeyen hâkimler ya sürülmekte ya da haklarında soruşturmalar
açılmaktadır. Bugün, yüksek mahkeme, AİHM kararlarının uygulanmaması dahi
olağan hâle gelmiştir. Bunun en son örneğini Gezi davasında gördük.
Değerli
milletvekilleri, Gezi demişken geçmek olmaz. Gezi direnişi, anayasal ve
demokratik hakların kullanıldığı dayanışma günlerinin adıdır. Şiddetten,
nefretten, kutuplaşmadan, kötülükten uzak olan her siyasi görüşten
vatandaşımız, başta gençlerimiz, işçilerimiz, emekçilerimiz, hepsi aynı saf ve
temiz duygularla bir araya geldiler. Gezi, bütün Türkiye’yi temsil eden, farklı
kesimlerden insanlarımızın en görkemli dayanışma günleriydi. Anayasa’mız ve
2911 sayılı Toplantı ve Gösteri Yürüyüşleri Kanunu, insanların barışçıl gösteri
yapabileceğini ve bunun engellenemeyeceği konusunu açık bir şekilde hükme bağlamıştır.
Gezi
direnişinde gençler, Anayasa’ya karşı gelmedi; tam tersine, Anayasa’ya karşı
gelen, Anayasa’ya aykırı hareket eden iktidara Anayasa’dan ve İnsan Hakları
Evrensel Beyannamesi’nden güç alarak âdeta hukuk dersi verdiler. Gezi direnişi,
yargının FETÖ’ye referandumla teslim edildiği 2010 sonrasında, adalet, eşitlik
ve vicdanın tamamen yok edildiği bir ortamda bir adalet ve vicdan çığlığı oldu.
Bunu da bütün dünya kabul etmektedir. (CHP sıralarından alkışlar) Bakınız,
Türkiye’nin itibarını saray iktidarı yolsuzluk, yoksulluk ve hukuksuzlukla
düşürürken Gezi direnişiyle gençlerimiz ülkenin itibarını yükselttiler. (CHP
sıralarından alkışlar) 
Değerli
milletvekilleri, uzun lafın kısası, hukuk yoksa, adalet yoksa, bağımsız
mahkemeler yoksa uluslararası ticaret de olmaz. Ülkemizin kurucu lideri Mustafa
Kemal Atatürk’ün dediği gibi “Devlet hâlinde teşkilatlanmış bir insan toplumu
anayasasında, adalet kuvvetinin bağımsızlığının önemini açıklamaya gerek
yoktur. Milletlerin yargı hakkı, bağımsızlığının birinci şartıdır. Adalet
kuvveti bağımsız olmayan bir milletin devlet olarak varlığı kabul edilemez.”
Maalesef, adalet kuvveti bağımsız olmayan bir milletin devlet olarak varlığı
kabul edilemez. Lütfen, Türkiye’de hukuktaki son gelişmeleri düşünelim; buna
göre, Türkiye’de artık yargıya karışmaya, yargıya talimat vermeye bir son
verelim. 
Hepinize
iyi günler dileyerek Regaip Kandili’nizi kutluyorum.
Saygılar
sunarım. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
2’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
3’üncü
madde üzerinde 4 önerge vardır, önergeleri aykırılık sırasına göre işleme
alacağım.
1’inci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
3’üncü maddesinin (1)’inci fıkrasının (a) bendinden sonra gelmek üzere
aşağıdaki bendin eklenmesini ve diğer bentlerin buna göre teselsül
ettirilmesini; (c) bendinde geçen "dahil olmak üzere” ibaresinden sonra
gelmek üzere "çevre güvenliği ve çevre kirliliğine etkileri de dikkate
alınarak” ibaresinin eklenmesini; (ı) bendinde geçen "Piyasa gözetimi ve
denetimi” tanımının aşağıdaki gibi değiştirilmesini; (s) bendinde geçen
"her” ibaresinden önce "Piyasaya arzı hedeflenen, arz edilen veya
piyasada bulundurulan” ibaresinin eklenmesini arz ve teklif ederiz. 
"b)
Aracı hizmet sağlayıcı: Başkalarına ait iktisadi ve ticari faaliyetlerin
yapılmasına elektronik ticaret ortamını sağlayan gerçek ve tüzel kişileri,”
"Ürünün
can ve mal güvenliği, hayvan, bitki sağlığı ve çevre güvenliği, tüketicinin
korunması gibi kamu yararı bakımından tehlike oluşturabilecek hallerde
önlenmesi, ilgili teknik düzenlemeye veya genel ürün mevzuatına uygunluğunun
sağlanması için yetkili kuruluş tarafından yürütülen faaliyetleri ve alınan
tedbirleri,”
 Tahsin
Tarhan Ahmet Vehbi Bakırlıoğlu Tacettin
Bayır
 Kocaeli Manisa İzmir
 Ahmet
Akın Müzeyyen Şevkin Haydar
Akar
 Balıkesir Adana Kocaeli
BAŞKAN
- Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım.
BAŞKAN
- Önerge hakkında konuşmak isteyen, Balıkesir Milletvekili Ahmet Akın.
Buyurun
Sayın Akın. (CHP sıralarından alkışlar) 
AHMET
AKIN (Balıkesir) - Sayın Başkanım, teşekkürler.
Değerli
milletvekilleri, görüşülmekte olan kanun teklifinin 3’üncü maddesi üzerinde söz
aldım. Yüce heyetinizi saygıyla selamlıyorum.
Değerli
milletvekilleri, teklifte “aracı hizmet sağlayıcı” tanımının eksik kaldığını
düşündüğümüz için böyle bir önerge verdik. Ayrıca, çevre kirliliği ve insan
sağlığı açısından önem arz ettiğini düşündüğümüz eksikler de olduğu için
bununla ilgili bir önerge hazırladık, sunduk.
Şimdi,
neden bununla ilgili bir önerge hazırladık? Çevreyle alakalı siciliniz maalesef
ortada. Üzülerek söylüyoruz, çevre kirliliğinin hızla arttığı bir ülkede
iktidarın başındasınız. Şimdi, onun için biz de bu önergeyi verdik, bu
önergenin de kabulü için hepinizden oylarınızı isteyeceğiz.
Kanun
teklifinin gerekçesini okuduğunuz zaman, gerçek anlamda “Her şey çok güzel
olacak.” gibi bir algı gözüküyor. Mevzuat yürürlüğe girdiğinde her şey çok
güzel olacaksa bir itirazımız yok, ama değerli arkadaşlar, maalesef, ülkemizde
bu tür şeyler, böyle, anlattığınız gibi, yazıldığı gibi olmuyor. Onun için,
bize göre, iktidarınız da insan sağlığını düşünen bir iktidar olmadığı için,
biz de dedik ki bununla ilgili bir önerge hazırlayalım, sizlerin onayına
sunalım.
Ürünün,
gıdanın güvenliğinin artırılması elbette önemli ama arkadaşlar, şu anda
halkımız, maalesef, ürüne, gıdaya ulaşamıyor. Milyonlarca kişi yoksulluk ve
açlık sınırının altında yaşıyor. Ekonomik
krizle, can çekişen bir toplum hâline geldik; vatandaşlarımız şu anda ekonomik
krizle büyük bir mücadele içinde. İşsizliğe, yoksulluğa itilmiş vatandaşlarımız
var. Geldiğimiz noktada, ben şimdi sizlere soruyorum: Ürüne, gıdaya, sağlıklı
gıdaya bu şartlarla halkımızın ulaşması mümkün mü? Bunu lütfen içinizden
cevaplayın çünkü burada söylemezsiniz. Ben sizler adına söyleyeyim: Asla mümkün
değil. Milyonlarca vatandaşımız işsizlik yüzünden yardıma muhtaç duruma düşmüş
durumda ve her gün artan gıda fiyatlarıyla da maalesef karşı karşıya kalıyor.
Pahalılığı en üst noktaya yükselten ve halkımızı en büyük derdinin pahalılık
olduğu bir noktaya getiren iktidar sizsiniz. Bu halkımız ne yapıyor?
Pahalılıkla mücadele ediyor. 
Şimdi,
hiçbir şey üretemeden ithalat rekorları kıran ülkemizde vatandaşlarımız ucuz ve
güvenilir gıdaya ulaşamıyor. Elektrik, doğal gaz ihtiyaçları, biliyorsunuz, ana
ihtiyaçlarımız; bunlar bile sürekli artan fiyatlarla, maalesef, yapılan
zamlarla halkımıza satılıyor. Bugün ucuz sebze, meyve tüketemiyorsak, değerli
arkadaşlar, bu –sebebi- ithalat rekorları kıran politikalarınızdan
kaynaklanıyor. 
Vatandaşımız
geçmediği köprünün, tünelin, gitmediği şehir hastanesinin, uçmadığı
havalimanının ve binmediği trenin parasını ödüyor. Vergiler, vergilerin
vergileri ve hatta dolaylı vergilerin dolaylı vergileri dahi vatandaştan
alınıyor ve bunun üstüne, geldiğimiz noktada da maalesef halkımızın alım gücü
kalmadı. 
Enflasyon
rakamlarını açıklıyorsunuz, size göre gayet güzel, yüzde 12 ama değerli
arkadaşlar, halkımızın gerçek enflasyonu yüzde 90. İktidarın pahalılığın önüne
geçmesi gerekir, iktidardakiler pahalılığı önlemek için mücadele ederler ama
yine üzülerek söylüyorum, iktidarınız pahalılığa önayak oluyor ve bu da ne
yapıyor? Halkımızı böyle bir durumda bırakıyor.
Şimdi,
sizler “Bu nasıl olur?” diyebilirsiniz, hemen söyleyeyim: Son on yılda, sadece
son on yılda soğanın fiyatı yüzde 100 arttı; son on yılda etin fiyatı yüzde 200
arttı, son on yılda benzin fiyatları yüzde 100 arttı, son on yılda doğal gaz
yüzde 250 arttı, elektrik yüzde 200 arttı. On yıl önce 4 kişilik bir ailenin
“ucuz yemek” dediği menemen bile 3 lirayken bugün 12 lira. Şimdi, iktidarınızda
menemenin fiyatı bile, milletin “en ucuz yemek” dediği menemenin fiyatı bile 4
kat artmış. Elinizi vicdanınıza koyun “Acaba biz nerede yanlış yaptık?” diye
düşünün. Çünkü ithalatı çözüm olarak milletin önüne koyuyorsunuz ama maalesef,
ithalat çözüm değil; yerli ve millî olmak çözüm ama gerçek anlamda, lafta yerli
ve millî olmanın hiçbir önemi, yok. 
Şimdi,
etin kilosu 60 lira olunca vatandaş evine et götüremiyor. Ne oluyor? 30 liraya,
35 liraya eti satıyorlar. Nasıl satıyorlar? Sağlıksız ortamlarda, kaçak kesim
yerlerinde satılıyor. Bu neden kaynaklanıyor? Halkımızın alım gücünün
olmamasından.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
AHMET
AKIN (Devamla) – Sayın Başkanım, teşekkür ederim.
Sadece
ette de değil, bakın, çaydan bala, zeytinyağından çikolataya, peynirden tereyağına,
birçok ürünün sahtesi piyasada. İşte, halkımızı getirdiğiniz noktada halkımız
yoksulluktan dolayı bunları gıda olarak almak zorunda ve resmen halkımızı
zehirlemiş oluyorsunuz. 
İBRAHİM
YURDUNUSEVEN (Afyonkarahisar) – Ne alakası var?
AHMET
AKIN (Devamla) – Ne alaka, hemen söyleyeyim: Tarım Bakanlığı 229 firma açıkladı
“Hileli ürün üretiliyor.” diye. En korkunç olanı ne biliyor musunuz arkadaşlar?
Bu ürünlerin içinde daha önce yasaklı ürünler var. Yani sizler denetim
görevinizi yapmıyorsunuz, kontrol görevinizi yapmıyorsunuz, halkımızın
sağlığını düşünmüyorsunuz. Bunun en güzel göstergesi, yine kendinizin
açıkladığı, kurumlarınızın açıkladığı sakıncalı ürünler listesinde yer alan
ürünlerin tekrar piyasada olması. Onun için diyorum ki: Halkın sağlığını
düşünmeniz için, halkımızın sağlıklı ürünlere, gıdaya ulaşması için ne yapmanız
lazım? Halkımızın refahını arttırmanız lazım. Bu da sizinle olmaz; inşallah,
yakın zamanda biz geleceğiz, gerekeni yapacağız. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanunu Teklifi’nin 3’üncü maddesinin
(1)’inci fıkrasının (d) bendinde yer alan “nihai” ibaresinin “son” olarak
değiştirilmesini arz ve teklif ederiz.
 Ayhan
Altıntaş Ayhan Erel Mehmet
Metanet Çulhaoğlu
 Ankara Aksaray Adana
 İsmail
Koncuk Hayrettin
Nuhoğlu
 Adana İstanbul

BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen, Ankara Milletvekili Ayhan Altıntaş.
Buyurun
Sayın Altıntaş. (İYİ PARTI sıralarından alkışlar)
AYHAN
ALTINTAŞ (Ankara) – Sayın Başkanım, değerli milletvekilleri, Değerli Komisyon;
İYİ PARTİ Grubu adına Ürün Güvenliği ve Teknik Düzenlemeler Kanunu Teklifi’nin
3’üncü maddesi üzerinde söz almış bulunuyorum. Genel Kurulu saygıyla
selamlıyorum.
Geneline
bakacak olursak, teklifi olumlu buluyoruz fakat ifade etmeliyim ki teklifin
2013’ten beri ertelenmiş olması iktidar açısından bir zayıflıktır. Teklifin
Avrupa Birliğine uyum süreci için hazırlanmış olduğu açık. 2013’te oluşturulan
taslak ancak 2015’te Başbakanlığa gönderilmiş, 2015’teki seçimler dolayısıyla
Genel Kurula gelememiş, tekrar gündeme gelmesi 2018’i bulmuş fakat
Cumhurbaşkanlığı hükûmet sistemi değişikliği nedeniyle 2020’ye kalmış.
Teklifteki kelime hatalarından fark ediyoruz ki bunca zaman geçmesine rağmen
yine de dikkatli yazılmamış bir teklif var önümüzde her zamanki gibi.
Değerli
arkadaşlar, kanunlar aceleyle yapılacak işler değildir. Basit hatalar büyük
sonuçlar doğurabilir, muğlaklıklar adaletsizlikleri peşinde sürükler. Kanun
teklifi sunarken kullanılan dili de doğru kullanmak gerekir. Bakın, söz aldığım
3’üncü maddede tanımlar var. Tanımlar yapılırken en başta dikkat edilmesi
gereken, açıklayıcı ve birbirini tamamlayıcı olmasıdır. “Tanımlar” kısmında
dikkatimi çeken husus, kavramları harf sırasıyla düzenlemiş olmanızın yol
açtığı uyumsuzluklar. Örneğin önce “Ciddi risk taşıyan ürün” (c) bendinde,
tanımlanmış, “Risk” ve “Risk taşıyan ürün” ise daha sonra tanımlanmış. “Risk”in
ne olduğunu anlamak için 11 bent daha okuyorsunuz. “Ciddi risk taşıyan ürün”
tanımı daha en başlardayken “Risk” ve “Risk taşıyan ürün” tanımlarının bu kadar
geri kalması tuhaftır. Vatandaşlar kanunu incelerken daha rahat anlamak
isteyeceklerdir. Tanımlardaki amaç, açıklayıcı olmasıdır. 
Değerli
milletvekilleri, kanun teklifi yazıldıktan sonra, başka komisyonlara, STK’lere
danışılmamış –tamam, alışkınız- fakat en azından hazırlayanlar bir kez daha
okusaydı. 6’ncı maddenin (6)’ncı fıkrasında geçen “Tazminat talebi için
zamanaşımı süresi, zarar görenin zararı ve tazminat yükümlüsünü öğrendiği
tarihten itibaren üç yıl ve herhalde zararın doğduğu tarihten itibaren on
yıldır.” cümlesi dikkat çekicidir. Zararın doğduğu tarihten itibaren on yıl
olduğundan emin değil misiniz yoksa ne olursa olsun on yıl mı? Eğer ikincisiyse
“herhalde”yi ayrık yazmalısınız. Daha iyisi “her koşulda” veya “her hâlükârda”
şeklinde yazmak olurdu. Kanunda bunlara dikkat etmeniz gerekmez mi? Her
hâlükârda gerekir. 
SANAYİ,
TİCARET, ENERJİ, TABİÎ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Hocam, bütün kanunlarda “herhalde” diye geçiyor, diğer
kanunlarda da öyledir. 
AYHAN
ALTINTAŞ (Devamla) – İstişare etmek önemlidir, sizin göremediklerinizi bir
başkası görür. Örneğin, Cumhuriyet Halk Partisinin muhalefet şerhinde, bazı
kavramlardaki belirsizliklerin giderilmesi amaçlanmış. Örneğin, madde 3'ün (ı)
bendiyle ilgili verdikleri önergeye katılıyorum. 
Partim
İYİ PARTİ’nin muhalefet şerhine baktığımızda başka eksiklikler olduğunu da
görürsünüz. Örneğin, 6’ncı maddeyle ilgili de sorun yaratacak hususlar var.
Borçlar Kanunu’nun yeterli olmayacağı, ilgili diğer kanunların da eklenmesi
teklif edilse de kanun teklifinin sahipleri bunu reddetmiş ve 6’ncı maddenin
(7)’nci fıkrasıyla bu sorunun çözüleceği ifade edilmiş. Yine, madde içerisinde
yoruma açık, muğlak ifadeler bırakılmış; bunlar Komisyonda belirtildiği hâlde,
üzerinde tartışılmamış, ikna edici yanıtlar verilmek yerine, geçiştirilmiştir. 
5’inci
maddede geçen “aksi ispatlanana kadar” ifadesi hatalıdır. Bir ürün düzenlemenin
insan sağlığı ve güvenliğiyle ilgili hükümlerine uyarken ürünü kim tekrar
inceleyecek? Düzenleme ölçütlerine uygun bir ürünü tekrar, aynı ölçütler
çerçevesinde denetlemek mümkün müdür? Ürün sahibi, sizce, onay aldıktan sonra,
başkalarının araştırmasına, farklı ölçütlerle denetlenmesine razı olur mu? Bu
maddenin “farklı zararlar tespit edilene kadar” “önceki uygun kanaatin yanlış
olduğu anlaşılana kadar” gibi daha belirgin ifadelerle açıklanması gereklidir. 
Değerli
milletvekilleri, burada kabul edilen kanunlar yalnız AK PARTİ’li seçmenleri
değil, 80 milyondan fazla vatandaşımızın yaşantısını etkiliyor. Bunca insanı
etkileyen bir kanun çıkarırken üzerinde iyi düşünmek, her kesimden görüşler
almak, uzmanlarla istişare yapmak hukuki bir zorunluluk değilse de vicdani bir
sorumluluktur.
Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum. Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 3’üncü maddesinin (1)’inci fıkrasının
(c) bendinde geçen “neticesinde” ibaresinin “sonucunda” olarak değiştirilmesini
arz ve teklif ederiz. 
 Tulay
Hatımoğulları Oruç Tuma Çelik Ayşe
Sürücü
 Adana
 Mardin Şanlıurfa
 Ali
Kenanoğlu Züleyha Gülüm Nusrettin
Maçin
 İstanbul İstanbul Şanlıurfa
  Rıdvan
Turan
  Mersin

BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Adana Milletvekili Tulay Hatımoğulları Oruç.
Buyurun
Tulay Hanım. (HDP sıralarından alkışlar)
TULAY
HATIMOĞULLARI ORUÇ (Adana) – Sayın Başkan, değerli milletvekilleri; sanırım en
büyük hayalimiz insanların aç olmadığı ve sağlıklı gıdaya ulaşabildiği bir
dünyayı tesis edebilmek. Gıda insan hayatı için vazgeçilmez bir ihtiyaçtır.
Sağlıklı gıdaya ulaşmak, bir insan için en temel haklardan, önemli haklardan birisidir.
Dünyanın içinden geçtiği siyasal süreç ve kapitalizmin geldiği aşamada,
sermaye, zenginler, enerjinin yanı sıra su ve gıdayı küresel bir silaha
dönüştürmüş durumda. Özelleştirme, taşeronlaştırma gıda güvenliğini daha fazla
tehdit altına almaktadır çünkü özelleştirilen her şeyi denetlediğini iddia eden
Hükûmetin, iktidarın esasen yeteri kadar kontroller gerçekleştirmediğini
sanıyorum ki bu sıralarda oturan bütün değerli milletvekilleri bilirler. Şu
parantezi de açmak istiyorum. Mesela Rusya’ya mandalina, domates ihraç ediliyor. Oradan, işte, kalite
kriterlerine uymadığı için Türkiye’ye geri döndüğünde bunun da iç piyasada
eritildiğini, tüketildiğini belirtmemiz lazım. Mesela bu, kontrollerin
yapılmadığının açık, aleni göstergelerinden biridir. 
Değerli
arkadaşlar, sağlıklı ürün, sağlıklı gıda kadar vatandaşın, insanın bu gıda
maddelerine ve ürünlere erişebilmesi oldukça önemlidir fakat günümüz
koşullarına baktığımızda, özellikle ülkenin içinden geçtiği ekonomik kriz,
artan zamlar, artan işsizlik, yoksulluk, açlık, hatta burada defaatle dile
getirdiğimiz bu sebeplerle de artan intihar vakaları varken bizler dönüp şunu
görmek zorundayız: Değil sağlıklı gıda, kötü gıdaya bile insanlar ulaşamaz bir
hâlde. O hâlde bu Meclise düşen en temel görev, gıdaların sağlık denetiminin
yanı sıra gıdanın vatandaşa, yurttaşa ulaşabilmesini sağlamaktır. Peki, bunun
için neler yapmak lazım? Ekmeği, tuzu, pirinci yani temel gıda maddelerini,
tarımsal ürünleri bir ticaret malzemesi olmaktan çıkaran bir devlet politikası
izlenmek zorundadır. Bunun da adı, bu ürünleri sübvanse etmektir. Bize düşen en
büyük görev bunu yapmaktır. 
Bakın,
küçük bir yaşanmışlığı anlatmak istiyorum: Bir arkadaşım bir rahatsızlık
geçirdi, altı ay boyunca evde kaldı, alışverişini kendisi yapamadı vesaire.
Toparlandıktan sonra bir market alışverişine gitmiş ve şunu söylüyor bana:
“İnanır mısın, kendimi Yedi Uyurlar gibi hissettim.” Yedi Uyurlar’ı
biliyorsunuz, Mersin’de Ashâb-ı Kehf Mağarası’nda üç yüzyıl uyuyorlar. Biri
uyandığında cebindeki parayla alışveriş yapmaya gidiyor ve o paranın artık
geçerli olmadığını görüyor. Altı ay içinde makarna fiyatının 4-5 katına
çıktığını görmüş olması kendisini Yedi Uyurlar’a benzetmesini sağladı. İşte,
sadece son altı ay içinde bu kadar ciddi zamlar var.
Peki,
ne yapmalı? Üretici desteklenmeli, üretim kalitesini artıran tarım ve gıda
politikaları uygulanmalı, gıda hilesi ve kalitesiz ürünlere karşı denetim
artırılmalı; dışa bağımlılık, özellikle İsrail’den tohum alışverişi bir an önce
kesilmeli, doğal ve yerli tohuma dönülmelidir. Bu ülke, her zaman ifade
ettiğimiz gibi, bunu yaratabilecek suya, toprağa, verimli olanaklara sahiptir.
Evet,
sağlıklı gıdalar ve sağlıklı yaşamla ilgili değil bunları denetlemek,
açıklanması gereken raporu açıkladığı için, mesela Ergene ve Dilovası’nda
Sağlık Bakanlığının yapmış olduğu kanser araştırması sonuçlarının kamuoyuyla
paylaşılmasını sağladığı için sevgili Bülent Şık’a ceza yağdırıldı. Burada
gerçekten bu yasayı buraya getirenler, iktidar, samimiyse Bülent Şık’a teşekkür
etmeli, Bülent Şık’a ceza yağdırmamalı.
Son
olarak şuna değinerek konuşmamı tamamlayacağım: Ürün, gıda güvenliği ve
erişilebilirliğini konuşuyoruz, bu elbette oldukça önemli ama sağlıklı gıdaya
ve yeterli gıdaya ulaşabilmek kadar sağlıklı bir ruha, sağlıklı bir toplum
psikolojisine erişmek çok önemli.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Oruç.
TULAY
HATIMOĞULLARI ORUÇ (Devamla) – Grup Yorum’un üyeleri İbrahim Gökçek iki yüz
elli dört gündür açlık grevinde, Helin Bölek iki yüz elli bir gündür açlık
grevinde; buradan seslerini bir kez daha duyurmak istiyoruz. Sağlıklı bir
toplum aynı zamanda, gerçekten özgürlüğe ve vicdana ses veren, adalete ses
veren bir toplumdur. Buradan da Grup Yorum üyelerinin taleplerinin kabul
edilmesi hususunda adımlar atılması gerektiğini bir kez daha ifade ediyoruz.
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
3'üncü maddesinin (e) bendinde yer alan "insan sağlığı ve güvenliği için
gerekli düzeyde koruma sağlayan ürünü,” ibaresinin “insan sağlığı ve güvenliği,
hayvan ve bitki yaşam ve sağlığı, çevre ve tüketicinin korunması açısından
gerekli düzeyde koruma sağlayan ürünü,” şeklinde değiştirilmesini arz ve teklif
ederiz.
 Ümit
Yılmaz Arzu Erdem Ayşe
Sibel Ersoy
 Düzce İstanbul Adana
 Hayati
Arkaz Hasan Kalyoncu Metin
Nurullah Sazak
 İstanbul İzmir Eskişehir
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Düzce Milletvekili Ümit Yılmaz.
Buyurun
Sayın Yılmaz. (MHP sıralarından alkışlar) 
ÜMİT
YILMAZ (Düzce) – Sayın Başkan, değerli milletvekilleri; ürün güvenliği ve
teknik düzenlemelerle ilgili 173 sıra sayılı Kanun Teklifi’nin 3’üncü
maddesinin değiştirilmesi için vermiş olduğum değişiklik önergesi üzerine söz
almış bulunmaktayım. Genel Kurulu ve bizleri ekranları başında izleyen yüce
Türk milletini saygıyla selamlarken tüm İslam âleminin Regaip Kandili’ni de
kutluyorum.
Değerli
milletvekilleri, ilaç, ürün güvenliği ve insan sağlığı açısından en önemli ürün
olarak değerlendirilmesi gereken bir müstahzardır. Ürün güvenliği
açısından baktığımızda, ilaç, ne kadar mükemmel üretilirse üretilsin
tasarlanmasından son kullanıcıya kadar kontrolünde, saklanmasından arzına kadar
geçen sürede profesyonellik isteyen bir üründür. Özellikle soğuk zincir
dediğimiz kanallardan iletimi sağlanıp yine aynı şekilde depolanması gereken,
kullanımının sağlanmasında uzman yardımı gereken ilacın, eczacının kontrolünde
ürün güvenliğinin sağlanması şarttır. 
Bunların
yanı sıra, akılcı ve doğru ilaç kullanımının sağlanması için eczacıların ve
eczanelerin önemi gün geçtikçe ortaya çıkmaktadır. Özellikle Sağlık
Bakanlığımız akılcı ilaç kullanımıyla alakalı son yıllarda gerçekten önemli
adımlar atmıştır. Gelişen yeni teknolojilere rağmen birçok ilacın kullanımının
ve saklanmasının doğru ve eczacıların yardımı olmadan olmayacağı muhakkaktır.
Kullanımının yanı sıra, ilaçların saklanmasında da eczacılarımızın bilgisinden
bütün hastalarımızın faydalanması gerekmektedir. Zira bazı hastalarımız
buzdolabında saklanması gereken ilaçları dışarıda, dışarıda saklanması gereken
ilaçlarıysa buzdolabında saklayarak bu tür yanlış saklamalardan dolayı
ilaçların etkisinin azalmasına veya yan etkilerinin ortaya çıkmasına sebep
olmaktadır. 
Akılcı
ilaç kullanımında bir diğer problem de tavsiye üzerine ilaç kullanımıdır. Her
ne kadar son yıllarda tavsiye üzerine ilaç kullanımında ciddi oranda azalma söz
konusuysa da hâlâ doktor reçetesiz ve eczacının kontrolü olmadan birçok ürünün
kullanıldığına rastlamaktayız. Bilhassa bitkisel “drops”ları “Yahu, nasıl olsa
doğal ürün, bir zararı olmaz.” mantığıyla eczacıların ve eczanelerin kontrolü
dışında bazı satış noktalarından alıp kullanan hastalarda ağız içi mantarlarından
başlayıp çok daha ağır, organ yetmezliğine varan rahatsızlıklara
rastlamaktayız. 
Değerli
milletvekilleri, yeri gelmişken -son iki haftadır özellikle- ilaç fiyatları ve
ödemeden çıkması düşünülen 130 kalem ilaç hakkında burada birkaç kelime etmek
istiyorum. Şimdi, özellikle geçen hafta bazı Grup Başkan Vekilleri burada ilaca
yapılan yüzde 12 ilaç zammını değerlendirirken âdeta fahiş bir ilaç zammı
yapılmış ve eczacının refahı çok yüksekmiş gibi bir algı oluştu. Bakın, bu
tamamen asılsız bir algı. 13 eczacıyız biz şu anda Mecliste. Bu tamamen
asılsızdır. Eczanelerimizin birçoğu standardın çok altında gelir elde
etmektedirler ve zor durumdadırlar. O yüzden, bir kere ilacın nasıl
fiyatlandırıldığının bilinmesi gerekiyor. İlaç, senede bir sefer, euro kuru baz
alınarak fiyatlandırılıyor. Yani şubat ayında
FiyatDeğerlendirmeKomisyonu toplanıyor
ve euro kurundaki artış baz alınarak ona göre bir fiyatlandırma yapılıyor. Bu
sene ilaca 41 kuruş zam geldi. Yani yüzde 12 dediğimiz, aslında euro kurundaki
41 kuruş artıştan kaynaklanıyor. Ha, ilaçtaki euro kuru kaç lira? 3 lira 81
kuruş. Gerçek, reel euro kuru kaç lira? 6 lira 70 kuruş. Zam, tabii, çok hoş
bir kelime değil belki ama, ilaca çok fahiş bir zam geldiği gibi bir algı
oluşmasın, aksi takdirde ilaç bulamama gibi bir durumla karşı karşıya
kalabiliriz. Bunu geçmişte çoğu zaman yaşadık, aynı şekilde karşılaşmayalım. 
Son
iki haftadır ilaç hakkında iki tane daha spekülasyon var: Bunlardan biri eş
değerde yüzde 10’dan yüzde 5’e çekilmesi. Bakın, bunun ekonomiye katkısı ne
kadar olacak bilmiyoruz, bunu hesaplayacak olan kurum bellidir ama eş değer
oranın yüzde 10’dan yüzde 5’e çekilmesi -SGK’nin 45 milyar TL sağlık harcaması
var, bunun hemen hemen yarısı ilaçtır- burada çok cüzi bir katkı sağlayacaktır.

(Mikrofon
otomatik cihaz tarafından kapatıldı) 
ÜMİT
YILMAZ (Devamla) – Başkanım, toparlıyorum. 
BAŞKAN
– Buyurun, toparlayın. 
ÜMİT
YILMAZ (Devamla) – Yine, tabii, eczacı ve ilaç hakkında konuşmak dakikalara
sığmıyor ama ödenmeyeceği söylenen 130 kalem ilaç; bunlar topikal preparatlar
ve gargaralar. Bunların 20 milyar TL’lik ilaç içindeki kullanımı ne kadardır?
Bunun geri çekilmesi lazım. Buradaki ilgililere sesleniyorum: Burada hem
vatandaşımız mağdur olacak hem eczacılarımızla karşı karşıya gelecek ve inanın
bundan SGK’nin çok büyük bir katkısı sağlanmayacaktır. Bu yanlış tutumdan geri
dönülmesi lazım. 
Daha
doğrusu asıl konuşulması gereken, Ekonomi Koordinasyon Kurulunda eczacının
temsiliyeti şarttır. İlaç ve Eczacılık Genel Müdürlüğünden veya “TİTCK” dediğimiz
ilacın asıl biriminden eczacıların muhakkak bu Ekonomi Koordinasyon Kurulunda
temsil edilmesi gerekmektedir. 
ÖZGÜR
ÖZEL (Manisa) – Sayın Başkanım, bir dakika daha… Meslektaşımız şey yapabilirse
çok memnun oluruz, ağzından bal damlıyor çünkü. 
ÜMİT
YILMAZ (Devamla) – Evet, çok teşekkür ederim. 
Ekonomi
Koordinasyon Kurulunda ilaç konusunda eczacıların muhakkak temsil edilmesi
gerekiyor değil mi Sayın Eczacım? Eğer 45 milyar liralık sağlık harcamalarının
20 milyar lirası ilaçsa ve burada eczacı yoksa bir sıkıntı var demektir.
Muhakkak burada eczacının temsiliyeti şarttır. O yüzden biz diyoruz ki: Ya
TİTCK’den ya İlaç ve Eczacılık Genel Müdürlüğünden muhakkak eczacı temsiliyeti
sağlanmalı. Burada düşünülmesi gereken tasarruf tedbirlerinin ne kadar fayda sağlayacağı
etraflıca konuşulmalı ama eczacıların da olduğu bir kurulda konuşulmalı
diyorum.
Çok
teşekkür ediyorum Başkanım. Sağ olun, var olun. (MHP ve CHP sıralarından
alkışlar)
BAŞKAN
– Eczacı dayanışması…
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
4’üncü
madde üzerinde 3 önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanunu Teklifi’nin 4’üncü maddesinin
kanun metninden çıkarılmasını arz ve teklif ederiz.
 Aylin
Cesur  Mehmet Metanet Çulhaoğlu  Ayhan
Erel
 Isparta
 Adana  Aksaray
 Hayrettin
Nuhoğlu  İsmail Koncuk  Metin
Ergun 
 İstanbul
 Adana  Muğla

BAŞKAN
– Komisyon önergeye katılıyor mi?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Isparta Milletvekili Aylin Cesur.
Buyurun.
(İYİ PARTİ sıralarından alkışlar)
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum. Ürün Güvenliği ve Teknik Düzenlemeler Kanunu Teklifi’yle ilgili
görüşlerimi ifade etmek üzere huzurunuzdayım.
Sayın
Bakan Ruhsar Pekcan, Piyasa Gözetimi, Denetimi ve Ürün Güvenliği Değerlendirme
Kurulu toplantısında yaptığı konuşmada “Ürün güvenliğine ilişkin veriler, aylık
periyotlar hâlinde paylaşılmalı.” demiş ve şöyle devam etmiş: “Ürün güvenliği,
günlük hayatta hepimizi ilgilendiren bir konu. Her birimiz bir fert olarak, bir
anne olarak, bir baba olarak bu ürünleri kullanıyoruz, çocuklarımıza alıyoruz.
Ürünlerin tehlike arz etmemesi, ilgili standartlara uygun üretilmesi bizler
için son derece önemli. Vatandaşlarımızı bu risklere karşı korumak kamu
otoriteleri olarak bizim en önemli görevlerimizden.” diyor Sayın Bakan. Ben de
kendisini gerçekten de destekliyorum, çok doğru söylemiş. 
Şimdi
benim Hükûmete bir önerim var: Sayın Bakanı Millî Savunma Bakanlığına
atasınlar, Sayın Millî Savunma Bakanı daha üst bir göreve atanabilir, mesela
bir Cumhurbaşkanı yardımcısı yapılabilir. Böylelikle, ülkede iki Genelkurmay
Başkanı varlığından bir kurtulmuş oluruz. Ayrıca Sayın Pekcan, gayet
desteklediğim, güvenlik projeleriyle ilgili önerilerini ülke güvenliğine de
uygulayabilir. Böylelikle, ülkemizin sorun olan ülke güvenliği problemini daha
iyi bir hâle getirmiş oluruz. Ayrıca Avrupa ülkelerinde; Almanya’da, Fransa’da,
İtalya’da, İspanya’da, Hollanda’da ve İngiltere’de savunma bakanları kadın.
Bunlar Avrupa ekonomisinin en üst seviyelerdeki ülkeleri, en azından,
böylelikle biz de bunların arasına katılırız. 
Şimdi,
değerli milletvekilleri, ürün güvenliği önemli elbette; ben bir doktorum,
önemsiyorum ama bu şöyle bir şey: Acilde bekleyen hastaya kan lazım, sivilce
kremi değil. Memleket yanıyor değerli arkadaşlarım; ne barış kaldı ülkede ne
ülkenin birliği ne beraberliği. Şimdi, memleketin dengelerinin çivisi çıktı
desek yanlış bir şey söylemiş olmayız. Buraya getirdiğimiz, milletimizin
sorunlarını çözmeye yönelik tüm tekliflerimize kapalısınız; sizin önerileriniz
ürün güvenliği… Küçümsemiyorum, bu konuda da söylenecek çok şey var ama akıl
sağlığımızın güvenliği için öncelikle ülke güvenliğinden devam edeceğim
konuşmamı yapmaya.
Şimdi,
geçen hafta Meclis yasama faaliyetlerine ara verdikten sonra gündemimize bakın:
Bir Albayımız Okan Altınay, 2 binbaşımız, 1 de askerimiz Libya’da şehit oldu ve
cenazeleri sessiz sedasız kaldırıldı. Kendilerine Allah’tan rahmet diliyorum. 
Birkaç
tane daha hadiseden bahsettikten sonra tekrar bu konuya geri döneceğim. Söz
etmem gereken “birkaç tane”den biri olan bir olay daha var; bu da skandal
büyükelçi ataması. Viyana’da asırlardır dünyaya gücüyle nam salmış, kudreti
kendisinden malum büyük Türkiye Cumhuriyeti’ni temsil etmek üzere ataması
yapılan bir kişi bu kişi. Bırakın bir cinayeti işleyip işlemediğini, bir kişi
hakkında bunun konuşulması bile bu mevkiye atanması için bir engel. Bırakın
bütün bunları, cinayet mevzusunu da bir kenara bırakın, Ermeni soykırımı
savunuculuğu yapmış yahu! Hiç mi vicdanınız yok, hiç mi görmüyorsunuz? Anladık,
siz bu zamana kadar olan bütün bu hadiselerden sonra “Nasıl olsa milliyetçi
oylar gümbürtüye gitti. Bir bomba koyalım memleketin ortasına, onunla uğraşa
dursun bunlar.” diyorsunuz. Ama hiç de böyle değil. Övündüğümüz kurumlarımızdan
Dışişlerimizin çok değerli diplomatları varken neden bu kişi atandı? Budur
bunun sebebi bana göre. Ama başka ülkelerde yüz yılda bir görülen hadiseleri
siz memleketin ortasına koyuyorsunuz. Ben bunu kötü yönetimlerin verilmiş bir
kararı olarak algılamıyorum. Siz “bomba” deyin, “skandal” deyin, bu tür
atamalarla oluşturulan anormal gündemlerle ülkemizi, buraları meşgul ederken
siz; her kesimiyle yanmakta olan milletimizin söndüremediğiniz yangınının, her
gün ekonomik sebeplerle olan intiharların, öldürülen kadınların, her gün başka
memleketlerin iç savaşlarında verdiğimiz şehitlerin acılarının, Kızılaya,
Varlık Fonuna kadar uzanan müdahalelerin, atanamayan gençlerin, EYT gibi, 3600
gibi verip de tutmadığınız sözlerin, doların keskin yükselişinin, Suriye’de
yaşanan açmazın yani krizler ve demokratik olmayan uygulamalarla boğulan ve
ülke dışında da itibarını kaybeden, Kıbrıs’ın bile arkasını döndüğü bir ülke
hâline gelen, yalnız kalmış memleketimizin çözemediğimiz sorunlarını bunlarla
örtemezsiniz. Acil bekleyen sorunları olan bir Türkiye yani tablo ve gelin
bunları konuşalım. Ya da şöyle desem daha doğru olacak: Siz ne tür gündemler
koyarsanız koyun önümüze biz bunları konuşmaya devam edeceğiz. 26 milyon
yoksulu, 16 milyon açlık sınırında insanı olan memleketimin, bu güzel ülkemin
sorunlarını onları temsil ederken konuşmaya devam edeceğiz.
İki
gün evvel Erzurum’un İspir, Trabzon’un Araklı, Sürmene, Ardahan’ın Çıldır
ilçelerinin Rus ve Ermeni işgalinden kurtuluşunun yıl dönümü idi. Birinci Dünya
Savaşı ve Kurtuluş Savaşı’nda savaşan bütün askerlerimizi saygıyla anıyorum.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
AYLİN
CESUR (Devamla) – Biz burada milletimizin sorunlarını dile getirmeye devam
edeceğiz. Askerlerimizin kutsal kanlarıyla kurulan bu topraklarda can veren
şehitlerimiz için bunu yapacağız. O kanları dökerek laik, demokratik, anayasal
hukuk devleti olan cumhuriyetimizin gerçek bekası için bunu yapacağız.
Varlığımızın temel ilkesi Türkçülüğü yok sayıp milliyetçiliği ayaklar altına
alanlardan ve cumhuriyetin değerlerine sahip çıkmayanlardan olmamak için bunu
yapacağız. Ve uzak diyarlarda has vatanından birkaç şehidimiz var ya hani, işte
onlar için biz burada milletimizin bizden istediğini yapmaya ve onların asıl
problemlerini söylemeye devam edeceğiz, siz önümüze ne koyarsanız koyun. 
Şu
mübarek günde milletimizin ve sizin Regaip Kandili’nizi kutluyorum. İnsanlığa,
memleketimize, burada olan bütün vatandaşlarımıza iyilik, hayırlar ve vicdan
getirmesini temenni ediyorum.
Saygılarımla.
(İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 4’üncü maddesinin (2)’nci fıkrasının
madde metninden çıkarılmasını arz ve teklif ederiz.
 Ayşe
Sürücü  Rıdvan Turan  Ali
Kenanoğlu
 Şanlıurfa Mersin İstanbul
 Tuma
Çelik  Nusrettin Maçin Erol
Katırcıoğlu
 Mardin Şanlıurfa İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım.
BAŞKAN
- Önerge hakkında konuşmak isteyen İstanbul Milletvekili Erol Katırcıoğlu.
Buyurun
Sayın Katırcıoğlu. (HDP sıralarından alkışlar)
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, doğrusunu isterseniz ben bu madde ile Komisyonun ne amaçladığını
anlamış değilim, neden anlamadığımı da size anlatmaya çalışacağım. Şimdi,
biliyoruz ki bu kanun düzenlemesinin 2001’de bu Meclisten geçmiş olan bir
yasanın 2010 ve 2019 yıllarında Avrupa Birliğinde yapılan değişikliklere uyum
göstermesi üzerine kaleme alınmış bir şey olması lazım. Fakat okudukça… Yani
bir kere şunu söyleyeyim Sayın Komisyon üyelerine: Ben otuz üç yıl önce bu
Mecliste ekonomi danışmanlığı yapmıştım, elimden böyle yasalar da geçerdi. Vallahi
o zamanlar Kanunlar ve Kararlardan bu kadar dil bilgisi hatası olan bir metnin
geçmesi mümkün değildi, onun için bunu bir uyarı olarak size söylemiş olayım.
Dil bilgisi hataları olduğu kadar -içeriği, niçin yazılmış olduğu- çok muğlak
cümleler var. 
Şimdi,
bakın, ne diyor bu Kanun Teklifi’nin 4’üncü maddesi? Diyor ki, Türkçesini bir
kenara bırakın: “Ürünlerin, teknik düzenlemesine uygun olması zorunludur.” İyi,
tabii yani öyle olması lazım. Niye öyle olması lazım? Çünkü ürünler teknik
düzenlemeye uygun olursa kamu yararı maksimize olur. E tabii olur, öyle olur
zaten. Sonra diyor ki cümleler: “Efendim, çok abartılırsa bu, bu sefer kamu
zararı ortaya çıkar.” E, bu da doğru yani kamu müdahalesini çok abartırsanız
kamu zararı çıkar tabii ki, bu da doğru. Ondan sonra deniyor ki: “Tabii, kamu
yararını çoğaltmak istiyoruz ama bir yandan da bu işi uygulayacak olan yetkili
kurul, kurum -neyse- ticarete ve üretime dikkat etmeli, orada da –hani- zarar
verecek bir sonuç üretmemeli.”
Değerli
vekiller, bütün bunlar doğru ama niçin burada yazıyor bunlar yani ne maksadı
var? Bunlar genel bilgiler, öyle olması gereken şeyler zaten. Ama bir madde var
ki onu da okuyacağım size, madde 2, diyor ki: “Birinci fıkrada belirtilen
hususlarda düzenlemeler yapmaya, sınırlamalar getirmeye ve istisnalar tanımaya
Cumhurbaşkanı yetkilidir.” Arkadaşlar, yani çok affedersiniz ama sadece bunu
yazın ya, madem çok istiyorsunuz. Tuhaf olacak tabii ki yani böyle bir
düzenleme, teknik bir düzenleme “Cumhurbaşkanı yetkilidir.” Neye yetkilidir? “Sınırlamaya,
düzenlemeye...” E canım, zaten bu kanuna ne gerek var ki, bir tek cümle verin,
olsun bitsin. Yani hakikaten anlamakta zorlanıyorum, nedir? Bir maksat var
anlaşılan ama bu maksadın ne olduğunu ben anlamış değilim. 
Şimdi,
değerli dostlar, ben şunu söyleyeyim: Yani Avrupa Birliği mevzuatına uyum için
yapılmış olan, hazırlanmış olan bu kanunun bu maddesinin bile tek başına -ki
biz bu kanunu sonuçta Fransızcaya, İngilizceye, her neyse, çevirip vereceğiz
onlara- olması biraz utanılacak bir şey gibi geliyor bana. Çünkü bu ülkenin
bürokratları var, bu ülkenin bakanlığı var; bu düzenlemelerin nasıl olması
gerektiğini, bu sınırlamaların nasıl olması gerektiğini zaten biliyorlar. Kaldı
ki bütün bunların ötesinde, eğer biz Cumhurbaşkanına yani bir tek kişiye,
tekrar ediyorum, bir tek kişiye... 
“Birinci
fıkrada belirtilen hususlarda” dediği de (1)’inci fıkrayı okuyun, ürünlerin
teknik düzenlemesine uygun olması gerekliliği… Evet, buna uymak üzere “Burada
düzenlemeler yapmaya, sınırlamalar getirmeye ve istisnalar tanımaya
Cumhurbaşkanı yetkilidir.” Böyle bir kanun olur mu arkadaşlar ya, ben
anlamıyorum. Kanunun açık ve net, okuyucuya ne kastedildiğini, ne amaçlandığını
çok rahatlıkla anlaşılır kılmış olması lazım. Bu maddeyi arkadaşlar konuşmak
için bana verdiler ama emin olun okuyorum, okuyorum, bir maksat var ama ben
anlamıyorum, umarım sizler anlıyorsunuzdur.
Hepinize
saygılar sunuyorum. (HDP sıralarından alkışlar)
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Sayın Başkan, bir açıklama yapmama izin verir misiniz.
BAŞKAN
– Bu Komisyonda zaten tartışılmıştır Sayın Başkan.
Buyurun.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Sayın Katırcıoğlu’na teşekkür ediyorum.
Sayın
Katırcıoğlu, teşekkür ediyorum. Bu söylediğiniz şey… Ekonomi müşaviri olarak da
çalışmışsınız, biraz daha baktığımızda aslında şu anlaşılıyor: “Ürünlerin
teknik düzenlemesine uygun olması zorunludur.” Burada bir problem yok. Yani
teknik şartname neyse şartnameye uygun şekilde ürün üretmeniz gerekir; ölçüsü
“15 santimetre” diyorsa teknik düzenlemede, 14,9 olmaz. Fakat arkasından gelen
“Bu hüküm, kullanılmış olmakla birlikte değişiklik yapılarak piyasaya tekrar
arz edilen veya arz edilmesi hedeflenen ürünler ile Avrupa Birliği üyesi
ülkeler dışındaki ülkelerden ithal edilen –bakın- eski ve kullanılmış ürünlere
de uygulanır.” 
EROL
KATIRCIOĞLU (İstanbul) – Ne bunlar mesela? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Bu cümleyi okuduğunuz takdirde, AB üyesi ülkeler dışındaki
ülkelerden de ithal edilen, değiştirilen ikinci el ürünlerle ilgili bir
uygulamanın düzenlemesi var, izni var. (2)’nci fıkrada diyor ki: “Birinci fıkrada
belirtilen hususlarda düzenlemeler yapmaya -yani teknik şartnameye değil,
teknik şartnamesine uygun olarak değiştirilmiş veya farklı şekilde olmuş
okuduğum cümle çerçevesindeki ürünlerin- sınırlamalar getirmeye ve istisnalar
tanımaya Cumhurbaşkanı yetkilidir.” Nedir bu? Diyelim ki 1 yaşından fazla araç
ithal edilemez, Cumhurbaşkanı diyor ki: “3 yaşındaki araç ithal edilebilir.” Bu
düzenlemede değişiklik yapma hakkı var.
Şimdi,
bu madde zaten az önce söylediğiniz 2001 tarihli 4703 sayılı Kanun’da da aynen
geçiyor. Siz ne zaman ekonomi danışmanlığı yaptınız bilmiyorum, herhâlde
2000’li yıllarda.
EROL
KATIRCIOĞLU (İstanbul) – 1991, Erdal İnönü... 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Şimdi “Tek kişiye yetki veriliyor” diyorsunuz. Yeni
sistemde, Bakanlar Kuruluna yapılan atıfların tamamı Cumhurbaşkanına yapıldığı
için yani 2001 tarihli 4703 sayılı Kanun’daki “Bakanlar Kurulu” ifadesi temel
düzenlemeyle zaten “Cumhurbaşkanı” şeklinde değiştirilmiş. Bizim bu metinle
beraber gelmiş bir düzenleme değil; onu bilgilendirmek istedim.
Sayın
Başkanıma teşekkür ediyorum. 
BAŞKAN
– Önergeyi oylarınıza sunuyorum: Kabul Edenler… Kabul Etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanun Teklifi’nin
4’üncü maddesinin (3)’üncü fıkrasının (a) bendinde geçen "orantılı”
ibaresinden sonra gelmek üzere "ölçülü” ibaresinin eklenmesini; (b)
bendinde "görüşüne açar” ibaresinden sonra gelmek üzere “kendi internet
sitesinde yayımlar. Taslak halindeki görüşleri kabul etmeyen ya da kısmen kabul
eden yetkili kuruluş bunun gerekçesini 15 gün içerisinde yazılı olarak
ilgilisine bildirir.” ifadesinin eklenmesini arz ve teklif ederiz.
“b)
Yetkili kuruluş, hazırladığı teknik düzenlemeleri taslak aşamasındayken
Bakanlığın ve ilgili tüm tarafların görüşüne açar, kuruluşun internet sitesinde
yayınlar. Mevzuatın ve uluslararası yükümlülüklerin gerektirdiği hallerde
ilgili uluslararası taraflara bildirir.”
 Ömer
Fethi Gürer  Tahsin Tarhan Haydar
Akar
 Niğde Kocaeli Kocaeli
 Ahmet
Akın Tacettin Bayır Ahmet
Vehbi Bakırlıoğlu
 Balıkesir İzmir Manisa
 Müzeyyen
Şevkin
 Adana
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım.
BAŞKAN
– Önerge hakkında konuşmak isteyen Niğde Milletvekili Ömer Fethi Gürer.
Buyurun
Sayın Gürer.
ÖMER
FETHİ GÜRER (Niğde) – Sayın Başkan, değerli milletvekilleri; ülkemizde ürün
güvenliğinden söz etmek esasında mümkün değil; gerek gıdada gerek diğer
kullandıklarımızda merdiven altı üretimleri zaten denetlemekten mahrum bir
iktidar var ama şimdi bununla ilgili yapılan düzenlemelerin bundan sonraki
sorunları kısmen iyileştireceğini düşünüyoruz. 
2014-2016
yılları arasında tüketici hakem heyetine yapılan toplam 9 milyon 722 bin 457
adet başvurunun 8 milyon 117 bin 996 adedi tüketici lehine sonuçlanmış; bu,
bana Bakanın verdiği yanıt. Şimdiki bakanlar vermiyor ama önceki bakanlar bu
sorulara en azından yanıt veriyordu. Keza, 2017 yılında ithal denetimleri
sonucu 14 milyon 600 bin ürün de uygunsuz ve güvensiz bulunmuş; böyle bir
ülkedeyiz. 
Tabii,
burada, getirilen kanun teklifinde bazı konularda düzenlemeler var ama gıdayla
ilgili hiçbir şey yok. Esas olan, gıdada da ciddi sorunlar yaşanıyor, özellikle
yemler konusunda GDO’lu ürünler Türkiye’ye giriyor. 32 ürün için Biyogüvenlik
Kurulu izin vermiş, Türkiye’de bununla ilgili inceleme yapma yetkiniz dahi yok.
Yani, yabancı size diyor ki: “Benim verdiğim değerlendirmeleri, analizleri sen
geçerli gör.” 
Şimdi,
böylesine bir durumla karşı karşıya olduğumuz süreçte getirilen bu maddede
-biraz evvel Komisyon Başkanının açıkladıklarını dinlerken bütününe baktım-
madde 4’ün (1)’inci fıkrasında diyor ki: “Ürünlerin, teknik düzenlemesine uygun
olması zorunludur… Teknik düzenlemesine uygun olmayan ürünler, uygunsuzlukları
giderilmeden piyasaya arz edilemez, piyasada bulundurulamaz veya hizmete
sunulamaz.” (2)’nci fıkrada diyor ki: “Birinci fıkrada belirtilen hususlarda
düzenlemeler yapmaya, sınırlamalar getirmeye ve istisnalar tanımaya
Cumhurbaşkanı yetkilidir.” Komisyon Başkanı bununla ilgili bir açıklama yaptı
ama (3)’üncü fıkranın (b) şıkkında ne diyor, biliyor musunuz? “Yetkili kuruluş,
hazırladığı teknik düzenlemeleri taslak aşamasındayken Bakanlığın ve ilgili tüm
tarafların görüşüne açar…” Yani “Cumhurbaşkanının görüşüne açar.” demiyor, gene
bir “bakanlık” deyimi var. “…mevzuatın ve uluslararası yükümlülüklerin
gerektirdiği hallerde ilgili uluslararası taraflara bildirir.” diyor. Yani,
uluslararası taraflara bildirilmiş, geçerliliği kabul edilmiş bir üründe
Cumhurbaşkanı yeniden yetkilendiriliyor. 
Aklıma
ne geldi? Geçenlerde Tarım ve Orman Bakanı Sayın Pakdemirli basına yansıyan bir
açıklama yaptı. Sayın Cumhurbaşkanı telefon etmiş, “Ya, Sayın Bakan, bu,
tavukların çamaşır suyuna yatırılması olayı nedir? Bana bir anlat.” demiş;
bunun üzerine Sayın Bakan da kalkmış, çamaşır suyuyla tavuk deneyini kendi
odasında yapmış yani laboratuvarda yapmamış, bu konunun uzmanıyla yapmamış.
Şimdi, Sayın Cumhurbaşkanı teknik değerleriyle ortaya çıkmış bir ürünle ilgili,
Bakanlığın da oluru varken bunu nerede denetleyecek? Böyle bir kavram kargaşası,
anlamsız cümle olur mu? O nedenle değerli arkadaşlar, ürünle ilgili getirilen
doğru konuların bile içerikleri düzenli yazılamazsa anlamını ifade etmiyor. 
Bakınız,
ben iddia ediyorum, bugün bu ülkede ne yediğimizi, ne içtiğimizi bilmiyoruz.
Bununla ilgili Bakanlığın yine bir açıklamasında Bakan çıktı dedi ki: “Çayda
boya yalan.” Ama Bakanlığın yayınladığı denetim sonucu ortaya çıkan 11 çay
ürününde boya var. Ya, Bakanlığın “Var.” dediğine Bakan “Yok.” diyor. Bu
nedenle ürün ve üretim aşamasında her konu ciddi anlamda ele alınmalı ve
bunlarla ilgili çözüm önerilerinde de uzmanların, konuya vâkıf kuruluşların
olması mutlaka sağlanmalı. Ülkemizde, gıda güvenilirliği konusunda çalışmalar
yapılıyor. Yine ben Bakana sordum: Bir ürünün içinde “pestisit” dediğimiz yani
tarım zehri kullanılıyor mu, kullanılmıyor mu? Bakan 2017’de “Bunu yasakladık.”
diyor, 2018’de “Piyasada yok.” diyor, 2020’de bu konuda Greenpeace Akdeniz
temsilcileri piyasada inceleme yapıyor, ürünlerde çıkıyor. Ya, yasaklanan, olmaması
gereken bir şeyin dahi gıda ürününde çıktığı bir ülkedeyiz. 
Bu
konuda yapılması gereken, Cumhurbaşkanının yetkilendirilmesi değil ilgili
kuruluşların, kurumların doğru oluşturulması. Biyogüvenlik Kurulu vardı. Bu,
Türkiye’de GDO’lu ürünlerle ilgili inceleme yapmak üzere kurulmuş bir Kurul.
Ben bu Kurulun geçen dönemki üye listesini aldım elime, inceledim; 3 profesör,
doçent var; diğerleri bakanlıklardan gelmiş, bakanlıklardan gelenlerin içinde
İngilizce bilen yok çünkü İngilizce bölümü, yabancı dil konusu boş bırakılmış.
Yani yabancı dil bilmeyen birisi yurt dışından gelen ürünle ilgili nasıl
inceleme yapacak, araştırma yapacak? Yurt dışında yayınlanmış hangi teknik
konuyu inceleyecek, bir değerlendirmeyle hasbihâl edecek, anlamak mümkün değil.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
ÖMER
FETHİ GÜRER (Devamla) – Arkadaş, her olayda olduğu gibi, liyakat olmadan
sorunları çözemezsiniz. 
Bugün
devletin önemli kademeleri vekâletle yönetiliyor. Tek tek bakanlara söylüyorum:
Üst düzey bürokratların çoğunluğu vekâlet… Önce vekillerin yerine bir asil
atayın, işi ehline bırakın. Bunları yirmi yıldır çözemediğinize göre çözümü de
Cumhuriyet Halk Partisi iktidarında olacak diyorum.
Ayrıca,
bugün Regaip Kandili; tüm halkımızın kandili hayırlara vesile olsun; ülkemize,
dünyaya barış, kardeşlik getiren bir araç olsun diyor, hepinizi saygıyla
selamlıyorum. (CHP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler…Önerge
kabul edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkanım, Sayın Ömer Fethi Gürer… 
BAŞKAN
– Sayın Başkan, Komisyonda zaten bu konu yeterince tartışılmıştı.
Buyurun.

SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, Komisyonun her aşamada söz talebi hakkı vardır
biliyorsunuz. 
Ömer
Fethi Gürer Bey çok güzel bir konuşma yaptı, heyecanlı bir konuşma yaptı,
inanarak konuşma yaptı; teşekkür ediyoruz ama buradaki söylediği ifade ile
anladığı ifadenin çok farklı olduğunu izah etmek istiyorum.
ÖMER
FETHİ GÜRER (Niğde) – Yazılı metni okudum Başkanım ben.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Bakın, ben de size metni okuyorum: “Yetkili kuruluş,
hazırladığı teknik düzenlemeleri taslak aşamasındayken Bakanlığın ve ilgili tüm
tarafların görüşüne açar.” Yetkili kuruluş kim? Sağlık Bakanlığı, Sanayi
Bakanlığı, Enerji Bakanlığı…
ÖMER
FETHİ GÜRER (Niğde) – Ticaret Bakanlığı…
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Hayır, buradaki “Bakanlık” Ticaret Bakanlığı; tanımlara
bakarsanız, buradaki “Bakanlık” Ticaret Bakanlığı.
ÖMER
FETHİ GÜRER (Niğde) – Onu biz bilmiyoruz, siz biliyorsunuz.
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – “Diğer yetkili kuruluş” diye sayınca… Diyelim ki Sanayi
Bakanlığı bir ürünle ilgili teknik düzenleme yapıyor, bunu Bakanlığa
gönderecek; o Bakanlık ve Bakan diğer yetkili kişilerin, tarafların bilgisine
sunacak, görüşüne açacak yani buradaki yetkili kuruluş da bir taslağı
hazırlayacak, Bakanlığa gönderecek, yapacak. 
İkinciye
geldiniz, ikinci olarak diyorsunuz ki “‘yetkili kuruluş’ ‘bakanlık’ geçiyor,
niye ‘Cumhurbaşkanı’ demiyorsunuz?” Zaten kanun teklifinin “Tanımlar” kısmında
“Bakanlık” var, Cumhurbaşkanının yetkisi istisnalar kısmında. 
ÖMER
FETHİ GÜRER (Niğde) – Ama “Sınırlama ve istisnalar getirmeye yetkilidir.”
diyor. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Bakın, az önce Sayın Katırcıoğlu’nun ifadelerinde de izah
etmeye çalıştım. Cumhurbaşkanının, ithalle ilgili, diğer şeylerle ilgili
istisna tanıma yetkisi var. Teknik düzenlemeleri hazırlamaya yetkili olan yetkili kuruluşlar ve “Bakanlık” diye tarif
edilen Ticaret Bakanlığıdır. Onun için heyecanlı şekilde ifade ettiniz,
inanarak söylediniz ama bunu biraz daha net bir şekilde okursanız anlaşırız.
Biraz sonra görüşelim sizinle.
ÖMER
FETHİ GÜRER (Niğde) – Sayın Başkan, bir şey daha söyleyeyim: Onu iyi okudum, o
anlam çıkmıyor.
BAŞKAN
– 5’inci madde üzerinde 4 önerge vardır. Önergeleri aykırılık sırasına göre
işleme alacağım.
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanun Teklifi'nin 5’inci maddesinin
(2)’nci fıkrası aşağıdaki şekilde değiştirilmesini arz ve teklif ederim.
"(2)
Teknik düzenlemenin insan sağlığı ve güvenliği ile ilgili hükümlerine uygun
ürün, aksinin ispatlandığı haller dışında her yılın ocak ayında yapılacak olan
denetime kadar güvenli kabul edilir.”
 Mehmet
Metanet Çulhaoğlu Ayhan Erel Hayrettin
Nuhoğlu
 Adana Aksaray İstanbul
 İsmail
Koncuk Dursun Ataş Metin
Ergun
 Adana Kayseri Muğla
  Yasin
Öztürk
  Denizli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Denizli Milletvekili Yasin Öztürk’tür.
Buyurun.
(İYİ PARTİ sıralarından alkışlar) 
YASİN
ÖZTÜRK (Denizli) – Sayın Başkan, değerli milletvekilleri; Ürün Güvenliği ve
Teknik Düzenlemeler Kanun Teklifi’nin 5’inci maddesi üzerine İYİ PARTİ Grubu
adına söz almış bulunmaktayım. Yüce heyetinizi saygıyla selamlıyorum.
Kanun
teklifinin bu maddesiyle, bir ürünün güvenli olup olmadığına ilişkin
değerlendirme kriterleri düzenleniyor. Daha önce de tekrar ettiğimiz gibi, bu
kanun teklifini, vatandaşın güvenli ve sağlıklı ürün kullanabilmesi açısından
önemsiyor ve eksiklerine rağmen destekliyoruz.
Son
günlerde, dünyanın baş sırasındaki gündemi corona virüsü. Virüs, Çin ve İran’ı
doğrudan etkiledi. Dünya ticaretini tekeli altına alan Çin’i, hastalık kadar
ekonomisini de vurdu ama sarsıntısı, ticaretini Çin’e endekslemiş olan
ülkelerde -tabii Türkiye’de de- şimdiden hissedilmeye başlandı. 
Vatandaşa
kötü haber vermek istemiyoruz ama zamlar kapıda. “Zamlar kapıda.” diyoruz çünkü
biz, artık neredeyse ekonomisi Çin’e bağımlı bir ülkeyiz; a’dan z’ye
kullandığımız bütün ürünlerde Çin damgası var. Son yıllarda, ihracat amacıyla
yola çıkan iş adamlarımız, Çin’deki ucuz ürünleri keşfettikten sonra ithalat
yapmayı tercih etmişlerdir. Bu tercih, dış ticaret açığımızın hızla artmasına
neden olurken açığın kapatılması için alınan önlemler de işe yaramamıştır. Bu
konuda, yerli ürünlerin, millî ürünlerin, tabii ki üzerinde ülkemizin adını taşıyan, gururlandığımız Türk malı ürünlerin
dünyada dolaşımı bütün ümidimiz ama yüksek maliyet ve vergilerle uğraşmak
yerine ithalata yönelen iş adamlarımıza da hak vermemek elde değil. Aklımıza
gelen, gelmeyen her türlü ev gereci, elektronik malzeme, sınai malzeme, tıbbi
malzeme, çelik ürün, her türlü makinenin aksam ve parçalarını alıyoruz ama
kanserojen olduğunu bile bile oyuncağı da kırtasiye malzemelerini de kıyafeti
de ayakkabılarımızı da Çin’den alıyoruz. 
Corona
virüsüyle birlikte Çin’de üretim durdu. Çin’in dünyaya ihracatı, bizim de
ithalatımız sınırlandı. Doğal olarak ticari yaşam kaynağımız hâline gelen
Çin’den bir süre mal alamayacağız. Bu demektir ki yakında tedarik sıkıntısı
sonucu birçok ürün zamlanacak. 
Elektronik
Cihazlar İmalatçıları Derneği Başkanı bir açıklama yaptı: “Çin’den ithalat
devam ediyor ancak üretim düştüğü için ithalat da sınırlı. Çin’de yeniden
çalışmaya başlayan fabrikalar kapasitelerinin ancak yüzde 40’ını
kullanabiliyor. Biz de ürünleri yüksek maliyetlerle temin etmek zorunda
kalıyoruz. Böyle giderse tüm elektronik cihazlarda iki üç ay içerisinde döviz
bazında yüzde 10, yüzde 20 bandında bir zam gelecek.”
Yine,
bugün Tüm Kuruyemiş Sanayicileri ve İş Adamları Derneği (TÜKSİAD) Başkanı bir
açıklama yaptı: “Çin’den yıllık 80 bin ton ithal edilen siyah ay çekirdeğinin
fiyatı yüzde 5 arttı. İthalatta yaşanan yüzde 5’lik fiyat artışı henüz
vatandaşa yansımadı ama biriken zamlar mart veya nisanda döviz bazında yüzde 15
şeklinde kendini gösterecek.” Tamam, Çin’den gelen siyah ay çekirdeğini
yemezsek yüzde 15’lik zamdan etkilenmeyiz ama vatandaşlarımıza buradan
seslenmek istiyorum: En azından bu sezon Çin’den gelen siyah ay çekirdeğini
tüketmeyelim. Hem dış ticaretimiz etkilenmesin hem de zaten zor durumda bulunan
kendi yerli ve millî çiftçilerimiz sebeplensin, faydalansın. Bir sefer de olsa
bizim çekirdeğimizin tadına bakın; Elbistan’ın, Aksaray’ın, Denizli Tavas, Çal,
Baklan ve Çivril’in ay çekirdeğini tüketelim. 
Tabii,
“Çin’den ithal ediyoruz.” bahanesiyle kim bilir nelere zam gelecek?
Fırsatçılara gün doğabilir. Tabii ki ekonomiyi yönetemeyenlerin de özellikle
damat beyin de “Ekonomimiz iyi gidiyordu, dış etmenler hesaplarımızı bozdu,
Çin’deki durum falan filan...” diye bahanesi bulundu diyebiliriz. 
Hazır
fırsatçılardan söz açılmışken virüsten korunma maskesi karaborsaya düştü. Steril maske pazarının yüzde 70’ine
sahip olan Çin, diğer ülkelere sattığı malzemeleri geri alma derdine düştü. Şu
anda ülkemizde standartlara uygun üretim yapan 5 firma 3 vardiya hâlinde
üretime devam ediyor ama yurt dışından gelen talepleri karşılamak bir yana
-tekrar- kendi ülkemizin ihtiyacını bile karşılamaya yeterli hâlde değiliz.
Tehlike ortaya çıkana kadar ülkemizde yıllık üretim 150 milyon maske
civarındaydı. Sadece Almanya’nın yeni talebi 100 milyon adet maske, Çin’in
talebi ise 200 milyon adet maske. Eczanelerde maske yok, ecza depolarında bile
yok; ecza depolarında olması gereken maskeler internet üzerinden satışta.
Bağışıklık sisteminin düşük olması nedeniyle bu maskeyi kullanmak zorunda olan
binlerce hasta vatandaşımız, ileri yaşta olan, kronik hastalıkları olan
vatandaşımız var ama maske bulmak zor; vatandaş bulursa da yüzde 300-500
oranında yapılan fahiş zamlı fiyatlarla almak zorunda. Ayrıca, standartlara
uygun olmayan maskeler sanki “corona virüsü önleyici” gibi piyasada
satılabiliyor; bunları kullanmak ile koca ninemizin yazmasını, dedemizin eski
dokuma bez mendilini, daha eski tabirle yağlığını ağzımıza kapatmak arasında
korunma anlamında hiçbir fark yok.
(Mikrofon
otomatik cihaz tarafından kapatıldı)
YASİN
ÖZTÜRK (Devamla) – Tamamlayabilir miyim Başkanım? 
BAŞKAN
– Toparlayın, buyurun.
YASİN
ÖZTÜRK (Devamla) – Şimdi, ortaya çıkan bu durumu, görüştüğümüz kanun teklifinin
5’inci maddesi üzerine değerlendirelim. Evet, ortada satışa sunulan bir ürün
var. Üretici veya dağıtıcı tarafından piyasaya sürülen, insan sağlığı ve
güvenliğiyle ilgili hükümlere uygun ürün, aksi ispat edilene kadar güvenli
kabul edilir. Aksi ispat edilene kadar ne kadar süre geçer, bu süre zarfında
fırsatçılar ne kadar rant sağlar; hepsi muamma. Yani demem o ki vatandaşın
kullandığı ürünün güvenli olması kadar, ürünün satıcısının da güvenilir olması
ihtiyacı var. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
5’inci maddesinin (1)’inci fıkrasının sonuna aşağıdaki cümlenin eklenmesini arz
ve teklif ederiz.
“Ürünün
güvenli olmadığının tespit edilmesi halinde, yetkili kuruluşlar, ürünün
piyasaya arzının kısıtlanması, piyasadan toplatılması ve bertaraf edilmesine
ilişkin önlemleri alırlar.”
 Ayşe
Sibel Ersoy Metin Nurullah Sazak Ümit
Yılmaz
 Adana Eskişehir Düzce
 Ahmet
Özyürek Esin Kara Mustafa
Hidayet Vahapoğlu
 Sivas Konya Bursa
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen, Adana Milletvekili Ayşe Sibel Ersoy.
Buyurun
Sayın Ersoy. (MHP sıralarından alkışlar) 
AYŞE
SİBEL ERSOY (Adana) – Saygıdeğer Başkan, değerli milletvekilleri; konuşmama
başlamadan önce, yüce Türk milletinin ve İslam âleminin Regaip Kandili’ni
kutluyor, hayırlara vesile olmasını diliyorum.
Bugün
bu kürsüde, hem tüketicilere sunulan hakları gelişmiş ülkeler seviyesine getirmek
hem de üreticiyi ve ihracatçıyı güvenli ve kaliteli ürün üretme konusunda
teşvik etmek üzere hazırlanan Ürün Güvenliği ve Teknik Düzenlemeler Kanunu
Teklifi’ni konuşmak üzere huzurunuzdayım.
Takdir
edersiniz ki vatandaşlarının sağlığını, can ve mal güvenliğini korumak her
devletin en temel görevidir. Bu amaç doğrultusunda, ürünlerin can ve mal
güvenliğine, bitki ve hayvan sağlığına, çevreye ve kamu düzenine zarar
vermemesi için devletler kurallar koyar, denetimler yapar ve önlemler alırlar
ancak üretim, ekonomi ve ticaretin mümkün olduğunca kesintisiz işlemesi de
devletin bekası açısından şarttır. Dolayısıyla devlet, insan sağlığı ve
güvenliği gibi bir kamu yararını korumak için piyasaya müdahale ederken en az
kısıtlayıcı olan yöntemi tercih etmeli ve aldığı önlemlerle de orantılı
olmalıdır. İşte, üretim ve tüketim ayağındaki bu hassas denge mutlaka
korunmalıdır. Bu nedenle, bir ürünün imalatından tüketimine kadarki süreçte rol
alan tüm aktörlerin nitelikleri, görevleri, yükümlülükleri, hakları ve yetkileri
kadar sınırları da açık bir şekilde tanımlanmalıdır. 
Bir
de bu hususların uluslararası ticareti ilgilendiren bir boyutu vardır.
Devletlerin birbirinden farklı düzenlemeler ve standartlar uygulaması,
uluslararası ticareti kısıtlama potansiyeli içermektedir çünkü malını birden
fazla ülkeye satmak isteyen bir ihracatçı, her bir ithalatçı ülkedeki teknik
kurallara uymak zorundadır ve bu amaçla yaptırdığı testler ve belgelendirme
işlemleri ürünün maliyetini arttırır, rekabet gücünü düşürür. Bazen bu masraflar
o kadar yükselebilir ki ihracat artık cazip olmaktan çıkabilir. Yurt dışı
pazarlara açılımının önündeki engellerinin başında işte bu teknik engeller
gelmektedir.
Peki,
ihracatçılarımızın önündeki bu teknik engeller nasıl aşılacaktır? Ticareti
kısıtlayan bu teknik engellerin aşılmasında uluslararası teknik kuralların Türk
hukuk sistemine kazandırılmasının büyük yararı olacaktır, ancak tek başına
mevzuatın uyumlaştırılması yeterli değildir. Bu mevzuatın ve standartların
öngördüğü test, belgelendirme ve akreditasyon altyapısının da ülkede mevcut
olması gerekir ki firmalarımız test ve belgelendirme için yurt dışına çıkmak
zorunda kalmasın. 
İşte,
bugün görüş ve değerlendirmelerimizi paylaşacağımız Ürün Güvenliği ve Teknik
Düzenlemeler Kanunu Teklifi’yle bu temel unsurlar düzenlenmektedir. Malumunuz,
Avrupa Birliği ile Türkiye arasında kurulan gümrük birliğine kadar bir ürünün
piyasaya arz edilebilmesi için taşıması gereken temel gereklere dair teknik
düzenlemeler yoktu, bazı standartlar zorunlu uygulamaya konularak teknik
düzenleme yapılıyordu. 1996 yılında Gümrük Birliği Anlaşması’yla ülkemiz,
Avrupa Birliğinin ürün güvenliğine ilişkin kurallarıyla tanıştı ve iki taraf
arasında ticaret serbestisini tesis edebilmek için bu kuralları uyumlaştırma
kararı aldı. Bu kapsamda 2002 senesinde yürürlüğe giren 4703 sayılı Ürünlere
İlişkin Teknik Mevzuatın Hazırlanması ve Uygulanmasına Dair Kanun’la ilk etapta
kaliteli ve güvenli ürün üretimi için gerekli olan altyapı oluşturuldu. Diğer
taraftan da motorlu araçlardan kozmetiklere, makinelerden tıbbi cihazlara,
oyuncaklardan asansörlere kadar Avrupa Birliğinin ürün mevzuatları iç
mevzuatımız hâline getirildi. 
Saygıdeğer
Başkan, değerli milletvekilleri; ülkemiz son on beş yılda gelişmiş ülkelerle
aynı standartta ve kalitede ürün üretme yolunda büyük gelişme kaydetmiştir.
Tüketicilerimizin de tercihleri bu yönde değişmiş, vatandaşlarımız artık ucuz
ve kalitesiz ürün almak yerine dayanıklı ürünleri, sağlığa zarar vermeyen
ürünleri tercih etme konusunda bilinçlenmişlerdir. Şimdi, kalkınma yönünde
büyük bir adım atma vaktidir.
Ben,
grubum adına Ürün Güvenliği ve Teknik Düzenlemeler Kanunu Teklifi’ni bu anlamda
bir sıçrama tahtası olarak görüyorum.
(Mikrofon
otomatik cihaz tarafından kapatıldı)
AYŞE
SİBEL ERSOY (Devamla) – Sayın Başkanım…
BAŞKAN
– Buyurun, toparlayın Sayın Ersoy.
AYŞE
SİBEL ERSOY (Devamla) – Teklifin, mevcut ürün güvenliği sistemimizi
güçlendirerek hem üretimimize hem ihracatımıza hem de tüketici haklarımıza
büyük fayda sağlayacağına gönülden inanıyor ve teklifin hayırlara vesile
olmasını temenni ediyorum.
Hepinizi
saygıyla selamlıyorum. (MHP ve AK PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi
okutacağım 2 önerge aynı mahiyette olduğundan birlikte işleme alacağım.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 5’inci maddesinin (1)’inci fıkrasında
geçen “zorunludur” ibaresinin “mecburidir” olarak değiştirilmesini arz ve
teklif ederiz.
 Ayşe
Sürücü Tuma Çelik Abdullah
Koç
 Şanlıurfa Mardin Ağrı
 Ali
Kenanoğlu Rıdvan Turan Nusrettin
Maçin
 İstanbul Mersin Şanlıurfa
 Garo
Paylan
 Diyarbakır
Aynı
mahiyetteki diğer önergenin imza sahipleri:
 Ayhan
Barut Haydar Akar Ahmet
Akın
 Adana Kocaeli Balıkesir
 Müzeyyen
Şevkin Tacettin Bayır Ahmet
Vehbi Bakırlıoğlu
 Adana İzmir Manisa
 Tahsin
Tarhan
 Kocaeli
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Aynı mahiyetteki önergeler hakkında söz isteyen Diyarbakır Milletvekili Garo
Paylan.
Buyurun
Sayın Paylan. (HDP sıralarından alkışlar)
GARO
PAYLAN (Diyarbakır) – Sayın Başkan, sayın milletvekilleri; hepinizi saygıyla
selamlıyorum.
Değerli
arkadaşlar, derin bir ekonomik kriz yaşıyoruz; milyonlarca işsizimiz var,
vatandaşlarımız geçinemiyorlar. Meclisimizin gündemi ne? Gıda güvenliği.
Şimdi,
bizi izleyen vatandaşlarımız “Ben açım, doğru düzgün tencerem kaynamıyor,
Meclisimiz de bana gıda güvenliği verecek yani yeterli gıdaya ulaşma hakkını
verecek.” zannediyorsunuz ama öyle değil değerli vatandaşlarım, yalnızca
sağlıklı gıdayla ilgili bir düzenleme çalışıyoruz yani sizin kaynamayan
tencerenizle ilgili bir derdi yok bu Meclisin maalesef çünkü vicdansız bir
Meclisle karşı karşıyasınız. 
Değerli
arkadaşlar, sağlıklı gıda kimin derdi ya? Hani zenginler arayışta ya… Organik
gıda, ilaçsız gıda, kanser yapmayan gıda, kimin derdi; zenginlerin derdi.
Sarayda ne var arkadaşlar? Ejder meyveli “smoothie”, efuli aleo vera,
zencefilli somon suşi yiyorlar saraydaki menülerde. 
Bunlar
da sizin derdiniz değil sevgili vatandaşlar çünkü onlar sağlıklı gıda derdinde,
organik gıda derdinde; somonlu suşiler yiyorlar, ejder meyveli “smoothie”ler
içiyorlar çünkü onlar zenginler, onların sağlıklı gıdaya ulaşma hakkı var.
BÜLENT
TURAN (Çanakkale) – Çok ayıp ya!
GARO
PAYLAN (Devamla) - Peki, vatandaşımızın derdi ne arkadaşlar? Yalnızca iş bulma
şansı olan bir vatandaş bir ayda kaç lira maaş alıyor, asgari ücret ne kadar?
2.435 lira. Aha da 2.435 lira burada. Bakın, bir ay çalışıyor, emek veriyor;
2.435 lira. Geçen aya kadar 2.020 liraydı. Bakın, açlık sınırı da 2.219 lira.
“Ne güzel, 2.435 lira alıyor, 2.219 lira açlık sınırı, gıdasını alabiliyor.”
diyorsunuz ama yalnızca 4 kişilik bir ailenin güvenli gıdası 2.219 lira. Bu
2.435 liranın -bakın 1, 2, 3, 4, 5, 6, 7, 8, 9, 10- 1.000 lirası nereye
gidiyor? Kiraya gitti. En düşük kira 1.000 lira ya da ev kredisi ödüyor
vatandaşımız en az 1.000 lira. 300 lira nereye gitti? Doğal gaza; en düşük
doğal gaz faturası o kadar, baktım. 
BÜLENT
TURAN (Çanakkale) – Şov yapıyorsun ya!
AYŞE
ACAR BAŞARAN (Batman) - 600 lira, 600. 
GARO
PAYLAN (Devamla) - 100 lirası nereye gitti? Elektriğe; en düşük elektrik
faturası o kadar, o da gitti. 50 lira? Su faturasına, en düşük su faturası o
kadar. Tüketici kredisi aldı vatandaşımız -biliyorsunuz, borç altında- en az
300 lira da tüketici kredisi için bankaya veriyor, en az. Arkadaşlar, ulaşım…
İşe gidip geliyor değil mi vatandaşımız? En az 200 lira trene, otobüse,
minibüse para veriyor; o da gitti. Arkadaşlar, bakın, bu vatandaşımız
hastalanmayacak…
BÜLENT
TURAN (Çanakkale) – Bizim cebimizde bu kadar nakit para yok, bravo sana ya!
GARO
PAYLAN (Devamla) – …bu vatandaş çocuğa harçlık vermeyecek, kıyafet almayacak;
kitap, defter almayacak; evde interneti olmayacak, cep telefonu da kullanmıyor
ha; bakın, bütün bunlar da yok. Ne kaldı geriye? Sayıyoruz: 100, 200, 300, 400,
450, 470, 485 lira kaldı. Bakın, gıdaya 485 lira kaldı. Günde ne yapar? 16 lira
arkadaşlar. Bir güne 16 lira vatandaşa gıda için, 16 lira! Ya, ne yapar bir
vatandaş 16 lirayla arkadaşlar? 
MAHMUT
TANAL (İstanbul) – Elektriği unuttunuz ya!
GARO
PAYLAN (Devamla) – Ancak tarhana çorbası yapar, ekmeği banar, yer; bunun
yanında bir şey yok. Nerede somonlar, nerede suşiler? Yok. Ancak makarna yer,
ancak bulgur pilavı yer vatandaş. 
Değerli
arkadaşlar, işte, siz, vatandaşları bu duruma düşürdünüz. Tayyip Erdoğan
çay-simit hesabı yapıyordu, çay-simitten bile geriye düştü; değerli arkadaşlar,
bulgur pilavına talim etmek durumunda. 
Değerli
arkadaşlar, bakın, 4 kişilik bir ailenin yoksulluk sınırı 7.229 lira. Çok az
vatandaşımız bu gelire sahip; sizler hepiniz, maalesef, bu gelire sahipsiniz,
yoksulun hâlinden anlamazsınız. Size tavsiyem bir ay asgari ücretle, maaşla
geçinmenizdir arkadaşlar.
Değerli
arkadaşlar, bir yandan da işsizlerimiz var. Hani, işçi tarhana çorbası
içebiliyor da işsiz onu da bulamıyor. Bakın, Hatay Valiliğinin önünde Adem
Yarıcı yakın zamanda intihar etti. Ne dedi? “Çocuklarım aç, iş arıyorum.” Bu
Meclisin gündemi mi Adem Yarıcı’nın gündemi? Maalesef değil. 8 milyon
vatandaşımız işsiz. 
Dün
Plan ve Bütçe Komisyonunda ne görüştük? İşsizlik Sigortası Fonu’ndan patronları
desteklemeyi görüştük tekrar. İşsizlik Sigortası Fon’undan yıllardır patronlar
destekleniyor; patronlar Fon’a 1 lira koyuyor, 3 lira alıyor. Adem Yarıcı
intihar ediyor, kimin umurunda arkadaşlar? İşte, böyle vicdansız bir Hükûmetle
ve böyle vicdansız bir Meclisle karşı karşıya vatandaşlarımız.
(Mikrofon
otomatik cihaz tarafından kapatıldı) 
BAŞKAN
– Buyurun, toplayın, toparlayın.
GARO
PAYLAN (Devamla) – Değerli arkadaşlar, vatandaşın, yoksul vatandaşlarımızın
gündemi sağlıklı gıda değil. Bakın, refahı bulsak, bütün vatandaşlarımızı
sağlıklı gıdaya ulaştırsak o zaman belki gündemimiz olabilir ama önce derdimiz
“Çocuklarım aç.” diyen Adem kardeşimizin çocuklarını doyurmak olmalı; önce,
tenceresini kaynatamayan vatandaşlarımızın tenceresini kaynatmak olmalı ama
maalesef bu gündemlerden bu Meclis çok uzakta sevgili vatandaşlar.
Hepinizi
saygıyla selamlıyorum. (HDP sıralarından alkışlar)
BAŞKAN
– Buyurun Sayın Turan.
V.- AÇIKLAMALAR (Devam)
55.- Çanakkale
Milletvekili Bülent Turan’ın, Diyarbakır Milletvekili Garo Paylan’ın
görüşülmekte olan 173 sıra sayılı Kanun Teklifi’nin 5’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, klasik bir şov konuşması dinledik
arkadaşımızdan her zamanki gibi. Yoksulun derdi en az onun kadar bizim de
derdimiz. Ülkemizde eğer bir tek insan yatağa aç giriyorsa bu hepimizin sorunu
ve vicdanı; bir tek insan dertliyse bu hepimizin derdi. On sekiz yıldan beri,
elimizden geldiğince, orta sınıfın büyümesi için, sosyal yardımların artması
için, tüm ülkemizin eğitime, sağlığa, diğer ana kollara ulaşması için büyük bir
mesai harcadık, büyük mesafe aldık. 
AYŞE
ACAR BAŞARAN (Batman) – Sonuç? Sıfır! 
AYLİN
CESUR (Isparta) – 16 milyon açlık sınırında; bir tek insan değil, 16 milyon! 
BÜLENT
TURAN (Çanakkale) – Eksik varsa eksiği biz savunacağız inşallah Sayın Başkanım.
BAŞKAN
– Teşekkürler. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– Aynı mahiyetteki önergeler hakkında söz isteyen Adana Milletvekili Ayhan
Barut.
Buyurun
Sayın Barut. (CHP sıralarından alkışlar)
AYHAN
BARUT (Adana) – Sayın Başkan, değerli milletvekilleri; Ürün Güvenliği ve Teknik
Düzenlemeler Kanunu Teklifi’nin 5’inci maddesi üzerine söz almış bulunuyorum. Hepinizi
saygıyla selamlıyor, tüm vatandaşlarımızın Regaip Kandili’ni kutluyorum.
Ülkemizde
ürün güvenliğinden, güvenli üründen neredeyse bahsetmek mümkün değil. Tarımdan
gıdaya tüm ürünlerde, ürün güvenliğimizi Allah’a emanet bir şekilde yaşıyoruz.
Benim konuşacağım bu maddede yer alan ürün zararından doğacak olan maddi ve
manevi tazminat miktarının belirlenmesinde sadece Türk Borçlar Kanunu
hükümlerini uygulayan bir düzenleme var. Bu düzenlemeyi doğru bulmadığımızı
belirtmek istiyorum. 
Öte
yandan, özellikle, Komisyonda tazminat sorumluluğuyla ilgili teklifimizin
reddedilmesinin de yanlış olduğunu düşünüyoruz. Bunun yerine, kapsayıcı biçimde
Borçlar Kanunu da dâhil edilerek Türk Ticaret Kanunu’nun, Kabahatler Kanunu’nun
ve Tüketicilerin Korunması Hakkında Kanun’un da eklenmesini talep ediyoruz. 
Aslında,
halkımızın yararına olan ve ürün güvenliğiyle ilgili bu konularda ve diğer
bütün kanunlarda, ilgili meslek odalarından, sivil toplum kuruluşlarından,
üniversitelerden, sendikalardan ve konunun ilgili uzmanlarından görüş almak
gerekir. Ancak burada, daha önce, geçmişte olduğu gibi “Ben bilirim.” tavrının
yanlış olduğuna, işin ortak akılla daha doğru yapılacağına inanıyoruz.
Sayın
Başkan, AKP Hükûmeti, on yedi yıldır uyguladığı yanlış tarım politikalarıyla
ülkemizi âdeta ithalat cennetine çevirmiştir; çiftçimizi, üreticimizi,
köylümüzü perişan etmiştir. Yerli ve millî olduğunu söyleyenler, ülkemizi,
Sırbistan’dan et, her ne kadar her fırsatta inkâr etseniz de belgeleriyle ispat
edilen Bulgaristan’dan saman, Kanada’dan da mercimek ithal eder hâle
getirmiştir. 
2006
yılında çıkarılan Tarım Kanunu’nun 21’inci maddesine göre, gayrisafi millî
hasılanın yüzde 1’i tarıma destek olarak ayrılır ancak o günden bugüne hiçbir
zaman bu yüzde 1 oranı tam uygulanmamıştır, yüzde yarım ve altı uygulama
yapılmıştır. 
Şimdi,
buradan soruyorum: Burası kanun yapan, yasama yapan yüce Meclisimiz. Burada
kanun çıkarılıyor, yürütme bu kanunları uyguluyor. Vatandaş çıkarılan kanuna
uymadığı zaman cezası nedir? Cezası hapistir ya da para cezasıdır. Peki,
buradan çıkan kanuna yürütmenin uymaması yani sizlerin devlet eliyle bu kanunu
uygulamamanız ne anlama geliyor? 
Bugüne
kadar çiftçinin yaklaşık 318 milyar destekleme alacağı olup bu rakamın sadece
141 milyar lirasının verildiğini, çiftçinin alacağının 177 milyar lirasının
verilmediğini görüyoruz. Soruyorum buradan: Bu parayı kimler iç etti, nasıl ve
nerelere kullandınız? Neden bu üreticinin parasını vermiyorsunuz? Değerli
milletvekilleri, üreticilerimizin mazot, gübre, yem, ilaç, elektrik, sulama
gibi temel girdilerine baktığımızda, 2002 yılından günümüze kadar bu girdiler 8
ila 10 kat civarında artmış fakat çiftçinin ürünü bu katsayıda artmadığı gibi,
yerinde saymış, çiftçi borç batağına saplanmıştır. Cumhuriyet tarihinde ilk
defa tarım ekim alanları 20 milyon hektarın altına düşmüştür. İşte, gerçek
budur. Üretim merkezli ulusal bir tarım politikası belirlenmesi ve üreticiye
destek verilmesi gerekmektedir. 
Sayın
Başkanım, değerli milletvekilleri; bugünlerde 2019 yılı mazot ve gübre desteği
ödemesi başladı. Bu destekleme 57 ilde verilirken Adana’nın da içerisinde
bulunduğu 24 ilde bu ödeme yapılamadı. “Neden ödeme yapmıyorsunuz?” diye
sorduğumuzda “Pamuk ekilen yerlerde bakalım ne olmuş? Uydu görüntülerini
inceleyeceğiz.” deniliyor. Peki, bu bölgelerde mısır, soya, ayçiçeği gibi
ürünlerin de ekildiğini düşünecek olursak buradaki bu üreticilerin bu üründeki
desteklemeleri neden verilmiyor ya da şöyle sorayım, bu iktidarın yıllardır
pamukçularla, pamuk üreticileriyle zoru nedir? Çünkü geçen sene de pamuk
desteklemesinde Adana yoktu, tepki gösterince zor bela listeye eklenmişti,
dekara 650 kilogram verilmesi gereken pamuğu 500 kilograma düşürerek üretici
yüzde 30 zarar etti, ayrıca da desteklemelerin 2’ye bölünerek yüzde 70 ve yüzde
30 şeklinde ödenmesi üreticiyi mağdur etti. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Milletvekili.
AYHAN
BARUT (Devamla) – Adanalı çiftçilerimiz iki yıldır sel, don, poyraz gibi
nedenlerle mağdur olmuştur. Afet bölgesi ilan edilsin dediğimiz yerde afet
bölgesi ilan edilmediği gibi, mazot, gübre desteğinin de verilmemesi üreticiye
“Üretmeyin.” demektir. 
Üreticiyi
cezalandırmaktan vazgeçin, derhâl üreticinin desteklerini, paralarını ödeyin
diyorum, yüce Mecliste çalışmalarınızda başarılar diliyorum. (CHP sıralarından
alkışlar)
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, bir açıklama yapmama izin verir misiniz?
BAŞKAN
– Ya, Başkan bu konular Komisyonda tartışılmadı mı?
Buyurun.
MAHMUT
TANAL (İstanbul) – Başkan çalışmamızı engelliyor! 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – İç Tüzük hükümlerine göre söz istiyorum. Görüşmeler
başlarken 60’a göre söz isteyen arkadaşlara söz veriyorsunuz. Artı, Grup Başkan
Vekillerine...
BAŞKAN
– Her konuşmacıya cevap verirseniz biz bu işin içinden çıkamayız. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Sayın Başkan, o zaman, İç Tüzük hükümlerine göre
uygulayacaksınız, görüşmeler başladığı anda sadece görüşmeyle ilgili söz vereceksiniz.

Bakın,
Komisyon olarak burada konuşan arkadaşlarımız teknik konuşuyorlar. 
MAHMUT
TANAL (İstanbul) – Sayın Komisyon Başkanının böyle bir yetkisi yok efendim. 
ÖZGÜR
ÖZEL (Manisa) – Başkanlık makamına nasıl... 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Bakın, Sayın Başkan...
MAHMUT
TANAL (İstanbul) – Meclis Başkan Vekiline böyle talimat veremez efendim,
disiplin suçu işliyor. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Biraz önce konuşan arkadaşımız, anlaşılan o ki muhalefet
şerhini okumuş. Önümde, sizin söylediğiniz önerge var. Türk Ticaret
Kanunu vesaire gibi diyorsunuz ya hani, “Önergemiz kabul edilmedi.” diye.
Komisyonda sizin değerli milletvekili arkadaşlarımız bu önergeyi geri
çekmişler. Niye geri çekmişler biliyor musunuz? Kanunun 7’nci fıkrasında
zaten var “Diğer kanunlardaki tazminat sorumluluğuna ilişkin hükümler
saklıdır.” 
Değerli
milletvekili arkadaşlarımız, Komisyon üyesi arkadaşlarımız, kanun metninde var
olduğunu görünce verdikleri önergeyi geri çekmişler. Eğer siz değerli
milletvekilleriyle konuşsaydınız sanıyorum buradaki bu konuşmayı yapmamış
olacaktınız. 
Teşekkür
ediyorum Sayın Başkan.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
5’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
madde üzerinde 3 önerge vardır, önergeleri aykırılık sırasına göre işleme
alacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanunu Teklifi'nin 6’ncı maddesinin
5’inci fıkrası aşağıdaki şekilde yeniden düzenlenmiştir.
"(5)
Ürünün sebep olduğu zarar nedeniyle ödenecek maddi ve manevi tazminat
miktarının belirlenmesinde 11/1/2011 tarihli ve 6098 sayılı Türk Borçlar
Kanunu, 12/1/2011 tarihli ve 6100 sayılı Hukuk Muhakemeleri Kanunu ile
21/6/2001 tarihli ve 4686 sayılı Milletlerarası Tahkim Kanunu hükümleri
birlikte uygulanır.”
 Ayhan
Erel Mehmet Metanet Çulhaoğlu Hayrettin
Nuhoğlu
 Aksaray Adana İstanbul
 İsmail
Koncuk  Feridun
Bahşi
 Adana  Antalya
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
MAHMUT
TANAL (İstanbul) - Komisyon Başkanı bize bir açıklama yapsın efendim, biraz
önce açıklama yaptı ya bu maddeyle ilgili de bir açıklama yapsın bize.
BAŞKAN
– Önerge hakkında konuşmak isteyen Antalya Milletvekili Feridun Bahşi.
Sayın
Bahşi, buyurun. (İYİ PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; 173 sıra sayılı Kanun
Teklifi’nin 6’ncı maddesi üzerine söz aldım. Genel Kurulu saygıyla
selamlıyorum.
Değerli
milletvekilleri, teklifin 6’ncı maddesinin (5)’inci fıkrasında, ürünün sebep
olduğu zarar nedeniyle ödenecek maddi ve manevi tazminat miktarının
belirlenmesinde Borçlar Kanunu’nun hükümlerinin uygulanacağı belirtilmiştir
fakat uluslararası ticaret sözleşmeleri uluslararası tahkim müesseselerine de
tabiidir. Bu sebeple bu tür özel hukuk ilişkilerinde…
MAHMUT
TANAL (İstanbul) – Efendim, bu Meclisin saati de bozulmuş Başkan, tersten
başlıyor orada.
FERİDUN
BAHŞİ (Devamla) – Bittiyse devam edebilir miyim Mahmut Bey? 
HASAN
ÇİLEZ (Amasya) – Mahmut Bey, ileriye doğru gidiyor.
MAHMUT
TANAL (İstanbul) – Yeni düzeldi, bak.
FERİDUN
BAHŞİ (Devamla) – Arkadaşlar, devam edebilir miyim? Lütfen…
MAHMUT
TANAL (İstanbul) – Özür dilerim.
BAŞKAN
– Buyurun, siz hitap edin.
FERİDUN
BAHŞİ (Devamla) – Bu sebeple bu tür özel hukuk ilişkilerinde ulusal ve
uluslararası tahkim müesseselerine de başvurulduğu görülmektedir. Mevzuatımızda
da tahkim kurumu Hukuk Muhakemeleri Kanunu’nda ve Milletlerarası Tahkim
Kanunu’nda düzenlenmiştir. Bu kapsamda, Türk Borçlar Kanunu’na ek olarak bahsi
geçen iki kanuna da atıfta bulunmak gerekir.
Değerli
milletvekilleri, on sekiz yıllık AK PARTİ iktidarında milletimiz büyük bir
sosyal çöküntü içine girmiştir. Bu iktidar döneminde boşanan, intihar eden,
depresyon sorunu yaşayan, uyuşturucu kullanan ve suç işleyen bireylerin
sayıları katlanarak artmaktadır. Geçim sıkıntısı, işsizlik, kötü çalışma
koşulları ve günlük yaşamın zorluklarından kaynaklanan stres, derinleşen
toplumsal çöküntünün başlıca sebeplerindendir. Vatandaşlarımız ağırlaşan
siyasi, toplumsal ve kültürel baskılar altında ezilmektedir. Sürekli gerilim
ortamı insanların birbirine, kurumlara ve devlete olan güvenini sarsmıştır. AK
PARTİ’nin yaydığı çıkarcı ve maddiyatçı zihniyet toplumun ahlaki ve siyasi
değerlerini aşındırmıştır. Toplumsal çöküntünün en önemli kaynakları yoksulluk,
dışlanma ve güvence eksikliğidir. AK PARTİ iktidarları, hukuku, eğitim
sistemini altüst etmiş, işsizlik sorununu derinleştirmiş ve sosyal güvenlik
sistemini bozmuştur. Yoksul vatandaşlar, hayırseverlerin insafına ve oy
avcılığı amacıyla yapılan siyasi yardımlara mahkûm edilmiştir. Ülkede özellikle
hukuk endişe verici noktadadır. Nelerin suç sayıldığının ceza kanunlarındaki
tarifiyle uzaktan yakından ilgisi kalmamıştır. Toplumsal önemi haiz davalarda
yaşanan hukuksuzluklar ve yürütmenin yargıya doğrudan müdahalesi anlamına
gelecek uygulamalar kabul edilemez boyutlara ulaşmıştır. HSK, mevcut yapısıyla
tamamen siyasallaşmış ve yürütmenin talimat niteliğindeki açıklamalarını görev
addederek bağımsız yargıçlar üzerinde bir baskı mercisi hâline gelmiştir.
Türkiye Cumhuriyeti, tarihinin en ağır yargı krizini yaşamaktadır. Mahkemeler
verdikleri kararlar sonrasında dağıtılmakta, karar veren yargıçlar hakkında,
henüz imzalarının mürekkebi dahi kurumadan soruşturmalar açılmakta, yargıç
bağımsızlığı ilkesi her geçen gün yeni bir örnekle ihlal edilmektedir. Bugün,
Yüksek Mahkeme ve Avrupa İnsan Hakları Mahkemesi kararlarının uygulanmaması
olağan hâle gelmiştir. Yani anlayacağınız, hukuka ve yargıya güven
sıfırlanmıştır. 
Ödüllendirme-cezalandırma,
terfi-tenzil mekanizmalarına yandaşlık ve yine keyfîlik hâkimdir. Ayırma,
kayırma ve buyurma hâkim tarz hâline gelmiştir. Güvenilir ve halka yakın
olmayan insanlar, hak etmedikleri güçlerle donatılmıştır. Daha da vahimi bu hâl
normalleşmiştir. Siyasi aktörlerin kimi alenen kimi gizlice, statükonun sürmesi
için elinden geleni yapmaktadır. Ayrıca AK PARTİ, kendi iktidarını
sağlamlaştırmayı ve kalıcı hâle getirmeyi, toplumun tüm kesimlerinin
ihtiyaçlarını çözme gayretiyle değil, yandaş üretip besleme ve kamplaştırma
politikasıyla sağlama almaya çalışmaktadır. Cepheleşme mantığıyla işleyen
iktidar, kendisini her eleştirene ya “terörist” ya “FETÖ’cü” ya da “dış
mihrakların adamı” yaftasını vurarak Silivri’nin yolunu göstermektedir. 
Değerli
milletvekilleri “Yeni sistemde kriz olmayacak.” denilmişti. “Hızlı karar
alınacağı için hiçbir aksama yaşanmayacak, Türkiye uçacak.” demişlerdi. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
FERİDUN
BAHŞİ (Devamla) – Bütün kararları bir kişinin aldığı, Meclisin devre dışı bırakıldığı,
yargının tek bir kişiye bağlandığı bu sistemi “Türkiye'nin bekasının teminatı”
diye anlattılar. Peki, sonuç ne oldu? Ne yazık ki sonuç tam tersi oldu. Biz “Bu
sistemle ülke yönetilemez.” demiştik, maalesef, üzülerek haklı çıktığımızı
görüyoruz; bu gidişle haklı çıkmaya da devam edeceğiz çünkü görünen köy kılavuz
istemez.
Değerli
milletvekilleri, ülkemizin birçok alanda tamire ihtiyacı var; her şeyden önce,
millet adına denetlenebilir bir yönetime ihtiyacımız var, hürriyete ve adalete
ihtiyacımız var, hukuk ve demokrasiye ihtiyacımız var. Bugün yaşadığımız
diplomatik ve ekonomik sorunların en önemli sebebi, bu değerlerden uzaklaşmış
olmamızdır.
Bu
duygu ve düşüncelerle Gazi Meclisi ve yüce Türk milletini saygıyla
selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
6’ncı maddesinin (5)’inci fıkrasına “Türk Borçlar Kanunu” ibaresinden sonra
gelmek üzere “Türk Ticaret Kanunu, Kabahatler Kanunu ve Tüketicinin Korunması
Hakkında Kanun” ibaresinin gelmesini arz ve teklif ederiz.
 Ahmet
Akın Haydar Akar Tahsin
Tarhan
 Balıkesir Kocaeli Kocaeli
 Tacettin
Bayır Ahmet Vehbi Bakırlıoğlu Müzeyyen
Şevkin
 İzmir Manisa Adana
  Cengiz
Gökçel
  Mersin
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Mersin Milletvekili Cengiz Gökçel.
Buyurun.
(CHP sıralarından alkışlar)
CENGİZ
GÖKÇEL (Mersin) – Sayın Başkan, değerli milletvekilleri; önemli bir yasa
teklifini görüşüyoruz. Ürünün sorumluluğunu düzenleyen 6’ncı maddede, bir
kişiye veya mala zarar veren ürün hakkında imalatçı veya ithalatçıya sorumluluk
yüklenmektedir. “Bu sorumluluğun öne sürülebilmesi için ispat yükümlülüğü zarar
gören tarafa aittir.” deniyor. Buraya kadar her şey yerinde. Maddi ve manevi
tazminatların düzenlendiği maddenin (5)’inci fıkrasına Türk Borçlar Kanunu’nun
yanında Türk Ticaret Kanunu, Kabahatler Kanunu ve Tüketicinin Korunması
Hakkında Kanun da eklenmelidir. 6’ncı maddenin (5)’inci fıkrasının özel
durumlara karşı önlem amacıyla kapsayıcı bir şekilde yeniden düzenlenmesini
teklif ediyoruz. Yasaların hallaç pamuğuna dönmemesi, ikide bir düzenleme
yapılmaması gerekir diye de düşünüyoruz.
Değerli
milletvekilleri, dünyamızın akciğerleri, insanlığın ortak mirası ormanlarımız
hakkında üzücü bir durumu anlatmak istiyorum. 21 Aralık gecesi, Eski Mezitli
Mahallemizde, 1.500’den fazla ağaç motorlu testerelerle katledildi, canımız
yandı. Mersin kamuoyu ayağa kalktı, fail hızlıca yakalandı ve yargıya teslim
edildi. Ormanlarımıza bile isteye zarar verenler para cezasıyla salıverilmesin
istedik, “Bu suçlar orman katillerinin yanına kâr kalmasın, bu da cinayettir.”
dedik. Orman Kanunu’nda belirtilen cezanın ağırlaşması, caydırıcı hâle gelmesi
için bir kanun teklifi verdik. Ormanlara ve orman arazilerine saldırının
arttığı bu ortamda bu kanun tekliflerinin komisyona bile gelmemesine şaşırmamak
mümkün değil.
Arkadaşlar,
geçtiğimiz hafta aldığımız bir haberle canımız bir kez daha yandı. 1.500’den
fazla ağacı tek başına kestiğini söyleyen şahıs serbest bırakılmış. Bu kişi
daha önce de aynı suçu işlemiş, ormanı katletmiş ama para cezasıyla
salıverilmiş. Şimdi size soruyorum: Bunun suçlusu kim? Bu teklifi gündeme
almayan AKP’nin Meclisteki temsilcileridir, sizlersiniz arkadaşlar. Mersin’deki
orman katliamı aslında 1 kişiyle olacak iş değil, 72 dönüm alanda 1.500’ün
üzerindeki ağaç 1 kişi tarafından bir gecede kesilemez. Olaydan sonra katliamı
kamuoyuna duyuran Eski Mezitli Mahallesi muhtarımızın serasına girdiler ve yine
motorlu testerelerle 400’ün üzerinde üzüm ağacını kestiler. Soruyorum: Bu suç
organize değilse muhtarımızın üzümlerini kim kesti? Bu katliamı kamuoyunun
gündemine taşıdığı için muhtarımızı tehdit ediyorlar ama orman katilleri, ellerini
kollarını sallaya sallaya dolaşıyor. Bir kez daha uyarıyorum: Bu kıyım 1
kişinin eseri değil, organizedir; Mersin’in bir dal yeşilinde gözü olanlar
karşısında tüm Mersin’i bulur. 
Değerli
milletvekilleri, Mersin’de yaşanan katliam, ormanlarımızın karşı karşıya olduğu
ilk saldırı değildi. Mersin’de 2002 yılından bu yana yaklaşık 2 bin orman suçu
işlenmiş; ülkemizde yılda 12 binin üzerinde orman suçu işleniyor. Orman
katilleri, Akdeniz’den Karadeniz’e, Ege’den Marmara’ya, Doğu ve Güneydoğu’ya,
ülkemizin her yerindeler. Orman Kanunu çok hafif cezalar öngörüyor, orman
katilleri para cezalarıyla salıveriliyor, yaptıkları yanlarına kâr kalıyor,
cezaların hafifliğinden güç buluyorlar. Biz bunu kabul edilemez buluyoruz.
Ormanlarımız, ağaçlarımız, hayvanlarımız bizim ulusal değerlerimizdir. Bu
saldırılar kadar saldırganların para cezalarıyla salıverilmesi de canımızı
yakıyor.
Sayın
Başkan, değerli milletvekilleri; orman alanlarımız ranta açılmasın, var olan
ormanlarımızı koruyalım, yeni ormanlar kuralım istiyoruz. Ancak bu vahim
olaydan sonra, dostlar alışverişte görsün hesabı işler yapılıyor. Orman
alanlarına zarar verildiğinde yasa gereği bir yıl içinde yeniden
ağaçlandırılması gerekiyor. Ne güzel! Kimsenin milletin ormanından rant
devşirmesine izin vermeyelim fakat bir de baktık ki, Mersin’de otuz kırk yıllık
limonlar, narlar, zeytinler kesiliyor.
(Mikrofon
otomatik cihaz tarafından kapatıldı)
CENGİZ
GÖKÇEL (Devamla) – Sayın Başkanım, toparlıyorum.
BAŞKAN
– Buyurun, toparlayın.
CENGİZ
GÖKÇEL (Devamla) – Değerli arkadaşlar, Mersin’de bu orman katliamı bahane
edilerek üreticilerimizin otuz kırk yıldır yetiştirdiği limonlar, narlar,
zeytinler kesiliyor. “Ne oluyor?” dediğimizde buraların orman arazisi olduğu
söyleniyor. Arkadaşlar “kaş yapayım derken göz çıkarmak” diye bir deyim var.
Yanlış üstüne yanlış yapılıyor. Bakın, bir limon fidanı beş yılda ekonomik
olgunluğa erişir. Vatandaş -doğrudur, yanlıştır- önceden tahrip olmuş, orman
vasfını kaybetmiş araziye limon dikmiş, nar dikmiş, zeytin dikmiş, yıllardır
yetiştiriciliğini yapıyor ve millî ekonomiye katkıda bulunuyor fakat Mersin’de
ne yapılıyor? Yetişmiş ve oldukça verimli limon ağaçları orman müdürlükleri
tarafından kesiliyor. Değerli arkadaşlar, otuz kırk yıldır yetişmiş limon
ağaçları, nar ağaçları, zeytin ağaçları orman müdürlükleri tarafından
katlediliyor. Bu da bir katliamdır. Bu, bizim kabul edemeyeceğimiz bir
durumdur.
(Mikrofon
otomatik cihaz tarafından kapatıldı)
CENGİZ
GÖKÇEL (Devamla) – Başkanım, tamamlıyorum. 
BAŞKAN
– Tamamladınız.
CENGİZ
GÖKÇEL (Devamla) – Peki Başkanım. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
6’ncı maddesinin (1)’inci fıkrasının aşağıdaki şekilde değiştirilmesini arz ve
teklif ederiz.
“(1)
Ürünün; bir kişiye, hayvan ve bitki yaşam ve sağlığına, çevreye veya bir mala
zarar vermesi halinde bu ürünün imalatçısı veya ithalatçısı zararı gidermekle
yükümlüdür.”
 Metin
Nurullah Sazak Ümit Yılmaz Ayşe
Sibel Ersoy
 Eskişehir Düzce Adana
 Esin
Kara Mustafa Hidayet Vahapoğlu Ahmet
Özyürek
 Konya Bursa Sivas
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Düzce Milletvekili Ümit Yılmaz.
Buyurun
Sayın Yılmaz. (MHP sıralarından alkışlar)
ÜMİT
YILMAZ (Düzce) – Teşekkür ederim Sayın Başkan. 
Tabii,
akşamın bu saatinde hoşgörünüze sığınarak tekrar karşınıza geldim. Ama tabii,
ilaç, ürün güvenliği açısından önemli bir müstahzar, bu yüzden bir daha
konuşalım, bu sefer de satışıyla ilgili yaşadığımız problemleri konuşalım
istedim.
Ürün
Güvenliği ve Teknik Düzenlemeler Kanunu Teklifi’ne bir eczacı gözüyle bakacak
olursak insan sağlığını ve yaşantısını doğrudan ilgilendiren ürün olan ilacı ve
ilacın tasarlanmasından arzına kadar bütün safhalarında emeği olan eczacıyı
görürüz. “İlaç, canlıların sağlığında teşhise, tedaviye, belirtilerin
azaltılmasına veya hastalıklardan korunmaya yarayan doğal, sentetik veya yarı
sentetik maddelerden üretilen, değişik yollarla kullanılan preparat.” kısaca
tarifi böyle. Bu kısaca tarifini yaptığımız ilacın ürün güvenliği açısından ne
kadar önemli olduğunu hepimizin takdir etmemiz gerekiyor. İlaç –güvenli
olabilmesi için- üretiminden nihai kullanıcıya kadar yani son hasta kullanana
kadar hatta hasta kullandıktan sonra da yine belli bir süre izlenmesi gereken
ve ona göre kanaat sunmamız gereken bir ürün, o yüzden de uzun bir zamanı
alıyor. 
Burada,
sizleri teknik bilgilerle fazla boğmak istemiyorum, canınızı sıkmak istemiyorum
ama ilacın ürün güvenliği açısından ne kadar önemli olduğunun altını da çizmek
istiyorum. Peki, bu kadar önemli olan ürün nasıl satılıyor, halka nasıl arz
ediliyor onu konuşalım biraz da. Kendimizin ve sevdiklerimizin hayatını bu
kadar yakından ilgilendiren ilacın ürün güvenliği açısından, eczanelerin haricinde
internet, televizyon, market ve hatta benzincilerde satılmasına, kontrolsüz
olarak satılabilmesine anlam verebilmek pek mümkün değil. Geçmişte yaşadığımız
birçok acı hadise var. Bu acı hadiselere rağmen hâlâ internetten,
televizyonlardan ve dediğimiz gibi marketlerden gıda takviyesi, zayıflama
ürünü, beslenme ürünü ve benzeri isimler adı altında içeriğinde ne olduğu belli
olmayan ürünler satılmaya devam ediliyor. Gıda takviyesi, beslenme ürünü ve
zayıflama ürünü türünden aldatmacalarla tanımlanan bu ürünlerin halkın
sağlığını geri dönülmez şekilde tehdit ettiği hepimizin kabul etmesi ve ona
göre önlemler alması gereken bir durum. Özellikle ilaç güvenliğini ve halk
sağlığını tehlikeye atan bu tür ürünlerin satışının engellenmesi için son
yıllarda gerçekten etkili önlemler alınmışsa da -bu önlemlerin yetersizliği-
hâlâ daha satılabildiğini gördüğümüz zaman önlemlerin tam anlamıyla alındığını
söylemek pek mümkün değil. Daha düne kadar internet üzerinden konfeksiyon,
inşaat malzemesi satan yerler bile artık ilacı internetten satmaya başladılar.
Bunun bir an önce engellenmesi gerekiyor. Bu tür ürünlerin internet, televizyon
ve market türevi, eczane dışı yollardan satılmasının engellenmesinde ilgili
kurum ve kuruluşların sorumluluğu büyük. 
Sağlık
Bakanlığından ruhsat almakta zorlanan veya alamayan firmalar “gıda takviyesi”
“zayıflama ürünü” adı altında Tarım ve Orman Bakanlığından ruhsat alıyorlar ve
bu ürünleri bu şekilde satıyorlar, hatta birçoğu ruhsat almaya ihtiyaç bile
duymuyor, televizyon kanallarından çok rahat bir şekilde bu ürünleri
satabiliyorlar, toplum sağlığını da tehlikeye atıyorlar. 
Bakın,
buna birkaç tane örnek verelim, geçmişte yaşadığımız acı olaylara örnek
verirsek: Mesela ölümlere varana kadar sebep olan bir ürün var “zayıflama
ilacı” adı altında “sibutramin” içeren bir ürün satıldı ülkemizde ve ölümlere
sebep oldu. Sağlık Bakanlığı bu ürünün ruhsatını iptal edince şimdi arkadan
dolandı firmalar, içinde “sibutramin” olduğunu sakladıkları ürünlere Tarım ve
Orman Bakanlığından ruhsat alıyorlar. Hatta, dediğim gibi, ruhsat almaya gerek
duymadan şimdi bu ürünleri “zayıflama ürünü” diye televizyonlardan,
internetten, marketlerden satmaya başladılar. Bu böyle giderse kayıtsız olarak
da bir sürü rahatsızlıklar, bir sürü şikâyetler önümüze geliyor çünkü hangi
ilaçtan, neden olduğunu bilmiyoruz. Bunun yanı sıra sadece “sibutramin” de
değil, yine içeriğinde “sildenafil” “tadalafil” gibi kardiyovasküler sistemi
ilgilendiren cinsel sağlık ürünleri bakın, benzinliklerde satılıyor arkadaşlar,
benzinliklere gittiğiniz zaman macun, jel türevi adı altında… Tabii, bunun
içinde “sildenafil” var, “tadalafil” var diye söylemiyorlar, bunları sizlere
satıyorlar ve bunları alan insanlar en yakınından dahi saklıyor bu ilaçları
kullandığını. 
(Mikrofon
otomatik cihaz tarafından kapatıldı) 
ÜMİT
YILMAZ (Devamla) – Başkanım, toparlıyorum hemen.
BAŞKAN
- Buyurun.
ÜMİT
YILMAZ (Devamla) – Çünkü bu ilaçları kullandığını en yakınından dahi sakladığı
için hangi şikâyetlerle hangi sağlık kurumuna gittiğini tespit edemiyoruz; bunun
önleminin bir an önce alınması lazım. “RTÜK var; RTÜK, televizyondan satışları
engelliyor.” diyorsunuz. Açın televizyonları, uydu kanalına girin; orada, bir
dizide öpüşme sahnesini yasaklayan RTÜK’ün o ilaçların hangi reklamlarla
satıldığına bir bakması lazım. Yani, bu kadar ahlaka mugayir bir şekilde
satılan bir ürün görülmemiştir. Direk dansıyla cinsel ürün satıyor. Yani, bunu
nasıl engellemiyorlar, ben hayret ediyorum; nasıl görmüyorlar, bu kanallar hâlâ
nasıl satış yapabiliyor, açık kalabiliyor, bunu anlamak mümkün değil. İlgili
kurum ve kuruluşların bunu engellemesini talep ediyoruz. 
Hepinizi
saygıyla selamlıyorum. (MHP sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama talebimiz var. 
BAŞKAN
– Sayın Özel, Sayın Sümer, Sayın Tanal, Sayın Tığlı, Sayın Ünsal, Sayın Kaya,
Sayın Gürer, Sayın Gökçel, Sayın Ünver, Sayın Şevkin, Sayın Yavuzyılmaz, Sayın
Yıldız, Sayın Kılınç, Sayın Tokdemir, Sayın Tutdere, Sayın Antmen, Sayın Barut,
Sayın Keven, Sayın Durmaz, Sayın Topal. 
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Pusulaları okuyorum:
Sayın
Meliha Akyol? Burada.
Sayın
Mustafa Elitaş? Burada.
Sayın
Ahmet Çolakoğlu? Burada.
Sayın
Mehmet Habib Soluk? Burada.
Sayın
Hacı Turan? Burada.
Sayın
Emine Yavuz Gözgeç? Burada.
Sayın
Serkan Bayram? Yok.
Toplantı
yeter sayısı vardır. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
- Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
6’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
7’nci
madde üzerinde 3 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan Ürün Güvenliği ve Teknik Düzenlemeler Kanunu Teklifi’nin 7’nci maddesinin
1’inci fıkrasının (i) bendinden sonra gelmek üzere aşağıdaki bent eklenmiştir.
“j)
Bakanlığın belirleyeceği şartlar çerçevesinde satış sonrası destek hizmetini
sağlar.”
 Mehmet
Metanet Çulhaoğlu Ayhan Erel Fahrettin
Yokuş
 Adana Aksaray Konya
 Hayrettin
Nuhoğlu  İsmail
Koncuk
 İstanbul  Adana
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Konya Milletvekili Fahrettin Yokuş. (İYİ
PARTİ sıralarından alkışlar)
FAHRETTİN
YOKUŞ (Konya) – Sayın Başkan, değerli milletvekilleri; İYİ PARTİ Grubu adına hepinizi saygıyla selamlıyorum.
İslam
âleminin kandilini kutlayarak sözlerime başlamak istiyorum. 
Malumunuz
Yunanistan’dan kötü bir haber geldi. Batı Trakya’da bulunan İskeçe’mizin
değerli Müftüsü Ahmet Mete Bey, maalesef bir Müslüman Türk’ün cenaze namazını
kıldırdığı gerekçesiyle Yunan mahkemelerince dört ay cezaya mahkûm edildi. Bu
insan hakları ihlali, bu utanç verici kararı elbette kınıyoruz. Türkiye
Cumhuriyeti devletimizden de buradaki soydaşlarımızın hakkını daha ciddiyetle
savunmasını bekliyoruz. 
Değerli
milletvekilleri, Hindistan’da bir katliam yaşanıyor. Başkent Delhi’nin kuzey
doğusunda Müslümanlara yönelik saldırılar hız kesmeden devam ediyor. Son gelen
haberlere göre 35 Müslüman kardeşimiz şehit edilmiştir, şehitlere Allah’tan
rahmet diliyoruz. 
Değerli
milletvekilleri, 26 Şubat Azerbaycan Hocalı katliamının 28’inci yılı. 613
soydaşımız Ermeni komiteciler tarafından şehit edilmiş, aradan yirmi sekiz yıl
geçmesine rağmen hâlen Karabağ toprakları Ermeni işgali altındadır. Karabağ
topraklarının bir an önce Ermeni işgalinden kurtarılması için Azerbaycan ve
Türkiye Cumhuriyeti devletinin gayretli çalışmalarını bekliyoruz.
Değerli
milletvekilleri, bugün, Türkiye Büyük Millet Meclisimizde, Sayın Meclis
Başkanımızın destekleriyle Hocalı katliamıyla ilgili bir resim sergisi açıldı.
Sayın Meclis Başkanımızı bu gayretinden dolayı kutluyorum. 
Çin’de
corona virüsü nedeniyle Doğru Türkistan’da sıkıntıların olduğunu, Doğu
Türkistan dernekleri yöneticileri dün
yanımıza gelerek anlattılar. Türkiye Cumhuriyeti devletinden... Özellikle
kamplardaki kardeşlerimizin bu virüse yakalanma sıklığının yoğun olduğunu, 15
metrelik odalarda yirmişer kişi kaldığını ve özellikle Doğu Türkistan’daki
vilayetlerimizde sokağa çıkma yasağı nedeniyle parası olan soydaşlarımıza
haftada bir yiyecek verildiği, parası olmayanların da açlıkla yüz yüze
kaldıkları noktasında bilgiler gelmektedir. Bu bilgilerin doğruluğu noktasında
endişelerimiz vardır. Bu manada Dışişleri Bakanlığımızın girişimde bulunmasını,
Doğu Türkistan’daki mazlum kardeşlerimize sahip çıkmasını özellikle buradan
talep ediyorum.
Değerli
milletvekilleri, malum, yarın 28 Şubat sürecinin 23’üncü yılı. O dönemde
TÜRKİYE KAMU-SEN’de yönetici olarak bulunmam hasebiyle TÜRKİYE KAMU-SEN’in 28
Şubat süreciyle ilgili açıklamasından kısa bir metin okuyarak sözlerimi
sürdürmek istiyorum. “Asker ve sivil her türlü dayatmaya karşıyız. Türkiye’de
demokrasinin askıya alınmasına izin verilemez. Ara rejim heveslileri şunu
bilmelidir ki: ‘Demokrasi ve hukuk dışı her hareket karşısında TÜRKİYE
KAMU-SEN’i bulacaklardır.’” Yönetim Kurulumuz bu açıklamanın arkasından 19
Haziran 1997 yılında bütün ülke genelinde “Kesintisiz demokrasi istiyoruz.”
başlığı altında kitlesel basın açıklamaları yapmış, kamuoyunda oluşan bazı
sivil toplum örgütlerinin bu 28 Şubat sürecine destek vermeleri kınanmış ve bu
onurlu mücadelenin içinde TÜRKİYE KAMU-SEN heyetinde bulunan bütün kardeşlerimi
yirmi üç yıl aradan sonra burada kutlamadığımı ifade etmek istiyorum.
Hepinize
hayırlı akşamlar diliyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 173 sıra sayılı Ürün Güvenliği ve Teknik Düzenlemeler Kanunu Teklifi’nin
7’nci maddesinin birinci fıkrasının (a) bendinde bulunan "arz eder”
ifadesinin "içerir” şeklinde değiştirilmesini arz ve teklif ederiz.
 Tahsin
Tarhan Haydar Akar Ahmet
Vehbi Bakırlıoğlu
 Kocaeli Kocaeli Manisa
 Ahmet
Önal Müzeyyen Şevkin Tacettin
Bayır
 Kırıkkale Adana İzmir
  Ahmet
Akın
  Balıkesir
BAŞKAN
– Önerge hakkında konuşmak isteyen Kırıkkale Milletvekili Ahmet Önal.
Buyurun
Sayın Önal. (CHP sıralarından alkışlar)
AHMET
ÖNAL (Kırıkkale) – Sayın Başkan, değerli milletvekilleri; Ürün Güvenliği ve
Teknik Düzenlemeler Kanunu Teklifi’nin 7’nci maddesi üzerinde verdiğimiz
önergeyle ilgili parti grubum adına söz almış bulunuyorum. Bu vesileyle başta
hemşehrilerim olmak üzere, ekranları başında bizleri izleyen tüm
vatandaşlarımızı ayrı ayrı selamlıyor, saygılar sunuyorum.
20’nci
yüzyılda teknolojide meydana gelen çok hızlı gelişmelerin etkisiyle tüketiciye
sunulan mal ve hizmetler tür ve kalite açısından önemli değişimlere uğramıştır.
Piyasaya sürülen yeni ürünlerin kalite ve çeşitlerindeki çokluk, tüketicilerin
fiyat ve kalite karşılaştırması yapmalarını zorlaştırmıştır. Sermayenin artması
esasına dayanan bugünkü sistemde kâr ön plana geçmiş, tüketicinin korunması
anlayışından vazgeçilmiştir. Ürünlerin sağlığa zararlı olması başta olmak
üzere, dayanıklı olmaması ve isteklere cevap vermemesi gibi nedenler çeşitli
şikâyetleri de beraberinde getirmiştir. Ayrıca, üreticilerin yine fazla kazanç
uğruna taahhüt ettikleri garantileri yerine getirmemeleri, tüketicilerin
memnuniyetsizliklerini artırmıştır. Satışların kolaylaştırılması ve
artırılmasına en etkin yol olan reklam alanındaki değişmeler de tüketiciyi
koruyucu tedbirlerin alınmasını gerektirmiştir. Abartılı ve gerçeği yansıtmayan
ama çekici olan reklamlar tüketicinin yanılmasına neden olmaktadır. Gelişmiş
teknolojilerin ortaya çıkardığı tüketim toplumunun mağduru yine tüketici
olmuştur.
Toplum
içinde güçlünün kendi hakkını en iyi koşullarda savunabileceği yadsınamaz bir gerçektir. Başka bir ifadeyle, güçlü kendi hakkını
zaten korur ve alır; önemli olan, zayıf tarafın haklarının korunmasıdır.
Tüketim suretiyle hayatlarını sürdürebilen tüketicinin satın aldığı ürün ve
hizmetlerin ayıpsız ve güvenli olması için gerekli tedbirlerin alınmasını talep
etme hakkı vardır.
Son
yıllarda pazarlama tekniklerinde meydana gelen önemli değişiklikler ürünlerin
tüketiciye ulaşmadan önce her geçen gün artan sayıda aracıdan geçmesine sebep
olmuştur. Bunun yanı sıra, ürünlerin yapısının daha karmaşık hâle gelmesi,
tüketicilerin zarara uğrama riskini artırmıştır. 
Bununla
birlikte, getirdiğiniz bu düzenlemenin 7’nci maddesinde imalatçıların
yükümlülükleri düzenlenmiştir. İmalatçının teknik dosya tanzim edip bunu on yıl
boyunca muhafaza edeceği, ürünün ilgili kurallara uygunluğunun seri üretim
boyunca da sürdürülmesi için gerekli tedbirlerin alınacağı, ürünün açık
adresinin ürünün üzerinde bulunması gerektiği belirtilmiştir. Bu düzenlemeleri
olumlu bulmakla birlikte, düzenlemenin eksikliklerini de söylememiz
gerekmektedir. Ürün güvenliği, her şeyden önce, insan sağlığı, can ve mal
güvenliği, hayvan ve bitki sağlığı, çevre ve tüketicinin korunması açısından
sahip olması gereken asgari güvenlik koşullarını sağlamalıdır. Bu bağlamda,
güvenli ürün, normal kullanım koşullarında tüketici için risk taşımayan veya
kabul edilebilir ölçüde risk taşıyan ürünü ifade etmektedir. 
Kanun
teklifinin Komisyon toplantılarında görüşmeleri yapılırken partimiz
milletvekillerince önergelerle karekod uygulamasının ürünlere eklenmesi
önerilmiştir. Bu sayede her işletmeci ve nihai kullanıcı karekoda tanıtacağı
ürünün hangi işletmeden hangi tarihte teslim edildiğine, ürün üzerindeki olası
denetim ve önlem sonuçlarına, ürün hakkındaki güncel bilgilere özet hâlinde
erişebilecek, takip ve hak arama yolu hızlanacaktır. Ürünün üzerinde ya da
etiketinde ithalatçının, imalatçının, dağıtıcının kayıtlı ticari isminin,
unvanının, markasının, adresinin karekod yazılımıyla izlenmesi, bir önceki ya
da sonraki işletmecinin tespitinde ürünün güvenliğinin herkes tarafından
rahatlıkla takibini kolaylaştıracaktır. Karekod herkes tarafından okunabilecek;
imalatçı, ithalatçı, dağıtıcının -bu teklifle olan- sınırlı bilgileri ürünün
üzerinde gözükmeye devam edecektir. Bu bakımdan, karekod uygulaması ürünün üzerinde
bulunan zorunlu bilgilere bir alternatif değil, onun tamamlayıcısı olacaktır.
Ürün üzerindeki karekodu isteyen her kişi okutacak, tüm işletmeci taraflara,
üstelik sırasıyla ulaşacaktır. Bu durumda kanun teklifinde, karekod uygulaması
hakkında somut bir düzenleme yapılmaması hatalı ve eksiktir.
Bununla
birlikte, kanun teklifinde, imalatçının muhtemel risklere karşı piyasada
bulunan ürünlerden numune alarak test edebileceği ve inceleme yapabileceği
belirtilmiştir. Peki, imalatçının gerekli laboratuvara ve teknik personele
sahip olup olmadığı hangi kritere göre ve nasıl tespit edilecektir? Ayrıca, bu
kanun teklifi konusunda tüketici örgütlerinin görüşleri alınmış mıdır? Tüketici
örgütlerinin iradeleri bu kanun teklifine yansımış mıdır?
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
AHMET
ÖNAL (Devamla) – Oysa ülkemizin de kabul ettiği evrensel tüketici haklarından
olan “temsil edilme hakkı” gereği, tüketici örgütlerinin kendilerini
ilgilendiren konularda bir yasal düzenleme yapılırken görüşlerinin alınması ve
yasal düzenlemeye iradelerinin yansıması gerekmektedir. Ancak, kanun teklifi
hazırlanırken -daha önce yaptığınız gibi- bir dayatma yapılmış, hiçbir kurum ve
kuruluşun görüşü alınmamıştır. Sanırım bu durum ileri demokrasi anlayışınızın
bir başka türüdür. Toplum sağlığını ilgilendiren en önemli konuların başında
gelen Ürün Güvenliği Yasa Teklifi dahi hazırlanırken toplumsal uzlaşı ve
mutabakat aranmamış olması hiç de şaşırtıcı değildir. 
Bu
duygu ve düşüncelerle, Cumhuriyet Halk Partisi Grubu adına kanun teklifi
üzerindeki görüş ve düşüncelerimizi sunar, tüm vatandaşlarımızın mübarek Regaip
Kandili’ni bu vesileyle bir kez daha kutlar, Genel Kurulu saygılarımla
selamlarım. 
Teşekkürler.
(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Topal…
V.- AÇIKLAMALAR (Devam)
56.- Hatay Milletvekili Serkan Topal’ın, Suriye’nin İdlib bölgesinde rejim güçlerinin
düzenlediği hava saldırısında şehit düşen hemşehrisi Teğmen Ali Emre
Fırıncıoğulları’na Allah’tan rahmet dilediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
“Bugün
oğlum Ali Emre’yi ‘asteğmen’ rütbesiyle Balıkesir Bakım Onarım Komutanlığına
vatan görevini yapmak üzere teslim ettim. Yıllar ne çabuk geçmiş, en küçük
oğlumuzu askere gönderecek yaşa gelmişiz. Hayırlısıyla görevlerini ifa ederler
inşallah. Allah evlatlarımızın ana babalarına sağ salim dönmelerini nasip
etsin. Vatanımızı, milletimizi korusun.” diye Remzi Fırıncıoğulları iki yıl
önce sosyal medyada paylaşmış ve maalesef geçen hafta İdlib’de şehit verdik
Teğmen Ali Emre Fırıncıoğulları’nı. Bir kez daha, kendilerine Allah’tan rahmet
diliyoruz “Vatan sağ olsun.” diyoruz, ailelerine sabırlar diliyoruz. 
Yalnız,
şunu da ifade etmek istiyorum: Kiminle konuşursanız konuşun, vatan
evlatlarımızı kaybetmek istemiyoruz. Bu işi de bir an önce çözün. Ali Emre
Fırıncıoğulları’na bir kez daha Allah’tan rahmet diliyorum. Ruhu şad olsun. 
Hepinize
saygılarımı sunuyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 173 sıra sayılı Kanun Teklifi’nin 7’nci maddesinin 1’inci fıkrasının (b)
bendinde geçen “hallerde” ibaresinin “durumlarda” olarak değiştirilmesini arz
ve teklif ederiz. 
 Kemal
Peköz Ayşe Sürücü Tuma
Çelik
 Adana Şanlıurfa Mardin
 Nusrettin
Maçin Rıdvan Turan Ali
Kenanoğlu
 Şanlıurfa Mersin İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ AHMET
ÇOLAKOĞLU (Zonguldak) – Katılamıyoruz Sayın Başkanım.
BAŞKAN
– Önerge hakkında konuşmak isteyen Adana Milletvekili Kemal Peköz.
Buyurun
Sayın Peköz. (HDP sıralarından alkışlar) 
KEMAL
PEKÖZ (Adana) – Sayın Başkan, değerli milletvekilleri; elimde 1 Şubat 2017
tarihli bir mektup var, onu okumak istiyorum.
Mehmet
Fatih Traş, üç yıl önce, 25 Şubat 2017’de yaşamına son vererek aramızdan
ayrıldı. Sevgili Mehmet Fatih, üç yıl önce veda etti, Çukurova Üniversitesinde
akademisyendi, barış imzacısı akademisyenlerdendi. Doktorası bittikten sonra
sözleşmesi yenilenmedi. Mehmet Fatih’in hem sözleşmesi yenilenmedi hem de başka
bir üniversitede çalışması engellendi. O da yurt dışı için iş ve burs başvurusu
yaptı.
1
Şubat tarihli mektubunda şunları ifade ediyordu: “Eylül 2010-Haziran 2016
arasında Çukurova Üniversitesi Ekonometri Bölümünde Yükseköğretim Kanunu’nun
50/d maddesi uyarınca araştırma görevlisi olarak çalıştım. Haziran 2016’da
doktora tezimi tamamlayıp Çukurova Üniversitesi Ekonomi Bölümünden mezun
olduktan sonra sözleşmem yasal çerçevede sonlandırıldı. Kısa süre sonra
Çukurova Üniversitesi İktisadi ve İdari Bilimler Fakültesinde sayısal ekonomi,
tarım ekonomisi ve mikroekonomi derslerini veren öğretim görevlisi beklenmedik
şekilde ayrılınca bu dersleri vermek üzere sözleşmeli olarak işe başladım.
Maddi getirisi oldukça mütevazı olmasına rağmen –ki bu 94 euroya tekabül
ediyor- benim için ilk ders verme deneyimim olduğundan bu derslere büyük önem
atfettim ve bu dersleri vermek için hazırlık yaptım. Ancak işe başlamamdan
birkaç hafta sonra düzenlenen bir fakülte kurulunda, Maliye Bölümü Öğretim
Üyesi Doçent Doktor Haşim Akça beni açıkça PKK sempatizanı olmakla suçlayarak
10 Aralık 2016’da İstanbul’daki patlamadan sonra Türkiye'nin çok hassas günler
geçirdiğini, bu sözleşmenin gözden geçirilmesi gerektiğini söylemiş. Aynı
toplantıda Akça, MİT’teki irtibatlarının kendisine ‘fakülte kurulu üyelerinin
kimi işe aldıklarından haberdar olup olmadıklarını’ sorduğunu söylemiş. Ayrıca,
MİT’teki aynı kaynaklar benim HDP’nin mitinglerine katıldığıma dair kendisine
de bilgi vermişler. 
Fakülte
kurulu toplantılarında sarf edildiği iddia edilen bu sözler çok ciddi
olduğundan doğruluğunu teyit etmek için araştırmaya giriştim. Bu amaçla iyi
ilişkilere sahip olduğum 2 fakülte kurul üyesine danıştım ve bu ifadelerin
gerçek olduğunu teyit ettim. Yapılmış olan şikâyet sonucu 15/12/2016 tarihinde
düzenlenen fakülte yönetim kurulunda ‘görülen lüzum üzerine’ oy birliğiyle
görevden alındım. 
Bu
olayın ardından Türkiye'deki diğer üniversitelere başvurmaya karar verdim.
Aralık 2016’da Mardin Artuklu Üniversitesinden bir arkadaşımla iletişime
geçerek çalıştığı bölümde benim niteliklerime uygun bir akademisyene ihtiyaç olup
olmadığını sordum. Bölüm kurulu ve üniversite yönetimine sunmak için istediği
öz geçmişimi gönderdim ve olumlu dönüşler aldım. Birkaç saat sonra beni tekrar
arayan arkadaşım ‘Barış İçin Akademisyenler’ imzacılarından olduğum için
üniversitenin beni işe almasının mümkün olmadığını söyledi. 
Ocak
2017’de ise Çukurova Üniversitesinde görevli bir akademisyen vasıtasıyla
İstanbul Aydın Üniversitesiyle iletişime geçerek öğretim görevlisi pozisyonu
için öz geçmişimi gönderdim ve bir sonraki hafta mülakata davet edildim.
Mülakat sonunda, ekonomi ve finans bölümü bünyesinde iki buçuk yıl geçerli bir
sözleşme teklif ettiler. Teklifi imzalayıp vereceğim dersleri belirledikten
sonra banka hesabının açılması, gerekli belgelerin toplanması ve Adana’dan
İstanbul’a taşınma gibi işlerle uğraşmaya başladım ancak ertesi gün
üniversiteden bana telefonla ulaşılarak başvurduğum ve kabul edildiğim
pozisyonun iptal edildiği iletildi. Bu durumu danıştığım deneyimli
akademisyenler bunun normal bir davranış olmadığını ifade ettiler. Hükûmet Kürt
nüfusun yoğun olarak yaşadığı bölgelerde gerilimi artırmaya, toplumu ve
özellikle akademik camiayı kasıtlı olarak ayrıştırmaya devam ettiğinden
kişiliğimde bütünleşik insani değerlerden feragat etmediğim sürece olağan
-öğretim ve araştırma başarım gibi nedenler bir yana- bir akademik gelecek
öngöremediğim için bu müracaatı yapıyorum.”
İşte,
Mehmet Fatih’in sözleri bunlar. Bu arada, barış akademisyenlerinin de beraat
ettiklerini biliyoruz. Şimdi, yapacağımız bir tek şey kalıyor: Sadece ve sadece
Mehmet Fatih’in anısı önünde saygıyla eğilmek.
Hepinize
iyi akşamlar diliyorum. (HDP sıralarından alkışlar)
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
beş dakika ara veriyorum.
Kapanma Saati: 21.27
DÖRDÜNCÜ OTURUM
Açılma Saati: 21.30
BAŞKAN: Başkan Vekili Celal ADAN
KÂTİP ÜYELER: Nurhayat ALTACA KAYIŞOĞLU (Bursa),
Mustafa AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 62’nci Birleşiminin
Dördüncü Oturumunu açıyorum. 
173
sıra sayılı Kanun Teklifi’nin görüşmelerine devam ediyoruz. 
Komisyon?
Yok. 
Ertelenmiştir.

141
sıra sayılı Kanun Teklifi’nin görüşmelerine başlıyoruz. 
2.- Tekirdağ Milletvekili Mustafa Şentop’un Türkiye
Cumhuriyeti ile Karadağ Arasında Serbest Ticaret Anlaşmasına İlişkin Olarak
İmzalanan Mevcut Protokol I’in Yerini Alan Protokol I ile Anlaşmaya Eklenen
Protokol III’ün Onaylanmasının Uygun Bulunduğuna Dair Kanun Teklifi (2/2275) ve
Dışişleri Komisyonu Raporu (S. Sayısı 141)
BAŞKAN
– Komisyon? Yok. 
Ertelenmiştir.

29
sıra sayılı Kanun Teklifi’nin görüşmelerine başlıyoruz. 
3.- Türkiye Büyük Millet Meclisi Başkanı İzmir Milletvekili
Binali Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
`Menşeli Ürünler' Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
BAŞKAN
– Komisyon? Yok. 
Ertelenmiştir.

Gündemimizde
başka bir konu bulunmadığından, denetim konuları ve kanun teklifleri ile
komisyonlardan gelen diğer işleri sırasıyla görüşmek için, 3 Mart 2020 Salı
günü saat 15.00’te toplanmak üzere birleşimi kapatıyorum. 
Kapanma Saati: 21.32




(X) Bu bölümde hatip tarafından Türkçe
olmayan kelimeler ifade edildi.


(x) 173 S. Sayılı Basmayazı 25/02/2020
tarihli 60’ıncı Birleşim Tutanağı’na eklidir.




