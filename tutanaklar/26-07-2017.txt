



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 119’uncu
Birleşim
 26
Temmuz 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Diyanet İşleri Başkanlığı ve
Türkiye Diyanet Vakfı tarafından düzenlenen “Yazımda Kardeşlik Var” yaz kampı
çerçevesinde Diyarbakır, Hakkâri, Şırnak ve Mardin illerinden gelen terör
mağduru gençlere “Hoş geldiniz.” denilmesi

B) Meclis Araştırması Önergeleri
1.- Van Milletvekili Bedia Özgökçe Ertan ve 22 milletvekilinin,
özellikle Van’da olmak üzere Van Gölü Elektrik Dağıtım AŞ’nin (VEDAŞ) kapsadığı
illerdeki elektrik kesintilerinin nedenlerinin ve olumsuz etkilerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/595)
2.- Gaziantep Milletvekili Mahmut Toğrul ve 22 milletvekilinin, ÖYP’li
araştırma görevlilerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/596)
3.- HDP Grup Başkan Vekili Diyarbakır Milletvekili İdris Baluken’in,
Oyak Renault yönetiminde 30’a yakın işçinin işten çıkarılmasıyla ilgili
olayların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/597)



V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Niğde Milletvekili Ömer Fethi Gürer’in, çocuk işçilik sorununa
ilişkin gündem dışı konuşması
2.- Mersin Milletvekili Ali Cumhur Taşkın’ın, orman yangınlarıyla
mücadeleye ilişkin gündem dışı konuşması
3.- Ağrı Milletvekili Berdan Öztürk’ün, çocuklara yönelik cinsel
istismara ilişkin gündem dışı konuşması

VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Ağrı Milletvekili
Berdan Öztürk’ün yaptığı gündem dışı konuşması sırasında Adalet ve Kalkınma
Partisine sataşması nedeniyle konuşması
2.- Şanlıurfa Milletvekili İbrahim Ayhan’ın, Niğde Milletvekili Alpaslan
Kavaklıoğlu’nun HDP grup önerisi üzerinde yaptığı konuşması sırasında şahsına
sataşması nedeniyle konuşması
3.- İstanbul Milletvekili Filiz Kerestecioğlu Demir’in, Çanakkale
Milletvekili Bülent Turan’ın yerinden sarf ettiği bazı ifadeleri sırasında Halkların
Demokratik Partisine sataşması nedeniyle konuşması
4.- Amasya Milletvekili Mehmet Naci Bostancı’nın, İstanbul Milletvekili
Engin Altay’ın 492 sıra sayılı İç Tüzük Değişiklik Teklifi’nin birinci bölümü
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
5.- Manisa Milletvekili Özgür Özel’in, İstanbul Milletvekili Markar
Eseyan’ın 492 sıra sayılı İç Tüzük Değişiklik Teklifi’nin birinci bölümü
üzerinde şahsı adına yaptığı konuşması sırasında Cumhuriyet Halk Partisine
sataşması nedeniyle konuşması
6.- Amasya Milletvekili Mehmet Naci Bostancı’nın, Ankara Milletvekili
Murat Emir’in 492 sıra sayılı İç Tüzük Değişiklik Teklifi’nin birinci bölümü
üzerinde şahsı adına yaptığı konuşması sırasında Adalet ve Kalkınma Partisine
sataşması nedeniyle konuşması
7.- Ankara Milletvekili Murat Emir’in, Amasya Milletvekili Mehmet Naci
Bostancı’nın sataşma nedeniyle yaptığı konuşması sırasında şahsına sataşması
nedeniyle konuşması
8.- Amasya Milletvekili Mehmet Naci Bostancı’nın, Gaziantep Milletvekili
Mahmut Toğrul’un 492 sıra sayılı İç Tüzük Değişiklik Teklifi’nin 3’üncü
maddesiyle ilgili önerge üzerinde yaptığı konuşması sırasında AK PARTİ Genel
Başkanına sataşması nedeniyle konuşması
9.- İstanbul Milletvekili Mehmet Muş’un, Van Milletvekili Lezgin
Botan’ın 492 sıra sayılı İç Tüzük Değişiklik Teklifi’nin 4’üncü maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
10.- Van Milletvekili Lezgin Botan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
11.- İstanbul Milletvekili Mehmet Muş’un, Van Milletvekili Lezgin
Botan’ın sataşma nedeniyle yaptığı konuşması sırasında AK PARTİ Genel Başkanına
sataşması nedeniyle konuşması
12.- Adana Milletvekili Meral Danış Beştaş’ın, İstanbul Milletvekili
Mehmet Muş’un sataşma nedeniyle yaptığı konuşması sırasında şahsına sataşması
nedeniyle konuşması
13.- Çanakkale Milletvekili Bülent Turan’ın, Ankara Milletvekili Levent
Gök’ün 492 sıra sayılı İç Tüzük Değişiklik Teklifi’nin ikinci bölümü üzerinde
CHP Grubu adına yaptığı konuşması sırasında AK PARTİ Grubuna sataşması
nedeniyle konuşması
14.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
15.- İstanbul Milletvekili Mehmet Muş’un, Yalova Milletvekili Muharrem
İnce’nin 492 sıra sayılı İç Tüzük Değişiklik Teklifi’nin ikinci bölümü üzerinde
şahsı adına yaptığı konuşması sırasında Adalet ve Kalkınma Partisine sataşması
nedeniyle konuşması
16.- Yalova Milletvekili Muharrem İnce’nin, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
17.- İstanbul Milletvekili Mehmet Muş’un, Yalova Milletvekili Muharrem
İnce’nin sataşma nedeniyle yaptığı konuşması sırasında şahsına sataşması
nedeniyle konuşması

VII.- AÇIKLAMALAR
1.- Balıkesir Milletvekili Mehmet Tüm’ün, Nüfus Hizmetleri Kanun
Tasarısı’yla il ve ilçe müftülerinin evlendirme memurları arasına eklenmek
istenmesine ilişkin açıklaması
2.- İstanbul Milletvekili Didem Engin’in, AKP yönetiminde İstanbul’un
tarihî silueti ve yeşil alanların ranta kurban verildiğine ilişkin açıklaması
3.- Bursa Milletvekili Erkan Aydın’ın, Nüfus Hizmetleri Kanun
Tasarısı’yla din adamlarına nikâh kıyma yetkisi verilmesinin dinî nikâhın resmî
nikâh yerine geçmesine sebebiyet vereceğine ilişkin açıklaması
4.- Denizli Milletvekili Cahit Özkan’ın, İsrail’in Harem-i Şerif’e
Müslümanların girişine ve ibadetine engel olan tavrını ve ısrarını şiddetle
kınadığına ilişkin açıklaması
5.- Adana Milletvekili Elif Doğan Türkmen’in, müfredattan Atatürk’ü
çıkarma çabası içinde olan Millî Eğitim Bakanlığının asıl görevini yapıp
eğitimdeki başarısızlıklar için ne zaman çözüm üreteceğini öğrenmek istediğine
ilişkin açıklaması
6.- Mersin Milletvekili Baki Şimşek’in, engelli vatandaşların istihdam
oranlarının artırılması gerektiğine ilişkin açıklaması
7.- Kocaeli Milletvekili Tahsin Tarhan’ın, CHP Genel Başkanı Kemal
Kılıçdaroğlu’nun Maltepe mitinginde okuduğu maddeleri tekrarlamak istediğine
ilişkin açıklaması
8.- Kocaeli Milletvekili Fatma Kaplan Hürriyet’in, AKP iktidarının korku
ve cezalandırma siyasetinin yerel belediyelerin hizmet etme anlayışına da
sirayet ettiğine ilişkin açıklaması
9.- Bursa Milletvekili Nurhayat Altaca Kayışoğlu’nun, değişen bakanlar
ve bürokratlarla birlikte uygulanan politikaların da değişmesinin projelerin
uygulanmasında zaman kaybına neden olduğuna ilişkin açıklaması
10.- Giresun Milletvekili Bülent Yener Bektaşoğlu’nun, Türkiye Büyük
Millet Meclisinin, getirilen İç Tüzük değişikliğiyle milletvekillerinin
konuşmasına, denetim görevi yapmasına, halkının sorunlarını dile getirmesine
engel olan tek parlamento olacağına ilişkin açıklaması
11.- Kahramanmaraş Milletvekili İmran Kılıç’ın, Batı’da kilisede din
adamlarının nikâh kıydığına ve siyasetle ilgili söylenmiş bazı sözlere ilişkin
açıklaması
12.- Muğla Milletvekili Akın Üstündağ’ın, Milas’ın Yaşyer Ovası
etrafında 3 baraj olmasına rağmen kuraklık yaşandığına ve susuzluk sorununu
giderecek bir projenin niçin düşünülmediğini öğrenmek istediğine ilişkin
açıklaması
13.- Kırklareli Milletvekili Türabi Kayan’ın, FETÖ terör örgütüyle
sürekli mücadele eden Cumhuriyet gazetesi yazarlarının FETÖ’cülükle
suçlandığına, hedef şaşırtmak ve eleştirel bakışı susturmak amacı taşıyan bu
uygulamalardan derhâl vazgeçilmesi gerektiğine ilişkin açıklaması
14.- İstanbul Milletvekili Gamze Akkuş İlgezdi’nin, il ve ilçe
müftülüklerine nikâh kıyma yetkisi veren tasarının Türk Medeni Kanunu’na aykırı
olduğuna ilişkin açıklaması
15.- Adana Milletvekili İbrahim Özdiş’in, çölyak hastalarının
sorunlarına ilişkin açıklaması
16.- Afyonkarahisar Milletvekili Burcu Köksal’ın, Afyonkarahisar’ın
Şuhut ilçesi Balçıkhisar köyünde dört yıldır sağlık ocağı yapılmadığına ve ne
zaman yapılacağını öğrenmek istediğine ilişkin açıklaması
17.- Bursa Milletvekili Orhan Sarıbal’ın, devamsızlık nedeniyle
milletvekilliğinin düşürülmesinin büyük bir garabet olduğuna ve Anıtkabir’de
neler olduğu konusunda bir açıklama yapılması gerektiğine ilişkin açıklaması
18.- Manisa Milletvekili Erkan Akçay’ın, Meclisi ziyaret eden terör
mağduru aileleri ve çocukları sevgi ve saygıyla selamladığına, Ege Denizi’nde
işgal altındaki Türk adalarında Yunan tahrikinin devam ettiğine, YPG’nin
isminin Suriye Demokratik Güçleri olarak değiştirildiğinin ifade edildiğine ve
26 Temmuz Türkolog Zeki Velidi Togan’ın vefatının 47’nci yıl dönümüne ilişkin
açıklaması
19.- İstanbul Milletvekili Filiz Kerestecioğlu Demir’in, Meclisin şu
andaki devam durumuna, Diyarbakır’da vicdan ve adalet nöbetinin birinci gününde
yaşananlara ve milletvekillerinin halkla buluşmalarının engellendiğine,
müftülere nikâh kıyma yetkisinin verilmesinin özellikle genç kadınlar için çok
tehlikeli bir şey olduğuna ilişkin açıklaması
20.- Adana Milletvekili Elif Doğan Türkmen’in, Ziraat Bankasının 27
Haziran 1998’de Adana’da yaşanan depremden on dokuz yıl sonra depremzedelere
yaptığı yardımı geri istemesine ve bunun deprem vergilerinden karşılanması için
Hükûmetin bir irade ortaya koyup koymayacağını öğrenmek istediğine ilişkin
açıklaması
21.- Amasya Milletvekili Mehmet Naci Bostancı’nın, Meclisi ziyaret eden
terör mağduru çocukları ve onların şahsında tüm terörden mağdur olanları
selamladığına, nikâhla ilgili olarak insanları mağdur etmeyecek, onların hukuk
nezdindeki haklarını zayi etmeyecek tarzda düzenlemeler yapılmasının önemli olduğuna
ve devletin de bu anlamda görevini yerine getirdiğine ilişkin açıklaması
22.- Manisa Milletvekili Özgür Özel’in, Anayasa’nın temel ilkelerine ve
Anayasa’nın pek çok maddesine açıkça aykırı olan, laiklik ilkesine taban tabana
zıt olacak ve çocuk istismarı, küçük yaşta evlilik, çocuk gelinler sorununu
tırmandıracak bir kanun teklifinin Meclis Başkanlığı tarafından komisyona
havale edilmeden Bakanlar Kuruluna iade edilmesi gerektiğine ilişkin açıklaması
23.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
24.- İstanbul Milletvekili Filiz Kerestecioğlu Demir’in,
milletvekilliğinin düşürülmesiyle ilgili Karma Komisyon raporlarının görüşmelerinin
tamamlanmasından itibaren oylamaya kadar Meclisin tatil edilmesi, herhangi bir
işlem yapılmaması gerektiğine ilişkin açıklaması
25.- Çanakkale Milletvekili Muharrem Erkek’in, Çanakkale’nin Ayvacık
ilçesi Gülpınar köyünde bir şirketin jeotermal amaçlı sondaj çalışmalarının
bölgede ciddi infial yarattığına ilişkin açıklaması
26.- İstanbul Milletvekili Engin Altay’ın, Amasya Milletvekili Mehmet
Naci Bostancı’nın sataşma nedeniyle yaptığı konuşmasındaki bazı ifadelerine
ilişkin açıklaması
27.- İstanbul Milletvekili Mustafa Sezgin Tanrıkulu’nun, 492 sıra sayılı
İç Tüzük Değişiklik Teklifi’nin 3’üncü maddesinin Anayasa’ya ve ifade
özgürlüğüne aykırı olduğuna ve yürürlüğünün bir dahaki döneme bırakılması
gerektiğine ilişkin açıklaması

28.- İstanbul Milletvekili Filiz Kerestecioğlu Demir’in, Dışişleri
Bakanı Mevlüt Çavuşoğlu’nun Brüksel’de basın toplantısında yaptığı
açıklamasındaki bazı ifadelerine ve önceki yıllarda Fetullah Gülen’le ilgili
uyarıda bulunan HDP Eş Genel Başkanı Selahattin Demirtaş ile Cumhuriyet
gazetesi yazarlarının şu anda tutuklu olduklarına ilişkin açıklaması
29.- İstanbul Milletvekili Barış Yarkadaş’ın, TBMM Başkanı İsmail
Kahraman’a yeni alınan Mercedes marka makam aracının fiyatı ile kendisine
tahsis edilen Audi A8 marka aracı oğlunun kullanıp kullanmadığını öğrenmek
istediğine ve tasarruf tedbirleri gerekçesiyle Mecliste çalışan taşeron işçilerin
servislerinin kaldırılmasına ilişkin açıklaması
30.- Yalova Milletvekili Muharrem İnce’nin, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
31.- İstanbul Milletvekili Mehmet Muş’un, Yalova Milletvekili Muharrem
İnce’nin yaptığı açıklamasındaki bazı ifadelerine ilişkin açıklaması
32.- Manisa Milletvekili Özgür Özel’in, Cumhuriyet Halk Partisi olarak
İç Tüzük Değişiklik Teklifi’ne tepki olarak hem çok aktif hem çok pasif bir
direnişle bu gece Parlamentoyu terk etmeyerek milletin söz hakkını savunmaya
devam edeceklerine ilişkin açıklaması
33.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
34.- İstanbul Milletvekili Filiz Kerestecioğlu Demir’in, Cumhuriyet Halk
Partisinin demokratik haklarını kullandığına ve Türkiye’de herkesin, her yerde
demokratik hakkını kullanma hakkı olduğuna, protestonun da bir hak olduğuna
ilişkin açıklaması
35.- Manisa Milletvekili Erkan Akçay’ın, Cumhuriyet Halk Partisi ile
Halkların Demokratik Partisini kendi yanlışlarıyla baş başa bıraktıklarına
ilişkin açıklaması

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz Kerestecioğlu
Demir ile Grup Başkan Vekili Muş Milletvekili Ahmet Yıldırım tarafından, 2014
yılı Ekim ayında yaşanan Kobani olaylarının kapsamlı bir şekilde araştırılması,
olaylarda sorumluluğu olan kişilerin tespiti ve bu kişilerden hesap sorulması
adına yargıya yardımcı olunması amacıyla 26/7/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 26 Temmuz 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

B) Danışma Kurulu Önerileri
1.- Danışma Kurulunun, yurt dışına kaçırılan kültür varlıklarının
belirlenerek iadelerinin sağlanması ve mevcut kültür varlıklarının korunması
için alınması gereken tedbirlerin belirlenmesi maksadıyla, AK PARTİ Grubu adına
Grup Başkan Vekili Çanakkale Milletvekili Bülent Turan, CHP Grubu adına Grup
Başkan Vekili Manisa Milletvekili Özgür Özel, HDP Grubu adına Grup Başkan
Vekili İstanbul Milletvekili Filiz Kerestecioğlu Demir ile MHP Grubu adına Grup
Başkan Vekili Manisa Milletvekili Erkan Akçay tarafından ortak imzalı verilen
26/7/2017 tarihli Meclis araştırması önergesinin Genel Kurulun 27 Temmuz 2017
Perşembe günkü Birleşiminde okunmasına ve ön görüşmesinin aynı birleşimde
yapılmasına; söz konusu görüşmede Hükûmet, siyasi parti grupları ve önerge
sahipleri adına yapılacak konuşmaların onar dakika olmasına ilişkin önerisi

IX.- SEÇİMLER
A) Komisyonlarda Açık Bulunan Üyeliklere Seçim
1.- (10/518) esas numaralı Meclis Araştırması Komisyonunda boş bulunan
üyeliğe seçim

X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Komisyonlardan Gelen Diğer İşler
1.- Van Milletvekili Tuğba Hezer Öztürk’ün 2016 Yılı Ekim, Kasım ve
Aralık Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 24.05.2017
Tarihli ve 38 Numaralı Kararı ile Türkiye Büyük Millet Meclisi Başkanlığı
Tezkeresi (3/1022) ve Anayasa ve Adalet Komisyonları Üyelerinden Kurulu Karma
Komisyon Raporu (S. Sayısı: 489)
2.- Şırnak Milletvekili Faysal Sarıyıldız’ın 2016 Yılı Ekim, Kasım ve
Aralık Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 31.05.2017
Tarihli ve 39 Numaralı Kararı ile Türkiye Büyük Millet Meclisi Başkanlığı
Tezkeresi (3/1072) ve Anayasa ve Adalet Komisyonları Üyelerinden Kurulu Karma
Komisyon Raporu (S. Sayısı: 493)

B) Kanun Tasarı ve Teklifleri
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa Milletvekili
Erkan Akçay ile 2 Milletvekilinin Türkiye Büyük Millet Meclisi İçtüzüğü’nde
Değişiklik Yapılmasına Dair İçtüzük Teklifi (2/1783) ve Anayasa Komisyonu
Raporu (S. Sayısı: 492)
2.- İş Mahkemeleri Kanunu Tasarısı (1/850) ve Adalet Komisyonu Raporu
(S. Sayısı: 491)

XI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Türkiye Büyük
Millet Meclisi Başkanlığına tahsis edilen tüm araçların mevzuata uygun olarak
kullanıldığına ve taşeron işçiler ile hizmetli kadrosunda çalışan personelin
servislerinin kaldırılması beyanının hayal ürünü olduğuna ilişkin konuşması 
2.- Oturum Başkanı TBMM Başkan Vekili Ahmet Aydın’ın, Meclis
Başkanlığının makam aracının Başbakanlıktan tahsis edildiğine ilişkin konuşması


XII.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in, 2016 yılında yıllık izin
kullanmayan çalışan sayısına ilişkin sorusu ve Çalışma ve Sosyal Güvenlik
Bakanı Jülide Sarıeroğlu’nun cevabı (7/14235)
2.- Edirne Milletvekili Okan Gaytancıoğlu’nun, 2007, 2011 ve 2015
yıllarında yapılan genel seçimler öncesi istifa edip milletvekili seçilemeyen
Bakanlık bürokratlarına ve mevcut görevlerine ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/14514)
3.- İstanbul Milletvekili Mustafa Sezgin Tanrıkulu’nun, 2010-2017
yılları arasında Bilgi Edinme Kanunu kapsamında yapılan müracaatlara ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/15026)
26 Temmuz 2017 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Ali Haydar HAKVERDİ (Ankara) 
-------0-------
BAŞKAN – Türkiye
Büyük Millet Meclisinin 119’uncu Birleşimini açıyorum. 
Toplantı yeter
sayısı vardır, görüşmelere başlıyoruz. 
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Diyanet İşleri Başkanlığı ve
Türkiye Diyanet Vakfı tarafından düzenlenen “Yazımda Kardeşlik Var” yaz kampı
çerçevesinde Diyarbakır, Hakkâri, Şırnak ve Mardin illerinden gelen terör mağduru
gençlere “Hoş geldiniz.” denilmesi
BAŞKAN - Sayın
milletvekilleri, yukarıda, dinleyici locasında Diyanet İşleri Başkanlığı ve
Türkiye Diyanet Vakfı tarafından düzenlenen “Yazımda Kardeşlik Var” yaz kampı
çerçevesinde Diyarbakır, Hakkâri, Şırnak ve Mardin illerimizden gelen terör
mağduru gençlerimiz aramızdalar. (AK PARTİ, CHP ve MHP sıralarından alkışlar) 
Tüm
milletvekillerimiz ve tüm gruplarımız adına, geleceğimizin teminatı olan
gençlerimize teşekkür ediyoruz. Ayşe Nur Bahçekapılı Başkanımızın riyasetinde
Meclisi bugün gezdiler, bir dizi programlara, etkinliklere katıldılar,
sergileri gezdiler. Bir kez daha tüm gençlerimize buradan sevgiyle, saygıyla,
muhabbetle selamlarımızı sunarken hoş geldiniz diyoruz.
Sağ olun.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, çocuk işçiler hakkında söz isteyen Niğde Milletvekili Ömer Fethi Gürer’e
aittir.
Süreniz beş
dakikadır, lütfen, süreye de riayet edelim.
Sayın Gürer,
buyurun. (CHP sıralarından alkışlar)
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Niğde Milletvekili Ömer Fethi Gürer’in, çocuk işçilik sorununa
ilişkin gündem dışı konuşması
ÖMER FETHİ GÜRER
(Niğde) – Sayın Başkan, değerli milletvekilleri; ülkemizde çocuk işçilik sorunu
giderek büyümektedir. Bu bağlamda soruna dikkat çekmek için söz almış
bulunuyorum.
Birleşmiş
Milletler Çocuk Hakları Sözleşmesi madde 1’e göre, 18 yaşına kadar her insan
çocuk sayılmaktadır. 2015 yılında çıkan Eğitim Yasası’yla 6-13 yaş aralığına
gerileyen zorunlu eğitim, bunun yanında yoksullaşma çocukların iş alanlarında
daha çok çalışmalarının önünü açmıştır. Çocuk işçiliğinin temelinde yoksulluğun
önemli rolü vardır. Araştırma ve verilere göre, 6-17 yaş grubunda çalışan
çocukların önceliği aile bütçesine katkıda bulunmaktır. 18 yaş altı işçi
çocukların resmî verileri bakanlıkta 101.650 olarak belirtilmektedir. 17 yaşına
kadar çalışan aday, çırak, stajyer öğrencilerle bu rakam 400 bin civarına
çıkmaktadır. Oysa çocuk işçi sayısı gerçekte 2 milyona yaklaşmış bulunmaktadır.
2016 TÜİK verilerine göre, çocuk işçilerin yüzde 78’i kayıt dışıdır. Çalışan
çocukların yüzde 45’inin tarımda, yüzde 24’ünün sanayide, yüzde 31’inin hizmet
sektöründe olduğu ifade edilmektedir. Çocuk işçilerin normalde otuz beş saat çalışması
gerekirken bu çocukların kırk saatin üzerinde çalıştırıldığı da verilerle
ortaya çıkmış bulunmaktadır. 
2012 yılında 32
olan çocuk iş cinayeti, ne yazık ki, 2016 yılında 56 çocuğa erişmiş
bulunmaktadır. Bu tablo da kaygı vericidir. TÜRK-İŞ Başkanı çocuk işçi sorununa
değinirken “Öyle merhametsizler var ki, 10 yaşından küçük çocuklara boyundan
büyük iş yaptırmaktadırlar.” diye tepkisini dile getirmiştir. 
Çocuklarımızın
çalışma disiplinini ve yaşamını tanıması ve öz güven kazanmaları için yaz
tatillerinde bir esnafın yanında çırak olarak yaşamı öğrenmesi ve eğitimine
devam etmesi ile yetişkinlerin işini yapması arasında fark vardır. Çıraklık Ahi
geleneğinde çocuklarımızın yaşamı tanıması açısından yararlıdır ancak
eğitiminden ayrılan, ne yazık ki eğitiminden ayrıldıktan sonra da iş yaşamında
büyüklerin yapması gereken işi yaptırılan çocuklar bu ülke için gelecekte de
önemli sorunlara neden olacaktır.
Ülkemizde
mülteci çocukların durumu da vahimdir. Karın tokluğuna çalıştırılan birçok
çocuk vardır. Ayrıca, büyük kentlerden sonra tüm illerde çocuklarıyla dilenen
kişilere ya da trafik ışıklarında ellerinde bez, cam silmek için yaşamını hiçe
sayarak koşan çocuklara rastlamaktayız. Bu sorun gelecek için de kaygı verici
riskler taşımaktadır. 
Keza, sevgievlerinde
18 yaşını dolduran ya da doldurmadan davranışları nedeniyle bu yurtlardan
uzaklaştırılan çocuklar da, istihdam sağlanmadığı için, toplum için sorunlu
hâle gelmektedir. 
Geleceğimiz olan
çocuklarımızın ve gençlerin özellikle daha gelişme çağında yeterli, gerekli,
bilgi ve bilimselliğe dayanan eğitimi alması, bu bağlamda da ülkemizin
geleceğinde rol alacak kişilerin sorun yaşamaması adına Çalışma ve Sosyal
Güvenlik Bakanlığının denetimleri artırması ve daha ciddi tedbirler alması
gerekir. Ne yazık ki ülkemizde kâğıt üzerinde bunlardan çok söz edilmekte ama
uygulamada gerçekleştiği görülmemektedir. Ucuz işçilik adına, daha 10 yaşındaki
çocuktan 20 yaşındaki kişinin yapacağı işin karşılığının istenmesi kabul
edilebilir bir durum değildir. 
Ülkemizde her
kesimin sorunları artmaktadır. Tarımda, eğitimde, sanayide, kısacası yaşamın
olduğu her yerde artan sorunların çözümü de vardır. Burada kararlı olmak, bu
anlamda sorunların aşılması için alınmış olan yasal önlemleri uygulamaya
geçirmek önemlidir. Ülkemizdeki en büyük sorun da yasada var olanın
uygulamasının sağlanamamasıdır. 
Bu anlamda
Çalışma Bakanlığına çağrıda bulunuyorum: Çocuk işçilik konusunda daha ciddi
önlemler alınmalı, özellikle kayıt dışında, yaşının üstünde iş yaptırılanların
çalıştırılması yerine okullarında eğitimlerini tamamlamalarını sağlayacak
önlemler alınmalıdır.
Yüce Meclisi
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum Sayın Gürer.
Gündem dışı
ikinci söz, orman yangınlarıyla mücadele konusunda söz isteyen Mersin
Milletvekili Ali Cumhur Taşkın’a aittir. 
Buyurun Sayın
Taşkın. (AK PARTİ sıralarından alkışlar)
2.- Mersin Milletvekili Ali Cumhur Taşkın’ın, orman yangınlarıyla
mücadeleye ilişkin gündem dışı konuşması
ALİ CUMHUR
TAŞKIN (Mersin) – Sayın Başkan, değerli milletvekilleri; orman yangınlarıyla
mücadele konusunda gündem dışı söz almış bulunmaktayım. Genel Kurulu saygıyla
selamlıyorum.
Bilindiği üzere,
her yıl yaz mevsiminin başlamasıyla beraber ülkemizde orman yangınlarında
belirgin bir artış yaşanmakta ve bu yangınlar dolayısıyla ülkemizin akciğerleri
konumundaki orman varlıklarımız çok ciddi ekonomik ve ekolojik kayıplara
uğramaktadır. 
Ormanları tehdit
eden etkenlerin başında orman yangınları gelmektedir. Orman yangınları sadece
ağaçları değil, ormanda yaşayan bütün canlı ve cansız varlıkları yakarak yok
etmektedir. Kaybettiğimiz sadece ağaçlar değil, ağaçlarla birlikte binlerce
bitki ve hayvan türü yani yaşayan bir ekosistem yok olmaktadır. 
Dünyada her yıl
4 milyon hektar, Akdeniz kuşağında 550 bin hektar orman yanmaktadır. Ülkemizde
ise 8,9 bin hektar orman zarar görmektedir. Ülkemiz Akdeniz iklim kuşağında yer
aldığından orman yangınlarının yüzde 65’i Akdeniz ve Ege sahil bölgemizde
çıkmaktadır. Orman alanlarımızın 12,5 milyon hektarı yani neredeyse yarısı
yüksek yangın riski altındadır. 
Ülkemizde
her yıl meydana gelen orman yangınlarının yüzde 87’si insan kaynaklı olup bunun
da yüzde 84’ü ihmal ve dikkatsizlik, yüzde 3’ü kasıt, yüzde 13’ü ise doğal
kaynaklıdır. AK PARTİ Hükûmetlerimiz zamanında son on beş yılda Orman Genel
Müdürlüğümüz orman yangınlarıyla mücadelede önemli mesafe katetmiş olup
başarılı çalışmalar yapmaktadır. 
Sayın
Başkan, değerli milletvekilleri; orman yangınlarıyla mücadelede üç temel
strateji takip edilmektedir. Birincisi, yangın çıkmasına mâni olmak için eğitim
ve bilinçlendirme programları yürütülmekte; ikincisi, yangın çıkması durumunda
erken uyarı ve etkin mücadele yapılmakta; üçüncüsü ise yangından sonra yanmış,
zarar görmüş alanlar bir yıl içerisinde ağaçlandırılmakta, yanan alanlar amacı
dışında kullanılmamaktadır. 
Orman
yangınlarının tespiti ve erken uyarı için ormanlarımız 776 kuleden yirmi dört
saat gözetlenmektedir. Yangına erken müdahale maksadıyla ormanlarımızın
muhtelif yerlerine 1.075 adet ilk müdahale ekibi konuşlandırılmıştır. Orman
yangınlarıyla mücadele ve söndürmede 19.718 personel görev almakta olup 5
amfibik uçak, 24 su atar helikopter ve 6 idari helikopterden oluşan hava
araçları başta olmak üzere 2.372 araç ve iş makinesi kullanılmaktadır. 
Ülkemizde
30 Haziran-2 Temmuz tarihleri arasında aşırı sıcak günlerin yaşandığı üç günde
147 yangın çıkmış ve başarıyla, büyümeden söndürülmüştür. Dünyada çıkan orman
yangınları ile ülkemizde çıkan orman yangınlarını karşılaştırınca orman
yangınlarıyla mücadelede ne kadar başarılı olduğumuz açıkça görülmektedir. Son
on yıllık verilere göre, İspanya’da yıllık ortalama 91 bin hektar, Portekiz’de
75 bin hektar, İtalya’da 75 bin hektar, Yunanistan’da 45 bin hektar orman
yanarken ülkemizde ise bu rakam yalnızca 8,9 bin hektardır. Bu alanda da
bölgemizde en başarılı ülke konumundayız. Bu sonucun ortaya çıkmasında Orman
teşkilatımızın yangın yönetim sisteminde yaptığı yenilikçi hamleler, altyapı ve
teknoloji yatırımları, hizmet içi eğitimlerle birlikte Orman Genel Müdürlüğü
personelinin özverili çalışmaları etkili olmuştur.
Yangın
söndürme çalışmaları esnasında bugüne kadar 112 şehit verilmiştir. Tüm
şehitlerimize bu vesileyle Allah’tan rahmet diliyorum.
Sayın Başkan,
değerli milletvekilleri; şüphesiz, ormanları bekçi değil, sevgi korur.
Vatandaşlarımızdan pikniklerini piknik alanlarında yapmalarını, orman
içerisinde seyahat ederken sigara izmaritlerini söndürmeden atmamalarını,
herhangi bir duman gördüklerinde ücretsiz olan ALO 177 ve 110 hattını arayıp
haber vermelerini özellikle rica ediyorum.
Sözlerime son
verirken orman yangınlarıyla mücadele çalışmalarını yedi gün yirmi dört saat
yürüten başta Sayın Orman ve Su İşleri Bakanımız olmak üzere Orman Genel
Müdürlüğümüze, tüm Orman teşkilatı mensuplarımıza, destek veren orman
köylülerimize, emeği geçen herkese teşekkür ediyor, Genel Kurulu saygıyla
selamlıyorum. (AK PARTİ ve MHP sıralarından alkışlar)
BAŞKAN –
Teşekkür ediyorum. (AK PARTİ ve MHP sıralarından alkışlar)
Gündem dışı
üçüncü söz, çocuklara yönelik cinsel istismar hakkında söz isteyen Ağrı
Milletvekili Berdan Öztürk’e aittir.
Buyurun Sayın
Öztürk. (HDP sıralarından alkışlar)
3.- Ağrı Milletvekili Berdan Öztürk’ün, çocuklara yönelik cinsel
istismara ilişkin gündem dışı konuşması
BERDAN ÖZTÜRK
(Ağrı) – Teşekkür ederim Sayın Başkan.
Sayın Başkan,
değerli milletvekilleri; çocuk istismarıyla ilgili gündem dışı söz almış
bulunmaktayım. Genel Kurulu saygıyla selamlıyorum.
22 Temmuz 2017
tarihinde -sizler de takip etmişsinizdir- vekili olduğum Ağrı ilinde 9
yaşındaki bir çocuğumuza tecavüz edilmiştir. Ağrı İmam Buhari Yatılı Erkek
Kur’an Kursu’nda kalan 9 yaşındaki çocuğumuz Kur’an kursunda hocalık yapan 17
yaşındaki Y.K. tarafından tecavüze uğramış ve yaklaşık üç ay boyunca da bunun
üstü örtülmeye çalışılmıştır. Basına yansıyınca zaten ortaya çıktı. Yetim
kaldığı için yurda verilen bu çocuğumuz, kendisine tecavüz eden Y.K.’yla
birlikte bir yıldır bu kursta kaldığını ve tecavüz olayının defalarca meydana
geldiğini beyan etmiştir. Olay açığa çıktıktan sonra, tabii, Y.K. derhâl, apar
topar cezaevine atılmış, tutuklanmış ama Kur'an kursu yetkilileriyle ilgili
bugüne kadar herhangi bir adli ve idari işlem yapılmamıştır. 
Çocuklara
yönelik cinsel istismar vakası Türkiye'nin kanayan yarasıdır. Yapılan
araştırmalarda ortaya çıkan somut verilere göre, özellikle 7-14 yaşındaki
çocukların en çok cinsel istismara uğrayan grup olduğu belirtilmektedir.
Türkiye’de çocuk istismarına dönük gerçekleşen vakalar hâlen hafızalarımızda
tazeliğini korumaktadır. Pozantı, Ensar Vakfı, İzmir, Gerger, Adana, Kemer ve
en son da Ağrı’da gerçekleşen tecavüz ve taciz vakalarının özellikle AKP’nin
iktidar olduğu dönemde sürekli bir artış göstermesi, mevcut durumun sistematik
ve yaygın bir hâle geldiğinin en önemli göstergesidir. 
Bakın, şimdi
bazı veriler paylaşacağım neden AKP döneminde bu vakaların arttığına ilişkin.
Yani AKP’yi suçlamak adına değil, veriler zaten bunu açıkça ortaya koymaktadır.
Sadece Adli Tıp Kurumunun verilerine göre 2012’de 2.395; 2013’te 3.002 olan
Adli Tıp Kurumuna başvuru sayısı cinsel istismarla ilgili olarak 2004’ün Ekim
ayı itibarıyla 2.449 olarak gerçekleşti. 2015 yılında ise aynı nedenle açılan
dava sayısı yaklaşık yüzde 700 artmıştır. Yine, Adalet Bakanlığının 2014
yılındaki verilerine baktığımız zaman, her ay Adli Tıp Kurumuna 650 çocuk cinsel
istismar vakası gönderiliyor. Bu da şu anlama geliyor: Türkiye’de günde 21
çocuğun yani yaklaşık olarak her bir saatte 1 çocuğun cinsel istismara
uğradığını bu veriler göstermektedir. 
AKP iktidarının
toplumsal cinsiyet algısı ve kurgusu, varlık nedeni olan neoliberal formun
dışında, İslami, eril ve cinsiyet eşitliğini reddeden ideolojik bir içeriğe
sahiptir. Kadın ve erkek kimliğini kendi ideolojik saiklerine göre kuran,
toplamsal rolleri bu temel etrafında dağıtarak kendine göre oluşturduğu ahlak
anlayışını bütün topluma empoze etmek isteyen bir anlayışla yukarıdan aşağıya
doğru toplumu değiştirip dönüştürmek istemesinden kaynaklanmaktadır. Söz konusu
ideolojik dönüşüm toplumun bütün hücrelerine nüfuz etmekte ve cinsel
davranışların hangisinin uygun, hangisinin meşru, hangisinin uygun olmadığını
ya da suç olup olmadığını belirlemektedir. Entelektüel üretim araçlarının
sunduğu bütün olanakların yanı sıra, medya eliyle yürütülen algı
operasyonlarıyla da toplum bilinçli bir şekilde bu ideolojik saikler etrafında
tahkim edilmekte, Hükûmetin politikalarına adapte edilmekte ve istenen
toplumsal rızanın imalatı da bu şekilde sağlanmaktadır.
Sonuç olarak,
çocuklara yönelik cinsel istismar suçlarının ideolojik ve politik kurguların
dışına çıkarılarak, bu suçların işlenemeyeceği, bu ihlallerin oluşmayacağı
koşulları ve toplumun her kesiminde farkındalık yaratarak işe başlayabiliriz.
Devletin ve hükûmetin görevi, eğitsel ve dönüştürücü programları sistematik ve
yaygın hâle getirmektir. “Çocuklara bayram armağan eden tek ülke” hamaseti
bugün bu 9 yaşındaki çocuğun vücudunda tuzla buz olmuştur.
(Mikrofon
otomatik cihaz tarafından kapatıldı) 
BERDAN ÖZTÜRK
(Devamla) – İçi boş lafları bırakıp derhâl bu konuya Meclisin el atması, acilen
bununla ilgili önlemlerin alınması gerekmektedir diyor, Genel Kurulu saygıyla
selamlıyorum. (HDP sıralarından alkışlar)
BAŞKAN –
Teşekkür ediyorum Sayın Öztürk.
MEHMET NACİ
BOSTANCI (Amasya) – Sayın Başkan…
BAŞKAN – Buyurun
Sayın Bostancı.
MEHMET NACİ
BOSTANCI (Amasya) – Sayın konuşmacı, AK PARTİ döneminde çocuk istismarlarının
katbekat arttığına ilişkin bir iddiayla birlikte sataşmada bulunmuştur. Bu
çerçevede söz istiyorum.
BAŞKAN –
Sataşmadan dolayı iki dakika süre veriyorum, lütfen, sataşmadan konuşun siz de.

Buyurun efendim.
(AK PARTİ sıralarından alkışlar)
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Ağrı Milletvekili
Berdan Öztürk’ün yaptığı gündem dışı konuşması sırasında Adalet ve Kalkınma
Partisine sataşması nedeniyle konuşması
MEHMET NACİ BOSTANCI
(Amasya) – Sayın Başkan, değerli arkadaşlar; çocuk istismarı iğrenç bir
hadisedir. Ahlakı, vicdanı olan herkes, partisi, siyaseti ne olursa olsun buna
karşıdır. Burada toplumsal bir ortaklık, vicdani bir ortaklık olduğu hususu
herhâlde herkesçe ortak kanaattir, vicdani bir kanaattir. Bunlara ilişkin
olarak çocuk istismarları gibi iğrenç hadiselere karşı toplumu bütün
kesimleriyle birlikte seferber etmeye dönük bir siyasal dil herkesin görevidir.
Bunlara ilişkin konuşurken çocuk istismarına karşı olmanın yanına Türkiye
siyasetindeki çeşitli grupları töhmet altında bırakacak tarzda ima dolu bir dil
kullanırsanız, bunun yanına bir de siyaseti ekleme motivasyonuyla davranırsanız
bu doğru olmaz. Çocuk istismarları meselesine ilişkin ahlaki, insani, vicdani
tavır da buradan çıkmaz, her şeyi yerli yerine koyalım. O zaman derler ki:
“Sizin derdiniz çocuk istismarına mı karşı çıkmak yoksa çocuk istismarı gibi
evrensel olarak insanlığın karşı çıkacağı bir hadiseyi siyasal rekabetin aynı
zamanda bir konusu hâline mi getirmek?” Burada kocaman bir soru işareti
teşekkül eder. 
“AK PARTİ
döneminde çocuk istismarları artmış.” Ben de bunu tersine çevirebilirim, derim
ki: “AK PARTİ bu iğrenç, bu örtü altındaki suçların üzerine gittiği için onun
döneminde işte bütün bunlar yargının önüne çıkmaya başladı.” Mesele şu: Siyaset
sosyolojiyi belirlemez; tersine bakmayın, piramidi tersine çevirmeyin,
sosyoloji siyaseti belirler. Eğer ortada bir problem varsa sosyolojiye ilişkin,
oradaki normlara ilişkin, bunu siyasal bir motivasyon diliyle çözemezsiniz. 
(Mikrofon
otomatik cihaz tarafından kapatıldı) 
MEHMET NACİ
BOSTANCI (Devamla) – Elbette burası siyasetin kürsüsü ama rasyonel ve mantıklı
olmak, çocuk istismarlarına karşı bu ortak seferberliği temin etmenin en baş
tavrıdır.
NURHAYAT ALTACA
KAYIŞOĞLU (Bursa) – Çocukları tarikat yurtlarına teslim ederseniz,
denetlemezseniz böyle olur.
MEHMET NACİ
BOSTANCI (Devamla) - Teşekkür ediyorum. (AK PARTİ sıralarından alkışlar)
BAŞKAN –
Teşekkür ediyorum.
BERDAN ÖZTÜRK
(Ağrı) – Sayın Başkan…
BAŞKAN – Sayın
Öztürk…
BERDAN ÖZTÜRK
(Ağrı) – Sadece bir açıklamada bulunacağım.
Sayın Bostancı
yine bir sürü şeyden bahsetti ama burada elimizde veriler var, tarihler var,
rakamlar var, bunları kürsüde paylaşmadım, bunları paylaştığımız zaman, AKP’nin
iktidara geldiği tarihten bugüne kadar rakamlara baktığımız zaman zaten bunlar
görülecektir.
Teşekkür
ediyorum.
BAŞKAN
– Teşekkür ediyorum.
Şimdi,
sisteme giren ilk on beş sayın milletvekiline İç Tüzük 60’a göre bir dakika
süreyle söz vereceğim.
Sayın
Yalım’ın yerine Sayın Tüm, buyurun.
VII.- AÇIKLAMALAR
1.- Balıkesir Milletvekili Mehmet Tüm’ün, Nüfus Hizmetleri Kanun
Tasarısı’yla il ve ilçe müftülerinin evlendirme memurları arasına eklenmek
istenmesine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
İktidarınızın
hazırladığı Nüfus Hizmetleri Kanun Tasarısı’yla birlikte il ve ilçe müftüleri
de evlendirme memurları arasına eklenmek isteniyor. Buna göre önceden belediye
başkanının yetki verdiği görevli memurların kıydığı nikâh, bundan böyle
müftüler tarafından da kıyılabilecektir. Bu çerçeveden hareketle bu tasarı
küçük yaşta evlilikleri ve çocuk gelinleri resmî hâle getirme çabası mıdır?
Müftüler 18 yaş altındaki kız çocuklara resmî nikâh yetkisine sahip olacak
mıdır? Müftünün kıyacağı nikâhın denetimi kimler tarafından sağlanacaktır?
Müftüler hangi mezhebin anlayışına göre nikâh kıyacaktır? Farklı bir dine
mensup insanların da nikâhı kıyılacak mıdır?
BAŞKAN
– Sayın Engin…
2.- İstanbul Milletvekili Didem Engin’in, AKP yönetiminde İstanbul’un
tarihî silueti ve yeşil alanların ranta kurban verildiğine ilişkin açıklaması
DİDEM
ENGİN (İstanbul) – İstanbul’un tarihî siluetinin AKP yönetiminde nasıl
katledildiğini, yeşil alanların ranta nasıl kurban verildiğini Mecliste birçok
kez dile getirdim. İstanbul’da yüzde 2,2 olan yeşil alan oranı Londra’da yüzde
33, Viyana’da yüzde 45. Yol kenarlarına çimen, çiçek ekerek bu gerçeği kamufle
edemezsiniz. İstanbul’u yirmi üç yıldır yönetenler kent sakinlerinin yaşamını
derinden etkileyen uygulamalarını İstanbullulara sormayı veya onları da çözüme
ortak etmeyi hiçbir dönemde düşünmedi bugün Aşiyan Parkı’nda bölge sakinlerinin
büyük tepkisini çeken uygulama gibi. Oysa İstanbulluların da görüşü alınarak
sorunlara çözüm üretilseydi İstanbul’un tarihî silueti ve yeşil alanları bugün
ranta kurban verilmemiş olurdu. Her fırsatta millet iradesinden bahseden
AKP’nin iş çıkarlarına ve ranta gelince halkı çözüme ortak etmek hiç aklına
gelmiyor, hâlbuki katılımcı demokrasi gereği son söz İstanbulluların olmalıdır.

BAŞKAN
– Sayın Aydın…
3.- Bursa Milletvekili Erkan Aydın’ın, Nüfus Hizmetleri Kanun
Tasarısı’yla din adamlarına nikâh kıyma yetkisi verilmesinin dinî nikâhın resmî
nikâh yerine geçmesine sebebiyet vereceğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Hükümetin
Nüfus Hizmetleri Kanunu ile Bazı Kanunlarda Değişiklik Yapan Tasarı’yı Meclise
gönderdiğini öğrenmiş bulunuyoruz. Bu, laik Türkiye Cumhuriyeti’ne vurulan bir
başka darbe olacaktır. Din adamlarının nikâh kıyması, dinî nikâhın resmî
nikâhın yerine geçmesine sebebiyet verecek. Açılan bu kapıda sadece evlilik
sözleşmesinin değil, evliliğe, boşanmaya, mal rejimine, çocukların velayetine,
evin yönetimine, kısaca aile hukukuna ilişkin din kuralları bunların yerine
geçecek. Yani kadını eşit vatandaş yapan laik hukuk yerini şeri hukuka
bırakacak, bir adım sonrasını hepimiz tahmin edebiliyoruz. Bunun yanı sıra,
Türk kadını, Türk Medeni Kanunu’nun kendisine sağladığı eşit vatandaşlıktan
mahrum edilecek. İktidarı buradan uyarmayı bir görev sayıyorum, yol yakınken bu
yanlıştan dönün diyorum. 
BAŞKAN
– Sayın Özkan...
4.- Denizli Milletvekili Cahit Özkan’ın, İsrail’in Harem-i Şerif’e
Müslümanların girişine ve ibadetine engel olan tavrını ve ısrarını şiddetle
kınadığına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Orta
Doğu’nun şımarık çocuğu İsrail, 14 Temmuzda Mescid-i Aksa’da 3 Filistinliyi
şehit etmiştir, ilk kıblemiz Mescid-i Aksa’yı ibadete kapatmıştır, 1969’dan bu
yana ilk defa cuma namazı kılınmasına izin vermemiştir. Açıkça ibadet
özgürlüğüne saldıran İsrail, Mescid-i Aksa’nın kapılarına elektronik metal
arama detektörü uygulamasını devreye koymuştur, bunları protesto eden silahsız,
masum birçok Filistinli kardeşimizi de yaralamıştır. Artık bardak taşmış, bıçak
kemiğe dayanmıştır. Mescid-i Aksa’ya ibadete giden Müslümanlara terörist
muamelesi yapılmasını asla kabul edemeyiz. İsrail barbarca tutumundan bir an
önce vazgeçmelidir. İsrail’in Harem-i Şerif'e, Müslümanların girişine ve ibadetine engel
olan tavrını ve ısrarını şiddetle kınıyor, yüce Meclisi saygıyla selamlıyorum. 
BAŞKAN
– Sayın Özdemir’in yerine Sayın Türkmen...
5.- Adana Milletvekili Elif Doğan Türkmen’in, müfredattan Atatürk’ü
çıkarma çabası içinde olan Millî Eğitim Bakanlığının asıl görevini yapıp eğitimdeki
başarısızlıklar için ne zaman çözüm üreteceğini öğrenmek istediğine ilişkin
açıklaması
ELİF
DOĞAN TÜRKMEN (Adana) – On beş yıldan bu yana Adalet ve Kalkınma Partisi tek
başına ülkeyi yönetmekte. On beş yıldır Türkiye'nin eğitim sistemi tam bir
yapboz tahtasına dönmüş durumda. Öğrencilerimizin uluslararası ölçümlerde
aldıkları sonuçlar ortada. Hâl böyleyken, Millî Eğitim Bakanlığının tek görevi
müfredattan Atatürk’ü çıkarmak mıdır? Müfredattan Atatürk’ü çıkarma çabası
içinde olan Millî Eğitim Bakanlığı, asıl görevini yapıp eğitimdeki
başarısızlıklar için ne zaman çözüm üretecektir?
Son
söz: Atatürk bu ülkenin kalbindedir, onu hiçbir güç söküp atamaz. (CHP
sıralarından alkışlar) 
BAŞKAN – Sayın
Şimşek…
6.- Mersin Milletvekili Baki Şimşek’in, engelli vatandaşların istihdam
oranlarının artırılması gerektiğine ilişkin açıklaması
BAKİ ŞİMŞEK
(Mersin) – Teşekkür ediyorum Sayın Başkan.
Sayın Başkan,
Türkiye'nin 81 ilinden engelli vatandaşlarımız bugün Ankara’ya gelerek hem
Türkiye Büyük Millet Meclisini hem Çalışma Bakanlığını ziyaret etmişler, şu an
itibarıyla da Anıtkabir’i ziyaret ediyorlar ve engelli atamalarındaki sayının
yükseltilmesini talep ediyorlar. Engelli vatandaşlarımız devletin verdiği aylık
400 liralık, 500 liralık bir yardımla yaşamak istemiyorlar, çalışma hayatının
içerisinde olmak istiyorlar. 
Ben buradan
bütün bakanlarımıza ve iş dünyasına sesleniyorum: Özellikle çağrı merkezlerinde
ve bakanlıklarda telefon santrallerinde engelli vatandaşlarımızın mutlaka
istihdam edilmesini, bu oranların yeniden düzenlenmesini… Bu sayılar çok
yetersiz, engelli vatandaşlarımızın çoğunluğu 50-100 kişide 1 kişi olarak işe
giriyorlar ve işverenler de burada ağır işlerde bunları çalıştırıyorlar.
Bunların çalışma ortamlarının da iyileştirilmesini talep ediyor, saygılar
sunuyorum. 
BAŞKAN – Sayın
Doğan’ın yerine Sayın Tarhan…
7.- Kocaeli Milletvekili Tahsin Tarhan’ın, CHP Genel Başkanı Kemal
Kılıçdaroğlu’nun Maltepe mitinginde okuduğu maddeleri tekrarlamak istediğine
ilişkin açıklaması
TAHSİN TARHAN
(Kocaeli) – Teşekkür ediyorum Sayın Başkan. 
Türkiye'nin
normalleşmesini sağlamak adına Genel Başkanımız Sayın Kemal Kılıçdaroğlu’nun
Maltepe Mitingi’nde okuduğu maddeleri tekrarlamak istiyorum: “FETÖ’nün siyasi
ayağı ortaya çıkarılsın. OHAL derhâl kaldırılsın. Adil yargılanma sağlansın.
OHAL mağdurlarının yargıya erişimi sağlansın. Masum akademisyenler ve kamu
görevlileri görevlerine iade edilsin. Gazeteciler serbest bırakılsın. Türkiye
gayrimeşru bir anayasayla yönetilemez. Eğitimde laiklik ilkesinin
aşındırılmasına son verilmeli. Kadın hakları toplumsal hayatın her alanında
uygulanmalı. Barışçıl bir dış politikaya dönüş yapılmalıdır.”
BAŞKAN – Sayın
Hürriyet…
8.- Kocaeli Milletvekili Fatma Kaplan Hürriyet’in, AKP iktidarının korku
ve cezalandırma siyasetinin yerel belediyelerin hizmet etme anlayışına da
sirayet ettiğine ilişkin açıklaması
FATMA KAPLAN
HÜRRİYET (Kocaeli) – Adalete dayanmayan kuvvet zalimdir, bu zalimliğin
pençesinde on beş yıldır hasret kaldık adalete ve eşitliğe. AKP iktidarının
korku ve cezalandırma siyaseti ne yazık ki yerel belediyelerin hizmet etme
anlayışına da sirayet etmektedir. Özellikle “hayır” oyunun yüksek çıktığı
yerlere AKP’li belediyeler hizmet götürmeyerek cezalandırmaktadır. Kocaeli ili
Kandıra ilçemizde Kabaağaç ve Seyrek cezalandırılan bölgelerimizdendir.
Örneğin, Kabaağaç’ta başlatılan yol çalışması “hayır” oyu yüksek çıkınca
durdurulmuştur, hizmetler bilerek aksatılmaktadır. Sahil bölgemiz olan
Seyrek’te ise çöpler toplanmıyor, sahil kullanılamaz hâldedir. Vatandaşın
yaptığı şikâyetlere de öyle zalimce cevaplar veriliyor ki “Oy mu verdiniz ki
hizmet bekliyorsunuz?” diyor belediye başkanları. Kandıra halkı bunu hak
etmiyor. 
Bu zalimliğe bir
an önce son verilmeli, mahallelerimizin hak ettiği hizmetler derhâl yerine
getirilmelidir. Belediye başkanlarının oturdukları koltuklar babalarının malı
değil, Kocaeli halkınındır.
Teşekkür
ediyorum.
BAŞKAN – Sayın
Kayışoğlu…
9.- Bursa Milletvekili Nurhayat Altaca Kayışoğlu’nun, değişen bakanlar
ve bürokratlarla birlikte uygulanan politikaların da değişmesinin projelerin
uygulanmasında zaman kaybına neden olduğuna ilişkin açıklaması
NURHAYAT ALTACA
KAYIŞOĞLU (Bursa) – Geçen hafta Bakanlar Kurulunda değişiklik yapıldı. Değişen
her bakanla o alandaki politikaların ve projelerin de değiştiği bilinen bir
gerçek. Bu bağlamda, tek partiyle ya da tek kişiyle yönetimde istikrarın mümkün
olmadığı bir kez daha anlaşıldı. İstikrar için olması gereken demokratik
kuralların, liyakatin, siyasetüstü politikaların günlük yandaş çıkarlardan öte,
toplumun tamamını kucaklayan eşitlikçi bakış açısının hayata geçirilmesidir. Bu
anlamda, değişen bakanlar, değişen bürokratlarla değişen politikalar, projeler
halkın beklentilerinin karşılanmasında zaman kaybına neden olmaktadır. Örneğin,
ülkemizin çiftçisi 2017 üretim yılı tarımsal destekleme kararnamesinin
yayımlanmasını bekliyor. Taşeron işçi kadro bekliyor ve daha birçok beklenti…
Fakat öyle anlaşılıyor ki istikrarsız Hükûmetin istikrarı bulmaları için daha
çok bekleyecekler.
BAŞKAN – Sayın
Bektaşoğlu…
10.- Giresun Milletvekili Bülent Yener Bektaşoğlu’nun, Türkiye Büyük
Millet Meclisinin, getirilen İç Tüzük değişikliğiyle milletvekillerinin
konuşmasına, denetim görevi yapmasına, halkının sorunlarını dile getirmesine
engel olan tek parlamento olacağına ilişkin açıklaması
BÜLENT YENER BEKTAŞOĞLU
(Giresun) – Teşekkür ederim Sayın Başkan.
Bu İç Tüzük’le
dünya demokrasi tarihine geçeceğiz. Milletvekillerinin konuşmasına, denetim
görevi yapmasına, halkının sorunlarının dile getirilmesine engel olan tek
parlamento olacağız. Aslında, İç Tüzük kurallarına da hiç gerek yok. Zaten
Türkiye Büyük Millet Meclisini halkın iradesinin yansıdığı demokratik, şeffaf
bir kurum, yasama organı gibi görmeyen, hiçe sayan bir anlayış var. Mesela,
önergelerimize cevap verilmemesi, verildiğinde ise ilgisiz bilgilerden
oluşturulması bunun bir kanıtıdır. Ben “Fındık fiyatları ne olacak? Üretici
mağdur. Müdahale edilsin.” diyorum. Bana, Bakanlıktaki bir görevlinin yazdığı
cevap yollanıyor, doğrudan gelir desteğinden bahsediliyor, ne ilgisi varsa. 
Diktatörlüğe
giden yolun taşları bu İç Tüzük’le döşenmeye çalışılıyor. Kendi kendimizi yok
ediyoruz.
Teşekkür ederim.
BAŞKAN – Sayın
Kılıç…
11.- Kahramanmaraş Milletvekili İmran Kılıç’ın, Batı’da kilisede din
adamlarının nikâh kıydığına ve siyasetle ilgili söylenmiş bazı sözlere ilişkin
açıklaması
İMRAN KILIÇ
(Kahramanmaraş) – Teşekkür ederim Sayın Başkan.
Örnek aldığınız
ve örnek gösterdiğiniz çağdaş Batı’da nikâhı kilisede din adamları kıyıyor ve
dünya yıkılmıyor. Dinle, dindarla, din görevlileriyle sorununuz nedir? Dürüstlük
en iyi siyasettir. “Olgun devlet adamını sevindirmek isterseniz düzenli bir
şekilde eleştirin, basit bir Hükûmet adamını sevindirmek isterseniz övünüz.”
der Benjamin Disraeli. Siyasette aslolan, gelecek seçimi değil gelecek
kuşakları düşünmektir. Menfaat üzerine dönen siyasetin canavar olduğunu söyler
Bediüzzaman. Sultan II. Abdülhamit Han da “Siyaset sürekli takip ister.”
demiştir. Politika, ilmin hayata tatbiki olmalıdır. Bir başka tanıma göre
politika, kan dökmeden savaşmak, savaş ise kan dökerek politika yapmaktır.
“Tesâdümü efkârdan belki hakikat doğar.” “Fikirlerin çatışmasından hakikatler
ortaya çıkar.” demiştir Ziya Paşa. Politika, gerçekleri gizlemek değil,
gerçeklerin istediğiniz yanını göstermektir. Bilime dayanmayan siyaset slogan
öğretir. Siyaset, insanları ilgilendiren her bir şeye ilgi duymak ve gereğini
yapmaktır.
DİDEM ENGİN
(İstanbul) – Dinin arkasına saklanmak değildir siyaset. 
BAŞKAN – Sayın
Gürer’in yerine Sayın Üstündağ…
12.- Muğla Milletvekili Akın Üstündağ’ın, Milas’ın Yaşyer Ovası
etrafında 3 baraj olmasına rağmen kuraklık yaşandığına ve susuzluk sorununu
giderecek bir projenin niçin düşünülmediğini öğrenmek istediğine ilişkin
açıklaması
AKIN ÜSTÜNDAĞ
(Muğla) – Kuraklık, ülkemizin bugün ve gelecekte en önemli sorunlarından biri.
Milas’ın Yaşyer Ovası etrafında 3 baraj olmasına rağmen kuraklık yaşıyor.
Yaşyer Ovası bu barajlardan yararlanamıyor. Barajlardan dolayı, maalesef,
akarsular bu ovaya ulaşamıyor. Üstelik, yer altı suları Bodrum’un içme suyu
hattına aktarıldığından yer altı suları da yetersiz kalıyor. Bu kadar verimli
bir ovanın susuz kalması ülke tarımı için de bir kayıptır. Yaşyer Ovası’nın
susuzluğunu giderecek bir proje niçin düşünülmüyor? Yoksa, Yaşyer Ovası, adı
“yaş” kendi kuru olmaya devam mı edecek?
BAŞKAN – Sayın
Kayan…
13.- Kırklareli Milletvekili Türabi Kayan’ın, FETÖ terör örgütüyle
sürekli mücadele eden Cumhuriyet gazetesi yazarlarının FETÖ’cülükle
suçlandığına, hedef şaşırtmak ve eleştirel bakışı susturmak amacı taşıyan bu
uygulamalardan derhâl vazgeçilmesi gerektiğine ilişkin açıklaması
TÜRABİ KAYAN
(Kırklareli) – Teşekkür ediyorum Sayın Başkan.
Kurulduğu günden
beri devlete ve siyasete musallat olmuş parazitlerin karşısında ve takipçisi
olan Cumhuriyet gazetesi ve yazarları, demokrasiyi ve basını ayak bağı olarak
gören iktidarların sürekli olarak takibine alınmış ve her fırsatta susturulmaya
çalışılmıştır. Yine aynı susturma bir başka şekilde günümüzde uygulanmaktadır.
Olağanüstü hâli fırsat bilerek kanun hükmünde kararnamelerle tutuklanıp üç yüz
güne yakın bir zamandır iddianamesi dahi hazırlanmayıp tutuklanmışlar, daha
yeni mahkemeye çıkarılmışlardır. Bugüne kadar bütün yazılarında insan
haklarına, temel hak ve özgürlüklere saygılı olmak ve sahip çıkmakta aşırı özen
gösteren Cumhuriyet yazarları FETÖ terör örgütüyle sürekli mücadele
etmişlerdir, bugün ise FETÖ’cülükle suçlanmaktadırlar. Hedef şaşırtmak ve
eleştirel bakışı susturma amacı taşıyan bu uygulamalardan derhâl
vazgeçilmeli...
(Mikrofon
otomatik cihaz tarafından kapatıldı) 
BAŞKAN – Sayın
Akyıldız’ın yerine Sayın İlgezdi…
14.- İstanbul Milletvekili Gamze Akkuş İlgezdi’nin, il ve ilçe
müftülüklerine nikâh kıyma yetkisi veren tasarının Türk Medeni Kanunu’na aykırı
olduğuna ilişkin açıklaması
GAMZE AKKUŞ
İLGEZDİ (İstanbul) – Sayın Başkan, il ve ilçe müftülüklerine nikâh kıyma
yetkisi veren tasarı Meclise gönderildi. Bu tasarı, her şeyden önce, Anayasa’da
güvence altına alınan laik devlet ilkesine aykırıdır. Sosyal ve hukuki bir
mesele olan “nikâh” kavramına dinî anlam yüklemek beraberinde resmî-dinî nikâh
ayrımını getirir. Soruyorum: Müftülerimiz bir din adamı olarak mı, din
yasalarına göre mi yoksa bir devlet adamı olarak Medeni Kanun’a göre mi nikâh
kıyacaklar? Kısacası, laik ve hukuk devletlerinde böyle bir uygulama olmaz. Bu
tasarı Türk Medeni Kanunu’na aykırıdır. 
Nüfus
müdürlüklerine evlilik bildirimi yapma zorunluluğunun kaldırılması çoklu
evlilikleri artırır, yüz binlerce kadını yasal olarak kuma yapar. Bu tasarı
kanayan yaramız olan çocuk gelinleri meşrulaştırır, istismarı yasallaştırır. Bu
tasarı komisyon gündemine bile alınmadan derhâl geri çekilmelidir.
BAŞKAN – Sayın
Özdiş…
15.- Adana Milletvekili İbrahim Özdiş’in, çölyak hastalarının
sorunlarına ilişkin açıklaması
İBRAHİM ÖZDİŞ
(Adana) – Teşekkür ediyorum Sayın Başkan.
Sorum Sayın
Sağlık Bakanına: Çölyak hastalarının sorunlarından bahsetmek istiyorum.
Glütensiz gıda tüketemeyen, tükettikleri takdirde kişilerde alerji, karın
ağrısı veya çok daha kötü hastalıkları tetikleyen çölyak, kişilerin sosyal ve
gündelik yaşamlarını da olumsuz etkiliyor. Çölyak hastaları çoğu yerde yemek
yiyemiyor. Özellikle, büyük şehirlerde yaşamayanlar veya ilçelerde yaşayanlar
çok sıkıntı çekiyor. Glütensiz ürünler ise çok pahalı. Şimdi soruyorum: Çölyak
hastalığına ilişkin toplumu bilinçlendirici görsel, işitsel veya sosyal medyada
herhangi bir çalışmanız var mı? Glütensiz gıdaların üretimi, ithalatı veya
satışında vergi indirimine yönelik bir çalışmanız var mı? Durumu ağır çölyak
hastalarının engelli sayılabilmesi için herhangi bir girişiminiz var mı, olacak
mı?
Teşekkür ediyorum
Sayın Başkan.
BAŞKAN – Sayın
Köksal…
16.- Afyonkarahisar Milletvekili Burcu Köksal’ın, Afyonkarahisar’ın
Şuhut ilçesi Balçıkhisar köyünde dört yıldır sağlık ocağı yapılmadığına ve ne
zaman yapılacağını öğrenmek istediğine ilişkin açıklaması
BURCU KÖKSAL
(Afyonkarahisar) – Sayın Başkan, sağlık hizmeti almak vatandaşın en temel
haklarından biridir ancak maalesef, seçim bölgem Afyonkarahisar ili Şuhut
ilçesi Balçıkhisar köyünde dört yıldır sağlık ocağı yapılamamıştır. En son, bu
yıl ilkbahar ayında yapılacağı söylenen sağlık ocağı yaz ayı gelmesine rağmen,
hâlâ yapılamamıştır. AKP sürekli “Sağlıkta reform yaptık.” diye övünmesine
rağmen, vatandaşın en temel hakkı olan sağlık hizmetini almasına niçin engel
olmaktadır? Dört yıldır yılan hikâyesine dönen sağlık ocağı Balçıkhisar köyünde
ne zaman yapılacaktır?
BAŞKAN – Son
olarak Sayın Sarıbal…
17.- Bursa Milletvekili Orhan Sarıbal’ın, devamsızlık nedeniyle
milletvekilliğinin düşürülmesinin büyük bir garabet olduğuna ve Anıtkabir’de
neler olduğu konusunda bir açıklama yapılması gerektiğine ilişkin açıklaması
ORHAN SARIBAL
(Bursa) – Çok teşekkür ederim Sayın Başkan.
Şunu söylemek
isterim: Bu Parlamentoda devamsızlık nedeniyle hakikaten milletvekilliğinin
düşürülmesi büyük bir garabettir. Bu sorunun hepimiz için geçerli olduğunu,
herkes için eşit olarak uygulanması gerektiğini öncelikle söylemek gerekir.
Bunun ne vicdan ne ahlak ne de hakikaten hukuksal bir karşılığının olduğuna
inanmamaktayız. 
Bir ikincisi de
Anıtkabir’de neler oluyor? Hakikaten bir tarafta Çevre ve Şehircilik Bakanlığı,
bir tarafta Büyükşehir, bir tarafta Millî Savunma Bakanlığı; ortaklaşa belirli
bir açıklama yaparlarsa hepimiz Anıtkabir’de tarihsel, anıtsal, kültürel,
elbette Mustafa Kemal Atatürk’ün naaşının olduğu o mekânda neler olduğunu anlarız
ve bu bilgi kirliliği ya da algı yönetimi de sonlanmış olur.
Çok teşekkür
ediyorum, sağ olasınız.
BAŞKAN –
Teşekkür ediyorum.
Şimdi, sayın
grup başkan vekillerine iki dakika süreyle söz vereceğim.
Sayın Akçay…
18.- Manisa Milletvekili Erkan Akçay’ın, Meclisi ziyaret eden terör
mağduru aileleri ve çocukları sevgi ve saygıyla selamladığına, Ege Denizi’nde
işgal altındaki Türk adalarında Yunan tahrikinin devam ettiğine, YPG’nin
isminin Suriye Demokratik Güçleri olarak değiştirildiğinin ifade edildiğine ve
26 Temmuz Türkolog Zeki Velidi Togan’ın vefatının 47’nci yıl dönümüne ilişkin
açıklaması
ERKAN AKÇAY
(Manisa) – Teşekkür ederim Sayın Başkan,
Bugün Hakkâri,
Şırnak ve Mardin’den Türkiye Büyük Millet Meclisimizi ziyaret eden terör
mağduru ailelerimizi ve çocuklarını sevgi ve saygıyla selamlıyorum. Hoş
geldiler, sefalar getirdiler, acıları acımız, sevinçleri sevincimizdir. Bu
vesileyle bütün şehitlerimize rahmet, gazilerimize şifa diliyorum. 
Ege Denizi’nde
işgal altındaki Türk adalarında Yunan tahriki devam ediyor. Yunan
Cumhurbaşkanı, Savunma Bakanı ve Genelkurmay Başkanının Aydın’a bağlı Bulamaç
ve Eşek, İzmir’e bağlı Koyun adalarına Türk yetkililerden ve Hükûmetten izinsiz
olarak ayak bastıkları anlaşılmaktadır. Bu programları kötü niyetli bir girişim
olarak görüyoruz çünkü Yunan Cumhurbaşkanı açıklamasında, bu adaların
Avrupa’nın sınırı olduğunu –cehaletini- ifade etmiştir. Lozan Anlaşması, 1932
Türk-İtalyan Sözleşmesi, Milletler Cemiyeti belgeleri, 1947 Paris Anlaşması,
1943 tarihli İngiliz haritaları ve diğer yabancı ülkelerin resmî haritalarına
bakarsak bu adaların Türk adaları olduğunu görürüz. Ege’deki 18 Türk adasında
süregelen Yunan işgalini bir kez daha kınıyoruz. Yunan devlet ricalinin bu
tahriki karşılıksız bırakılmamalıdır. 
PKK’nın Suriye
uzantısı YPG son günlerde isminin değiştirilmesiyle gündeme geldi. Silah ve
mühimmat destekçisi ABD’nin isteğiyle örgütün isminin “Suriye Demokratik
Güçleri” olarak değiştirildiği ifade ediliyor. Bu değişiklik talebinin altında
ABD’nin terör örgütüne silah desteğinden Türkiye’nin rahatsızlığı olduğu
anlaşılmaktadır. Bilinsin ki terör örgütünün ismine demokratik kelimesinin
veya…
(Mikrofon
otomatik cihaz tarafından kapatıldı) 
BAŞKAN – Lütfen
tamamlayalım Sayın Akçay bir dakikada. 
ERKAN AKÇAY
(Manisa) - …başka bir ibarenin eklenmesi PKK terör örgütünü meşru bir kılıfa
sokmayacaktır. Türkiye oyun oynanabilecek bir ülke değildir. Adına ne derseniz
deyin veya dedirtin, o örgüt bizim için PKK’nın uzantısıdır ve bir terör
örgütüdür, hiçbir meşruiyeti de yoktur. Bu örgütle kurulacak her türlü ilişkiyi
teröre destek olarak nitelendirmeye devam edeceğiz. 
Bugün tarihçi ve
Türkolog Zeki Velidi Togan’ın vefatının yıl dönümü. 1970 yılında 80 yaşında
hayatını kaybeden Zeki Velidi Togan tarihî, edebi ve kültürel çalışmalarıyla
Türk düşünce dünyasının önemli isimlerinden birisidir. Basmacı Hareketi ve Türk
İslam Millî Hareketi gibi mücadelelerdeki rolü, siyasetçi ve devlet adamı
niteliğiyle Zeki Velidi Togan…
(Mikrofon
otomatik cihaz tarafından kapatıldı) 
BAŞKAN –
Tamamlayalım. 
ERKAN AKÇAY
(Manisa) – Tamamlıyorum. 
…büyük
mefkûresine bağlı olarak hem tarih yapan hem de tarih yazan nadir kişilerden
birisidir. Eserleriyle Türk milletinin aziz bir evladı olarak bize birlik ve
beraberlik içerisinde mücadele yolunu, istiklal sahibi olmanın ne anlama
geldiğini göstermiştir. Eserleriyle tarihçiliğimizin ve Türk kültür dünyasının
yol başçısı olmaya devam edecektir, ruhu şad olsun. 
Teşekkür ederim
Sayın Başkan.
BAŞKAN –
Teşekkür ediyorum.
Sayın
Kerestecioğlu…
19.- İstanbul Milletvekili Filiz Kerestecioğlu Demir’in, Meclisin şu
andaki devam durumuna, Diyarbakır’da vicdan ve adalet nöbetinin birinci gününde
yaşananlara ve milletvekillerinin halkla buluşmalarının engellendiğine,
müftülere nikâh kıyma yetkisinin verilmesinin özellikle genç kadınlar için çok
tehlikeli bir şey olduğuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Dün haksız ve
dayanaksız bir biçimde Tuğba ve Faysal vekillerimize ilişkin, devamsızlık
nedeniyle vekilliklerinin düşürülmesine ilişkin getirilen önergeden sonra ben
Meclisin şu andaki devam durumunu selamlamak istiyorum. Hakikaten ciddi bir
devamlılık içerisindeyiz hep beraber!
Vicdan ve adalet
nöbetinin birinci günüydü dün. Diyarbakır’da vekillerimiz bulunuyorlar. Bu
birinci günde maalesef -dün de ifade ettiğim gibi- halkla buluşmaları
engellendi ve engellenmeye devam ediliyor. Eğer bir ülkede hani “Diktatör
demeyin.” diyorsanız, “Faşizm demeyin.” diyorsanız o zaman demokrasinin
gereklerini yerine getirmek zorundasınız. 11 milletvekilinin barışçıl bir
eylemde halkla buluşması engellenebilir bir şey değildir. Bunu asla asla kabul
etmiyoruz ve herhâlde Diyarbakır Valisinin gerçekten o kadar sorun içerisinde
başka bir meşguliyeti yok ki kendisi vekillerimize geceleyin battaniye verilip
verilmemesi gibi bir gündem yaratabiliyor ve şu kadar sayıyla olabilir, bu
kadar sayıyla olabilir gibi aslında gerçekten çok seviyesizce bir tartışmayı
yürütebiliyor. Vicdan ve adalet nöbeti devam edecektir çünkü biz bu ülkede
demokrasiyi istiyoruz, herkes için adaleti istiyoruz ve artık bütün ülkenin
vicdanlarına seslenmek istiyoruz: Bu huzuru hep birlikte yaşayacaksak hepimiz
elimizi vicdanımıza koyalım, hepimiz kendi hatalarımızı da gözden geçirelim ama
demokrasiyi…
(Mikrofon
otomatik cihaz tarafından kapatıldı)
BAŞKAN –
Tamamlayalım.
FİLİZ
KERESTECİOĞLU DEMİR (İstanbul) – …herkes için tesis edelim. 
Evet,
vekillerimizin -gördüğünüz gibi- kilim, battaniye tartışmasına muhatap olmaları
ve aynı zamanda, böyle, parmaklıklar arkasından basınla konuşmaları söz konusu
olabilmektedir. Bu bizim utancımız değildir asla, hani, bu bizim utandığımız
bir şey değil ama Meclisin bununla ilgili gerçekten utanması gerekir, bununla
ilgili bir kınamanın en azından ifade edilmesi gerekir. Demokrasinin gereği
budur, biz demokrasiden bunu anlıyoruz. Sadece kendimiz için demokrasi değil,
herkes için demokrasi, herkes için adaleti anlıyoruz. 
Sayın
Başkan, kesmezseniz çok kısa bir şey daha ifade etmek istiyorum. Şimdi,
gerçekten, evlilik, insanların serbest iradesiyle oluşan bir akittir. Medeni
hukukta böyledir ve şu anda bu irade zaten, bu kadar, aslında kurallı ve
denetim altındayken bile sakatlanabilirken, kadınlar aleyhine, özellikle genç
kızlar aleyhine sakatlanabilirken, o kadar, zorla evliliğe onlar itilirken,
çocuk istismarları bu kadar ayyuka çıkmış, bu kadar yaygınlaşmışken, şu anda
Meclisin de, Türkiye’nin de tartışması gereken şey genç kadınlara yeni
tecavüzlere, tacizlere yol açacak uygulamalara ön açmak değil, aksine -aylar,
hatta yıl oldu- gündeme alması gereken çocuk hakları daimî komisyonunu
kurmasıdır ve çocukların haklarını korumasıdır. Bu anlamda, özellikle genç
kadınlar için çok tehlikeli bir şeydir müftülere nikâh kıyma yetkisinin
verilmesi. Böyle bir tartışma Türkiye’nin gündeminde yoktur. 
Teşekkür
ederim. 
BAŞKAN
– Teşekkür ediyorum. 
Şimdi,
Cumhuriyet Halk Partisi Grubu adına Adana Milletvekili Elif Doğan Türkmen
konuşacaktır.
Buyurun.

20.- Adana Milletvekili Elif Doğan Türkmen’in, Ziraat Bankasının 27
Haziran 1998’de Adana’da yaşanan depremden on dokuz yıl sonra depremzedelere
yaptığı yardımı geri istemesine ve bunun deprem vergilerinden karşılanması için
Hükûmetin bir irade ortaya koyup koymayacağını öğrenmek istediğine ilişkin
açıklaması
ELİF
DOĞAN TÜRKMEN (Adana) – Öncelikle, Meclis İçtüzüğü değişikliğiyle
milletvekillerinin sesinin kısılmaya çalışıldığı böyle bir ortamda konuşma
hakkını vererek milletvekillerinin sesine ses olan Sayın Özgür Özel Başkanıma
teşekkür ediyorum. 
Sayın
Başkan, sayın milletvekilleri; 27 Haziran 1998 tarihi Adana için, Adanalı için
acının tarihidir. O gün Ceyhan merkezli depremle sarsılan Adana’da 145
hemşehrimizi kaybettik ve binlerce hemşehrimiz yaralandı. 9 binin üzerinde bina
yıkıldı, 16 binin üzerinde bina ağır hasar gördü ve 38 binin üzerinde bina da
hafif hasar gördü. 
Depremin
yaralarının sarılması için hayırsever vatandaşlarımız başta olmak üzere birçok
kurum ve devletin yardımlarıyla Adana yaralarını sardı. Depremden zarar gören
hemşehrilerimize evlerini yaptırması için Ziraat Bankası tarafından yapılan
ödemeler de bu yardımlardan biridir. 
Depremin
üzerinden on dokuz yıl geçtikten sonra, 2017 Temmuz ayında Adana’da Ziraat
Bankası bu yardımı yapmış olduğu tüm hemşehrilerimize yazılı bir ödeme
ihtarnamesi göndererek bu yardımlarını geri istemiştir. 
Şimdi,
Adana’da hemşehrilerimiz on dokuz yıl aradan sonra gelen bu borç
ihtarnamelerinin şokuyla birlikte bu parayı nasıl ödeyeceklerini düşünürken şu
soruyu da sormaktalar: 
1)
Adana Ceyhan depremi için Sabancı ailesi gibi Adanalı hemşehrilerimiz başta
olmak üzere Türkiye ve yurt dışından ne kadar maddi yardım toplanmıştır? Bu
yardımlar nereye, nasıl kullanılmıştır? 
2)
1999 Marmara depreminden sonra çıkarılan deprem vergileriyle ne kadar para
toplanmış ve bu paralar nerelere harcanmıştır? 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
ELİF
DOĞAN TÜRKMEN (Adana) – Teşekkür ederim. 
3)
Adanalı depremzedeler için Ziraat Bankası tarafından yapılan yardım on dokuz
yıl geçtikten sonra niçin istenmektedir? 
4)
Adanalıdan istenilen bu paraların deprem vergilerinden karşılanması için
Hükûmet bir irade ortaya koyacak mıdır?
Teşekkür
ederim. 
BAŞKAN
– Teşekkür ediyorum.
Sayın
Bostancı, buyurun. 
21.- Amasya Milletvekili Mehmet Naci Bostancı’nın, Meclisi ziyaret eden
terör mağduru çocukları ve onların şahsında tüm terörden mağdur olanları
selamladığına, nikâhla ilgili olarak insanları mağdur etmeyecek, onların hukuk
nezdindeki haklarını zayi etmeyecek tarzda düzenlemeler yapılmasının önemli
olduğuna ve devletin de bu anlamda görevini yerine getirdiğine ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkürler.
Meclisin
açılışında terör mağduru çocuklarımız gelmişti. Onları ve onların şahsında
yeryüzündeki bütün terörden mağdur olan ve şüphesiz hepsi bizim olan
çocuklarımızı selamlıyorum, onların acılarını kendi acılarımız biliyoruz. 
Kanun
yeni geldi ama konuşmaları burada daha erkenden başladı, muhtemelen ekim
ayından itibaren konuşulur, daha detaylı bir şekilde tartışılır. 
Şunu
unutmayalım: “Dinî nikâh” dediğimiz hadise sivil alandaki bir iştir, devletle
ilgili değildir; toplumun talebi istikametinde yine sivil alanda karşılanan,
talep edenlere cevabının sivil alanda verildiği bir nikâh akdidir. Devletin
yaptığı resmî nikâhtır. Devlet resmî nikâhını öyle yapar, böyle yapar ama resmî
nikâh her hâlükârda hukuki sonuçlar doğurur; kadınlar için de, erkekler için de
hakkın, hukukun koruyucusu bir nitelik arz eder. İkisini birbirine karıştırmak
doğru değildir. Toplumsal talebi karşılamak, toplumların kendi örgütlenmeleri
içinde olabilir yahut da devlet bu talebi karşılayıcı mahiyette birtakım işler
yapabilir. Önemli olan, burada, insanları mağdur etmeyecek, onların hukuk
nezdindeki haklarını zayi etmeyecek tarzda düzenlemeleri devletin yapmasıdır;
devlet de, bu anlamda, görevlerini yerine getirmektedir. 
İkinci husus:
Nikâh, aile, bunları konuşurken gözden kaçırılmaması gereken başka konular var.
Türkiye’de hane halkı büyüklüğü 22 milyona ulaşmış. Nikâh üzerine konuşuyoruz
ama tek başına yaşayanların oranı, bu 22 milyon hane içerisinde, iki yıl içinde…
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen.
MEHMET NACİ
BOSTANCI (Amasya) - …yüzde 13,9’dan yüzde 15’e çıkmış. Yani, 2 milyon 900 bin
kişi bu 22 milyonun içinde tek başına yaşarken bu sayı yüzde 15’e; 3,3 milyona
çıkmış. Bu bir trenddir; bu, modern çekirdek aileye ilişkin, modern dünya
içerisinde sosyolojinin ortaya koyduğu bir problemdir. Siyasetin yapması
gereken, elbette, nikâha ilişkin hususları hak, hukuk açısından garanti altına
alıcı düzenlemeleri yapmak ama aynı zamanda sosyolojinin içinde yaşadığı
trendlere ilişkin de çözümleyici yollar geliştirmeye yönelik bir akılla ortak
tutumlar ve tavırlar geliştirmektir. Siyasal motivasyona fazla gömülürsek işin
bu tarafını ihmal etme riski hepimiz için söz konusudur.
Teşekkür
ediyorum.
BAŞKAN –
Teşekkür ediyorum. 
ÖZGÜR ÖZEL
(Manisa) – Sayın Başkan…
BAŞKAN – Buyurun
Sayın Özel.
22.- Manisa Milletvekili Özgür Özel’in, Anayasa’nın temel ilkelerine ve
Anayasa’nın pek çok maddesine açıkça aykırı olan, laiklik ilkesine taban tabana
zıt olacak ve çocuk istismarı, küçük yaşta evlilik, çocuk gelinler sorununu
tırmandıracak bir kanun teklifinin Meclis Başkanlığı tarafından komisyona
havale edilmeden Bakanlar Kuruluna iade edilmesi gerektiğine ilişkin açıklaması
ÖZGÜR ÖZEL
(Manisa) – Sayın Başkanım, biraz önce değerli milletvekillerimizin, sayın grup
başkan vekilinin dile getirdiği ve Sayın Naci Bostancı’nın da farklı bir açıdan
ele aldığı konu şu anda Türkiye'nin gündemindedir. Sayın Başbakan Binali
Yıldırım ve Bakanlar Kurulunun imzasıyla 25 Temmuz tarihinde bir kanun tasarısı
Meclis Başkanlığına sunulmuştur. Meclis Başkanlığı tarafından, tam şu anda, bu
aşamada komisyona havale aşamasındadır. Hatırlarsınız, defalarca usul
tartışmalarında tartıştık, Anayasa’ya aykırılık iddialarını dile
getirdiğimizde; havaleden sonra yapacak bir şey yok, komisyondan dolayı yapacak
bir şey yok, Genel Kurula geldi yapacak bir şey yok… Tam şimdi yapacak bir şey
noktasındasınız Sayın Başkan. Meclis Başkanlığının Anayasa’nın temel ilkelerine
ve Anayasa’nın pek çok maddesine açıkça aykırı olan, Türkiye Cumhuriyeti
devletini bir din devletine dönüştürecek ve sadece bir inanca yönelik olarak
kamu hizmetini düzenleyecek, kamu hizmetinde kanun önünde eşitsizlik yaratacak,
laiklik ilkesine taban taban zıt olacak, ülkenin en derin sorunu olan çocuk
istismarı, küçük yaşta evlilik, çocuk gelinler sorununu tırmandıracak ve bu
konudaki bütün çabaları boşa ve açığa düşürecek bir kanun teklifinin Meclis
Başkanlığı tarafından komisyona havale edilmeden -nasıl muhalefet partisi
milletvekilleri tarafından verilen kanun teklifleri, soru önergelerinde en ufak
bir cümlede bir aykırılık tespit edildiğinde iade ediliyorsa- bunun Bakanlar
Kuruluna, Sayın Başbakana iade edilmesi gerekmektedir. Bu konuda yapılacak
işlem tarafınızdan Genel Kurulla paylaşılırsa tutumunuz doğrultusunda görüş
bildirmek ve eğer bu konuda talebimiz yerine gelmiyorsa konu hakkında usul
tartışması açmak arzusundayız.
BAŞKAN – Sayın
Özel, o buranın konusu değil. Bu konu ne gündemimizde olan bir konu, Genel Kurul
olarak gündemimiz belli ne de başka bir şekilde usul tartışması konusu
yapılacak bir şey değil. Konuyla ilgili siz taleplerinizi ilettiniz, bunlar
tutanağa da geçti. Meclis Başkanlığı zaten herhangi bir teklif ya da tasarıda
eğer bir aykırılık tespit ederse gereğini yapar ama tespit etmezse de yine
gereğini yapar, ilgili komisyona havale eder. Onda bizim yapabileceğimiz,
Başkanlık Divanının şu anda yapabileceği hiçbir şey yok. 
ÖZGÜR
ÖZEL (Manisa) – Sayın Başkan, siz hem Başkanlık Divanı olarak şu anda oturumu
yönetiyorsunuz...
BAŞKAN
– Evet.
ÖZGÜR
ÖZEL (Manisa) – ...hem Sayın İsmail Kahraman’ın görevi başında olmadığı
durumlarda tercih ettiği ve kendi yerine vekil bıraktığı Meclis Başkan
Vekilisiniz, böyle bir realite var. Bu yapılan havalelerin tamamında, iade
etmelerin tamamında Sayın Meclis Başkanının ve zatıalinizin etkin rol oynadığı
da tüm Meclis tarafından bilinmektedir.
BAŞKAN
– Estağfurullah. Hayır, biz görevimizi yapıyoruz.
ÖZGÜR
ÖZEL (Manisa) – Bu, cumhuriyetin değerlerine, Anayasa’ya taban tabana zıt bir
durumda, burada açacağınız usul tartışması Meclisin bu konudaki görüşünü ortaya
koyacağı gibi, siyasi parti gruplarının da konu hakkında düşüncelerini ifade
etmesi sizin burada yapacağınız, yapmak üzere olduğunuz değerlendirmeye de ışık
tutacaktır. Bu konuda, bu havale işlemini gerçekleştirmeden iade etmenizi talep
ediyor, bu konudaki görüşünüzü duymak istiyorum.
BAŞKAN
– Şimdi Sayın Özel, bunu havale edip etmeme yetkisi bende değil, bir. 
İkincisi:
Teklifi bilmiyorum.
BÜLENT
TURAN (Çanakkale) – İncelersiniz, bakarsınız Sayın Başkanım sonra, gündeme
geçelim.
BAŞKAN
– Üçüncüsü: Şu anda buranın konusu değil, Genel Kurulun gündeminde olan bir
konu değil. Bu konuyla ilgili siz taleplerinizi ilettiniz, zaten ilgili
arkadaşlara, grup başkan vekillerine de söz verdik, yerlerinden, kanaatlerini
belirlemek isteyenler belirledi. Kaldı ki bu konuyu bizim şu anda, teklifin
havale dahi edilmediği bir aşamada, henüz buraya ulaşmadan, bu konuyu usul
tartışması hâline getirmek asıl en büyük usulsüzlük olur; bunu siz çok iyi
biliyorsunuz ama kanaatinizi ifade ettiniz, Sayın Kerestecioğlu etti, Sayın
Bostancı ifade etti, arkadaşlar ifade etti. Bu konuyla ilgili kayıtlar tutuldu,
tutanaklar tutuldu. Meclis Başkanlığı ve bürokrasisi bu konuda gerekli
değerlendirmeyi yapar.
Teşekkür
ediyorum.
ÖZGÜR
ÖZEL (Manisa) – O zaman şunu söyleyeyim son olarak Sayın Başkanım.
BÜLENT
TURAN (Çanakkale) – Ben izah edeceğim Başkanım, Özgür Bey’e sonra. 
ÖZGÜR
ÖZEL (Manisa) – Sayın Başkan, son olarak şunu söyleyelim: Biraz önce gündem dışı
konuşmanın birinin de konusuydu, sonra Sayın Naci Bostancı yanıt verme ihtiyacı
duydu. Bugün burada atılmak üzere olan bu adımla, Türkiye’de geçmiş dönemlerde
“çocuk gelinler” olarak ifade edilen küçük yaşta evlilikler, daha sonra,
oradan, o küçük yaşta evliliklerin yarattığı sorunlar, bu konuyla aslında
herkesin, tüm partilerin sözde mücadele ettiği ama on dört yıllık, on beş
yıllık icraatların sonunda nasıl kadına karşı şiddet, çocuk istismarı
tırmanıyorsa bu konudaki sorunlar da Adalet ve Kalkınma Partisinin yapmış
olduğu tüm uygulamaların bir bütünü olarak artmaktadır. Bu da onun en somut
adımlarından bir tanesidir.
Türkiye’de
belediyelere verilmiş olan, belediye başkanlarına verilmiş olan nikâh kıyma
yetkisi ve köy muhtarlarına verilmiş olan nikâh kıyma yetkisinde en ufak bir
aksama, kamu hizmetine erişimde sıkıntı olmadığı hâlde ilçe müftülükleri
düzeyinde nikâh kıyma yetkisi veren bu tasarı doğrudan doğruya çocuk istismarı
ve küçük yaşta evliliklerin önünü açacak, Anayasa’ya aykırı ve laiklik ilkesine
de taban tabana zıt bir uygulamadır.
BAŞKAN – Evet,
kayıtlara geçmiştir. 
ÖZGÜR ÖZEL
(Manisa) – Bu, Adalet ve Kalkınma Partisinin adım adım ülkeyi bir din devletine
dönüştürme projesinin en somut kilometre taşlarından bir tanesidir.
Bu konularda
duyarlılığını bildiğimiz Milliyetçi Hareket Partisinin de Adalet ve Kalkınma
Partisinin bu yaklaşımına karşı bir kez daha… Bir kez daha söylüyorum, sayın
grup başkan vekili duymamış olabilir, bu tip konularda her zaman
duyarlılıklarını ifade etmiş olan…
BAŞKAN – Sayın
Özel, tamamlayalım lütfen. 
ÖZGÜR ÖZEL
(Manisa) – …Milliyetçi Hareket Partisinin böyle bir yaklaşıma karşı da açık bir
tutum sergilemesini tüm Türkiye Cumhuriyeti vatandaşları da beklemektedir. 
Teşekkür ederim.

BAŞKAN – Her
grubun kendi kanaatidir. 
BÜLENT TURAN
(Çanakkale) – Gündeme geçelim Sayın Başkan. 
ERKAN AKÇAY
(Manisa) – Sayın Başkan…
BAŞKAN – Bir
saniye, sayın grup başkan vekilleri, bakın, size söz verdim; iki dakikaydı, üç
dakika oldu, hatta dört dakika konuştunuz; fikirlerinizi, kanaatlerinizi ifade
ettiniz. Aynı şeyleri dönüp, çevirip, tekrardan şey yapmaya gerek yok yani
bunun bir usulünün olması lazım. 
Sayın Akçay,
topu size attığı için siz de bir kanaatinizi söyleyin. 
23.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ERKAN AKÇAY
(Manisa) – Şimdi, Sayın Başkan, Sayın Özel’in bu ifadesini doğru bulmadığımı
ifade ediyorum; bir kere, yöntem olarak şık değil. Merak etmesin yani
Milliyetçi Hareket Partisi bu konudaki tutumunu belirler. Ancak, basından
öğrendiğimiz kadarıyla biliyoruz, şu anda tasarıyı temin edip grup olarak
incelemiş değiliz. Onun için, ön yargılı ve erken olur. Bu bakımdan, tasarı
geldiğinde incelenir ve görüşümüzü de çok açık, net bir şekilde ifade ederiz.
Sayın Özel’in merakı da gitmiş olur böylelikle. 
Ancak yöntemi
doğru bulmadığımı ifade etmek isterim. 
BAŞKAN –
Teşekkür ediyoruz Sayın Akçay.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Kerestecioğlu, bitirelim artık bu konuyu. 
FİLİZ
KERESTECİOĞLU DEMİR (İstanbul) – Ben bu konuda görüşlerimi…
ZİHNİ AÇBA
(Sakarya) – Özgür, sen mahallede dolaş ya, niye bu yana bulaşıyorsun?
ÖZGÜR ÖZEL
(Manisa) – Onlar sizden cesaret alıyor da ondan söylüyorum. Bir tutum
koyarsanız…
BAŞKAN – Bir
saniye, Sayın Kerestecioğlu’na söz verdim.
FİLİZ
KERESTECİOĞLU DEMİR (İstanbul) – Mikrofonu açmanız mümkün mü?
BAŞKAN –
Buyurun. 
24.- İstanbul Milletvekili Filiz Kerestecioğlu Demir’in,
milletvekilliğinin düşürülmesiyle ilgili Karma Komisyon raporlarının
görüşmelerinin tamamlanmasından itibaren oylamaya kadar Meclisin tatil
edilmesi, herhangi bir işlem yapılmaması gerektiğine ilişkin açıklaması
FİLİZ
KERESTECİOĞLU DEMİR (İstanbul) – Ben bu konuyla ilgili görüşlerimi ifade ettim
zaten ama bunun dışında özellikle dünkü kararla ilgili usule ilişkin bir konuyu
gündeme getirmek istiyorum. 
Şimdi, 138’inci
maddeye göre dün bir işlem yaptık ve burada diyor ki: “Son söz her halde
savunmanındır.” ve daha sonra da işte “Oylama, Karma Komisyon raporu üzerindeki
görüşmelerin tamamlanmasından itibaren yirmidört saat geçmeden yapılamaz.” Aynı
şekilde, mesela, 134’üncü maddede de savunma hakkını söyledikten sonra yine
“Son söz her halde savunmanındır.” diyor. 
Şimdi, siz
kendinize göre öyle olmadığını düşünebilirsiniz, biz dün bunun ihlal edildiğini
zaten düşünüyoruz ama bunun ötesinde son söz ne zamana kadar savunmanındır?
Karar verilene kadar aslında savunmanındır, oylamaya kadar yani karar zaten
oylamayla verileceği için karara kadar. Şimdi, bu aşamada aslında bununla
ilgili bir usul tartışması açılması gerektiğini düşünüyorum. Çünkü, o zaman
karara kadar bütün burada oy kullanacak milletvekillerinin -bu bir hukuktur
aynı zamanda- gözden geçirmeleri…
(Mikrofon
otomatik cihaz tarafından kapatıldı)
BAŞKAN – Sayın
Kerestecioğlu, tamamlayalım lütfen. 
FİLİZ
KERESTECİOĞLU DEMİR (İstanbul) - …kendi süzgeçlerinden geçirmeleri, belki
kalkıp da evrakları isteyip incelemeleri… Çünkü, burada küçük bir şeyden söz
etmiyoruz biz, 2 vekilin vekilliğinin düşürülmesinden söz ediyoruz.
Dolayısıyla, o karara kadar, oylamaya kadar aslında herhangi bir işlem
yapılmaması gerekir yani bugün Meclisin aslında tatil edilmesi gerekir Sayın
Başkan ve bunu talep ediyoruz. Bununla ilgili de bir usul tartışması açılmasını
talep ediyoruz.
BAŞKAN – Bu
geçmiştir Sayın Kerestecioğlu, usul tartışması açma imkânımız yoktur, bir. 
FİLİZ
KERESTECİOĞLU DEMİR (İstanbul) – Neden?
BAŞKAN –
İkincisi: Görüşmeler tamamlandıktan yirmi dört saat sonra oylama yapacağız.
Görüşmelerin hitamında, bitiminden sonra savunmayla da alakalı olmayan birtakım
ithamlarla ilgili zaman zaman bizler de kendi kanaatimizi ifade edebiliriz,
savunmayla da hiçbir alakası yok. Söz konusu ülkenin birliği, kardeşliği,
beraberliği olunca…
FİLİZ
KERESTECİOĞLU DEMİR (İstanbul) – Şimdi, siz bunları tekrar etmeyin. 
BAŞKAN – …ben
zaman zaman bu konuyla ilgili -sadece ben değil, başka arkadaşlarımız da-
kanaatimi bildiririm. Dolayısıyla, yapılacak bir işlem yok. Görüşmeler
sonlandı, savunmaya asla müdahale etmedim. Bakın, orada savunmayla ilgili bir
süre falan da konmuyor. 
FİLİZ
KERESTECİOĞLU DEMİR (İstanbul) – Sayın Başkan, siz yanlış bir şey anlıyorsunuz,
mesele o değil. O birinci aşamaydı. Siz müdahale ettiniz, çok ediyorsunuz
zaten, bunu yapıyorsunuz, tarzınız bu; evet, kayıtlara geçsin, bu çünkü
tarzınız. Ben bunu doğru…
BAŞKAN – Ben
mecbur olmadıkça yapmam. 
FİLİZ
KERESTECİOĞLU DEMİR (İstanbul) – O mecburiyet çok subjektif bir şey. 
BAŞKAN – Evet.
FİLİZ
KERESTECİOĞLU DEMİR (İstanbul) – Ben de kendimi o kadar mecbur hissediyorum ki
bazı konuşmalarda yani gerçekten yerimde böyle müdahale etmemek için kendimi
zor tutuyorum. Ama ben Grup Başkan Vekiliyim, siz de Meclis Başkan Vekilisiniz.
BAŞKAN –
Doğrudur.
FİLİZ
KERESTECİOĞLU DEMİR (İstanbul) – Sizin etmemeniz gerekir, benim de ulu orta herkesin
konuşmasına müdahale etmemem gerekir; o, işin bir yanı. Söylediğim başka bir
şey var. “Son söz savunmanındır.” dedikten sonra oylamaya kadar Mecliste
milletvekillerinin bu oylama için karar sürecinde düşünmeleri, tartmaları ve
ona kadar da herhangi bir işlemin yapılmaması gerekir. Biz bunu anlıyoruz. 
BAŞKAN – Sayın
Kerestecioğlu, mesele anlaşılmıştır.
FİLİZ
KERESTECİOĞLU DEMİR (İstanbul) – Bununla ilgili diyorum usul tartışmasını,
sizin konuşmanızla ilgili değil. 
BAŞKAN – Hayır,
bunu açma imkânımız yoktur, bu usule uygun bir talep değildir, bir. 
FİLİZ
KERESTECİOĞLU DEMİR (İstanbul) – Neden?
BAŞKAN –
İkincisi: Görüşmeler tamamlandıktan sonra -zaten görüşmeleri bitirdik,
kapattık- ben birtakım ithamlarla ilgili bir şeyler söyledim, savunmayla da alakası
yok. 
FİLİZ
KERESTECİOĞLU DEMİR (İstanbul) – Sayın Başkan, niye ısrar ediyorsunuz?
BAŞKAN – Sayın
Kerestecioğlu…
FİLİZ
KERESTECİOĞLU DEMİR (İstanbul) – Hayır, sizinle ilgili bir şey değil diyorum. 
BAŞKAN – Tamam
da şeyle alakası yok bunun yani bu konuyla ilgili söyleyeceğinizi söylediniz,
kayıtlara geçti. Usul tartışması açabilecek bir pozisyonda değiliz. 
FİLİZ
KERESTECİOĞLU DEMİR (İstanbul) – Başka bir şeyden bahsediyoruz, aynı şeyde
ısrar ediyorsunuz. 
MİTHAT
SANCAR (Mardin) – Sayın Başkan, bir açıklama yapmama izin verir misiniz?
BAŞKAN
– Şimdi, Sayın Sancar, bakın…
MİTHAT
SANCAR (Mardin) – Sayın Başkan, yanlış anlama var.
BAŞKAN
– Başta dört dakika açıklama, şimdi gene dört beş dakika karşılıklı konuşma.
Sayın Sancar…
MİTHAT
SANCAR (Mardin) – Hayır…
FİLİZ
KERESTECİOĞLU DEMİR (İstanbul) – Onunla alakası yok. Efendim, burada 2
milletvekilinin vekilliğinin düşürülmesi… Dört dakikanın kıymeti mi var? Dokuz
aydır cezaevinde.
BAŞKAN
– Ama dört dakika değil, üç saat gene konuşturduk. Bakın, usulde şöyle bir şey
var: “Makul süre” denir. 
MİTHAT
SANCAR (Mardin) – Sayın Başkan…
BAŞKAN
– Bir süre tahdidi yokken… Evet daha önce de dokunulmazlıklarla ilgili doksan
dakika, on dakika süre verilmişken ben süre tahdidi koymadım. Önce iki saati
aşkın bir süre dinledik, sonra üç saati aşkın bir süre dinledik. Dinleriz,
problem değil. Süreyle ilgili problemimiz yok ama bir işlem tamamlandıktan
sonra artık tekrardan o işleme geri dönme şansımızın olmadığını ifade ediyorum.

FİLİZ
KERESTECİOĞLU DEMİR (İstanbul) – İşlem tamamlanmadı efendim, işlem
tamamlanmadı.
BAŞKAN
– Görüşmeler tamamlandı.
FİLİZ
KERESTECİOĞLU DEMİR (İstanbul) – İşlem tamamlanmadı.
BAŞKAN
– Görüşmeler tamamlandı.
MİTHAT
SANCAR (Mardin) – Sayın Başkan, bir yanlış anlama var. Talep doğru anlaşılmıyor
kanısındayım. Bir kısa açıklama yapmama izin verir misiniz?
FİLİZ
KERESTECİOĞLU DEMİR (İstanbul) – Ya da anlamak istenmiyor yani. Gerçekten. 
MİTHAT
SANCAR (Mardin) – Şimdi, burada talep ettiğimiz şey sizin dünkü tutumunuza
ilişkin bir tartışma değil. Bir bu, onu geçelim, onu doğru bulmadığımızı
söyledik, kayıtlara geçti. 
Şimdi
talep ettiğimiz şu: “Son söz savunmanındır.” ifadesi ve kuralı, evrensel hukuka
göre karar verilmeden önce yapılacak son işlem demektir. Daha açık ifadesi
şudur: Savunma yapıldıktan sonra bir tek işlem yapılabilir, o da karar
vermektir, o da oylamadır. Bakın, savunma hukukuyla ilgili evrensel kural
budur. Diyoruz ki: Dün bu görüşmeler tamamlandıktan sonra, savunma bittikten
sonra artık Meclisin başka bir işlem yapmaması gerekiyor, bugün toplanmaması
gerekiyor, karar anına kadar. 20.19’da mı bitti dün savunma? 20.19’da bugün
oylama yapılana kadar Meclisin başka…
BAŞKAN
– “Bir işlem yapılmaması lazım.” diyorsunuz. 
MİTHAT
SANCAR (Mardin) – Evet.
FİLİZ
KERESTECİOĞLU DEMİR (İstanbul) – Bunu söylüyoruz.
BAŞKAN
– Sayın Sancar, tamam anladım.
MİTHAT
SANCAR (Mardin) – Şunu ifade edeyim.
BAŞKAN
– Ben anladım, meramınızı anladım. 
MİTHAT
SANCAR (Mardin) – Bir cümle daha ekleyeyim. 
BAŞKAN
– Buyurun. 
MİTHAT
SANCAR (Mardin) – Bizim talebimiz: Burada niye konur bu kural? Çok önemli bir
durum için konuyor. Milletvekillerini kendi vicdanlarıyla ve araştırma
istekleri ya da ihtiyaçlarıyla baş başa bırakmak. Şimdi burada pek çok konu
konuşulacak ve dünkü savunmanın üstüne pek çok söz eklenecek, böylece bu kuralın
gereği yerine getirilmemiş olacaktır. Savunma hukukuyla ilgili evrensel anlam
ve kriter de budur Sayın Başkan. O nedenle usul tartışması istiyoruz. 
BAŞKAN – Hayır
Sayın Sancar, bakın, Anayasa görüşmelerini tamamladıktan bir süre sonra oylama
işlemi yapılıyor, o arada başka işlemler yapılabiliyor. Güven oylamasında, aynı
şekilde, başka işlemler yapılabiliyor. 
ÖZGÜR ÖZEL
(Manisa) – Yanlış ama yanlış.
BAŞKAN - Bunun
alakası yok, burada görüşmelerin tamamlanması işlemi sağlanmıştır, bitmiştir.
Oylama için İç Tüzük bir yirmi dört saat sonrasını bekliyor. Dolayısıyla bu
konuyla ilgili müzakereler tamamlanmıştır zaten, sadece oylama için yapılıyor.
Dediğim gibi, güven oylamasında da Anayasa görüşmelerinde de vesair başka
görüşmelerde de oylama öncesi başka işlemler alıyoruz, alınır; alınması da
doğaldır. Dolayısıyla yapabileceğimiz hiçbir işlem yoktur. 
MİTHAT SANCAR
(Mardin) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan, bu herhangi bir işlem değildir.
Bu bir kanun… 
BAŞKAN – Peki,
orada “Bu süreç içerisinde başka bir işlem yapılmayacak” yazıyor mu?
FİLİZ
KERESTECİOĞLU DEMİR (İstanbul) – Öbürü de yazmıyor, sizinki de yazmıyor. “Son
söz savunmanındır.” hükmü…
BAŞKAN – Olması
gereken bu olduğu için yazılmıyor. Eğer aksi bir durum olsaydı…
FİLİZ
KERESTECİOĞLU DEMİR (İstanbul) – Biz hukukçu olarak savunma hukuku kapsamında
bunu ele alıyoruz. 
BAŞKAN – Bir
saniye, ben sizi anladım. 
BÜLENT TURAN
(Çanakkale) – Sayın Başkan, gündeme geçelim, konu anlaşıldı. 
BAŞKAN - Aksi
bir durum olsaydı, bir istisna olsaydı “Bu oylama yapılmadan başka bir işlem
yapılamaz.” denirdi. İstisna budur. Genel kural, alınabilmesi yolunda olduğu
için yazılmaz. 
FİLİZ
KERESTECİOĞLU DEMİR (İstanbul) – Hayır, hukuk budur, savunma hukuku budur. Bu
bir kanun görüşmesi değildir. 
MİTHAT SANCAR
(Mardin) – Sayın Başkan, bir cümlem var. 
BAŞKAN – Çok
teşekkür ediyorum Sayın Sancar.
MİTHAT SANCAR
(Mardin) – Hayır, bunun üzerine bir açıklama yapma hakkımız…
BAŞKAN –
Açıklamanızı anladım ben. 
MİTHAT SANCAR
(Mardin) – Hayır, sizin açıklamanıza da bir cevap vermek isterim. 
BAŞKAN – Şimdi
karşılıklı konuşmayalım Sayın Sancar. Siz konuştunuz, ben…
MİTHAT SANCAR
(Mardin) – Tamam ama bu çok önemli bir mesele yani sadece bize göre değil.
Diğer konularda ara verilmesiyle burada milletvekilliğinin düşürülmesi
prosedürünün aynı şekilde yorumlanması doğru değil çünkü biz şeye göre
yapmıyoruz bu yorumu. “Yirmi dört saat geçmeden oylama yapılamaz.”la birlikte
bir hüküm daha var: “Son söz her hâlde savunmanındır.” Yani karar verilinceye
kadar her hâlde son olarak savunma konuşur. 
BAŞKAN – Sayın
Sancar, dokunulmazlıklarda da bu böyledir, başka unsurlarda da böyledir ve
başka işlemler de yapılmıştır, yapılır. 
Teşekkür
ediyoruz.
MİTHAT SANCAR
(Mardin) - İşte, biz de usul tartışması istiyoruz. O uygulama doğru değil Sayın
Başkan. 
BAŞKAN – Hayır,
yani açıkça düzenlenmiş bir hususta…
MİTHAT SANCAR
(Mardin) – Açıkça düzenlenmemiş…
BAŞKAN –
…Meclisin teamüllerinde var olan, yerleşik içtihatlarda var olan, açıkça İç
Tüzük’te düzenlenen bir hususta olmayan bir şeyi siz talep edemezsiniz ki. 
MİTHAT SANCAR
(Mardin) – Hayır, açık böyle bir düzenleme yok Sayın Başkan. 
MEHMET NACİ
BOSTANCI (Amasya) – Sayın Başkan, gündeme devam edelim. Bu sadece bir yorumdur.
FİLİZ
KERESTECİOĞLU DEMİR (İstanbul) – Tabii Naci Bey, önemli değil gündeme devam
edelim. 
MİTHAT SANCAR
(Mardin) – Hayır, tutumla ilgili bir tartışma açalım.
MEHMET NACİ
BOSTANCI (Amasya) – Mithat Bey, sizin yaptığınız sadece bir yorum. Böyle bir
şey yok.
MİTHAT SANCAR
(Mardin) – Nasıl yok ya? 
MEHMET NACİ
BOSTANCI (Amasya) – Açık bir hüküm yok. 
MİTHAT SANCAR
(Mardin) – Hangi açık hüküm?
MEHMET NACİ
BOSTANCI (Amasya) – Siz yorum yapıyorsunuz.
FİLİZ
KERESTECİOĞLU DEMİR (İstanbul) – Usul tartışması niye açılır zaten Naci Bey?
BAŞKAN – Şimdi,
Sayın Sancar, bakın, İç Tüzük 61’inci maddesinde de zaten “Son söz
milletvekilinindir.” der her zaman için. O zaman ondan sonra hiçbir işlem
yapmamamız lazım ya da araya işlem almamamız lazım. Gensoruda, güven
oylamasında, Anayasa görüşmelerinde, bütün bunlarda araya işlem alınıyor, İç
Tüzük’ün yasaklayıcı hiçbir hükmü yok.
FİLİZ
KERESTECİOĞLU DEMİR (İstanbul) – “Son söz savunmanın.” denmiyor orada. O ayrı
bir şey.
MİTHAT SANCAR
(Mardin) – O ayrı mesele.
BAŞKAN -
Teşekkür ediyorum. Bunu karşılayamam efendim.
Şimdi, Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, ayrı ayrı okutuyorum:
IV.- BAŞKANLIĞIN GENEL KURULA SUNUŞLARI (Devam)
B) Meclis Araştırması Önergeleri
1.- Van Milletvekili Bedia Özgökçe Ertan ve 22 milletvekilinin,
özellikle Van’da olmak üzere Van Gölü Elektrik Dağıtım AŞ’nin (VEDAŞ) kapsadığı
illerdeki elektrik kesintilerinin nedenlerinin ve olumsuz etkilerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/595)
Türkiye Büyük Millet Meclisi Başkanlığına
Özellikle Van'da
olmak üzere, Van Gölü Elektrik Dağıtım AŞ'nin (VEDAŞ) kapsadığı illerdeki
elektrik kesintilerinin nedenlerinin, esnaf ve bütün yurttaşlar üzerindeki
olumsuz etkilerinin, bu etkilerin giderilmesi için gerekli önlem ve
politikaların belirlenmesi amacıyla Anayasa'nın 98'inci ve İç Tüzük’ün 104'üncü
ve 105'inci maddeleri gereğince Meclis araştırması açılması için gereğini arz
ve teklif ederim.
1) Bedia
Özgökçe Ertan  (Van)
2) Meral
Danış Beştaş  (Adana)
3) Behçet
Yıldırım  (Adıyaman)
4) Berdan
Öztürk  (Ağrı)
5) Dirayet
Taşdemir  (Ağrı)
6) Sırrı
Süreyya Önder  (Ankara)
7) Ayşe Acar
Başaran  (Batman)
8) Mehmet Ali
Aslan  (Batman)
9) Saadet
Becerekli  (Batman)
10) Hişyar
Özsoy  (Bingöl)
11) Mizgin
Irgat  (Bitlis)
12) Altan Tan  (Diyarbakır)
13) Çağlar
Demirel  (Diyarbakır)
14) Feleknas
Uca  (Diyarbakır)
15) İmam
Taşçıer  (Diyarbakır)
16) Nimetullah
Erdoğmuş  (Diyarbakır)
17) Nursel
Aydoğan  (Diyarbakır)
18) Sibel
Yiğitalp  (Diyarbakır)
19) Ziya Pir  (Diyarbakır)
20) Mahmut
Toğrul  (Gaziantep)
21) Abdullah
Zeydan  (Hakkâri)
22) Mehmet Emin
Adıyaman  (Iğdır)
23) Erdal Ataş  (İstanbul)
Gerekçe:
Gelişen dünyada
teknolojinin baskın olduğu günlük hayatımızı sürdürebilmemiz için elektrik de
en az su kadar zaruri bir ihtiyaç hâline gelmiştir. Elektriğin de âdeta temel
haklardan biri olduğunu ve yaşamımızı sürdürmemiz için olmazsa olmazlardan
birini oluşturduğunu söylersek abartmış olmayız. Ne var ki son on yılda tüm
Türkiye'de olduğu gibi, Van ve çevresindeki elektrik dağıtım işletmesinin
özelleştirilmesinden sonra elektrik arıza ve kesilmelerde önemli artışlar
meydana gelmiştir.
2013 yılında
Özelleştirme İdaresi Başkanlığı tarafından yapılan ihale sonucunda Van, Bitlis,
Muş, Hakkâri elektrik dağıtım müesseselerinden oluşan Vangölü Elektrik Dağıtım
Anonim Şirketini (VEDAŞ) 118 milyon dolar karşılığında Türkerler Holding AŞ
satın almıştır. Van, Bitlis, Hakkâri ve Muş illerini kapsayan 43.492
kilometrekarelik alanda 2.082.470 nüfusa ve 485.318 aboneye hizmet veren VEDAŞ,
3.829.628.862 kilovatlık enerjiyi lisansı kapsamındaki bölgede dağıtmaktadır.
Ancak Van genelinde yaşanan elektrik kesintileri, bu enerjinin dağıtımında
sorun olduğunu ve bu özelleştirmenin Van ilinin yararına olmadığını düşündürmektedir.
Van ve
ilçelerinde elektrik dağıtımında yaşanan sıkıntılar sebebiyle ciddi bir
elektrik problemi yaşanmaktadır. Van merkez ve ilçelerinde yaşayan
yurttaşlarımız, günlük rutin hâline gelen, plansız, kısa ya da uzun süreli
elektrik kesintileriyle âdeta canından bezmiş ve hayat durma noktasına
gelmiştir. Elektrik kesintisi, gündelik hayatı aksatmanın yanı sıra, özellikle
kış aylarında konut ve iş yerlerinin ısınma problemini de beraberinde
getirmektedir.
Çatışmalı
sürecin yeniden başlamasıyla zarar gören Van ekonomisine, elektrik kesintileri
de darbe vurmaktadır. Voltaj değişimi nedeniyle bilgisayarlar dahi açılamamakta
ve elektrikli aletler sık sık arızalanmaktadır. Hangi sektörde çalışırsa
çalışsın, esnaf, neredeyse her gün gerçekleşen kesintiler nedeniyle iş yapamaz
ve müşterilerini kaybeder hâle gelmiştir. Nitekim, Van Esnaf ve Sanatkârlar
Odaları Birliği Başkanı da şehir içi dağıtım şebekesinin eski olması veya
kapasitesinin yetersizliği nedeniyle yaşanan arızaları ve elektrik
kesintilerini, son aylarda 668 esnafın kepenk kapatma nedenlerinin arasında
sıralamıştır.
Van ilinde
yaşanan, elektrik arıza ve kesintileriyle ilgili sorunlar yukarıda
özetlenmiştir. Elektrik dağıtım hizmeti özelleştirilmiş olsa da bu
özelleştirmenin toplumda yarattığı olumsuz etkiyi gidermek için gerekli
denetimleri yapmak kamu kurumlarının sorumluluğudur. Van ili başta olmak üzere
VEDAŞ'ın görev ve yetki alanı olan bütün illerde özellikle esnaf olmak üzere
elektrik kesintilerinin yurttaşlarda yarattığı mağduriyetin araştırılması ve bu
mağduriyetin giderilebilmesi için gerekli önlem ve politikaların belirlenmesi
amacıyla TBMM tarafından bir Meclis araştırması açılmasını talep ederim.
2.- Gaziantep Milletvekili Mahmut Toğrul ve 22 milletvekilinin, ÖYP’li
araştırma görevlilerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/596)
Türkiye Büyük Millet Meclisi Başkanlığına
ÖYP'li araştırma
görevlilerinin yaşamış oldukları sorunları incelemek ve çözüme kavuşturmak
amacıyla Anayasa'nın 98'inci, İç Tüzük’ün 104'üncü ve 105'inci maddeleri
gereğince Meclis araştırması açılmasını arz ve teklif ederim. 
1) Mahmut Toğrul
 (Gaziantep)
2) İdris Baluken
 (Diyarbakır)
3) Filiz
Kerestecioğlu Demir  (İstanbul)
4) Garo Paylan  (İstanbul)
5) Hüda Kaya  (İstanbul)
6) Müslüm Doğan  (İzmir)
7) Ali Atalan  (Mardin)
8) Erol Dora  (Mardin)
9) Mithat Sancar
 (Mardin)
10) Ahmet
Yıldırım  (Muş)
11) Burcu Çelik  (Muş)
12) Besime Konca
 (Siirt)
13) Kadri
Yıldırım  (Siirt)
14) Aycan İrmez  (Şırnak)
15) Faysal
Sarıyıldız  (Şırnak)
16) Ferhat Encu  (Şırnak)
17) Leyla Birlik
 (Şırnak)
18) Dilek Öcalan
 (Şanlıurfa)
19) İbrahim
Ayhan  (Şanlıurfa)
20) Osman
Baydemir  (Şanlıurfa)
21) Alican Önlü  (Tunceli)
22) Nadir
Yıldırım  (Van)
23) Tuğba Hezer
Öztürk  (Van)
Gerekçe:
ÖYP'nin
kaldırılmış olması, mevcut ÖYP'li araştırma görevlilerinin sorunlarına çözüm
üretilebilmesi konusundaki hassasiyeti daha da artırmıştır. Sayıları 15 bine
yakın olan ÖYP'li araştırma görevlilerinin karşı karşıya kaldığı sorunlar büyük
önem arz etmektedir. ÖYP bütçesinin sınırlandırılmasından, fiilen bütçelerin
gelmemesine; "ÖYP Usul ve Esasları” üzerinde sürekli değişikliğe
gidilmesinden, ÖYP'lilerin "uykularını kaçıran" senet baskısına kadar
ÖYP'li araştırma görevlilerinin sorunları katlanarak artmaktadır.
Ancak belirtmek
isteriz ki araştırma görevlilerinin istihdamındaki en büyük sorun güvencesiz
istihdamdır. Farklılaşan istihdam biçimleri, görev tanımının net olmaması,
akademik hiyerarşi ve benzeri sorunlarla güvencesiz istihdamın neden olduğu
sorunların olumsuz etkileri derinleşmektedir. AKP, Öğretim Elemanı Yetiştirme
Programı'nda (ÖYP) yaptığı değişiklikle araştırma görevlilerinin iş güvencesini
ortadan kaldırmaktadır.
Bilindiği üzere
ÖYP'li araştırma görevlilerine ayrılan bütçe tutarları hızla düşürülmüştür.
ÖYP'li araştırma görevlilerinin kendilerine tanınan bu hakkı kullanmak
istediklerinde karşılaştıkları bürokratik süreçler, söz konusu bütçenin
kullanımında birçok engeli de beraberinde getirmektedir.
Aynı zamanda söz
konusu süreçlerde ÖYP koordinatörlükleri YÖK tarafından açık, anlaşılır ve
hızlı biçimde bilgilendirilmediğinden ve koordinatörlüklerin yetki alanı
oldukça sınırlı olduğu için araştırma görevlileri ile koordinatörlük bünyesinde
çalışanlar karşı karşıya gelebilmektedir.
Tüm bunlarla
birlikte, diğer bir sorun ise bölüm başkanlarının ya da tez danışmanlarının
bölümün bilgisayar, kırtasiye ve hatta kitaplık gibi ihtiyaçlarını dahi ÖYP'li
araştırma görevlilerinin bütçesinden karşılamak yönünde zorlayıcı taleplerde
bulunmasıdır. Araştırma görevlisinin tez süreci, yeterlilik gibi aşamalarda
geleceğini belirleyebilen söz konusu hiyerarşik ilişkiler altında ÖYP'lileri
borçlandırmaya zorlayan bu talepler karşısında araştırma görevlilerinin
"Hayır.” diyebilmeleri fiilen oldukça güç olmaktadır. Dolayısıyla söz
konusu ilişki, kamusal finansmanla karşılanması gereken ihtiyaçların ÖYP
bütçesiyle karşılanması durumunu beraberinde getirmekte ve üniversitenin
sorumluluğundaki bir konu tek tek araştırma görevlilerinin sırtına
yüklenmektedir. Durum öyle bir hâle gelmiştir ki odasına evden getirdiği
telefonu bağlamak zorunda kalan araştırma görevlileri dahi bulunmaktadır.
Yaşanan bu
sorunlara bir de ÖYP'lilerin zorunlu hizmetleri karşılığında imzalamak zorunda
kaldıkları yüksek meblağlı senetler eklendiğinde araştırma görevlilerinin
üzerindeki baskı had safhalara ulaşmakta ve nitelikli bir eğitim-araştırma
süreci geçirebilmelerine engel olmaktadır. Üstelik ÖYP'li araştırma
görevlilerinin imzaladığı sözleşmeler özel hukuk sözleşmesi sayılmakta yani
üniversite ile araştırma görevlisi olacak kişi eşit kişilermiş gibi masaya
oturmakta, senetler bu güç dengesizliği kapsamında hazırlanmaktadır.
Son olarak
belirtmek isteriz ki yaşanılan sorunlar, yukarıda ifade ettiğimizden çok daha
fazladır. Ancak üniversitede amaç bilim insanı yetiştirmek, ülkenin bilimsel
gelişmişliğine katkıda bulunmak ve lisans, lisansüstü öğretim vasıtasıyla da
bilimsel, kültürel gelişimi sağlamak ve ülkenin nitelikli personel ihtiyacını
karşılamaktır. Bu bağlamda, TBMM'nin bu sorunlara ilişkin gerekli önlemleri
almasını ve bu amaçla Meclis araştırması açılmasını talep ediyoruz.
3.- HDP Grup Başkan Vekili Diyarbakır Milletvekili İdris Baluken’in,
Oyak Renault yönetiminde 30’a yakın işçinin işten çıkarılmasıyla ilgili
olayların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/597)
Türkiye Büyük Millet Meclisi Başkanlığına
Ocak ayında
asgari ücrete yapılan zamla birlikte Oyak Renault işçilerinin ücret
iyileştirmesi ve üyesi kalmayan Türk Metal Sendikasının fabrikadaki
temsiliyetinin sonlanması talebiyle başlattıkları eylemler sonucunda Oyak
Renault yönetimi 30'a yakın işçiyi işten çıkarmış, bunu demokratik bir şekilde
protesto eden işçiler kolluk kuvvetleri tarafından fiziksel şiddete maruz
kalmış, süreçte toplamda 30'a yakın işçi gözaltına alınarak tutuklanma
talebiyle mahkemeye sevk edilmiştir. İşverenin hukuksuz davranışları yanında,
kamu otoritesinin de işçilerin değil, işverenin çıkarlarını gözetecek şekilde
davranarak işçilerin temel hak ve hürriyetlerini kullanmalarını engellemesi
kamuoyunun vicdanını yaralayan bir husustur ve Anayasa’ya ve ILO sözleşmelerine
aykırıdır. Yaşanan bu süreçte, işverenin ve kamu görevlilerinin
gerçekleştirdiği ihlallerin tespit edilmesi ve alınacak tedbirlerin
belirlenmesi amacıyla Anayasa’nın 98’inci, İç Tüzük’ün 104 ve 105’inci
maddeleri gereğince Meclis araştırması açılmasını saygılarımızla arz ve teklif
ederiz.
 İdris
Baluken
 Diyarbakır
 HDP
Grup Başkan Vekili
Gerekçe:
Ücretli işçiler,
emeklerinden başka bir şeyleri olmayan sınıftır. Hayatlarını sürdürmek için
emek güçlerini, üretim araçlarını ellerinde bulunduran sermaye sınıfına
kiralarlar. Bu sebeple, tekil işçiler, sermaye sınıfı mensuplarına karşı
pazarlıkta dezavantajlı konumdadırlar. İşçiler, bu asimetriye karşı mücadele
etmek için bir araya gelir, sendikalarda ve işçi birliklerinde örgütlenirler.
İşçi mücadeleleri ve kazanımları tarihi, bir yönüyle sermaye sınıfına karşı
geliştirilen bu birliklerin tarihidir. Eğer devlet, genelde anlatıldığı gibi
yurttaşlar arası toplumsal bir sözleşme ise ve yurttaşların tamamına yakını da
ücretli işçilerden ve ücretli işçi adayı işsizlerden oluşuyorsa beklenen odur
ki kamu otoriteleri işverenin çıkarları karşısında işçilerin hak ve
özgürlüklerini korusun, kollasın. Ancak son yıllarda başta metal sektörü
işçileri olmak üzere tüm işçilere yönelik gerçekleşen hak ihlalleri,
sendikalaşma oranının OECD içindeki en düşük rakama gerilemesi, kamu
otoritelerinin tercihini giderek daha fazla bir şekilde işverenlerden yana
kullandığı şüphesini doğurmakta ve işverenlerin de bu örtük güvence algısıyla
daha fazla hukuksuzluğa saptığını bizlere göstermektedir.
Geçtiğimiz yıl
mayıs ayında, Bursa'da metal fabrikalarında çalışan Türk Metal üyesi işçiler,
Türk Metalin fabrikalarla imzaladığı toplu iş sözleşmesine itiraz etmişler ve
sözleşmenin değiştirilmesi ve Türk Metalin fabrikaları terk etmesi talebiyle
çeşitli eylemlilikler düzenleyerek tepkilerini dile getirmişlerdi. Bunun
üzerine birçok işçi usulsüzce işten çıkarılmış, ülkenin birçok yerinde greve
giden metal işçilerine çevik kuvvet müdahale etmiş, hatta fabrika içlerine
girerek gözaltı yapmaya çalışmışlardı. Yapılan grevler, millî güvenliği tehdit
gerekçesiyle Hükûmet tarafından iki ay süreyle ertelenmişti. Kamuoyunda
"Metal Grevi” olarak bilinen bu süreç, OYAK Renault fabrikası işçilerinin
Türk Metal Sendikasından istifa edip, DİSK'e bağlı Birleşik Metal-İş
Sendikasına geçmeleriyle tamamlanmıştı. 
Ocak ayında
asgari ücrete yapılan zamla birlikte, OYAK Renault fabrikası işçileri
ücretlerinin iyileştirmesi, Birleşik Metal-İşin işçi sendikası olarak tanınması
ve işçi üyesi kalmamasından dolayı yetkisi de kalmayan Türk Metal-İş
Sendikasının fabrikadaki temsiliyetinin sonlanması talebiyle fazla mesai ve iş
çıkışı sessiz oturma eylemleri başlatmıştır. Bunun üzerine de fabrika yönetimi
28 Şubat 2016 tarihinden itibaren üretimi durdurmuş ve cep telefonu mesajıyla
10 ve ardından 12 işçiyi işten çıkarmış, ayrıca 50 kişiyi de idari izne
ayırarak işçileri mağdur etmiştir. İşten atılan arkadaşlarının işe iadesi için
direnişe geçen işçiler polisin fiziksel şiddetine maruz kalmış, işçiler ve
aileleri tel örgülerle çevrilerek abluka altına alınmış ve çok sayıda Renault
işçisi gözaltına alınmıştır. Akabinde, iş yerine ve evlere uzun namlulu
silahlarla yapılan şafak baskınlarıyla 22 işçi daha gözaltına alınmış ve
tutuklanmaları talebiyle mahkemeye sevk edilmiştir.
İşçi hak ve
taleplerini ulusal güvenliğe ve ekonomik gelişmeye engel olarak algılamak, söz
konusu “ulus”un bizzat işçilerden oluştuğunu unutmak ve ekonomik gelişmeyi de
sadece sermaye sınıfının kârını artırması olarak yorumlamak anlamına
gelmektedir. Demokratik işçi eylemlerine yönelik böylesi bir tutum, başta
toplumsal vicdana, Anayasa’ya, 6356 no.lu Sendikalar ve Toplu İş Sözleşmesi
Kanunu'na ve Türkiye'nin onayladığı 8 adet ILO sözleşmesinin hükümlerine
aykırıdır. 
Kamu
otoritesinin gerçek anlamda bir toplumsal sözleşme hâline gelebilmesi ve
öncelikle emekçi halkların haklarını gözeten bir kurum olduğunun kamuoyuna
gösterilebilmesi için, halkların temsilcisi olan Türkiye Büyük Millet
Meclisinin sorumluluk alması ve yaşanan bu hak ihlallerini araştırarak alınacak
tedbirleri belirlemesi gerekmektedir.
BAŞKAN –
Bilgilerinize sunulmuştur.
Önergeler gündemdeki
yerlerini alacak ve Meclis araştırması açılıp açılmaması konusundaki ön
görüşmeler sırası geldiğinde yapılacaktır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ile Grup Başkan Vekili Muş Milletvekili Ahmet Yıldırım
tarafından, 2014 yılı Ekim ayında yaşanan Kobani olaylarının kapsamlı bir
şekilde araştırılması, olaylarda sorumluluğu olan kişilerin tespiti ve bu
kişilerden hesap sorulması adına yargıya yardımcı olunması amacıyla 26/7/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 26 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulu
26/07/2017 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
26 Temmuz 2017
tarihinde İstanbul Milletvekili Grup Başkan Vekili Filiz Kerestecioğlu ve Muş
Milletvekili Grup Başkan Vekili Ahmet Yıldırım tarafından verilen 5115 sıra
numaralı 2014 yılının Ekim ayında yaşanan Kobani olaylarının kapsamlı bir
şekilde araştırılması, olaylarda sorumluluğu olan kişilerin tespiti ve bu
kişilerden hesap sorulması adına yargıya yardımcı olunması amacıyla Türkiye
Büyük Millet Meclisine verilmiş olan Meclis araştırma önergesinin Genel Kurulun
bilgisine sunulmak üzere bekleyen diğer önergelerin önüne alınarak 26/07/2017 Çarşamba
günlü birleşimde sunuşlarda okunması ve görüşmelerin aynı tarihli birleşimde
yapılması önerilmiştir.
BAŞKAN –
Halkların Demokratik Partisi grup önerisi lehinde ilk söz Şanlıurfa
Milletvekili İbrahim Ayhan’a aittir. 
Buyurun Sayın
Ayhan. (HDP sıralarından alkışlar)
Süreniz on
dakikadır.
İBRAHİM AYHAN
(Şanlıurfa) – Sayın Başkan, değerli arkadaşlar; öncelikle hepinizi saygıyla
selamlıyorum.
Konuşmama
başlamadan önce sekiz ayı aşkındır hukuksuz ve haksız bir şekilde cezaevine
atılan Eş Genel Başkanımız Sayın Selahattin Demirtaş, Figen Yüksekdağ ve diğer
milletvekili arkadaşlarımızla birlikte belediye başkanları ve bir bütünen
aslında hukuksuzluğa maruz kalmış tüm arkadaşlarımızı buradan saygıyla,
sevgiyle selamlıyorum. 
Değerli
arkadaşlar, bugün vermiş olduğumuz önerge 6-8 Ekim 2014 tarihlerinde Türkiye’de
yaşanan, “Kobani olayları” olarak nitelendirilen olayların bütün boyutuyla,
bütün etrafıyla araştırılmasına yöneliktir. Özellikle son birkaç gün içerisinde
AKP Genel Başkanı ve Cumhurbaşkanı Sayın Recep Tayyip Erdoğan’ın Kobani
olaylarında yaşamını yitirenlerin temel sorumlusunu Eş Genel Başkanımız Sayın
Selahattin Demirtaş olarak göstermesiyle beraber bu olay bütün yakıcılığıyla
tekrardan toplumun gündemine gelmiştir. 
Özellikle, Sayın
Erdoğan’ın Sayın Demirtaş üzerinden geliştirmeye çalışmış olduğu bu haksız,
hukuksuz ve yersiz suçlamayı kesinlikle kabul etmediğimizi belirtmek gerekiyor.
Sayın Erdoğan burada 53 kişinin katili olarak belirtmiş olduğu Sayın
Demirtaş’ın dahlinin ne olduğuna dair bir siyasetçi olarak, bir Cumhurbaşkanı
olarak peşin hüküm vererek yargısız infaz gerçekleştirmiştir. Bizler, bu konuda
2014 yılında Kobani olayları yaşanırken birçok araştırma önergesi ve soru
önergesi vermemize rağmen, AKP iktidarının sayısal çoğunluğuyla bu olayların
aydınlatılmasına yönelik herhangi bir katkı ve destek görmedik. Dolayısıyla,
biz şu anda Sayın Erdoğan’ın ifade etmiş olduğu Sayın Demirtaş’ı suçlayıcı
ifadelerin neye karşılık geldiğini, nasıl bir amacı güttüğünü sizlerle
paylaşmak istiyoruz ve vermiş olduğumuz bu araştırma önergesinde de bu
hakikatin açığa çıkmasını talep ediyoruz. 
Sizler de çok
iyi biliyorsunuz ki hakikatleri açığa çıkarmak, hakikatleri ortaya çıkarmak bir
yöntem sorunudur. Özellikle hakikatleri, gerçekleri eğip bükerek, parçalayarak
topluma farklı bir şekilde yansıtmak bir iktidar tarzıdır ve bir iktidar
yöntemidir. Bu siyasal iktidar da dâhil olmak üzere geçmişte iktidarlar
hakikatleri hep parçalamış, hakikatleri ortadan kaldırmaya yönelik toplumu
manipüle etmişlerdir. Dolayısıyla, bu Kobani olaylarında da hakikatin çok ciddi
bir şekilde çarpıtıldığı ve manipüle edildiğini ifade etmek gerekiyor. Eğer siz
bir hakikati ortaya çıkarmak istiyorsanız, bir hakikati öğrenmeye çalışmak
istiyorsanız hakikate bütünlüklü yaklaşım sergilemeniz gerekiyor, yönteminiz de
bütünlüklü olmalıdır. Alman felsefeci Hegel bu konuda çok iyi bir tespit
yapmıştır ve oldukça da önemlidir. Hegel der ki: “Hakikat bütündür, bütün
hakikattir.” Dolayısıyla, siz hakikati ortaya çıkarmak istiyorsanız yönteminizi
bütünlüklü bir tarzla, bütünlüklü bir yaklaşımla ortaya koymak durumundasınız.
Şu anda, Kobani olayları da dâhil olmak üzere siyasal iktidar tarafından
yapılan şey hakikati parçalamak ve çarpıtmaktır. Dolayısıyla, Sayın Eş Genel
Başkanımız Selahattin Demirtaş, Kobani olayları ortaya çıktığı tarihten
itibaren neler yapmış, nasıl bir tutum sergilemiş bunun bilinmesi gerekiyor. Bu
konuda da bizim elimizde fazlasıyla veriler, fazlasıyla belgeler vardır. 
Sizler de çok
iyi biliyorsunuz ki Kobani bir kırılma noktasıydı. Kobani olaylarının çıktığı
tarihlerde, özellikle, yürüyen bir süreç, yürüyen bir diyalog durumu yüz yıllık
Kürt sorununun çözümüne dair gerçekleşmekteydi ve bu Kobani olaylarının çıktığı
tarihten itibaren başta Selahattin Demirtaş olmak üzere partimiz, bu olayların
-bin yıllık Kürt-Türk ittifakının- kalıcı bir şekilde, ortak bir şekilde
çözümüne katkı sunma temelinde sonlandırılması ve oradaki yapılan IŞİD
barbarlığına, vahşetine karşı Türkiye’nin ciddi, kalıcı bir tutum alması
gerektiğini söyledi ve özellikle, ısrarla vurgulanan şey, bir yaşam koridorunun
açılması, bu IŞİD barbarlığına karşı kendi yurdunda yaşayan insanlara bir
destek, bir dayanışma gücünün gösterilmesiydi. Ve bizler de bu konuda gereken
gayreti, gereken çabayı sonuna kadar sergiledik. Hiçbir insanımızın burnunun
kanamaması, hiçbir insanımızın ölmemesi için, acıların yaşanmaması için başta
Eş Genel Başkanımız olmak üzere partimiz bu konuda kamuoyunu duyarlılığa davet
etti ve bu süreç içerisinde, özellikle siyasal iktidar ve Sayın Erdoğan, yapmış
olduğu açıklamalarla bu hassas süreci çözümden yana, hassas süreci barıştan
yana ve Kürtlerle dayanışma, ittifak kurmaktan yana kullanmaktan ziyade daha
çok Kürtlerin duygularını tahrik eden, Kürtlerin duygularını kışkırtan bir
tutum içerisine girdi. Sayın Davutoğlu da zaman zaman çatışan bir görünüm arz
etti. Kobani’nin düşmesine çok yakın, 5 Ekim tarihinin arifesinde, üç gün
öncesinde İslahiye’ye giderek “Kobani düştü düşecek.” diyerek Kürt halkının
duygularını rencide edici ve Kürt halkının öfke ve tepki duymasına neden
olabilecek talihsiz bir açıklamada bulundu ve bu talihsiz açıklama özellikle
Kürtlerde müthiş derecede bir tepkiye ve bir öfkeye neden oldu. Dolayısıyla,
biz hakikatin bütünlüklü olarak değerlendirilmesi gerektiğini söylerken de bu
mevcut tutum ve davranışların da gözden kaçırılmaması gerektiğini söylüyoruz.
Ve o tarihte özellikle Kobani İŞİD barbarlığı tarafından ha düştü ha düşecek
bir noktaya getirilirken koalisyon güçleri de bu anlamda gereken yerinde
desteği sunmamaktaydılar. Dolayısıyla, bir bütün olarak aslında insanların
kendi ana yurdundan edilme, katliama maruz kalma gibi bir tehlikeyle karşı
karşıya olduklarını gördük ve bu hissiyat, özellikle Kobani’nin mevcut
pozisyonuna baktığımız zaman, bölgede yaşayan Kürtlerde ciddi bir sahiplenme,
ciddi bir duyarlılığa neden oldu ve Kürtler de bunun üzerinden büyük bir
hassasiyet geliştirdiler. Hükûmetten, siyasal iktidardan, uluslararası
güçlerden gereken desteği filan görmedikleri için bu tepkilerini ciddi oranda
demokratik bir şekilde ortaya koyma ihtiyacını hissettiler. 
Dikkat
ederseniz, 6-8 Ekim olaylarına gidilirken sadece 6-8 Ekim sürecinde bu Kobani
olaylarına ilişkin demokratik kitle eylemleri yapılmadı. Ondan önce de 1 Ekim,
2 Ekim, 3 Ekim, 4 Ekim, 5 Ekimde Türkiye'nin değişik yerlerinde, Avrupa'da
birçok eylem ve etkinlikler yapıldı, özellikle yaşam koridorunun açılmasına
yönelik eylem ve etkinlikler yapıldı. 
Şimdi, 6-8 Ekim
olaylarının bir kırılma anına denk gelmesinin temel nedenlerini iyi ortaya
koymak lazım, bütünlüklü ele almak lazım. Şimdi, 6-8 Ekim olaylarında
insanlarda müthiş bir öfke birikmesi söz konusu oldu, bir tepki durumu söz
konusu oldu ve partimizin de o zaman HDP MYK’sında almış olduğu bir karar,
insanların katliama maruz kalmaması, Kobani’deki insanların kurtarılmasına
yönelik, halkın demokratik tepkilerini ortaya koymaya yönelikti. Bu konuda
Sayın Selahattin Demirtaş’ın yapılmış birçok açıklaması söz konusudur.
Özellikle, işte bakın, 7 Ekim tarihinde Sayın Selahattin Demirtaş ne açıklama
yapmış, gazetelerde neler çıkmış, bunu sizlerle paylaşmak istiyorum. 
Buyurun,
Selahattin Demirtaş “Şiddet eylemine yönelmeyin.” demiştir. Sayın Selahattin
Demirtaş ne demiştir? Sükûnet çağrısı yapmıştır. Sayın Selahattin Demirtaş ne
demiştir? “Şiddet olayları durmalı.” demiştir. Yani bütün çabası, Kobani
olaylarında halkın demokratik tepkisini ortaya koymasına ve şiddetin olmamasına
yöneliktir. 
Şimdi, bu 15
Temmuz darbe girişiminden de o bölgede bu şiddet olaylarının yaşanmasına neden
olan, şu anda FETÖ’cü olarak içeri alınan bürokrat, asker, polis güçlerinin
olduğunu biz çok iyi biliyoruz. Dolayısıyla oradaki mevcut demokratik tepkileri
provoke eden, o demokratik tepkiler üzerinden kendine, darbeye ve farklı
fırsatçılığa zemin yaratan devlet içerisinde odaklanmış birtakım güçler de
vardı ve bu devlet içerisinde odaklanmış güçlerin görülmemesi, bu devlet
içerisinde odaklanmış provokatif güçlerin görülmemesi, onun dışında AKP
Hükûmetinin, Sayın Erdoğan’ın ortaya koymuş olduğu söylemler konusunda kendi
sorumluluğunu göz ardı ederek, Sayın Selahattin Demirtaş’ı demokratik
tepkilerini ortaya koymasına yönelik yapmış olduğu çağrıdan dolayı 53 insanın
katili olarak göstermesi büyük bir haksızlık ve hukuksuzluktur. Sayın
Selahattin Demirtaş -ben biraz sonra açıklamasını da okuyacağım- bakın, 7 ve 8
Ekim tarihlerinde televizyon kanalına yapmış olduğu açıklamalarda da gayet net,
açık bir şekilde şiddetten yana olmadıklarını, şiddetin karşısında olduklarını,
provokatörlerin bu mevcut eylem ve etkinlikleri kışkırttığını ve bunları sömürdüklerini
söylüyor. Dolayısıyla bütün bunları görmek lazım. Bütün bunları görmeden, bir
siyasal yaklaşımla, bir iktidar olma mantığıyla olayları Sayın Selahattin
Demirtaş’ın üzerine atmak büyük bir insafsızlıktır, büyük bir hukuksuzluktur. 
Şimdi, ne demiş
Sayın Selahattin Demirtaş? 7 Ekim tarihinde, bakın, 7 Ekim olaylarının olduğu,
insanların ölmediği tarihte Sayın Selahattin Demirtaş Suruç’ta bir televizyon
programında şu açıklamayı yapmış, diyor ki: “Bazı yerlerde, özellikle Kürtlerin
bu direnişiyle batıdaki halk buluşmasın diye özel provokasyonlar yapılıyor,
Atatürk büstleri yakılıyor, bayraklar yakılıyor. Buradan açıkça bunları
kınadığımızı belirtmek istiyorum. Asla sokaktaki direnen halkla alakası yoktur.
Dikkat etsinler, bu provokasyonlar özel olarak yapılıyor. Yüzü kapalı kişiler
geliyor, o eylemi yapıyor, birileri de çıkıp anında sosyal medyaya servis
ediyor.”
(Mikrofon
otomatik cihaz tarafından kapatıldı)
BAŞKAN –
Tamamlayın lütfen bir dakikada. 
İBRAHİM AYHAN
(Devamla) – “Bizlerin, sokakta direnişte olan halkımızın halkların değerine,
bayrağına, ulusal önderine asla saygısızlığı yoktur. Bu çirkinliği, bu
terbiyesizliği yapanların da bizimle hiçbir şekilde alakaları söz konusu
değildir, herkes bundan emin olsun. Biz burada bunu kınadığımızı belirtmek
istiyoruz.” Dolayısıyla 6-8 Ekim olaylarında yaşanan bütün şiddet eylemlerine
karşı olduğunu çok açık, net bir şekilde 7 Ekim tarihinde, kamuoyuna açık bir
televizyonda söylemiştir. Tüm bunlara rağmen Sayın Selahattin Demirtaş’ın suçlu
ve bu olayların sorumlusu olarak gösterilmesi asla ve asla kabul edilecek bir
şey değildir; çok haksızca, çok mesnetsizce yapılan bir suçlamadır. 
Onun için biz
araştırma önergesiyle bütün bu Kobani sürecinde yaşananlar nelerdir, kimin
dahli nedir, kim neler yapmıştır, sorumlu kimdir, bunun araştırılmasını
istiyoruz. Eğer bu noktada samimi davranılırsa bu ölen insanlarımızın da
acılarının hafifletilmesi, ailelerinin de teskin edilmesine yönelik büyük bir
katkı sunulacaktır. Bu konuda AKP Grubundan destek vermesini istiyoruz. Eğer
kim sorumluysa bu noktada gereken cezayı, gereken karşılığı alsın diyoruz.
Hepinizi
saygıyla selamlıyorum. (HDP sıralarından alkışlar)
BAŞKAN –
Teşekkür ediyorum Sayın Ayhan.
Şimdi, önerinin
aleyhinde ilk söz Niğde Milletvekili Alpaslan Kavaklıoğlu’na aittir.
Buyurun Sayın
Kavaklıoğlu. (AK PARTİ sıralarından alkışlar)
ALPASLAN
KAVAKLIOĞLU (Niğde) – Sayın Başkanım, değerli milletvekili arkadaşlar;
Halkların Demokratik Partisinin Ekim 2014’te yaşanan Kobani olaylarıyla ilgili
Meclis araştırması açılması önergesi üzerine söz almış bulunuyorum. Hepinizi
saygıyla selamlıyorum.
Halkların
Demokratik Partisi Merkez Yürütme Kurulunun çağrısı üzerine, 2014 yılı 6-7 Ekim
tarihleri arasında Suriye’nin Kobani şehrine ya da Ayn El Arap şehrine DEAŞ’ın
yaptığı saldırılar bahane edilerek 35 ilde bölücü terör örgütü yandaşlarının
gerçekleştirdiği, 2 polisin şehit olduğu ve 50 kişinin yaşamını yitirdiği
olaylar üzerinden tam üç yıl geçmiştir. 6 Ekim 2014’te Halkların Demokratik
Partisi (HDP) Parti Meclisi ile Merkez Yürütme Kurulu toplantısını yaptı. HDP
Eş Genel Başkanları Selahattin Demirtaş ve Figen Yüksekdağ başkanlığında
yapılan toplantılarda Kobani’deki son durum ve bunun Türkiye’ye yansımaları
değerlendirildi ve MYK sonrası yapılan yazılı açıklamada Kobani için acil eylem
çağrısı yapıldı. “Halklarımıza Acil Eylem Çağrısı” başlığını taşıyan açıklamada
“Kobani’de yaşanan katliam girişimine karşı yediden yetmişe bütün halklarımızı
sokağa, alan tutmaya ve harekete geçmeye çağırıyoruz. Bütün uluslararası
kurumlar, demokratik kitle örgütleri, emek ve meslek örgütleri, kadın ve
gençlik örgütleri, demokratik güçler Kobani’de yaşanan vahşete karşı harekete
geçmelidir. Bundan böyle her yer Kobani’dir. Kobani’deki kuşatma ve vahşi
saldırganlık son bulana kadar süresiz direnişe çağırıyoruz.” denildi. Bu
çağrının ardından sokaklar karıştı. Terör örgütünce de önem atfedilen günlerde
müzahir kitleyi ayaklandırarak eylemler gerçekleştirildiği, yine bu kapsamda
müzahir kitleyi ve eylemselliği dinamik tutmak amaçlı, Suriye’de yaşanan çatışmalar
bahane edilerek eskiye göre uzun süreli ve şiddetli eylemler gerçekleştirildiği
bilinmektedir. Diyarbakır’da patlak veren ve Türkiye’nin pek çok iline yayılan
toplumsal olaylarda ilk üç günde 23 kişi öldü, 10 Ekimde ölü sayısı 35 olarak
açıklandı, sonradan yaralıların da hayatını yitirmesiyle toplam ölü sayısı 50
oldu. 
Değerli
milletvekilleri, Halkların Demokratik Partisi (HDP) Merkez Yürütme Kurulunun
çağrısı üzerine, 6-7 Ekim 2014 tarihinden sonra çıkan olaylarda… Merkez Yürütme
Kurulu 6 Ekim 2014’teki olağan toplantısının ardından yapılan çağrıda
“Kobani’de yaşanan katliam girişimine karşı yediden yetmişe bütün halklarımızı
sokağa çağırıyoruz, alan tutmaya, harekete geçmeye çağırıyoruz, bundan böyle
her yer Kobani’dir.” açıklaması üzerine, başta Doğu ve Güneydoğu Anadolu
Bölgelerindeki iller olmak üzere birçok kentte terör örgütü yandaşları çok
sayıda iş yeri, araç, kamu binası, okul, Kur’an kursu, dershane ve yurt
binasına zarar verdi. Olaylarda 2 polis şehit oldu. Diyarbakır’da 3 arkadaşıyla
yoksullara kurban eti dağıtan Yasin Börü’nün de aralarında bulunduğu 50 kişi
hayatını kaybetti. 221 vatandaş ile 139 polis yaralandı. İzinsiz gösterilerde
saldırıya maruz kalan 25’i kaymakamlık binası, 67’si emniyet, 29’u siyasi parti
olmak üzere 1.113 bina hasar gördü. Tunceli’de 2, Mersin’de 3, Diyarbakır’da
34, Şırnak’ta 13, Adıyaman’da 1, Batman’da 4, Şanlıurfa’da 19, Bitlis’te 8,
Bursa’da 2, Gaziantep’te 1, Mardin’de 36, Muş’ta 6, İstanbul’da 11, Bingöl’de
2, Hakkâri’de 28, Siirt’te 13, Van’da 18 okulda terör örgütü yandaşlarının
saldırıları nedeniyle ağır hasar oluştu. Van’da 22 milyon 469 bin,
Diyarbakır’da 234.997, Muş’ta 3 milyon 550 bin, Mardin’de 5 milyon 180 bin,
Batman’da 4 milyon ve Tunceli’de 618 bin lira olmak üzere olayların yaşandığı
illerde zarar gören esnafa yaklaşık 50 milyon lira civarında ödenek aktarıldı.
Diyarbakır’da
yoksul ailelere kurban eti dağıtan Yasin Börü ile arkadaşları Hasan Gökgöz,
Ahmet Dakak ve Riyat Güneş’in vahşice katledilmesi ve ölümle sonuçlanan diğer
olaylar hafızalardan silinmedi. 6-7 Ekim olaylarının kurbanlarının simgesi
hâline gelmiştir Yasin Börü. Yasin Börü’ye vahşice yapılan katliam DEAŞ’ın
yaptığı katliamları bile gölgede bırakacak şekilde yani simge hâline geldi.
Burada, Yasin Börü’yü ve hayatını kaybeden bütün vatandaşlarımızı rahmetle
anıyorum. 
Olaylardan şans
eseri yaralı kurtulan ve arkadaşlarının vahşice öldürülmesine tanıklık ettiği
için psikolojisi bozulan Yusuf Er o gün yaşadıklarını “Bir insan nasıl bu kadar
vahşi olabilir diye düşündüm. Arakan’da, Myanmar’da katledilenler aklıma
geliyor. Yasin, Hasan, Ahmet ve Riyat da Türkiye topraklarında bu katliamın
birer örneğidir.” ifadeleriyle anlattı. Er, kurban eti dağıtımı için binada
bulundukları sırada gözü dönmüş insanların arkadaşlarının cesetlerine işkence
yaptığını belirterek “Aşağıya inmeyen kadınlar ve yaşlılar balkon ve
pencerelere çıkarak tencere, tavaları demirlere vurarak, zılgıt çekip onlara
destek veriyordu. Kim o günden sonra arkadaşlarımın katledildiği binanın önüne
gittiyse mutlaka gözyaşı döküyor. Binanın önüne birkaç kez gitmeye çalıştım ama
dayanamadım, oradan uzaklaştım.” diyor.
Değerli
milletvekili arkadaşlarım, tabii, bu olayların temel sebebi halkın sokağa
çağrılması ve sorumsuz bir şekilde bunun sürekli tekrarlanması ve bölücü terör örgütü
mensuplarının da müdahil olup işi çığırından çıkarması. 
Buradan, son
olarak, komşularımızda cereyan eden ve bizi ciddi biçimde etkileyen hadiseler
karşısında Türkiye’yi güvenli, istikrarlı ve huzurlu bir şekilde güçlendirme
çabamız sürerken, her zaman bize güvenen büyük milletimize müteşekkir
olduğumuzu vurgulamak istiyorum. Onlarca tahrike, provokasyona rağmen,
milletimiz sağduyuyla, ferasetiyle birliğimizi ve bütünlüğümüzü bozacak
davranışlara prim vermemiştir. İşte bu tavır sayesinde ülkemiz üzerinde oynanan
oyunlar başarısızlıkla sonuçlanmıştır. 
HDP Grubunun
vermiş olduğu Kobani olaylarıyla ilgili Meclis araştırması talebini uygun
görmediğimizi belirtiyor, hepinizi saygıyla selamlıyorum. (AK PARTİ
sıralarından alkışlar)
BAŞKAN –
Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN - Buyurun
Sayın Kerestecioğlu.
FİLİZ
KERESTECİOĞLU DEMİR (İstanbul) – Sayın hatip konuşmasında milletvekilimizin
yaptığı konuşmanın biraz çerçevesini tabii ki çarpıtarak –hani kibar konuşmak
istiyorum- şiddet çağrısı yapıldığından söz etti. Bu, hakikaten, bu
açıklamalara tamamen ters düşen bir şeydir. Sataşmadan dolayı söz istiyoruz.
İbrahim Ayhan
konuşacak.
BAŞKAN – Buyurun
Sayın Ayhan.
BÜLENT TURAN
(Çanakkale) – HDP'nin resmî daveti var Sayın Başkan, onu söyledi arkadaşımız.
BAŞKAN - Lütfen,
sataşmadan… Biz de sataşmayı bitirelim.
Buyurun.
VI.- SATAŞMALARA İLİŞKİN KONUŞMALAR (Devam)
2.- Şanlıurfa Milletvekili İbrahim Ayhan’ın, Niğde Milletvekili Alpaslan
Kavaklıoğlu’nun HDP grup önerisi üzerinde yaptığı konuşması sırasında şahsına
sataşması nedeniyle konuşması
İBRAHİM AYHAN
(Şanlıurfa) – Sayın Başkan, değerli arkadaşlar; konuşmamda da ısrarla
vurgulamaya çalıştığım gibi, bu mevcut çağrının demokratik bir hakkın
kullanımına yönelik olduğuydu. Özellikle Sayın Demirtaş’ın da yapmış olduğu şey
demokratik hakkın kullanımıydı. Dolayısıyla biz bunu ısrarla söylememize ve
bunun da belgeli olmasına rağmen, buna rağmen, şiddete çağrı yaptığımızı,
insanların öldüğünü iddia etmek bence olayı çarpıtmak ve yaşananları başka bir
mecraya götürmektir. Yani demokratik bir hakkı kullanmak, Türkiye başta olmak
üzere demokratik ülkelerde insanlara verilmiş doğal bir haktır.
Bakın, daha
yeni, iki gün önce, Mescid-i Aksa’da İsraillilerin yapmış olduğu haksızlığa,
hukuksuzluğa karşı Sayın Erdoğan bütün herkesi, tüm Müslümanları, İslam
ülkelerini buna karşı demokratik tepkilerini ortaya koymaya, çağırmaya davet
etti. 
BÜLENT TURAN
(Çanakkale) – Bu nasıl bir örnek ya?
İBRAHİM AYHAN
(Devamla) - 15 Temmuzda, Sayın Erdoğan Facebook üzerinden “Havaalanlarını
tutun, demokratik tepkinizi ortaya koyun, darbeye karşı sokaklara çıkın.”
demedi mi?
Şimdi, bunda
geri olan, bunda yanlış olan, bunda antidemokratik olan, bunda şiddet çağıran
bir şey yok da Sayın Demirtaş “Alanları tutun, demokratik hakkınızı kullanın.”
diye HDP Genel Merkez yönetiminin vermiş olduğu kararı ifade etmiş, bunda mı
şiddet oluyor? Dolayısıyla eğer sorumlu aranacaksa, demokratik haklarını
kullananlara karşı gösterilen şiddetli tepki ve bunu provoke edenlerdir. Onun
için diyoruz ki: Bugün, o bölgede daha önceden, o olaylar çıkarken görev
yapanlar kimlerdi, bunlar araştırılsın. Şu anda onlar darbeden yargılanıyor mu,
yargılanmıyor mu? Şu anda onlar ülkeyi karıştırmaya yönelik, ülkeyi felakete ve
kaosa sürüklemeye yönelik suçlardan yargılanıyor mu yargılanmıyor mu? İşte o
dönem, Diyarbakır’da, Urfa’da, Mardin’de, Şırnak’ta…
(Mikrofon
otomatik cihaz tarafından kapatıldı) 
İBRAHİM AYHAN
(Devamla) - …bu insanlar görev yapıyordu. Dolayısıyla bunlar da araştırılsın.
Siz de gelin buna destek verin; kim şiddet uygulamış, kim şiddete karşıdır
bunlar açığa çıkarılsın. Sizden fazla bir şey istemiyoruz ki. (HDP sıralarından
alkışlar) 
BAŞKAN –
Teşekkürler Sayın Ayhan.
BÜLENT TURAN
(Çanakkale) – Sayın Başkan…
BAŞKAN – Sayın
Turan, isterseniz, Sayın Erkek’e de 60’a göre bir söz verecektim, ona da söz
verip…
BÜLENT TURAN
(Çanakkale) – Sayın Başkan, izin verirseniz zabıtlara geçmesi için
söyleyeceğim, polemik olsun istemiyorum.
Şimdi, Sayın
Cumhurbaşkanımızın Filistin’le ilgili, Mescid-i Aksa’yla ilgili daveti ile
sayın hatibin bahsettiği konunun hiçbir alakası olmadığını kendileri de
biliyorlar.
FİLİZ
KERESTECİOĞLU DEMİR (İstanbul) – Niye?
BÜLENT TURAN
(Çanakkale) – Az önce, ısrarla “demokratik bir eylem” dedi sayın hatip ancak
resmî sitede, resmî davette HDP’nin yetkilileri o günün davetine “Yediden
yetmişe bütün halklarımızı sokağa, alan tutmaya çağırıyoruz.” diye başlıyorlar,
devam ediyor. 
FİLİZ
KERESTECİOĞLU DEMİR (İstanbul) – Evet. 
SİBEL YİĞİTALP
(Diyarbakır) - Ne var bunda?
BÜLENT TURAN
(Çanakkale) – Yani bunun nasıl bir sonuçla sonuçlandığını…
MİTHAT SANCAR
(Mardin) – “Havaalanını tutun.” diyen Erdoğan değil mi?
BÜLENT TURAN
(Çanakkale) – Hocam, sonuçta 50’den fazla insan öldü.
MİTHAT SANCAR
(Mardin) – Doğrudur, araştıralım işte.
FİLİZ
KERESTECİOĞLU DEMİR (İstanbul) – “Araştırın.” diyoruz işte.
SİBEL YİĞİTALP
(Diyarbakır) – Araştıralım o zaman.
BÜLENT TURAN
(Çanakkale) – Bunlar bu ülkenin insanları.
MİTHAT SANCAR
(Mardin) – Araştıralım, biz de anlatalım. Bakın, akil insanlar heyetindeyken…
Araştırıp anlatalım ne gördüğümüzü.
BÜLENT TURAN
(Çanakkale) – Sevgili Hocam, mahkeme…
BAŞKAN –
Tamamlayın Sayın Turan siz.
BÜLENT TURAN
(Çanakkale) – Bununla ilgili yargı gereğini yapıyor, bu işin muhataplarının bir
kısmı cezaevinde, bir kısmı tutuksuz yargılanıyor ama kim ki Kobani’yle ilgili
demokratik olmayan bir eyleme davet etmiş, milletin ölümüne sebep vermişse
bedelini yargıda ödeyecektir.
BAŞKAN –
Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan, ben sataşmadan söz istiyorum
çünkü “Kim demokratik olmayan bir eyleme davet etmişse, kim bunu yapmışsa…”
diyor.
BÜLENT TURAN
(Çanakkale) – Metni okudum Sayın Başkan, metin bu.
FİLİZ
KERESTECİOĞLU DEMİR (İstanbul) – Tamam, böyle bir şey yok…
BAŞKAN – O metin
doğru değil mi?
FİLİZ
KERESTECİOĞLU DEMİR (İstanbul) – Metin doğru, “demokratik olmayan bir eyleme
çağrı”yı nereden anlıyorsunuz o metinden?
BAŞKAN – Nasıl?
BÜLENT TURAN
(Çanakkale) – “Yediden yetmişe herkesi alan tutmaya…” ne demekse onu söyledim
Sayın Başkan, değilse değil…
FİLİZ
KERESTECİOĞLU DEMİR (İstanbul) – “Herkesi alan tutmaya, direnmeye çağırıyoruz.”
demek demokratik olmayan bir eyleme çağırmak mıdır? 15 Temmuzda o kadar insanı
sokağa çağırırken demokratik olmayan bir eyleme…
BÜLENT TURAN
(Çanakkale) – Bu nasıl bir yaklaşım Sayın Başkan?
BAŞKAN – 15
Temmuzla bu mukayese dahi edilemez Sayın Kerestecioğlu.
FİLİZ
KERESTECİOĞLU DEMİR (İstanbul) – Hayır, Sayın Başkan, ben sataşmadan söz
istiyorum.
BAŞKAN –
Buyurun, sataşmadan söz veririm, konuşun ama yani Mescid-i Aksa ile 15 Temmuzla
bunun mukayese edilmesi doğru değil.
BÜLENT TURAN
(Çanakkale) – Sayın Başkan, hangi sataşmadan veriyorsunuz?
SİBEL YİĞİTALP
(Diyarbakır) – Yani IŞİD oraya saldırıyor, o kadar zarar veriyor…
BAŞKAN –
Buyurun.
3.- İstanbul Milletvekili Filiz Kerestecioğlu Demir’in, Çanakkale
Milletvekili Bülent Turan’ın yerinden sarf ettiği bazı ifadeleri sırasında
Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; neyin neyle
karşılaştırılması doğru, ne ne için önemli, ne kim için itibarlı veya
itibarsıza karar verecek olan merci AK PARTİ değildir. Bunun genel kuralları
vardır.
BÜLENT TURAN
(Çanakkale) – Tabii, yargıdır.
FİLİZ
KERESTECİOĞLU DEMİR (Devamla) – Yargı da değildir; biz, burada bir demokratik
siyasetten bahsediyoruz, her şeyi kalkıp da mahkemeye mi götürüyoruz? Yargıysa
eğer, o zaman şunu bile ifade etmeniz lazım: Kobani olayları 2014 yılında oldu.
Erdoğan ne diyor? “Bunlar 80 milletvekiliyle geldiler, sonra Kobani olayları
oldu.” El insaf ya! İşte, “Algı yönetimi” diye buna diyoruz. 
BÜLENT TURAN
(Çanakkale) – Hangi cevabı veriyor Sayın Başkan?
FİLİZ
KERESTECİOĞLU DEMİR (Devamla) – Biz, 2015’te bu Meclise geldik. 
Bunu bir kenara
bıraktık. Biz diyoruz ki araştırılsın. Orada HDP üyesi kaç insan öldü? Aynı
zamanda, biz, kalkıp da “O HDP’liydi.”, “Yasin Börü şucuydu.”, “Bu bucuydu.”
diye ayırmıyoruz, diyoruz ki araştırma komisyonu kurulsun. 
Bakın, orada
bunları yapan insanlar, sorumluluğu olan insanlar -başkaları da olabilir ama-
şu anda yargılanıyorlar, darbeden yargılanıyorlar, darbe girişiminden
yargılanıyorlar, cezaevinde olanları var diyoruz ve bunun için araştıralım
diyoruz. Bunda ne var? 
Ne yapılıyor?
Çünkü yine, bütün güçler sizin elinizde ya, basın sizin elinizde, televizyonlar
sizin elinizde. Ne yapıyorsunuz? 2014’te olmuş şeyi 2015’te olmuş gibi
göstermek de sizin elinizde, Eş Genel Başkanımıza “terörist” demek de sizin
elinizde. Var mı böyle bir itham? Nasıl böyle bir ithamda bulunulabilir?
Hepinizin kalkıp da öncelikle bunu kınaması gerekir, “Ya, bakalım, araştıralım,
gerçekten ne olmuş orada.” diye. Burada bir üslup, burada bir adap sorunu var. 
O yüzden,
Mescid-i Aksa’yla, yok şununla, yok 15 Temmuzla karşılaştırmayın. Niye
karşılaştırmayalım?
BÜLENT TURAN
(Çanakkale) – İyi, karşılaştırın o zaman.
FİLİZ
KERESTECİOĞLU DEMİR (Devamla) – Demokratik hak kullanma çağırısı açısından her
şey herkesle karşılaştırılabilir, bunun sahibi de siz değilsiniz, kusura
bakmayın. 
Herhangi bir
sataşmam da yoktur Sayın Başkan. (HDP sıralarından alkışlar)
BAŞKAN –
Teşekkür ediyoruz. 
ZEYİD ASLAN
(Tokat) – Sana göre!
FİLİZ
KERESTECİOĞLU DEMİR (İstanbul) – “Sen” diye hitap etmiyorum ben kimseye. 
ZEYİD ASLAN
(Tokat) – “Sana göre.” dedim canım, bir şey demedim.
FİLİZ KERESTECİOĞLU
DEMİR (İstanbul) – Ben de “sen” diye hitap etmiyorum kimseye dedim.
BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan.
BÜLENT TURAN
(Çanakkale) – Sayın Başkanım, biz, Sayın Grup Başkan Vekili gibi düşünmek
zorunda değiliz. Biz, Kobani eylemlerinin, demokratik olmayan bir yolla
milletin ölümüne sebep veren eylemler olduğunu düşünüyoruz, ilgilileri de bugün
yargıya hesap veriyor.
Teşekkür
ediyorum.
BAŞKAN
– Teşekkür ediyorum.
Sayın
Erkek, İç Tüzük 60’a göre söz verdim.
Buyurun.

VII.- AÇIKLAMALAR (Devam)
25.- Çanakkale Milletvekili Muharrem Erkek’in, Çanakkale’nin Ayvacık
ilçesi Gülpınar köyünde bir şirketin jeotermal amaçlı sondaj çalışmalarının
bölgede ciddi infial yarattığına ilişkin açıklaması
MUHARREM
ERKEK (Çanakkale) – Teşekkür ederim Sayın Başkan.
Çanakkale
ilimiz Ayvacık ilçemiz Gülpınar köyünde bir şirketin jeotermal amaçlı sondaj
çalışmaları bölgede ciddi infial yaratmış durumda çünkü sondaj çalışmaları için
zeytin ağaçlarının kesildiği fotoğraflarla sabit. Çanakkale Valiliğinin ve
Tarım İl Müdürlüğünün kararlarını gözden geçirmesi çok çok önemli çünkü
insanların gece gündüz orada nöbet tuttuğunu öğrendik. Hepimizin bildiği gibi,
Anayasa’mızın 56’ncı maddesine göre çevreyi geliştirmek, çevre sağlığını
korumak, çevre kirlenmesini önlemek devletin yükümlülüğü ve vatandaşların ise
ödevidir. Ayrıca, 1992 Birleşmiş Milletler deklarasyonuna göre çevre konuları
en iyi şekilde ancak ilgili bütün vatandaşların katılımıyla yönetilir. Ben hem
Tarım İl Müdürlüğünü hem Çanakkale Valiliğini hem iktidar milletvekillerini
göreve davet ediyorum. 
(Mikrofon
otomatik cihaz tarafından kapatıldı) 
MUHARREM
ERKEK (Çanakkale) – Oradaki insanlarla mutlaka konuşulması lazım, birlikte bu
işin yönetilmesi lazım, zeytin ağaçlarının korunması lazım çünkü bölge çok
önemli bir zeytinlik ve tarım bölgesi. 
Teşekkür
ediyorum. 
BAŞKAN
– Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ile Grup Başkan Vekili Muş Milletvekili Ahmet Yıldırım
tarafından, 2014 yılı Ekim ayında yaşanan Kobani olaylarının kapsamlı bir
şekilde araştırılması, olaylarda sorumluluğu olan kişilerin tespiti ve bu
kişilerden hesap sorulması adına yargıya yardımcı olunması amacıyla 26/7/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 26 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Şimdi, Halkların Demokratik Partisi Grubu önerisi aleyhinde ikinci söz Bursa
Milletvekili Ceyhun İrgil’e aittir. 
Buyurun
Sayın İrgil. (CHP sıralarından alkışlar) 
CEYHUN
İRGİL (Bursa) – Aleyhinde mi konuşuyoruz? Bir yanlışlık var. 
BAŞKAN
– Lehinde Sayın İrgil.
Buyurun.

CEYHUN
İRGİL (Bursa) – Sayın Başkan, değerli milletvekilleri; elbette biz CHP Grubu
olarak Türkiye’de kuşku yaratan veya üstü örtülmeye çalışılan veya netleşmeyen
bütün konuların araştırılması taraftarıyız. Bu nedenle HDP’nin grup önerisine
destek veriyoruz.
Bu
konuşmayı bugün vereceğimiz grup önerisi üzerine yapacaktım ancak kısmet
HDP’nin grup önerisiymiş. Evet, Meclis Başkanlığına bugün OHAL kararları ve
uygulamalarının neden olduğu sorunların, bu uygulamaların psikolojik,
sosyolojik ve ekonomik etkilerinin araştırılması ve çözüm önerilerinin
belirlenebilmesi için bir araştırma önergesi sunmuş idik ancak program gereği
önergemize zaman kalmadı. 
Biz
bu önergeyi niye verdik? Çünkü tüm değerleri kirlettiniz, örselediniz; devleti
ekonomiden dış politikaya, güvenlikten eğitime, içinden çıkılması zor bir kaosa
sürüklediniz; muhalif olan herkesi, her şeyi kirletme ve kriminalize etme
çabası içindesiniz. Diyorsunuz ki: “Bu FETÖ kırk yıldır vardır.” Peki, öyle
kabul edelim. “Flört edenleri, göz kırpanları, el tutuşanları vardı.”
diyorsunuz ama sizden başka kimse evlenmedi, kimse sizin gibi aynı yastığa baş
koymadı. Siz, on beş yıldır imam nikâhıyla aynı menzile yürüdünüz, şimdi bu
aşkın meyvelerini ve sonuçlarını reddediyorsunuz. Tüm kötülüklerin anası FETÖ,
anladık, hep aynı şeyi söylüyorsunuz. Bütün kötülüklerin anası FETÖ, peki,
bunun babası kim? Bu kötülüklerin babası kim? Bu belaların babası AKP’dir.
Şimdi tüm bunların babası değilmiş gibi herkesi evlatlıktan reddetme çabası
içindesiniz. Ülke ekonomik, sosyolojik bir felakete sürüklenirken acıları,
kifayetsizlikleri, görgüsüzlükleri, yolsuzlukları, hukuksuzlukları,
zırvalıkları hamasetle örtbas etme ve unutturma gayreti içindesiniz. Devamlı
“Ver mehteri, ver mehteri.” söylemiyle bayrak, millet, din, iman edebiyatı
yapıyorsunuz ama işsizlik, yolsuzluk ve geleceğe güveni olmayan, yirmi yıl
sonra nasıl bir ülkede yaşayacağına dair endişeleriyle, sosyal travmalarıyla
küskün, kırgın ve umutsuz milyonlar yarattınız.
15
Temmuz darbe girişiminin ardından 20 Temmuz 2016 tarihinde olağanüstü hâl ilan
ettiğinizde, vatandaşa endişelenmemesi gerektiğini söylediniz. İlk sözünüz
neydi? “OHAL’i vatandaşı hissetmeyecek.” OHAL’in demokrasiye, hukuka ve
özgürlüklere karşı kesinlikle uygulanamayacağını söylediniz, OHAL’in sadece üç
ay süreceğini söylediniz. Bir yıl geçti, siz ülkeyi hâlâ OHAL’le
yönetiyorsunuz. Ne yazık ki siz ve size destek çıkanlar, OHAL’in toplum
üzerinde yarattığı sorunları görmek, duymak ve bilmek istemiyorlar, hatta anlamaya
bile çalışmıyorlar. Öyle ki şimdinin Savunma Bakanı Nurettin Canikli Başbakan
Yardımcısıyken “OHAL’i kimse hissetmedi. Kamuya, temel hak ve hürriyetlere
yönelik geciktirme, engelleme anlamında Anayasa’ya aykırılık teşkil edecek
hiçbir adım atmadık.” dedi. 
Geçen hafta
içinde OHAL’in bir yıllık bilançosuna dair çeşitli kurum ve kuruluşlar raporlar
yayınladılar. Bunlara göre, öğretmeni, akademisyeni, hekimi ve diğer kurumlarda
çalışan 100 bini aşkın kamu görevlisi somut bir delile dayanmadan, savunma hakkı
bile tanınmadan, adil yargılanma yolları tıkanarak kamu görevinden çıkarıldı.
İhraç edilenler arasında emekli ikramiyelerinden mahrum bırakılanlar oldu.
Suçlu ilan edildikleri, damgalandıkları için pek çoğu özel sektörde dahi iş
bulamadı. Özel öğretim kurumlarında çalışma izinleri iptal edilenler de
eklendiğinde 135 binin üzerinde insan tecrit, dışlanma ve açlığa terk edildi.
En önemlisi, birçoğu, haklarında yargı hükmü olmaksızın aileleri ve
yakınlarıyla birlikte yaftalandılar. Bu insanlar suçlu ise bırakın, yargı
karşısına çıksınlar. Kendinizi mahkeme yerine koymayın. Onları işsiz ve aşsız
bırakarak ailelerini, çocuklarını, bebeklerini de cezalandırdığını ve aç
bıraktığını görmüyor musunuz? 
Yürütülen
soruşturmalar kapsamında hakkında işlem yapılan kişiler ya da yakınlarından
intihar edenler oldu. Onlarca insan, somut delil sunulmadan, savunması dahi
alınmadan, soruşturulmadan, yargılanmadan suçlu ilan edilmelerine katlanamadı.
Yaşamlarına son veren bu insanlar geride başı eğik, acılı aileler bıraktılar.
İki eğitimci ise günlerdir açlık grevinde. Ama ne demişti Nurettin Canikli:
“OHAL’i kimse hissetmedi.” 
OHAL’le geçen
bir yılda, eğitim dışında sağlık alanında da önemli sorunlar yaşandı. 3 binin
üzerinde hekim ihraç edildi, hastaların aldıkları sağlık hizmetleri yarıda
kaldı. Bu hekimlerin bir kısmı özel sektörde ucuz iş gücü olarak çalışmak
zorunda bırakıldı, birçoğu ise hekimliği bıraktı. Otuz yılda yetişen uzman
hekimlerin böylesi, özensiz kanun hükmünde kararnamelerle heba edilmesi,
aslında bu ülke ve bu toplum için bir kayıptır. 
Tıpta uzmanlık
eğitimi öğrencisi asistan hekimler de bu kanun hükmünde kararnamelerle ihraç
edilerek, Anayasa’yla güvence altına alınmış uzmanlık eğitimi hakları
engellendi. Mecburi hizmet yapmak üzere sağlık kuruluşlarına ataması yapılan
hekimler, ataması yapılan diğer memurlar da haklarında yapılan güvenlik
soruşturmalarının tamamlanamaması gerekçesiyle aylardır göreve başlayamadı. Bu
hekimler maaşlarından, sosyal güvenlik ve sağlık güvencelerinden mahrum kaldı.
Hekimlerin göreve başlayamaması vatandaşa sağlık hizmetinin sunumlarını da
aksattı. Ama iktidar diyor ki: “OHAL’i kimse hissetmedi.” 
Bir yılda 50
binden fazla kişi tutuklanmış, 170 bin kişi hakkında adli işlem başlatılmış,
gözaltına alınan binlerce kişinin avukat görüşmelerine sınır getirilmiş,
“Sistematik işkenceler aldı başını gidiyor.” iddiaları her gün konuşuluyor.
Tehdit suçu uzlaştırma kapsamına alınmış, grev hakkı ihlal edilmiş, geniş
tanımlı işsiz sayısı 7 milyona ulaşmış iken insanlar değil karınlarını, yasaklanan
festivaller, tiyatrolar, kutlamalar nedeniyle ruhlarını da doyuramaz hâle
gelmiş. Gençler ve ülkenin parlak beyinleri akın akın yurt dışına gidiyor veya
gitmeye çalışıyor ve siz hâlâ diyorsunuz ki: “OHAL’i kimse hissetmedi.” 
Yapmayın, bu
ülke bizim, bu insanlar bizim insanlarımız. Bir yıldır devam eden OHAL’le
alınan tüm bu kararlar ve uygulamalar bu ülkeye, bu topluma, geleceğe çok
pahalıya mal olacak. Farkında değil misiniz, bu OHAL uygulamasıyla alınan
kararlarda sizlerin de onayları ve imzaları var. Yani sizler de bu vicdani ve
hukuki vebalin altındasınız. Yarattığınız bu sosyal travma ve deprem ile artçı
etkileri yıllarca bu ülkenin de sizin de yakanızı bırakmayacak. Gelecekte, bu
ülkenin, bu dönemin milletvekilleri ve bürokratı olduğunuzu söyleyemeyecek ve
utanacak hâle geleceksiniz. Aynen 12 Eylül ve 28 Şubat dönemi gibi
hatırlanacaksınız. Gelin, ülkenin geleceğini ipotek altına alan bu uygulamaları
bir parça düzeltecek adımlar atalım. “At izi it izinden ayrılamıyor.”
diyorsunuz, at izini it izinden ayıralım. Gelin, bu ülkenin geleceği için hep
birlikte bir şeyler yapalım.
Hadi, bu dünyada
iktidar ve iktidar körlüğü içinde oldunuz, peki “Bin yıl ibadet etsen de kul
hakkıyla gelmeyin.” dediğiniz vicdanlarınıza nasıl hesap vereceksiniz? Bu
Parlamentoda, en azından benim bulunduğum dönemde hiçbir araştırma önergesinin
–aynen biraz önce Kobani’de olduğu gibi- hiçbir şeyin araştırılmasına izin
vermediniz, hiçbir şeyin incelenmesine izin vermiyorsunuz ve “kul hakkı” deyip
akşama kadar edebiyat yapıyorsunuz. Ben size son kez şunu soruyorum: Siz
ahiretiniz için diplomatik pasaportlarınızla giriş yapabileceğiniz size özel
bir VIP kapısı olduğunu mu zannediyorsunuz? O yüzden sizi vicdanınızla baş başa
bırakıyoruz. (CHP sıralarından alkışlar) 
BAŞKAN - Teşekkür
ediyorum. 
Önerinin
aleyhinde ikinci ve son konuşmacı Bilecik Milletvekili Halil Eldemir. 
Buyurun Sayın
Eldemir. (AK PARTİ sıralarından alkışlar)
HALİL ELDEMİR
(Bilecik) – Sayın Başkanım, değerli milletvekilleri; İç Tüzük’ün 19’uncu
maddesine göre verilen Halkların Demokratik Partisi grup önerisi aleyhine söz
almış bulunuyorum. Bu vesileyle sizleri, sizlerin nezdinde de aziz milletimizi
saygıyla selamlıyorum.
2014 yılının
Ekim ayında yaşanan olayların kapsamlı bir şekilde araştırılmasıyla ilgili
olarak Türkiye Büyük Millet Meclisine verilen Meclis araştırma önergesiyle
ilgili olarak az önce grubumuz adına Niğde Milletvekilimiz Sayın Alpaslan
Kavaklıoğlu teferruatlı bir şekilde konuyu izah etmiştir. Konu şu anda adli
makamlardadır, yargımızın elindedir. Anayasa’nın 138’inci maddesi gereği devam
eden bir hukuki süreçle ilgili de yeni bir komisyona ihtiyaç yoktur. Bu
vesileyle önergenin aleyhinde olduğumu sizlerle paylaşır, Genel Kurulu saygıyla
selamlarım. (AK PARTİ sıralarından alkışlar)
BAŞKAN –
Teşekkür ediyorum.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL (
Manisa) – Yoklama talebimiz var Sayın Başkan.
BAŞKAN –
Halkların Demokratik Partisi Grubu önerisini oylamadan önce bir yoklama talebi
var, o talebi karşılayacağız.
Sayın Özel,
Sayın Basmacı, Sayın Emir, Sayın Çamak, Sayın Durmaz, Sayın İrgil, Sayın Kaplan
Hürriyet, Sayın Kayan, Sayın Arslan, Sayın Akyıldız, Sayın Özdiş, Sayın Gürer,
Sayın Şeker, Sayın Özdemir, Sayın Altaca Kayışoğlu, Sayın Akaydın, Sayın Yiğit,
Sayın Gaytancıoğlu, Sayın Bektaşoğlu, Sayın Adıgüzel, Sayın Salıcı.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
- Toplantı yeter sayısı yoktur.
Birleşime
otuz dakika ara veriyorum.
Kapanma Saati: 16.05
İKİNCİ OTURUM
Açılma Saati: 16.38
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Sayın
milletvekilleri, Türkiye Büyük Millet Meclisinin 119’uncu Birleşiminin İkinci
Oturumunu açıyorum.
III.- YOKLAMA
BAŞKAN –
Halkların Demokratik Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı. Şimdi yoklama işlemini
tekrarlayacağım. 
Yoklama için üç
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ile Grup Başkan Vekili Muş Milletvekili Ahmet Yıldırım
tarafından, 2014 yılı Ekim ayında yaşanan Kobani olaylarının kapsamlı bir
şekilde araştırılması, olaylarda sorumluluğu olan kişilerin tespiti ve bu
kişilerden hesap sorulması adına yargıya yardımcı olunması amacıyla 26/7/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 26 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN –
Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Gündemin “Seçim”
kısmına geçiyoruz. 
IX.- SEÇİMLER
A) Komisyonlarda Açık Bulunan Üyeliklere Seçim
1.- (10/518) esas numaralı Meclis Araştırması Komisyonunda boş bulunan
üyeliğe seçim
BAŞKAN – Çölyak
Hastalığının Teşhis Aşamasının, Sebeplerinin, Sonuçlarının ve Bu Hastalığa
Maruz Kalanlara Sağlanabilecek Yardımların Araştırılarak Alınması Gereken
Önlemlerin Belirlenmesine İlişkin (10/518) esas numaralı Meclis Araştırması
Komisyonunda boş bulunan ve Adalet ve Kalkınma Partisi Grubuna düşen 1 üyelik
için Şanlıurfa Milletvekili Mehmet Ali Cevheri aday gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir. 
Gündemin
“Oylaması Yapılacak İşler” kısmına geçiyoruz.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Komisyonlardan Gelen Diğer İşler
1.- Van Milletvekili Tuğba Hezer Öztürk’ün 2016 Yılı Ekim, Kasım ve
Aralık Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 24.05.2017
Tarihli ve 38 Numaralı Kararı ile Türkiye Büyük Millet Meclisi Başkanlığı
Tezkeresi (3/1022) ve Anayasa ve Adalet Komisyonları Üyelerinden Kurulu Karma
Komisyon Raporu (S. Sayısı: 489)
BAŞKAN – 1’inci
sırada yer alan Van Milletvekili Tuğba Hezer Öztürk’ün milletvekilliğinin
düşürülmesini öngören 489 sıra sayılı Anayasa ve Adalet Komisyonları
Üyelerinden Kurulu Karma Komisyon Raporu’nun oylaması için gerekli olan yirmi
dört saat dolmadığından bu oylama bir sonraki birleşime bırakılmıştır. 
2.- Şırnak Milletvekili Faysal Sarıyıldız’ın 2016 Yılı Ekim, Kasım ve
Aralık Aylarında Beşer Birleşimi Aşan (Toplamda Genel Kurulun 47 Birleşimi)
Devamsızlığı Sebebiyle Anayasa’nın 84’üncü ve İçtüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 31.05.2017
Tarihli ve 39 Numaralı Kararı ile Türkiye Büyük Millet Meclisi Başkanlığı
Tezkeresi (3/1072) ve Anayasa ve Adalet Komisyonları Üyelerinden Kurulu Karma
Komisyon Raporu (S. Sayısı: 493)
BAŞKAN – 2’nci
sırada yer alan, Şırnak Milletvekili Faysal Sarıyıldız’ın milletvekilliğinin
düşürülmesini öngören 493 sıra sayılı Anayasa ve Adalet Komisyonları
Üyelerinden Kurulu Karma Komisyon Raporu’nun oylaması için gerekli olan yirmi
dört saat dolmadığından bu oylama bir sonraki birleşime bırakılmıştır. 
Alınan karar
gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü’nde Değişiklik Yapılmasına Dair İçtüzük Teklifi ve Anayasa
Komisyonu Raporu’nun görüşmelerine kaldığımız yerden devam ediyoruz. 
B) Kanun Tasarı ve Teklifleri
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (x)
BAŞKAN –
Komisyon ve Meclis Başkanlığı temsilcisi? Yerinde. 
24/7/2017
tarihli 117’nci Birleşimde İç Tüzük’ün 91’inci maddesine göre temel kanun
olarak görüşülen 492 sıra sayılı İç Tüzük Teklifi’nin birinci bölümü üzerinde
Halkların Demokratik Partisi, Milliyetçi Hareket Partisi ile Adalet ve Kalkınma
Partisi grupları adına konuşmalar yapılmıştır.
Şimdi, söz
sırası Cumhuriyet Halk Partisi Grubu adına İstanbul Milletvekili ve Grup Başkan
Vekili Sayın Engin Altay’dadır. 
Ama Engin Bey’i
kürsüye davet etmeden önce tüm sayın milletvekillerine lütfen, uğultuyu keselim
diyoruz. 
Sayın Altay,
bütün Meclis sizi bekliyor, kürsü size ait.
ENGİN ALTAY
(İstanbul) – Uğultu var Başkanım, uğultu.
BAŞKAN –
Uğultuyu kesiyorlar. Sizin davudi sesinizle de zaten ister istemez o uğultu
kesilecektir.
Buyurun. (CHP
sıralarından alkışlar)
Süreniz yirmi
dakikadır.
CHP GRUBU ADINA
ENGİN ALTAY (İstanbul) – Teşekkür ederim Sayın Başkan.
Yüce Genel
Kurulu saygıyla selamlıyorum.
Konuma girmeden
önce bence siyaset müessesesi için hoş olmayan, yakışık almayan… “Siyaset
müessesesi” deyince sadece milletvekilliği anlaşılmasın, siyaset müessesesinin
ana omurgası siyasi partilerdir, siyasi partilerin il ve ilçe başkanlarıdır.
Böyle olduğu vakit siyaset müessesesinin itibarını korumak bizim, yüce Meclisin
siz sayın üyelerinin de görevi olsa gerek diye düşünüyorum.
Sayın Başkan,
sayın milletvekilleri; 8 Temmuzda bir gazetede “Metal yorgunluğunun röntgeni
Erdoğan’da!” diye bir köşe yazısı var; uzun uzun okumayayım, bir kısmını
dikkatinize sunmak istiyorum, siyaset kurumunun itibarı açısından önemli
olduğunu düşünüyorum: “Fakat kabinede 4-5 isim dışında geniş bir revizyon
olmayacağı da kulislerde konuşuluyor.” Nitekim, 6 oldu, o bizi ilgilendirmez.
“Kaynaklar, asıl büyük değişikliğin teşkilatlarda olacağını söylüyor.” Sizin
teşkilatları kastediyor. “Çünkü, il ve ilçe teşkilatları ile yerel yönetimlerin
A'dan Z'ye değerlendirilmesi için…”
Burası önemli
sayın milletvekilleri.
BÜLENT TURAN
(Çanakkale) – Biz dinliyoruz Engin Bey.
ENGİN ALTAY
(Devamla) – “…Millî İstihbarat Teşkilatı ve MASAK dâhil birçok kurumun devreye
alındığını duydum. Yani yerel yönetimlerdeki isimlerin sadece kamuoyu algıları
ve başarı-başarısızlık karneleri değil varsa yolsuzluk raporları da Erdoğan'ın
önüne konulacak.” 
Değerli
milletvekilleri, bu incelemeye alınacaklar AK PARTİ’nin ilçe başkanları, il
başkanları, belediye meclis üyeleri ve belediye başkanları; buradan öyle
anlaşılıyor. Şimdi, burada iki tane yadırganacak mesele var: Biri, devletin
Millî İstihbarat Teşkilatının, mali suçlarla ilgili MASAK’ın bir siyasi
partinin iç yapılanmasıyla ilgili siyasi genel merkezine hizmet sunması. Şimdi,
bu, devlet adabıyla bağdaşmaz. İkincisi: MİT ve MASAK, bu hizmeti AK PARTİ’ye
bedelsiz mi yapacak, bedelli mi yapacak? AK PARTİ’nin MİT’i ve MASAK’ı taşeron
olarak kullanması ahlaki mi, değil mi? Denebilir ki: “Efendim, bir gazetede
çıkan bir yazı üzerinden buradan konuşuyorsun.” Vallahi yazı çıktığı günden
beri takip ediyoruz MİT’in ya da MASAK’ın bir tekzibi, bir düzeltmesi oldu mu
diye. 
Hükûmetten kimse
yok galiba.
ÖZGÜR ÖZEL
(Manisa) – Yok, ara ki bulasın.
ENGİN ALTAY
(Devamla) – Olsa da bir hayırları yok zaten. 
Sayın
milletvekilleri… (AK PARTİ sıralarından “Aaa!” sesleri) Bunu diyeceğiz, sayın
milletvekilim, Hükûmet hayırsız diyeceğiz… 
GÖKCEN ÖZDOĞAN
ENÇ (Antalya) – “Hayırsız” demeyin ama.
ENGİN ALTAY
(Devamla) – …Hükûmet kötü işler, yanlış işler yapıyor diyeceğiz; siyaseti biraz
öğrenin.
Şimdi, burada
Adalet ve Kalkınma Partisinin Genel Merkez yöneticisi arkadaşlar vardır,
soruyorum: Bu doğru bir iş midir?
SALİH CORA
(Trabzon) – Gazete haberleri…
ENGİN ALTAY
(Devamla) – Efendim, tekzip etmemiş MİT. MİT her şeyi tekzip ediyor da
kendisiyle ilgili böyle bir konuyu niye tekzip etmiyor? 
MUHARREM ERKEK
(Çanakkale) – Sayın Erdoğan da tekzip etmemiş.
ENGİN ALTAY
(Devamla) – MİT, AK PARTİ’nin kuruluşu mudur, devletin bir kuruluşu mudur?
MASAK nedir, ne iş yapar? Bu hizmetler için AK PARTİ Genel Merkezinden MİT’e
bir ödeme yapılacak mı, bunu soruyorum. Bunu sormayayım da neyi sorayım bu
Mecliste ben? Burada bunu kapatıyorum, tutanaklara geçti. MİT bizi mutlaka
dinliyordur, MASAK mutlaka bizi dinliyordur. Bu konuda MİT’ten ve MASAK’tan
aziz Türk milleti adına -AK PARTİ’de siyaset yapan AK PARTİ’li kardeşlerimin
onurunu da inciten bir şeydir bu bence- bu konuda MİT’in bir an önce kamu
vicdanını ve AK PARTİ yerel siyasetçilerini tatmin edecek bir açıklama
yapmasını bekliyoruz. Beş dakika gitti.
Sayın
milletvekilleri, Türkiye Büyük Millet Meclisi İçtüzüğü’nü görüşüyoruz.
Komisyonda değerlendirmelerimizi sunduk, yaklaşımımızı, anlayışımızı anlattık.
Komisyonda sadece 2 kelime değişti bütün o çalışma boyunca, “tahkir ve tezyif”
yerine “hakaret ve sövme” değişikliği yapıldı. Yasama organımızın, yasama
faaliyetinin mutfağı olan Komisyonda bu teklif, Milliyetçi Hareket Partisi ve
AK PARTİ’nin teklifi olduğu gibi kabul edildi. Esasen, burada da size ne
söylersek söyleyelim, sizin parti hiyerarşisi içerisinde bu teklife kabul oyu
vereceğinizi öngörüyorum. Ama, bize düşen, size bu değişiklikle ilgili
gördüğümüz çekinceleri, yanlışları, mensubu olduğunuz siyasi partinin, hatta
partilerin bu konuya bakışındaki usulsüzlüğü, varsa Anayasa’ya aykırılığı
dilimizin döndüğü kadar anlatabilmek. Bu Mecliste yapılan her iş ve işlemle
ilgili şüphesiz yargı yolu açık olmakla birlikte, aziz milletimizin
vicdanındaki karşılığı da büyük bir kıymet ve önem taşımaktadır. 
Şimdi, Türkiye
Büyük Millet Meclisi İçtüzüğü müteaddit defalar değişti. Bu değişiklikler
genelde çoğulcu bir anlayışla oldu yani Parlamentodaki bütün siyasi partilerin
iş birliğiyle, istişaresiyle oldu; çok nadiren de geçmişte, çoğunlukçu bir
yaklaşımla İç Tüzük’te değişiklikler yapıldı. Biz de kabul ediyoruz ki bu İç
Tüzük sağlıklı değil, elbette revizyona muhtaç, yeniden yazılmaya belki muhtaç.
Ama dünyanın bütün ülkelerinde, bütün parlamentolarda meclis iç tüzükleri eğer
şartlar olağansa çoğulcu bir yaklaşım ve anlayışla yazılır, yapılır. Siz
çoğunluk hakkınızı, çoğunluk gücünüzü kullanarak, Milliyetçi Hareket Partisini
de yanınıza alarak önümüze bir İç Tüzük getirdiniz. 
Tümü üzerinde
Özgür Özel değerlendirmeleri ayrıntılarıyla yaptı, ikinci bölümde Sayın Gök
yapacak, maddelerde arkadaşlarımız genel olarak sakıncaları ve Anayasa’ya
aykırılıkları anlatacaklar. Ama bu İç Tüzük, zaten Parlamento çoğunluk
partisinin çok riayet ettiği bir iç tüzük değil. “Çoğunluk biziz, istediğimizi
yaparız.” kafası yanlış bir kafa. “Parlamento gündemine hâkimdir.” diye
söylenmiş bir laf üzerinden Tüzük’e aykırı bir sürü iş ve işlem burada
yapılıyor. Parlamento gündemine hâkimse -bu lafım Başkanlığa- Tüzük’e gerek yok
ya. Daha önce de söyledim, seçimden sonra Parlamentoya da gerek yok; en çok oy
alan parti genel merkezinde kanun yaparsınız, eğer yetmiyorsa ittifak ettiğiniz
partiyle birlikte bir yerde toplanırsınız, kanun yapar, geçersiniz. Bu
Parlamentoya ne lüzum var? 
Şimdi İç
Tüzük’ün 128’inci maddesini açın okuyun “121 ve 122’ye dayalı kanun hükmünde kararnameler
otuz gün içinde -bak, gün vermiş gün- görüşülür.” diyor. Orta yerde 26 tane KHK
var 20 Temmuz darbesinden sonra çıkardığınız; 5eş tanesi yasalaşmış,
Parlamentoda görüşülmüş; 21 tane KHK’yı -kimisi bir yıl önce kimisi bir hafta
önce çıkmış- bizim İç Tüzük’ümüz “Bunu otuz günde görüşmek şarttır.” diyor,
görüşmüyorsunuz. Ne diyorsunuz? “Genel Kurul gündemine hâkim, biz sıraya
koyduk, Genel Kurul istiyorsa öne alır.” Bazı şeyler vardır ki yüzde 99’a bile
terk ve teslim edilemez Sayın Başkan. Burada açık yazılmış “Otuz gün içinde
bunu görüşeceksin kardeşim.” diyor. Buna burada milletvekili olurken bir yemin
ettik. Bu, İç Tüzük hükmü ama Anayasa’ya dayalı bir İç Tüzük hükmü. Siz bu
ettiğiniz yemini ve Anayasa’yı ayaklar altına alıp çiğniyorsunuz. Ondan sonra
biz “hak, hukuk, adalet” diye bağırınca bizi kriminalize etmeye çalışıyorsunuz.
Milletin gözünden bunlar kaçmıyor. Milletten aldığınız destek sizde ağır bir
çoğunluk şımarıklığına yol açtı. Hep söyledim, bir kere daha inatla
söyleyeceğim: Demokrasi el kaldıran iki ördeğin bir file üstünlük sağladığı
rejimin adı değildir. “Benim çoğunluğum var, istediğimi yaparım.” Yap, yap da
kanun, nizam, kural, iç tüzük, bunlara saygı göstermiyorsan, sen her vesileyle
çıkıp burada ileri demokrasi masalı anlatmayacaksın. 
Şimdi
arkadaşlar da söyleyecek, bizim zorumuz ne burada çene patlatıyoruz ya?
Çoğunluğunuz var, geçeceğini biliyoruz. Ama ben AK PARTİ Grubunda da hakikaten
hukuka saygılı, temel hak ve özgürlüklere saygılı, orta yerdeki -beğenelim,
beğenmeyelim- Anayasa’yı kabul eden, ona saygılı ve İç Tüzük’e saygılı
milletvekillerinin çokça olduğunu biliyorum. Bizim burada muradımız şu: Yasama
ve denetim faaliyeti yapıyoruz -zaten 2019’dan sonra Meclisi kapatsak daha iyi,
o ayrı bir şey- bir şey gözden kaçmasın istiyoruz, Anayasa’ya aykırı olmasın
istiyoruz, hukuksuzluk olmasın istiyoruz; burada üretilen kanunlar ayrıştırıcı,
kutuplaştırıcı olmasın istiyoruz, hakkaniyetten kopulmasın istiyoruz, kamu
yararı göz ardı edilmesin istiyoruz, temel değerler tahrip edilmesin istiyoruz.
“Efendim, Anayasa’nın ilk 4’üne atıfta bulunarak hakareti suç saydık. Bak, işte
bu!” Değil, değil! Bu, temel değerlerin daha fazla tahrip olmasına yol açacak
bir İç Tüzük’tür. 
Arkadaşlar,
herkesin kendi görüşü, kendi bakış açısı vardır, herkes hadiselere ve dünyaya
bir pencereden bakabilir ama toplumsak, birlikte yaşıyorsak herkesin uymakla
mükellef olduğu kural ve kaideler vardır ve orta yerde durduğu sürece, değişene
kadar herkes buna saygılı olmak zorundadır.
Ve
bir şey daha: Efendim, bazen bu kürsüdeki hatipleri Başkanlık uyarıyor 64’ü
ihlal ederek. Burası şu kürsü değil, şunun yeri değil: “Oh ne güzel; hukuk var,
adalet var, ne iyi bir Anayasa’mız var, ne iyi bir Türk Ceza Kanunu’muz var, ne
iyi bir İç Tüzük’ümüz var.” demek zorunda değil kimse. Bilakis buradaki
herkesin daha iyiyi aramak gibi bir misyonu var, mükellefiyeti var. “Yok, orta
yerde bu var, aman bunu eleştirme, aman buna laf söyleme.” İstibdat devrinde
değiliz, aşağı kalır yanı yok belki ama böyle bir şey olamaz. Milletvekilleri
özgürdür. Bu yasayla -diğer getirdiğimiz grup önerilerindeki beş dakika, on
dakika meselesinden geçtim ben- bu değişiklikle milletvekillerinin düşünceleri
bir kalıba sokulmak isteniyor, bu değişiklikle milletvekillerinin seçim
bölgelerinden ve aziz milletimizden aldığı yetkiye uygun bir şekilde milletin
duygularına, hissiyatına tercüman olunmasının önüne bariyer çekiliyor. 
Arkadaşlar
hep söylüyor “Bu kürsü; konuş…” Ya, konuşurken bizim kendimizce bir meramımız
var, diyoruz ki: “ Anayasa’nın 2, 6, 7, 11, 25, 67, 68, 83, 87, 96 ve 98’inci
maddelerine aykırı.” Allah belamı versin, Allah canımı alsın, Anayasa
Mahkemesinin, Komisyonda söyledim… Anayasa Mahkemesinin kaç üyesi vardı şimdi?
14, 13,12…
MUHARREM
ERKEK (Çanakkale) – 15. 
ENGİN
ALTAY (Devamla) – 15; şimdiki 15 üyesinin hepsini değiştirin, 15 üyeyi de… 
MUSTAFA
ŞENTOP (İstanbul) – 17.
ENGİN
ALTAY (Devamla) – Bir karar verin 15 mi, 17 mi?
MUSTAFA
ŞENTOP (İstanbul) – 17. 
ENGİN
ALTAY (Devamla) – 15 üyeyi de AK PARTİ… 
MUSTAFA
ŞENTOP (İstanbul) – 17.
ENGİN
ALTAY (Devamla) – Bak dinle! 
MUSTAFA
ŞENTOP (İstanbul) – 17.
ENGİN
ALTAY (Devamla) - 17 üyeyi de AK PARTİ Kurucular Kurulundan, sağ olanlardan
oluşturun; Anayasa Mahkemesinin 17’sini de, 15’ini de -neyse- AK PARTİ
Kurucular Kurulundan oluşturun; bu iş burada yasalaşırsa, geçerse, biz bunu
mahkemeye götürdüğümüzde en az 6 maddesini iptal etmek zorunda, edecek. Siz
Milliyetçi Hareket Partisine şöyle bir kazık atmayı düşünüyorsanız ben onu
bilmem: Milliyetçi Hareket Partisinin gösterdiği hassasiyetler noktasındaki
konularda onlara “Tamam.” deyip, “Bunu da Anayasa Mahkemesi halleder, böylece
biz alacağımızı alırız.” diye bir hinlik içindeyseniz ben onu bilmem. 
MEHMET MUŞ
(İstanbul) – Vallahi hiç düşünmedik öyle bir hinlik ya! Bu, Engin Altay’ın
aklına geldi. 
ENGİN ALTAY
(Devamla) - Ama, aha, burada söylüyorum Sayın Şentop: Anayasa Mahkemesi bunun
3-4 maddesini iptal edecek. Sonra ne olacak? 
MEHMET MUŞ
(İstanbul) – Vallahi siz neler düşünüyormuşsunuz ya! Vallahi sizden korkulur! 
ENGİN ALTAY
(Devamla) - Bak, ben demin dedim, “Biz burada şu, şu sebeplerle konuşuyoruz:
Hukuka uygun olsun diye konuşuyoruz; gözden kaçmasın diye konuşuyoruz;
ayrıştırıcı, kutuplaştırıcı olmasın diye konuşuyoruz; kamu yararı göz ardı
edilmesin ve Anayasa’ya aykırı olmasın buradan çıkan şeyler diye konuşuyoruz.”
diyorum. Bunu bile bile -bu, Komisyonda günlerce, şimdi Genel Kurulda günlerce-
iptal edileceğini bile bile bu hırsın, bu ihtirasın gereği ne? Gereğini de
söyleyeyim, “Düşünce okuyorsun.” diyebilirsiniz, AK PARTİ Genel Başkanı dedi
ki: “Bu İç Tüzük değişecek, sonra tatil.” Keskin, kesin bir mesaj, net bir
talimat. Olabilir, siyasi parti genel başkanlarının gruplarına talimat verme
hakkı vardır. Adamı da kandırıyorsunuz; Tayyip Erdoğan’ın istediği bu değil,
yemin ederim bu değil. Siz, şimdi, gideceksiniz; “Efendim, işte, yaptık İç
Tüzük’ü, 18 maddeyi değiştirdik.” diyecekseniz; o da size “Aferin, aferin.”
diyecek. Sonra Meclis açılacak. 2019 Kasımına kadar bu sistemle devam
edeceğimiz için siz gene burada sabahlara kadar sürüneceksiniz, gene kanunlar
çıkmayacak; bu sefer yiyeceğiniz fırçayla sınırlı kalmaz. O Elitaş’ın hâline
üzülüyorum, Tayyip Erdoğan’ı kandırıyor, o Elitaş’ın hâline üzülüyorum. 
MEHMET MUŞ
(İstanbul) - Demek siz öyle yapıyorsunuz Genel Başkanınıza. Siz, Genel Başkana
öyle mi yapıyorsunuz?
ENGİN ALTAY
(Devamla) - Bu sefer fırçayla kalmayacak, Genel Başkanınız diyecek ki: “Siz
beni kandırdınız.”
AYŞE KEŞİR
(Düzce) – Sizde öyle mi oluyor?
MEHMET MUŞ
(İstanbul) – Sayın Altay, siz öyle mi yapıyorsunuz? 
ENGİN ALTAY (Devamla)
- “Hani bu değişiklik olunca Meclis hızlı çalışacaktı, hani bu değişiklik
olunca kanunlar tıkır tıkır geçecekti?” 
MEHMET MUŞ
(İstanbul) - Kemal Bey’e üzüldüm şimdi.
ENGİN ALTAY
(Devamla) - Bu kanunların geçeceğini zannediyorsanız, milletin menfaatine olan
her şey buradan en seri şekilde geçecek bugüne kadar olduğu gibi ama Anayasa’ya
aykırı, kutuplaştırıcı, ötekileştirici, hakkaniyetten uzak hiçbir teklif ve
tasarınızın buradan geçmemesi için aziz milletimizin bize verdiği görev ve
sorumluluk bilinciyle hareket edeceğiz.
Değerli
arkadaşlar, Parlamento önce şu KHK’ları buradan geçirsin. Bu KHK’ları buradan
geçirmeyen bir Parlamento asli görevini yapmamış, asli görevinden
uzaklaşmıştır. Sonra bu Parlamento ve bu iktidar grubu, 15 Temmuzla yüzleşsin kardeşim,
çözüm süreciyle yüzleşsin, 17-25 Aralıkla yüzleşsin, terörle mücadelede ya da
mücadelesizlikte yapılan yanlışlarla yüzleşsin, yaşam tarzı siyasetinin, inanç
siyasetinin, etnik siyasetin bu ülkede nelere mal olduğuyla yüzleşsin, dünyayla
olan kavganızın ve sonuçlarınızın Türkiye'de nelere mal olduğuna ve olacağına
ilişkin değerlendirmelerle yüzleşsin. FETÖ’ye teslimiyetinizle, IŞİD’e
empatinizle, PKK’yla ilgili tutarsızlığınızla da yüzleşmek AK PARTİ’nin bir an
önce yapması gereken işlerdir. İsrail’le çelişkiler noktasında Mavi Marmara
dâhil yapılan yanlışlarla AK PARTİ yüzleşmelidir. Allah’tan af, milletten
helallik dileyerek bu sorumluluklardan kurtulamazsınız. Bu dünyası var, öbür
dünyası var. Adliyeleri ele geçirdik bize bir şey olmaz zannetmeyin.
ERTUĞRUL SOYSAL
(Yozgat) – Öyle bir şey yok.
ENGİN ALTAY
(Devamla) – Ergenekon, Balyoz, kumpas davalarında kürsüde oturan hâkimler şimdi
sanık sandalyesinde ve AK PARTİ bir şeyle daha yüzleşsin; yargıyı
siyasallaştırmanın Türkiye’de nelere mal olduğu ve mal olacağıyla da AK
PARTİ’nin yüzleşmesi lazım ve AK PARTİ’yi buraya getiren Anayasa’da devletin
laik niteliğini, sosyal bir hukuk devleti olma özelliğini...
(Mikrofon
otomatik cihaz tarafından kapatıldı)
BAŞKAN
– Bir dakika açalım, tamamlayınız.
ENGİN
ALTAY (Devamla) – ...korumak hepimizden daha çok aslında AK PARTİ’nin işi ve
görevi olmalıdır. Bu cumhuriyetin laik niteliği, bu devletin hukuk devleti olma
özelliği size on beş yıldır bu ülkede iktidar imkânı sağlamıştır. 
“Millî
eğitimde müfredat değiştiriyorum.” diye müfredattan ve ders kitaplarından
Mustafa Kemal Atatürk'ü çıkarmak size bir şey kazandırmayacak. Bir tane
tavsiye: Bu milletin, AK PARTİ seçmenleri dâhil, gönlünden ve kalbinden Mustafa
Kemal Atatürk'ü silmek sizin haddiniz değil.
MEHMET
MUŞ (İstanbul) – Öyle bir şeyimiz yok ya!
ERTUĞRUL
SOYSAL (Yozgat) – Öyle bir şey yok.
ENGİN
ALTAY (Devamla) – Sizin içinizde de Atatürk’e sevgiyle, saygıyla bağlı olan
insanların olduğunu biliyorum.
MEHMET
MUŞ (İstanbul) – Öyle bir çabamız yok.
ENGİN
ALTAY (Devamla) – Öyle bir şey yoksa yapalım bir konferans, Millî eğitim
müfredatını yatıralım masaya. Olur mu öyle şey?
ERTUĞRUL
SOYSAL (Yozgat) – Yatıralım.
ENGİN
ALTAY (Devamla) – Ve göreceksiniz, bazen, insanların dokunduğu şeyler yakar.
Bugünlerde sizi yakacak şeylere dokunuyorsunuz, benden söylemesi.
Genel
Kurulu saygıyla selamlıyorum efendim. (CHP sıralarından alkışlar) 
BAŞKAN
– Teşekkür ediyoruz Sayın Altay.
MEHMET
MUŞ (İstanbul) – Açık söyleyin Sayın Altay, neymiş onlar? Açık söyleyin.
ENGİN
ALTAY (İstanbul) – Müfredat, müfredat...
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı, buyurun.
MEHMET
NACİ BOSTANCI (Amasya) – Sayın Engin Altay bu heyecanlı konuşmasının girişinde
siyaset kurumunun itibarını korumaktan bahsetti. MİT, MASAK gibi devlete ait
kurumların AK PARTİ teşkilatlarına ilişkin çalışmalar yapıp raporları Sayın
Genel Başkanın önüne koyacağına ilişkin bir gazete haberi üzerinden...
ÖZGÜR
ÖZEL (Manisa) – Herhangi bir gazete değil ki sizin Pravda yazmış, oradan
okuyoruz her şeyi.
ENGİN
ALTAY (İstanbul) – AK PARTİ’nin resmî yayın organı yazdı onu ya, Sabah,
Sabah...
BAŞKAN
– Buyurun Sayın Bostancı. (AK PARTİ sıralarından alkışlar) 
İki
dakika süre veriyorum.
Lütfen
yeni bir sataşmaya meydan vermeyelim.
VI.- SATAŞMALARA İLİŞKİN KONUŞMALAR (Devam)
4.- Amasya Milletvekili Mehmet Naci Bostancı’nın, İstanbul Milletvekili
Engin Altay’ın 492 sıra sayılı İç Tüzük Değişiklik Teklifi’nin birinci bölümü
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; gazeteler her gün
birçok söz yazıyorlar, birçok değerlendirmede bulunuyorlar. Şunu çok uygun
bulmam: Bir siyasi partiye ilişkin gazetede bir şey yazmış, ben de onu alıp,
gelip burada onu sorgulamayı, burada da birtakım imalarda bulunmayı doğru
bulmam. Ama, Sayın Altay bir hususu dile getirdi, hemen açıkça ifade ediyorum:
AK PARTİ’nin teşkilatlarında, belediyelerinde görevli olanlara, görev
alacaklara ilişkin şimdiye kadar ne MİT’ten, MASAK’tan rapor alınmıştır ne de
bundan sonra böyle bir usul söz konusudur; tekzip ettik, böyle bir şey yok. 
ENGİN ALTAY
(İstanbul) – Tekzibi MİT yapacak, MİT. 
MEHMET NACİ
BOSTANCI (Devamla) – Çünkü bizim yaptığımız çalışmalar halk nezdindeki kişinin
performansına bağlıdır, yaptığı çalışmaya bağlıdır; o esas üzerinden bir
anlayışla bu çalışmalar yürütülür, teşkilat başkanlıklarına, belediye
başkanlıklarına aday gösterilecek isimler bu çerçevede seçilirler. Çünkü
devletin kurumlarının şüphesiz böyle bir görev üstlenmesi asla düşünülemez,
onların kendilerine ait görevleri var. 
Diğer taraftan,
birçok aslında değerlendirmede bulundu. Hinlik düşüncemiz filan yok, MHP’yle
beraber ortak bir çalışma yaptık. Hinlik bizim aklımıza gelmez Sayın Engin
Altay.
MEHMET MUŞ
(İstanbul) – Sayın Altay’ın aklına gelmiş ama. 
ENGİN ALTAY
(İstanbul) – Biz on beş senede ne hinliklerinizi gördük Hocam. 
MEHMET NACİ
BOSTANCI (Devamla) – Yok, böyle bir şey söz konusu değil. 
ENGİN ALTAY
(İstanbul) – Tabii, tabii! 
MEHMET MUŞ
(İstanbul) – Vallahi, bu hiç aklımıza gelmedi ya!
ÖZGÜR ÖZEL
(Manisa) – Asker kişilerin sivil mahkemelerde yargılanması dümeni, millî orduya
kumpas. 
MEHMET NACİ
BOSTANCI (Devamla) – “Ne kandıran ne kanan olmayacağız.” dedik, hep buna dikkat
ettik. Eğer siz ortada bir problem görüyorsanız, hukukunuz da var Sayın Engin
Altay, gidip dersiniz ki “Efendim, böyle böyle meseleler var, size yanlış
aksediliyor.” Bunun da yolları var, mecrası var. Esasen burada yaptığınız
konuşma da bu manada bir konuşmadır. 
Atatürk Türkiye
Cumhuriyeti’nin kurucusudur, hiç kimsenin Atatürk’le, Atatürk’ün Türkiye
Cumhuriyeti’nde oynadığı eşsiz rolle bir problemi söz konusu değildir. 
(Mikrofon
otomatik cihaz tarafından kapatıldı) 
ENGİN ALTAY
(İstanbul) – Alkışlıyorum bu konuşmayı. 
MEHMET NACİ
BOSTANCI (Devamla) – Müfredatta da…
ENGİN ALTAY
(İstanbul) – Müfredat değişikliğine bir bakın siz gene de. 
ÖZGÜR ÖZEL
(Manisa) – Doğru Yol Partisinin grup başkan vekili konuşuyor, merkez sağ. 
MUHARREM ERKEK
(Çanakkale) – Sözde mi, kalpte mi? 
MEHMET NACİ
BOSTANCI (Devamla) – Müfredatta da Atatürk’e ve cumhuriyet değerlerine ilişkin
her türlü bilgi, norm, kültür çocuklarımıza aktarılıyor. Bu, hepimizin ortak
hassasiyetidir. 
Teşekkür
ediyorum. 
BAŞKAN -
Teşekkür ediyorum Sayın Bostancı.
ENGİN ALTAY
(İstanbul) – Sayın Başkan…
BAŞKAN - Buyurun
Sayın Altay. 
VII.- AÇIKLAMALAR (Devam)
26.- İstanbul Milletvekili Engin Altay’ın, Amasya Milletvekili Mehmet
Naci Bostancı’nın sataşma nedeniyle yaptığı konuşmasındaki bazı ifadelerine
ilişkin açıklaması
ENGİN ALTAY
(İstanbul) – Yani bir açıklamaya muhtaç konu var. 
Ben “MİT’in ve
MASAK’ın bu konuda bir tekzibi yok.” dedim, AK PARTİ’nin “Böyle bir şey yok.”
demesinden olağan ve doğal bir şey olmaz, bunun altını çizmek istiyorum.
MİT’ten ve MASAK’tan bu gazeteye tekzip gelmesi gerekir. Normal demokrasilerde
bu olur, olağan hâllerde ve şartlarda bu olur, bunu söyledim, bir. 
İkincisi: Sayın
Bostancı’dan rica ediyorum… Ben kendisinin Atatürk sevgisini bilirim. Ayrıca,
Atatürk’ü sevmek zorunda da değil kimse, ona da bir şey demem ama bu milletin,
80 milyonun içinde AK PARTİ’ye oy veren 23 milyon insan da var, bunların
tümünün Atatürk sevgisiyle dolu olduğunu ben biliyorum. Ben yıllardır
söylüyorum, Adalet ve Kalkınma Partisinin kimi üst düzey yöneticilerinin
Atatürk’le sorunu var kardeşim, bunu söylüyorum, durum bundan ibaret. 
MEHMET MUŞ
(İstanbul) – Yani bunu ölçmek Sayın Altay’a mı kalmış? 
ENGİN ALTAY
(İstanbul) – Var, beyanları var, söyleyeyim. 
MEHMET MUŞ
(İstanbul) – Kimin ne kadar sevgisi var, kimin ne kadar sevgisi yok, Sayın
Altay mı ölçecek bunları?
ENGİN ALTAY
(İstanbul) – Tamam, cevap ver, konuşalım.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Sayın
milletvekilleri, gruplar adına konuşmalar tamamlandı. 
Birinci bölüm
üzerinde şahıslar adına konuşmalara geçiyoruz. 
Daha önce
alınmış olan Danışma Kurulu kararıyla şahıslar adına konuşmalar da beşer
dakikadan onar dakikaya çıkarılmıştı. 
İlk söz İstanbul
Milletvekili Markar Eseyan’a aittir. 
Buyurun Sayın
Eseyan. (AK PARTİ sıralarından alkışlar) 
Buyurun, süreniz
on dakika. 
MARKAR ESEYAN
(İstanbul) - Sayın Başkan, değerli milletvekilleri; Türkiye Büyük Millet
Meclisi İçtüzüğü’nde Değişiklik Yapılmasına Dair Teklif’in birinci bölümü
üzerinde şahsım adına söz almış bulunmaktayım. Genel Kurulu ve siz değerli
vatandaşlarımızı da saygı ve sevgiyle selamlıyorum. 
Üyesi bulunduğum
Anayasa Komisyonunda altmış üç saat boyunca değişiklikler hakkında çoğunlukla
nezih bir tartışma imkânı yakaladık. Bu, olumlu bir durumdu, görüşülen teklifin
kendisi kadar önemliydi. Elde ettiğimiz sonuç kadar, vatandaşlarımızı üzecek,
rahatsız edecek görüntülerin ortaya çıkmaması için özen gösteren tüm parti
gruplarına ve grup başkan vekillerine öncelikle burada teşekkür etmek
istiyorum. 
Zarfın mazruf
kadar, üslubun da içerik kadar önemli olduğu birçok kez zikredildi burada. Kötü
bir dil, saygısız bir tavır şüphesiz uzlaşma ve sonuç alma süreçlerine zarar
verecek, demokratik kültürün gelişmesini aksatacaktır. Meclisin izzetinin zarar
görmesine de vatandaşlarımız hangi gerekçeyle olursa olsun hoş bakmamaktadır.
Bu Gazi Mecliste bizleri seçen vatandaşlarımızın vekilleri olarak görev
yaptığımıza göre, asil aktör olan aziz milletimizin eğilimlerine uygun
davranmak zaten bir tercih olamaz; bir zorunluluktur, bir ödevdir. Bununla
birlikte, AK PARTİ ve MHP’nin Meclisin daha verimli, etkin ve şeffaf
çalışmasını hedefleyen bu ortak değişiklik teklifinde muhalefetin verdiği
değişiklik önergeleri çoğunluk olarak maalesef maddenin olgunlaşmasına dair
değil, teklifin ya tamamen ya da görüşülen maddenin veya fıkranın olduğu gibi
geri çekilmesi şeklinde oldu. Oysa bu teklifin birtakım maddeleri 24’üncü
Dönemde üzerinde uzlaşılmış metinlerden oluşuyordu.
MURAT EMİR
(Ankara) – Hangileri?
MARKAR ESEYAN
(Devamla) – 4 madde. 
Bu da en azından
uzlaşılan maddeler üzerinde zamanla aktüel siyasi şartlar değişmiş olsa da bir
uzlaşma, konuşma imkânı olduğuna dair bir delildi. Komisyonda ve Genel Kurulda
bu konuya değinen teklif sahipleri esasında bu imkâna dikkat çekmek istediler
ama “Ya bizim istediklerimiz tamamen yerine getirilir ya da bu değişiklikleri
yaptırmayız.” anlayışıyla muhatapları ikna etmek, takdir edilir ki sonuç
verecek bir yöntem değildir. Muhataplar bu türden kategorik yaklaşımlar
karşısında gittikçe duyarsızlaşırlar. Sürekli olumsuz tavır gösterenler,
çoğunlukla hakarette veya gerçek dışı ithamlarda bulunanlar bir süre sonra
muhatap alınmama riskiyle yüzleşirler. Bu, hepimiz için geçerli olan cezası
peşin ödenmiş bir tavır bozukluğudur, yanlışlığıdır. Burada herhangi bir
muhalefet partisinin bir anayasa, yasa veya tüzük değişikliğinde bu değişikliğe
siyasi veya türlü gerekçelerle kategorik olarak karşı olsa bile ortak çalışma
çağrılarına olumlu yanıt vermesi, hazırlık aşamalarında bulunmaları gerektiği
bir kez daha ortaya çıktı. Bu, muhalefetin karşılayamadığı hayati bir eksiklik
olmaya devam ediyor. Keşke CHP Genel Başkanı Sayın Kılıçdaroğlu 16 Nisan
referandumunda kabul edilen Anayasa değişikliği hazırlık sürecinde olduğu gibi,
Tüzük değişikliğinde de kendisine yapılan çağrılara olumsuz yanıt vermese, CHP
olarak ön hazırlık süreçlerinde yer alınabilseydi. Böyle bir tercih Anayasa
veya tüzük değişikliğine “evet” demek anlamına gelmez, sadece muhalefetin
etkinliğini artırırdı. Ana muhalefet partisi değişikliklere dönük yine olumsuz
oy kullanabilir ama süreçlerde kendi fikirlerinden yararlanmayı mümkün
kılabilirdi. Böylelikle siyasette normalleşmeye de katkı yapılmış olunurdu. Kim
bilir, arzulanmayan belki de bu normalleşmenin ta kendisidir. Dolayısıyla
“Görüşlerimiz dikkate alınmıyor, bizi dinlemiyorlar.” serzenişi boşa
düşmektedir. Değişikliği kategorik olarak reddetmek bir uzlaşma teklifi veya
tartışma tekniği olamaz. Engelleme yöntemi demokratik bir haktır, doğrudur
ancak bir muhalefet tarzı sadece engelleme yöntemi üzerine inşa edildiğinde çok
tabiidir ki muhatap da bu engellemeleri aşmaya çalışacaktır. Sadece ve yalnızca
engellemelere odaklanmış bir muhalefet stratejisinde uzlaşma yolları zarar
görecek, üstelik bu kolay yol onu tercih edenler için de kısıtlayıcı,
nesneleştirici bir handikap olacaktır. 
Her
şeye rağmen Komisyonda muhalefetin görüşleri tarafımızca dikkatle dinlenmiş,
bazı değişiklikler de yapılmıştır. Kimse de bu öneriler dikkate alındığı için
muhalefetten teklifin tamamına “evet” demesini beklememektedir. Parlamento
tabii ki konuşma mekânı olduğu kadar milletimizin beklediği hizmetlerin kanuni
altyapısını hazırlama yeridir. Bu manada İç Tüzük’ün verimsiz, hantal yapısını
tüm partiler kabul etmekte. Tabii bu konudaki fikir birliği, değişikliğin nasıl
olması gerektiğiyle ilgili farklı yaklaşımların ortaya çıkacağı gerçeğini de
dışlamamaktadır. Kanunlar ve tüzükler çok önemlidir, lakin kendi başına
demokrasi kültürü yaratmazlar. En mükemmel metinlerin bile buna tek başına gücü
yetmez. Kaldı ki beşerî noktada mükemmel metinler yoktur. Umulan, sürekli ve
olumlu yönde gelişen metinlerin varlığıdır. Bizler bu nedenle teamüllere, içtihatlara
ihtiyaç duyarız. Bunlar bizim davranış kodlarımızdan neşet ederler. Nasıl
davranıyorsak gelenekler o şekilde yerleşir. Bu Tüzük değişikliğinde de içtihat
veya teamül olmuş bazı yerleşik tercihlerin maddelere yansıdığını görüyoruz.
Zaten bizler ancak yapıcı, saygılı, empatik ve bağcıyı dövmeye değil, üzüm
yemeye dönük çabalarla bu düzenlemeleri daha da mükemmelleştirebiliriz. 
Önerilen
teklif, bu iyi niyetlerle hazırlanmış, Meclisin daha verimli ve etkin
çalışmasını hedeflemiştir. Altında başkaca bir gerekçe veya niyet yoktur.
Muhalefetin sesinin kısılması asla hedeflenmemiştir. Önceki Anayasa değişiklik
teklifinde ve karşımıza çıkan türlü görüşmelerde sıklıkla karşılaştığımız gibi
her teklifi, her değişiklik önerisini kötücül bir failin kötücül tuzakları gibi
görmek eğiliminden artık vazgeçilmeli, işin nesnel muhtevasına yapıcı bir
şekilde odaklanılmalıdır. Bunu maalesef bu Parlamento çatısı altında olması
gerektiği kadar sık göremiyoruz. Bir konuyu kamuoyuna olduğundan daha farklı,
olumsuz gösterme gayreti, olguları kendi nesnel çerçevesinde ele almayı
engellediği gibi aslında kolaycılığa kaçmak ama bunun karşılığında aktif, etkin
siyasetten uzaklaşmak anlamına gelmektedir ve bu üzücüdür. Kamuoyu bizlerden
retorik ve sloganlar değil, sorunlara çözüm üretmemizi beklemektedir. Öz yoksa
retorik kimseyi tatmin etmez. Uzun vadede bu zaaf taşınamaz hâle gelir. 
Sorun çözmek,
hizmet etmek sadece iktidarların görevi olamaz. Muhalefet demokrasinin olmazsa
olmaz, tamamlayıcı ve temel aktörleridir, son derece saygıdeğerdir ama
muhalefet faaliyeti özellikle beka sorunlarında yük artırma, zaaf yaratma
şeklinde değil, açık kapatma, yük alma noktasında olmalıdır. 15 Temmuzda tarihî
bir direniş sergileyen bu Gazi Meclisin saygıdeğer üyelerinin bunu yapabilme
kapasitesine sahip olduğuna dair inancım güçlü. Dünyanın içinden geçtiği bu
şiddetli türbülansta Meclisimizin göstereceği gayret, iş birliği, yerli ve
millî tavır sıradan dönemlerden çok daha kritik bir işleve sahiptir, hatta bu
zorunlu bir görevdir. Beka sorunlarını bir iç siyaset malzemesi olarak tüketme
eğilimi ülkemize zarar verdiği gibi vatandaşlarımızın sağduyusundan da geri
dönecektir, dönmektedir. İşte o zaman, dün kürsüye geçirdiği siyah örtüyü
muhalefet kendi üzerine gönüllükle giyinmiş ve aslında kendi kendisini kendisi
susturmuş olacaktır, bunun devası da tüzüklerde bulunamaz. 
Konuşmamı
bitirirken bu Tüzük değişikliğinin ülkemize hayırlar getirmesini diliyor, aziz
vatandaşlarımıza ve Genel Kurula tekrar saygılarımı sunuyor, beni sükûnetle
dinlediğiniz için de hepinize çok teşekkür ediyorum, sağ olun. (AK PARTİ
sıralarından alkışlar) 
BAŞKAN –
Teşekkür ediyorum.
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, buyurun.
ÖZGÜR ÖZEL
(Manisa) – Sayın Eseyan…
BAŞKAN – Ben
duydum, dinledim. İsterseniz buyurun, iki dakika süre vereyim.
ÖZGÜR ÖZEL
(Manisa) – Tamam. Aslında ilk kez hatibi överek bir şey isteyecektim ama neyse.
BAŞKAN –
Buyurun.
VI.- SATAŞMALARA İLİŞKİN KONUŞMALAR (Devam)
5.- Manisa Milletvekili Özgür Özel’in, İstanbul Milletvekili Markar Eseyan’ın
492 sıra sayılı İç Tüzük Değişiklik Teklifi’nin birinci bölümü üzerinde şahsı
adına yaptığı konuşması sırasında Cumhuriyet Halk Partisine sataşması nedeniyle
konuşması
ÖZGÜR ÖZEL
(Manisa) – İlk kez bir sataşmaya cevap vermeyi isterken hatibin üslubunu
övecektim ama orada izin vermedi Başkan, sataşmaların farkında olduğunu
söyledi.
İktidar partisi
böyle bir dille muhalefeti eleştirse benzer bir dille muhalefet edildiğine
bugünkünden çok fazla tanık olur ama içerik olarak çok itiraz edeceğim şeyler
var.
Öncelikle, Sayın
Genel Başkanımızın, hem 16 Nisan referandumuyla ilgili hem de daha sonra İç
Tüzük değişikliğiyle ilgili yaklaşımı şuydu: Birincisi, partilerin genel
başkanları yerine partilerin grup başkanları davet edilerek bir farklı yaklaşım
içine girilmişti. Grup başkan vekilimiz görevlendirildi, hukukçu grup başkan
vekilimiz. Gittiğimiz toplantıda meşru görmediğimiz, meri ama meşru olmayan bir
Anayasa’ya uyum yapacak böyle bir tüzük değişikliğinde olmayacağımızı ama
geçmişteki uzlaşılar üzerinden yol alındığı takdirde buna katkı sağlayacağımızı
defalarca söyledik. Orada daha sonra ve Komisyonda ama Sayın Eseyan’ın
söylediği sadece engellemeye tabi bir muhalefet anlayışı Komisyonda bizi
dinleyen ve dikkatle dinleyen Anayasa Komisyonu üyelerinin genelinin
paylaşacağı bir kanaat olamaz, sizin de samimi kanaatinizin bu olduğunu
düşünmem. Ama şöyle bir şey var: “Yararlanılmadığı düşüncesi yanlıştır.”
diyorsunuz. Alt komisyon kuruldu, on iki saat herhâlde çalıştı. On iki saatlik
bir çalışmada iki kelime değişti. Üst komisyonda ben sadece geneli üzerinde
yetmiş dokuz dakika konuştum, 35 sayfa tutanak var. 70’e yakın milletvekilimiz
bir hafta boyunca son derece içerikli cevaplar verdiler, üst komisyonda da iki
kelime değişti ve esas zaten uzlaşı olacaksa, ortaklaşma olacaksa onun için
komisyon var. Siz bir başka siyasi partiyle alternatif komisyonlar kurun,
kapalı kapılar ardında bir şeyler yapın; yasamada bu yok. Yasama faaliyeti…
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) – Başkanım, müsaade eder misiniz?
BAŞKAN –
Tamamlayın.
ÖZGÜR ÖZEL
(Devamla) – Bizi buraya yollayan irade şunu demiyor: “İşte, partiler kendi
aralarında alternatif komisyonlar oluştursunlar, gayriresmî komisyonlar
oluştursunlar, informal temaslar gerçekleşsin, içeride ne konuştukları
bilinmedikten sonra çıkılsın esas komisyonda şekil şartı tamamlansın.” Esas
bunun demokrasiyle bağdaşır tarafı yok. Tam tutanak altında, herkesin gözünün
önünde oturup açık açık “Daha iyi bir iç tüzüğü nasıl yapabiliriz?”
konuşulabilir, karşıdaki iktidarın demokrasiden nasiplenmesi olması gerektiği
kadarsa orada da gelen itirazlar üzerine “Evet, burayı değiştiriyorum, bunu şu
yüzden kabul etmiyorum…” Biz sadece engellemek üzere değil, son derece içerikli
şeyler konuşurken, esas iktidar partisi milletvekillerinin sadece “Süre bitsin
de konuşmalar tamamlansın da ‘hayır’ diyelim bu önerilere, geçelim.”
yaklaşımında olması bizi üzdü. Eğer samimiyetle bizimle etkileşim içinde olmak
ve metni düzeltmek isteseydiniz günlerce, saatlerce bu imkân vardı ama elinizin
tersiyle ittiniz. 
Çok teşekkür
ediyorum. (CHP sıralarından alkışlar) 
BAŞKAN –
Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN –
Şahıslar adına ikinci ve son konuşmacı Ankara Milletvekili Murat Emir.
Buyurun Sayın
Emir. (CHP sıralarından alkışlar) 
MURAT EMİR
(Ankara) – Teşekkür ederim Sayın Başkan.
Değerli
milletvekilleri, Genel Kurulu saygıyla selamlıyorum.
Önümüze
getirilen ve on beş gündür neredeyse sabahlara kadar çalıştığımız, bu, bize
göre -tanımlamakta güçlük çekiyorum ama- asla kabul edilemez, her yönüyle sakat
İç Tüzük Teklifi’yle ilgili görüşlerimi ifade etmek üzere söz aldım.
Değerli
arkadaşlar, bu İç Tüzük Teklifi bizim önümüze nasıl geldi diye kısaca bir
bakacak olursak, öncelikle, devletin ve bütün kurumlarının sizin bilginiz
dâhilinde ve aktif katkınızla FETÖ terör örgütüne terk edildiği bir süreçten
geçtik. Sonrasında, haber alınan, öngörülen, bir yere kadar izin verildiği
konusunda ciddi şüpheler olan ve sonuçlarından sonuna kadar yararlandığınız bir
darbe girişimi ve onun sonrasında, hemen 20 Temmuzda olağanüstü hâl ilan ederek
ve bizim anayasal düzenimizi ayaklar altına alarak yürüttüğünüz bir süreç ve o
süreçte mühürsüz bir seçimle Yüksek Seçim Kurulunun kendi kanununu ve
uygulamalarını yok saydığı bir uygulamayla elde ettiğiniz Anayasa değişikliği.
Öyle bir Anayasa değişikliği ki, tüm muhalefetin susturulduğu, demokratik
yolların tıkandığı, medyaya el konulduğu ve muhalefetin sonuna kadar sesinin
kısıldığı bir süreçte bir Anayasa değişikliği gerçekleştirdiniz.
Ne
yaptınız? Tekleştirdiniz, egemenliği bir kişiye teslim ettiniz, kuvvetler
ayrılığını yok ettiniz ve işte onun sonucunda da değersizleşen ve işlevsizleşen
bir Meclis. Peki, ne kalmıştı geride? Geride kalan işte bu kürsüydü. Şimdi,
Meclisi değersiz gören, millî iradeyi değersiz gören, kendisine oy verenler
dışındaki millî iradeyi yani milleti yani halkı terörist ilan eden ve onların
temsilcilerine “Konuşmasınlar, fazla uzatıyorlar, biz kendi gündemimizi
belirleyelim ve bir an evvel kendi yasalarımızı canımız nasıl istiyorsa öyle
geçirelim.” diyen bir anlayışla karşı karşıyayız ve o anlayışın getirdiği işte
bu İç Tüzük Teklifi’yle karşı karşıyayız. 
Ne yapmışlar
arkadaşlar, kısaca söylersek; ellerine almışlar İç Tüzük’ü “Muhalefet nerede
konuşuyordu?” diye bakmışlar ve nerede konuşuyorsa muhalefet ya yok etmişler ya
da kısaltmışlar konuşma sürelerini. Buradaki konuşmaları, tartışmaları,
katkıları, eleştirileri, araştırma önergelerini değersiz gören, zaman kaybı
gören ve “Biz bir şekilde, mutlaka hızlanacağız.” diyen anlayış aslında
çoğulculuğu da demokrasiyi de hukuk devletini de ve dolayısıyla millî iradeyi
de hiçe sayan anlayıştır.
Değerli
arkadaşlar, süreç son derece yanlış işletilmiştir. Süreçte Parlamento
geleneğinin aksine hiçbir şekilde katılımcılık ve çoğulculuk aranmamıştır.
Bakınız “On beş güne yakın çalıştık, muhalefet katkı vermedi.” diyorsunuz,
muhalefet size çok katkı verdi ancak iki kelimeyi değiştirmekten daha fazla
öteye bir cesaret gösteremediniz. Örnek mi istiyorsunuz? Hemen verelim. Usulle
ilgili tartışmaları üç dakikayla sınırlayan düzenlemeyle ilgili biz dedik ki:
“Bu, Meclis Başkanına dahi güvenmemek anlamına gelir. Niye bu inisiyatifi
alıyorsunuz? Zaten üç dakika konuşuluyor. Bırakın, çok ciddi, kritik bir konu
konuşulurken Meclis Başkanı değerlendirsin ve on dakika süre verebilsin. Meclis
Başkanını niye hizaya getirmeye çalışıyorsunuz?” Sayın Başkan da aynen bu
şekilde bir konuşma yaptı. Peki, ne oldu? En ufak bir değişiklik oldu mu?
Olmadı. Bakın, sizlerin bunu değiştirecek cüreti dahi yok, açıkça ifade
ediyorum, cüretiniz dahi yok, virgülüne dahi dokunamazsınız. 
Bir nokta daha,
deniyor ki: “Biz anlaştık, anlaşılan metinleri getirdik.” Biraz önce sordum, 18
madde, kaç maddede anlaşılmış? 4 maddede. Hani anlaşılmıştı? Bakın, değerli
arkadaşlar, bu, boş bir palavradır. Önemli olan, kritik maddelerde asla ve kata
anlaşma söz konusu değildir. Muhalefet dışlanmıştır. Dayatmacı bir anlayışla
gelinmiştir. 
Örnek mi
istiyorsunuz? Bakın, bizim burada olmazsa olmazlarımız, başından beri,
televizyonun bu bütün çalışmaları naklen yayınlamasıdır. Neden korkuyorsunuz?
Gerekçede de yazıyor, Sayın Eseyan da dedi: “Şeffaflığı sağlayacağız.”
Şeffaflığın “ş”si var mı burada? Hangi hükümle şeffaflığı sağlıyorsunuz? Bu
konuşmaları milletin gözünden niye kaçırmaya çalışıyorsunuz? Hangi korkunun
ürünüdür bu?
Değerli
arkadaşlar, bu, bana Shakespeare’in ünlü Venedik Taciri oyununu hatırlattı. Hem
edebî açıdan değerlidir hem de hukuk sosyolojisi açısından son derece önemsenir
bu yapıt. Bir mahkeme salonunda, alacaklı borçludan 1 kilo et alma hakkına
sahiptir, o da o kişinin kalbini tercih eder. Evet, lafzi olarak bakarsanız, o
kalp, borçlunun vermesi gereken bir borçtur ama hukuk bunu asla kabul etmez.
İşte, bu anlaşma metinlerinin kalbi, değerli arkadaşlar, süresiz, Meclis Genel
Kurulu çalıştığı sürece olması gereken Meclis yayınıdır ve siz bundan bilerek,
isteyerek ve ısrarla kaçıyorsunuz çünkü bu tartışmalardan korkuyorsunuz. Bu
Meclisi, bu kürsüyü milletin gözünün önünden kaçırmaya çalışıyorsunuz. 
Değerli
arkadaşlar, bir olmazsa olmazımız daha, hiçbir şekilde anlaşılamayan
noktalardan birisi de yoklamadan kaçmaktır. Bir milletvekilinin, bir Meclis
grubunun, hele hele Hükûmet grubunun, o tasarının veya teklifin sahibi olan
grubun yoklamadan kaçması, okulu kırmaya çalışan yaramaz öğrenciler gibi
Meclisten kaçmaya çalışmasını nasıl kabul edebilirsiniz? Bu millete borcunuz bu
kadar mıdır? Bu açılardan hiçbir şekilde anlaşma olmamıştır ve bu “anlaşıldı”
lafı, son derece büyük bir palavradır; bunun altını çizmek istedim.
Anayasa’ya
aykırılıklarını vaktim kalmadığı için söyleyemiyorum bile ama son derece açık
ve Anayasa Mahkemesinin, gerçekten bir mahkeme olsa, gerçekten hukuki bir
değerlendirme yapsa mutlaka bizim demokratik hukuk devletimize sahip çıkmak
adına birçok maddeyi ihlal ettiğini tespit etmesi gerekir. Bunların en başında
gelen, 83’üncü maddedir. Yani ne? Milletvekili dokunulmazlığı. 
Değerli
arkadaşlar, bu kürsü, özgürlüğün kürsüsüdür. Bakın, bu Meclis Kurtuluş
Savaşı’nı verirken, Polatlı’ya kadar düşman gelmişken bu Mecliste tartışmalar
bitirilmemiştir, “Yeteri kadar konuşulmuştur.” denilmemiştir ama işte o gün
dahi değer verilen kürsünün bugün sesi kısılmak istenmektedir. 
Milletvekiline
“hakaret” gibi bir kavramla, müphem bir kavramla cezalandırılma, Meclisten
çıkartma ve gerektiğinde bize göre ahlaki de olmayan, vicdani de olmayan ve
hiçbir milletvekiline yakışmayan bir biçimde para cezasıyla terbiye etme
sonucunu getiriyorsunuz. Bunu ne hakla yapıyorsunuz?
Bakın, bir
milletvekili sokakta konuşacak, bir vatandaş sokakta konuşacak ama gelip bu
kürsüde onu söyleyemeyecek. Ne olacak? “Hakaret ettin.” olacak. 
Değerli
arkadaşlar, bakın, bu kürsüde ayakkabı kutuları konuşulmuştur, bu kürsüde kadın
cinayetleri konuşulmuştur, bu kürsüde milyarlık kol saatleri konuşulmuştur, bu
kürsüde size yakın vakıflara, kurumlara peşkeş çekilen kamu arazileri
konuşulmuştur, bu kürsüde Deniz Feneri konuşulmuştur. Bunlar konuşulmayacak da
ne konuşulacak bu kürsüde? Dolayısıyla arkadaşlar, bu yaptığınızın ne
demokrasiyle ne de millî iradeye saygıyla en ufak bir ilgisi yoktur.
Genel Kurulun
çalışma düzenini ve huzurunu bozan milletvekilini cezalandıracaksınız. Kimin
huzurudur bu; bu, kimin huzurudur? Sizin huzurunuz mu? Bakın, yıllarca rahmetli
Kamer Genç buraya bir deniz feneriyle geldi. Büyük bir yolsuzluk vardı ve sizin
o zamanlar FETÖ’cü hâkimler marifetiyle sakladığınız ve cezalandırılmasının
önüne geçtiğiniz bir yolsuzluktu. İnsanlarımızın dinî duyguları istismar
ediliyordu ve siz de buna göz yumuyordunuz ve o deniz feneri her geldiğinde
sizin huzurunuz bozuluyordu. Şimdi, bir milletvekili buna benzer bir materyalle
buraya çıkınca “Huzurumuz bozuldu, atalım bunu.” mu diyeceksiniz? 
Bakın,
hakareti, huzuru bir çoğunluğa, bir salt çoğunluğa, Genel Kurulun çoğunluğuna,
hem de sizin gibi demokrasiyi içine sindirememiş ve kararlarını parmak sayısına
indirgemiş bir çoğunluğun takdirine terk edemeyiz arkadaşlar ve şunu bilin:
Biz, ne sizin getirdiğiniz İç Tüzük kısıtlamalarından ne para cezalarınızdan ne
sınırlamalarınızdan korkmuyoruz. Biz anlatacaklarımızı burada da anlatırız, bu
ülkenin her yerinde anlatırız, herkes duyana kadar anlatırız, siz duyana kadar
anlatırız, saraydaki duyana kadar anlatırız.
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
Sayın Bostancı…
MEHMET NACİ
BOSTANCI (Amasya) – Sayın Başkanım, sayın konuşmacı, kürsüde hemen daha girişte
“Halkı terörist ilan eden anlayış” diyerek açık bir sataşmada bulundu. Bu
çerçevede söz talep ediyorum.
BAŞKAN – Buyurun
Sayın Bostancı.
LEVENT GÖK
(Ankara) – Siz öyle mi dediniz Sayın Bostancı? Öyle bir ifadeniz oldu mu? Sanki
öyle bir şey demişsiniz gibi duydum ama.
BAŞKAN –
Sataşmayı sataşmadan konuşma ümidiyle, umuduyla verdim.
Buyurun.
VI.- SATAŞMALARA İLİŞKİN KONUŞMALAR (Devam)
6.- Amasya Milletvekili Mehmet Naci Bostancı’nın, Ankara Milletvekili
Murat Emir’in 492 sıra sayılı İç Tüzük Değişiklik Teklifi’nin birinci bölümü
üzerinde şahsı adına yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET NACİ
BOSTANCI (Amasya) – Sayın Başkan, bu “terörist” lafı üzerinden polemik
çevrilmesi, iyi bir şey değil, esasen size de bir şey kazandırmaz. Referandum
kastediliyor yani ben de desem ki: Ellerim ıslak, şimdi denizden geliyorum,
beni atmışlardı denize bütün milletle birlikte, “evet” verenlerle birlikte…
Referandum çerçevesinde birtakım çevrilmiş olan ve uygun düşmeyen polemikleri
bir kenara bırakmak lazım. Sonuçta “evet” ve “hayır” verenler, meşru bir
şekilde kararlarını ortaya koydular. “Evet”in de “hayır”ın da meşruiyeti
mukabilîdir, bunu da unutmayalım. Biz de bu istikamette bir anlayış, bir
demokratik tutumla referandumu gerçekleştirdik. 
Şimdi, sayın
konuşmacı, muhalefetin konuşma sürelerinin kısıtlandığından bahsetti, sürelerin
kısıldığından. Ben de desem ki: Hayır, kısılmıyor. Bu da bir polemik olur. Ben
size diyorum ki: Bu Mecliste 550 vekil var mı kardeşim? 550 vekil var. Bu
arkadaşlar eşit mi konuşma hakları bakımından? Eşit. Eğer buradaki kişiye bir
dakika düşüyorsa buradaki kişiye de bir dakika düşüyor mu? 550 dakikalık
konuşmanın içinde 317 dakika milleti temsil eden bu insanlara, 233 dakika da milleti
temsil eden bu kesime değil mi? Oturun, matematiğini yapın, buradaki yasa
tasarılarında, konuşmalarda kime ne düşüyor ama biz buraya ne getirmişiz;
matematik çerçevesinde cevap verin. Matematiğe vurursanız muhalefetin söz
hakkının kısıtlanmadığını, aksine, muhalefete kesinlikle daha fazla söz hakkı
verildiğini görürsünüz. 
ÖZGÜR ÖZEL
(Manisa) – Vay anam vay, vay.
MEHMET NACİ
BOSTANCI (Devamla) - Matematik, matematik; yoksa laf çevirme değil.
ÖZGÜR ÖZEL
(Manisa) – Demokrasi, demokrasi. 
MEHMET NACİ
BOSTANCI (Devamla) – Yani değerli konuşmacıyı biliyoruz, “palavra” gibi biraz
sınırları aşan, “Cüretiniz yoktur.” gibi biraz kışkırtıcı sözler, emin olun,
kulağa çok hoş gelmedi. 
Teşekkür
ediyorum. (AK PARTİ sıralarından alkışlar)
BAŞKAN –
Teşekkür ediyorum.
MURAT EMİR
(Ankara) – Sayın Başkanım…
BAŞKAN – Buyurun
Sayın Emir.
MURAT EMİR
(Ankara) –İfade etmediğim bir şeyi ifade etmişçesine söyledi Sayın Başkan, bir
düzeltmeye ihtiyacım var. 
BAŞKAN – Mesela
neyi ifade ettiniz?
MURAT EMİR
(Ankara) – Ben “Muhalefetin sesi kısılıyor.” derken tüm Meclisin sesinin
kısıldığını ifade etmeye çalışmıştım ama onu oradan biraz daha ayrıntılı
söylemeye ihtiyacım var, izin verirseniz… Önemli bir konu. 
BAŞKAN – Şimdi,
Sayın Emir, hadi “Muhalefete fazla söz hakkı veriyor.” dedi Sayın Bostancı, bir
kereye mahsus verelim ama bu, zorlama bir şey oldu. 
MEHMET MUŞ
(İstanbul) – Sataşma yok ki ortada ya.
BAŞKAN - Siz
söylediniz ya “Muhalefete söz hakkı doğuyor.” diye. 
MEHMET MUŞ
(İstanbul) – Öyle söyledi, “Sesimizi kısıyorsunuz.” dedi. Söylediğini inkâr
ediyor adam.
BAŞKAN -
Muhalefete fazla söz hakkı doğdu. 
Buyurun. 
7.- Ankara Milletvekili Murat Emir’in, Amasya Milletvekili Mehmet Naci
Bostancı’nın sataşma nedeniyle yaptığı konuşması sırasında şahsına sataşması
nedeniyle konuşması
MURAT EMİR
(Ankara) – Değerli arkadaşlar, şöyle söyleyeyim: Benim matematiğimden hiç şüphe
etmeyin, CV’me bakarsanız görürsünüz, orada bir sorun yok.
“Muhalefetin
sesi kısılıyor.” dememizin temel sebebi, iktidar partisine ait
milletvekillerinin ve iktidara sonradan ne şekilde eklemlendiğini bilemediğimiz
grubun milletvekillerinin konuşma hakkını kullanmamasıdır. Örnek mi
istiyorsunuz? Alt komisyon ve komisyon raporlarına bakarsınız, tutanaklarına
bakarsınız. Ha, “Bizim ona bakacak vaktimiz yok, acelemiz var.” diyorsanız,
birazdan maddelere geçeceğiz, maddelerde bakalım iktidar ve MHP Grubu, konuşma
hakkını kullanıyor mu, kullanmıyor mu? Öyle ya burada -ciddi maddeler gelecek-
o ciddi maddelerde sizlerin görüşleri olmayacak mı? 
Değerli
arkadaşlar, bunları bırakın, burada söz konusu olan, muhalefetin söz hakkının
kesilmesidir çünkü iktidar zaten bundan imtina etmiştir, bundan vazgeçmiştir,
iradesini devretmiştir; bunu da hepiniz bilmektesiniz.
Değerli
arkadaşlar, bunun ötesinde şunun da bilinmesini istiyorum: Bakın “millî irade”
denen şeyi burada titizlikle, ısrarla ve büyük bir özenle korumak zorundasınız.
Buradaki iradenizi teslim ettiğiniz zaman, gün gelir devran döner ve siz de
2001 yılında Bülent Arınç’ın veya Ahmet İyimaya’nın düştüğü duruma düşersiniz. Bakın,
o günlerde, 2001 yılında gelen teklife, İç Tüzük Değişiklik Teklifi’ne neler
söylediklerine bakın, mahcup olmayın. Gelin, burada gereğini yapın, cüretli
davranın, cesur davranın ve bu kadar antidemokratik bir İç Tüzük değişikliğine,
en azından bir nebze olsun değiştirmek noktasında katkı verin ve söz hakkınıza
sahip çıkın diyorum.
Saygılar
sunuyorum. (CHP sıralarından alkışlar)
BAŞKAN –
Teşekkür ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Şimdi
soru-cevap işlemi gerçekleştireceğiz on beş dakika süreyle. Sürenin yarısını
soruya, yarısını da cevaplara ayıracağız.
Sırayla söz
veriyorum.
Sayın Arslan...
KAZIM ARSLAN
(Denizli) – Sayın Başkan, 16 Nisan 2017 tarihinde olağanüstü hâl yönetimiyle
referandum yaptınız. Parlamenter sistemi zayıflattınız, Meclisin sesini
kıstınız, yetkisini azalttınız. Kuvvetler ayrılığı ilkesini yok ettiniz,
kuvvetler birliğini yarattınız. Bütün yetkileri de tek kişide, Cumhurbaşkanında
toplayarak demokratik hukuk devletini ortadan kaldırdınız. Yargıyı iktidarınıza
bağladınız, bağımsız yargıyı yok ettiniz, taraflı bir yargıyı ortaya
çıkardınız. Şimdi de Meclis İçtüzüğü’nde 18 maddeyi değiştirerek bu değişikliği
aynen geçirirseniz Meclisin itibarı iyice kaybolacak, etkisiz ve yetkisiz
duruma gelecektir. Gelin, bu değişiklikten vazgeçin, demokrasimizi ve
parlamenter sistemimizi daha fazla yaralamayın. Bu parlamenter sistemimize
sahip çıkalım diyorum.
Teşekkür
ediyorum.
BAŞKAN – Sayın
Emir...
MURAT EMİR
(Ankara) – Teşekkür ederim Sayın Başkan. 
Şimdi, burada
bir “hakaret” düzenlemesi yapılıyor ve hakaret eden milletvekiline bir cezai
yaptırım öneriliyor. 
Değerli
arkadaşlar, buradaki “hakaret”in ne olduğunun Komisyon tarafından ve teklif
sahipleri tarafından açıklanması gerektiğini düşünüyorum çünkü eğer Türk Ceza
Yasası kapsamında olan bir “hakaret” düşünülüyorsa bu zaten suçtur. Dolayısıyla
zaten suç olan bir şeyin İç Tüzük’te yer almasına gerek yoktur, ihtiyaç yoktur.
Bundan daha geniş bir kavram olarak düşünülüyorsa da bu, son derece
tehlikelidir ve bu, milletvekilinin iradesini Meclis çoğunluğuyla sınırlayan ve
Meclis çoğunluğunun iki dudağı arasına bırakan bir uygulama olacaktır,
düzeltilmesi gerekir. 
Teşekkür ederim.

BAŞKAN – Sayın
Kayışoğlu…
NURHAYAT ALTACA
KAYIŞOĞLU (Bursa) – Teşekkürler. 
Mevcut İç
Tüzük’te buradaki görüşmelerin yayınlanmasıyla ilgili bir hüküm yok,
dolayısıyla ucu açık. Yani TRT’yle yapılacak bir protokolle buradaki bütün
görüşmelerin yayınlanması mümkün fakat bir düzenleme getiriliyor, bu da “İki
saat uzatıyoruz yayını.” diyerek bir lütuf gibi sunuluyor. Şimdi, “Bu, aslında
bir sınırlamadır.” diye yorumluyorum ben buradaki görüşmelerin yayınlanması
açısından ve şunu söylüyorum: Yani hem Genel Kuruldaki hem komisyonlardaki
görüşmeler halkı doğrudan doğruya ilgilendiren, onlarla ilgili konular.
Bunların tamamının yayınlanması konusunda nasıl bir engel var? Bundan neden
rahatsız oluyorsunuz? Bir tane mantıklı açıklaması var mı? 
Teşekkürler. 
BAŞKAN – Sayın
Erkek…
MUHARREM ERKEK
(Çanakkale) – Teşekkür ediyorum Sayın Başkan. 
AK PARTİ Sayın
Grup Başkan Vekili “Matematik hesabıdır bu çalışmalar, konuşmalar.” dedi.
Hâlbuki çoğulcu, katılımcı çağdaş demokrasilerde iç tüzükler, çoğunluğun,
iktidarın gücünü sınırlayan, dengeleyen belgelerdir ve öyle de olmalıdır ama
bunu bir matematik hesabına indirgemek, demokrasi açısından bence doğru değil.
Bu konuda teklif sahipleri ne düşünüyor, onu merak ediyorum. 
İkincisi: İç
Tüzük’ün 181’inci maddesi aynen şöyle diyor: “İç Tüzük değişiklik teklifleri
hakkında, kanun teklifleri hakkındaki hükümler uygulanır.” Yani İç Tüzük 181’e
göre görüşmemiz lazım burada ama 91’inci maddedeki “Temel kanunlar” başlığı
altında görüşüyoruz. Orada da şöyle diyor: “İç Tüzük’ü bütünüyle veya kapsamlı
olarak değiştiren teklifler…” Bu 16 maddelik teklif, İç Tüzük’ü kapsamlı olarak
ve gerçekten bütünüyle değiştiren bir teklif midir, temel kanun olarak
görüşülmesi doğru mudur; düşüncelerinizi almak istiyorum.
Teşekkür ederim.
BAŞKAN – Sayın
Sarıhan…
ŞENAL SARIHAN
(Ankara) – Metnin gerekçesinde etkin, verimli, sağlıklı çalışmadan söz edildi.
Bu açıklama hem Komisyondaki hem de buradaki konuşmalarda da sıkça dile
getirildi. Acaba etkin, verimli ve sağlıklı bir çalışma için işaret diline mi
ihtiyacımız var? Konuşmak, anlatmak, konuşurken ve anlatırken anlatım özgürlüğü
kapsamında birtakım araçlardan yararlanmak, bunlar yerine bir işaret dili mi
önerilmektedir? Suskun, tartışmayan, görüşlerini açıklamayan ve birbirinin
düşüncelerini bilmediği için birbirinden uzak duran, sözle ifade edilen insan
gücünün anlatılamadığı bir ortamda nasıl etkin, verimli bir çalışma
gerçekleşecektir; bunu sormak isterim.
Teşekkür ederim.
BAŞKAN – Sayın
Özdemir…
SİBEL ÖZDEMİR
(İstanbul) – Teşekkür ederim Sayın Başkan.
Ben de geçen gün
geneli üzerindeki soru-cevap kısmında TRT yayınlarıyla ilgili bir soru
sormuştum, Sayın Başkanımız Bahçekapılı da gayet ayrıntılı, sayısal ve
yararlandığımız istatistiklerden bahsetti ama asıl bizim burada sormak
istediğimiz, yayının iki saat uzatılması, evet, tamam ama neden geneli, bütün
görüşmelerin tamamı yayınlanmıyor, bu konudaki çekinceyi tam olarak bize
açıklar mısınız? 
Bir de
düzenlemenin 9’uncu maddesinde, İç Tüzük’teki madde 73’te, Hükûmetçe hazırlanan
kanun tasarılarının Meclis Başkanlığı tarafından ilgili komisyona havalesi
durumu… Baktığımız zaman kullanılmamış bir madde, bir durum ancak etkin ve
verimli çalışma noktasında böyle bir düzenlemeye neden ihtiyaç duyuldu, bunu da
sormak istiyorum ayrıca.
BAŞKAN – Sayın
Tüm…
MEHMET TÜM
(Balıkesir) – Teşekkür ederim Sayın Başkan.
Cumhuriyet
davası 3’üncü gününde de devam etmektedir. Davanın 2’nci gününde dokuz aydır
tutuklu olan Cumhuriyet gazetesinden Güray Öz, FETÖ şüphelisi bir kişiyle
iletişim kurduğu suçlamasına: “İletişim kurduğum iddia edilen kişi Çankaya’da
bir pidecidir. Ben arada bir pide ısmarladığım pidecinin, hakkında soruşturma
yürütülen bir kişi olduğunu bilme şansına nasıl sahip olabilirim?” Bu
çerçeveden hareketle, Cumhuriyet yazarlarının bu şekilde saçma gerekçelerle iki
yüz altmış gündür tutuklu olması, FETÖ davasını sulandırmakta mıdır? 
Gazetecilere
açılan davalar nedeniyle sıfıra inen uluslararası itibarımız nasıl
düzeltilecektir?
FETÖ’den
yargılanan bir savcının hazırladığı iddianameyle Cumhuriyet yazarlarının
FETÖ’den suçlanması yasal mıdır, vicdani midir?
BAŞKAN – Sayın
Toğrul…
MAHMUT TOĞRUL
(Gaziantep) – Teşekkürler Sayın Başkan.
Sayın Başkan, bu
çatı altındaki üç siyasi parti acaba Halkların Demokratik Partisinden ayrı bir
hukuka mı tabi? Örneğin, Halkların Demokratik Partisinin milletvekilleri
cezaevlerini ziyaret edemiyor, Eş Genel Başkanlarını, milletvekillerini ziyaret
edemiyor. 
Sayın Başkan
Vekiline sormak isterim: Bunu gerçekten hangi hukuka dayandırıyorsunuz? Bu, bu
Meclisin saygınlığına bir gölge düşürmüyor mu? Bununla ilgili değerlendirmesini
dinlemek isterim.
Teşekkür
ediyorum.
BAŞKAN – Sayın
Yiğitalp…
SİBEL YİĞİTALP
(Diyarbakır) – Sayın Başkan, dün Diyarbakır’da başlayan adalet ve vicdan
nöbetine karşı, il valiliği ve ilin emniyet kolluk güçleri milletvekillerinin
bulunduğu alanı âdeta bir çembere almış, halkla temasını kesmek suretiyle her
türlü engellemeleri yapmaktadır. Bu, demokratik siyasi bir temelde
baktığınızda, tamamen, kabul edilebilir bir durum değildir. Eğer bugün biz bu
konuda, halkla buluşma konusunda bu kadar ağır engellemelerle karşı karşıya
geliyorsak, bu, burada bize karşı ayrı, öznel bir tutum alındığının da açık
göstergesidir. Hızlıca ve derhâl, orada bulunan arkadaşlarımızın etrafındaki
tedbirlerin kaldırılıp halkla buluşması sağlanmalı ve oradaki koşulların
düzeltilmesi konusunda il valiliğine mutlaka bir talimat verilmesi
gerekmektedir. 
Teşekkür ederim.
BAŞKAN – Birkaç
soru daha alalım, gerekirse cevap süresini bir iki dakika uzatabiliriz.
Sayın Arslan…
KAZIM ARSLAN
(Denizli) – Sayın Başkan, Meclisimizde esnafa sicil affı getirdik ancak
uygulamada siciller, maalesef, siliniyormuş gibi yapılıyor ama krediler yine
verilmiyor. Bu konuda Gümrük ve Ticaret Bakanlığı hangi tür tedbirleri almayı
düşünüyor?
Sağlık Bakanlığı
olarak… Denizli Güney ilçemizin hastanesinde aile hekimi var ancak branş
doktorumuz yok. Aile hekimi de ilçenin merkezinde görev yapması gerekirken
ilçenin dışında olan hastanede çalışıyor, hastalarımız da aile hekimine gitmekte
zorlanıyor. Onun için, aile hekiminin çalışma yerinin ilçe merkezine alınmasını
istiyoruz.
3)
Gençlik ve Spor Bakanlığı olarak… Tavas Kızılcabölükspor Üçüncü Lig’de futbol
oynuyor ancak sahası yetersiz olduğu için kendi sahasında maç yapamıyor. Gençlik
ve Spor Bakanı ihtiyaç duyulan bu sahayı ne zaman yapmayı düşünüyor?
Teşekkür
ediyorum. 
BAŞKAN
– Son olarak Sayın Can.
RAMAZAN
CAN (Kırıkkale) – Başkanım, Komisyona bir sorum olacak vasıtanızla: 1’inci
maddenin son fıkrasında “Milletvekilleri andiçerek göreve başlarlar.
Andiçmekten imtina eden milletvekilleri, milletvekili sıfatından kaynaklanan
haklardan yararlanamazlar.” diyor. Bu, dokunulmazlığı kapsıyor mu, kapsamıyor
mu? Somut olarak burada bir açıklama yapılması gerektiğine inanıyorum. Bu
maddeyi yorumlarken farklı anlamlar yüklenebilir. Komisyon Başkanı bu konuyla
ilgili bir açıklama yapabilir mi?
Teşekkür
ederim.
BAŞKAN
– Sayın Beştaş, size de çok seri bir şekilde söz vereyim.
Buyurun.
MİTHAT
SANCAR (Mardin) – Daha önceden istemiştim ama.
MERAL
DANIŞ BEŞTAŞ (Adana) – Daha önce Mithat Bey istemişti.
FİLİZ
KERESTECİOĞLU DEMİR (İstanbul) – Daha önce Mithat Sancar istedi ama bu
masalarda bir sorun var yani, bilemiyoruz, burada bir sorun var.
MİTHAT
SANCAR (Mardin) – Girmiştik.
BAŞKAN
– Söyleyin hemen, sorunuzu sorun, açtım Sayın Beştaş.
MERAL
DANIŞ BEŞTAŞ (Adana) – Sayın Başkan, ben de şu 15’inci maddeye dair, uygulamaya
dair pratiği sormak istiyorum. 15’inci maddede sayılan olgulara -Meclis
Başkanlığı, başkanlar, onları saymadan söyleyeyim- hakaret ve sövme hâlinde bir
ceza getiriliyor. Bir de “Anayasa’daki idari tanımlamalara aykırı tanımlama
yapmak” şeklinde bir ceza öngören hüküm var. Meclis başkan vekilleri bunu neye
göre tespit edecekler? “İdari yapılanmaya aykırı tanımlama” ne demektir? Yani
bu konu da gerçekten çok muğlak ve esnek yorumlanabilecek bir düzenleme.
Düşünce ve ifade özgürlüğünü milletvekilleri açısından tümüyle ortadan
kaldırdığını düşünüyor musunuz?
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan, aynı şekilde…
BAŞKAN
– Şimdi, soruları cevaplandırmak üzere…
MİTHAT
SANCAR (Mardin) – Ben de soru soracaktım.
BAŞKAN
– Süre bitti, sonra verelim. 
FİLİZ
KERESTECİOĞLU DEMİR (İstanbul) – Giremedi ama.
BAŞKAN
– Ama var, sırada var olanlar var, ne yapalım, sırayla gittik.
MERAL
DANIŞ BEŞTAŞ (Adana) – Ama ben geldiğimde siz “Mithat Bey girmiş.” dediniz.
BAŞKAN
– Bir cevap süresi verelim, süre kalırsa tekrar…
Sayın
Meclis Başkan Vekili…
TBMM
BAŞKAN VEKİLİ AYŞE NUR BAHÇEKAPILI (İstanbul) – Sayın Başkan, teşekkür ederiz
ama bizim cevap süremizden bir hayli…
BAŞKAN
– Evet, çaldık.
TBMM
BAŞKAN VEKİLİ AYŞE NUR BAHÇEKAPILI (İstanbul) – …çaldınız.
BAŞKAN
– Evet.
TBMM
BAŞKAN VEKİLİ AYŞE NUR BAHÇEKAPILI (İstanbul) – Ben söylemek istemedim ama…
BAŞKAN
– Buyurun.
TBMM
BAŞKAN VEKİLİ AYŞE NUR BAHÇEKAPILI (İstanbul) – Teşekkür ederim soru soran
sayın milletvekillerine. 
Sayın Kayışoğlu
ve Sayın Özdemir’in birlikte, yayınla ilgili sorduğu bir soru var.
Biliyorsunuz, yapılan bir protokol gereğince Türkiye Büyük Millet Meclisinin
Genel Kurul görüşmeleri belli saatlerde TRT3’ten yayınlanmakta. Biraz önce de
söylediğim gibi, bu, geçmişte yapılan bir protokolle oluşmakta ancak yayın
saatleriyle ilgili, İç Tüzük’te bir kayıt yok. Yeni yapılan, önerilen İç
Tüzük’te eğer kabul edilirse hem çalışma saatlerimiz iki saat uzatılmış olacak
hem de o saatler içinde istisnası olmak kaydıyla yayın yapılabilecek. 
Takdir edersiniz
ki TRT3’te yayın yapmak, sadece Türkiye Büyük Millet Meclisinin inisiyatifinde
olan bir şey değil. Çalışma saatlerimizin belli bir rutini yok, bazen
uzayabiliyor bazen kısalabiliyor, bazen pratik içinde çalışma saatimizi
öngördüğümüz süreden daha önce bitirebiliyoruz. Buna hepimiz tanığız, çeşitli
usulleri ve pratikleri var. Bu durumda, bir televizyonun yani TRT3’ün buna uyum
göstermesi kendi yayınları açısından problem yarattığı için böyle bir saatleme
yoluna gidilmiştir, bu da bir protokole dayandırılmıştır, o protokole uygun
yayın yapılmaktadır. Bunun dışında, bu konuda yapılacak olan, Türkiye Büyük
Millet Meclisi Başkanlığı tarafından tek taraflı bir tasarrufla yapılabilecek
herhangi bir şey yok. 
Sayın Erkek’in
sorusunda temel kanun olarak görüşülmesi noktasında bir itirazı vardı. Temel
kanun olarak görüşülme usulü İç Tüzük’ün 91’inci maddesinde düzenleniyor. İç
Tüzük değişikliğinin konu edildiği kanun tekliflerinin, Genel Kurul kararıyla
temel kanun olarak görüşülmesi uygun görülmüştür. Görüşülen İç Tüzük
Değişikliği Teklifi’nin de dediğim gibi temel kanun olarak görüşülmesi,
Meclisin kararıyla olmuş. Daha önce yapılan Genel Kurulun, örneğin, 31 Ocak
2012 tarihli 58’inci Birleşiminde de İç Tüzük Değişiklik Teklifinin temel kanun
olarak görüşülmesi usulü benimsenmiştir. Yani ilk defa bu değişiklik
uygulamasını, bunu yerine getirme durumunda değiliz.
Sayın Özdemir’in
havaleyle ilgili sanıyorum bir sorusu var. Havaleye itiraz noktasında mı bir
sorunuz var yoksa… O net anlaşılamadı, Sayın Başkan izin verirse… 
BAŞKAN – Diğer
soruları bir cevaplandıralım. Sizin bittiyse Sayın Komisyon Başkanına söz
verelim.
TBMM BAŞKAN
VEKİLİ AYŞE NUR BAHÇEKAPILI (İstanbul) – O zaman şöyle kısaca cevap vereyim:
Havale tamamen İç Tüzük kurallarına uygun olarak yapılmıştır. Şu ana kadar da
İç Tüzük'te havaleler hep yazılı hâle getirilmiş, bir teamül olarak
uygulanagelmiş, bu değişiklikle yapılan, bu teamülü yazılı hâle getirmektir.
Öneri olarak da bu usule uymaktadır. Daha sonra karşılaştığımızda konuşalım
sizinle.
Teşekkür ederim.
BAŞKAN –
Teşekkür ediyorum.
Sayın Komisyon
Başkanına sözü bırakıyorum.
SİBEL ÖZDEMİR
(İstanbul) – Çoğu kullanılmayan madde.
ÖZGÜR ÖZEL
(Manisa) – “Kullanılmayan madde” diyor aslında.
MAHMUT TOĞRUL
(Gaziantep) – Sayın Başkan, ben soruma cevap isterim, Ayşe Nur Hanım da…
BAŞKAN – Bir
saniye, Komisyon Başkanı da bir söz alsın, bir dakikamız kaldı.
ANAYASA
KOMİSYONU BAŞKANI MUSTAFA ŞENTOP (İstanbul) – Sayın Başkanım, değerli
arkadaşlar; süremiz bitmek üzere.
Sayın Emir ve
Sayın Beştaş’ın soruları aslında ikinci bölümle ilgili, çerçeve 15’inci
maddeyle ilgili; hakaret, sövme ve 161/3 kapsamındaki hususlar, onları ikinci
bölümde cevaplayalım.
Sayın Can’ın
sorusu önemli bir soru. Son fıkra biliyorsunuz –madde 3’e eklenen-
“Milletvekilleri ant içerek göreve başlarlar, ant içmekten imtina eden
milletvekilleri milletvekili sıfatından kaynaklanan haklardan yararlanamazlar.”
Burada milletvekili dokunulmazlığı, milletvekili sıfatından kaynaklanan bir
husus değil. Bu mantıktaki zat/sıfat ayrımı var. Zatî husus, milletvekilliği
kazanılır kazanılmaz dokunulmazlıkla iktisap edilmekte; sıfattan kaynaklanan
hususlar, daha çok özlük haklarıyla ilgili hususlar. Bu bakımdan bu ayrımı
burada belirtmek, kayda geçmesi bakımından önemliydi.
Teşekkür ederim.
BAŞKAN –
Teşekkür ediyorum.
Şimdi, maddelere
ve madde üzerindeki önergelerin görüşmelerine başlıyoruz.
1’inci madde
üzerinde iki adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş ve Milliyetçi Hareket Partisi Grup Başkan Vekili
Manisa Milletvekili Erkan Akçay ile 2 milletvekilinin Türkiye Büyük Millet
Meclisi İçtüzüğü’nde Değişiklik Yapılmasına Dair İçtüzük Teklifi’nin 1’inci
maddesinin son fıkrası teklif metninden çıkarılmıştır.
 Muharrem Erkek Akın
Üstündağ  Fatma Kaplan Hürriyet
 Çanakkale Muğla
 Kocaeli
 Murat Emir  Nurhayat
Altaca Kayışoğlu Yakup Akkaya
 Ankara  Bursa İstanbul
 Uğur Bayraktutan Sibel
Özdemir
 Artvin İstanbul
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 1’inci maddesinin teklif metninden
çıkarılmasını arz ve teklif ederiz.
 Mahmut Toğrul Sibel
Yiğitalp Meral Danış Beştaş
 Gaziantep Diyarbakır Adana
 Mithat Sancar Lezgin
Botan Adem Geveri
 Mardin Van Van
 Bedia Özgökçe Ertan
 Van
BAŞKAN –
Komisyon son okunan önergeye katılıyor mu?
ANAYASA
KOMİSYONU SÜZCÜSÜ MUSTAFA KÖSE (Antalya) – Katılamıyoruz Başkanım.
BAŞKAN –
Başkanlık temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz.
BAŞKAN – Önerge
üzerinde söz isteyen, Van Milletvekili Bedia Özgökçe Ertan.
Buyurun Sayın
Özgökçe Ertan. (HDP sıralarından alkışlar) 
Süreniz beş
dakikadır.
BEDİA ÖZGÖKÇE
ERTAN (Van) – Teşekkür ediyorum.
Ben başlarken,
bugün Amed’de partimizin başlattığı vicdan ve adalet nöbetindeki milletvekili
arkadaşlarımı, yüreği bizlerle olan milyonları, saygıdeğer halkımızı
selamlayarak başlamak istiyorum. Bu nöbeti binbir bahaneyle ve elindeki
yetkileri kötüye kullanarak engelleme girişiminde bulunanları kınıyorum. Bu
engelleri derhâl kaldırın. Vicdan nöbeti demokrasinin kendisidir.
Sayın Başkan,
değerli milletvekilleri; İç Tüzük maddelerine geçtik, muhtemelen, bu Meclis
şimdiye kadar bu denli kişiye özel düzenlemelerin bir arada olduğu başka bir
teklif görmemiştir. Her bir maddeye ayrı ayrı isimler versek yeridir. İşte, bu
1’inci madde de “Sayın Leyla Zana yemini tahammülsüzlüğü” düzenlemesidir. Sayın
Leyla Zana, Parlamento tarihimizin en önemli figürlerinden birisidir. 1991’de
milletvekili seçilince Kürt halkının talebini Meclise taşımış ve göreve
başladığı ilk gün yemin metnini okuduktan sonra Kürtçe olarak “Bu yemini Kürt
ve Türk halkının kardeşliği için okudum.” demiş ve kıyamet kopmuştur. Bu
sebeple Leyla Zana on yıl boyunca zindanlarda tutsak edilmişti. 2015’te tekrar
bu Meclise geldiğinde ise yine bu yemin metnine dair, bu yemin metnini yaratan
zihniyeti eleştirmek için siyasi bir tutum sergilemiştir. Leyla Zana gibi
siyasi bir kişiliğin böyle bir eleştiri yapmasından daha doğal bir şey olması
da düşünülemez. Bu yemin metnini değiştirmek, Anayasa değişikliği görüşmeleri
sırasında da mümkün iken sizler bu yolu tercih etmediniz. Şunu unutmayın,
milletvekili, halkın seçtiği gün itibarıyla milletin vekilidir ve bu yetkiyi
ancak ve ancak halk geri alabilir. Bugün tekçiliği dayatan, Kürtleri de, temsilcilerini
de yok sayan bir anlayış kendisini yeniden kuruyor. Leyla Zana’yı ve siyasi
tutumunu yok etmeye çalışıyorsunuz; edemezsiniz. Milliyetçi, mukaddesatçı,
tekçi bir metinde kendinden tek bir kırıntı dahi bulamayan bizlere bu dayatmayı
kabul ettiremezsiniz. 12 Eylül darbe metnindeki sorunları gidermek yerine,
tahammülsüzlük çıtanızı da yükseltme peşine düşüyorsunuz, sorunu çözmek yerine
kalıcılaştırmayı, düşmanlık tohumları ekmeyi tercih ediyorsunuz. Bir an önce 12
Eylül Anayasası’ndan, darbecilerin hazırladığı yemin metninden kurtulmak
varken, İç Tüzük’le bunu kalıcı hâle getirmeye çalışıyorsunuz. 
Sayın
milletvekilleri, bizler açısından aslında durum değişmiyor, yemin etsek de
etmesek de Leyla Zana’yı on yıl hapse mahkûm eden ve bugün göreve başlatmayarak
cezalandırma peşine düşenler, aynı zihniyetle davranmaya devam ediyorlar, yemin
metnini okuyarak göreve başlayanlara da aynı tahammülsüzlük bugün devam ediyor.
Söz konusu Kürtler olunca, söz konusu demokrasi mücadelesi olunca, aynı bariyer
her alanda kendini hissettiriyor. İşte, bakın, 25 Aralık 2015 tarihinde yemin
eden, bu Meclisin 3’üncü büyük partisinin eş genel başkanı olan Sayın
Selahattin Demirtaş sekiz buçuk aydır tutsaktır. 
Sayın Başkan,
değerli milletvekilleri; bu ülkenin savcıları, mevzuatı da, hukuk prensiplerini
de, kendi vicdanlarını da bir kenara bırakmışlar, bir kişinin siyasi
ihtiraslarını talimat bellemişler ve Sayın Demirtaş’a siyaset yaptırmamak adına
âdeta bir yarışa girmişlerdir. Şu anda, Sayın Demirtaş hakkında tam 109 adet fezleke
bulunuyor. Özellikle AKP’li bazı milletvekillerinin, FETÖ’cülük dâhil pek çok
suçlamada bulunduğu, bir zamanların Diyarbakır Cumhuriyet Başsavcı Vekili,
şimdininse Fethiye Savcısı Kurtca Eker’in hazırladığı fezlekeler, hukuki hiçbir
değer taşımayan fezlekeler hâlindedir. 
Nedeni şu: Savcı
sıfatını taşıyan bu kişi, Sayın Demirtaş’ın 4 Kasım 2016 saray darbesi sonucu
gözaltına alındığı operasyonda, savcıya verdiği ifadeyi dahi fezleke konusu
yapmıştır. Ne demiş Sayın Demirtaş? Ben fezlekeden okuyorum, diyor ki:
“Milletvekili sıfatıyla karşınızdayım. Benim temsil ettiğim bu kimliğe ve
halkın iradesine saygısızlık yapılmasına izin vermem mümkün değildir.” İşte bu
sözleri suç sayılmış. Mecliste konuşuyoruz, suç; mitingde konuşuyoruz, suç;
savcılıkta konuşuyorsun, o da suç. Erdoğan’ın en korktuğu lider olan Sayın
Demirtaş’ı yine Erdoğan’ın talimatıyla tutuklayacaksın ve o da buna sesini
çıkarmayacak, öyle mi, hiçbir şekilde hakkını savunmayacak? Seçilmiş bir
milletvekilini, bir siyasi partinin eş genel başkanını evinden al, savcılığa
çıkar, savunması nedeniyle de yeni bir fezleke düzenle; bu mudur sizin arzu
ettiğiniz hukuk düzeni? İşte bu ülkede yargının geldiği durum budur. Şimdi
bilmeyen de Demirtaş ne büyük suçlar işlemiş zannedecek. İşte halka suç diye yutturmaya
çalıştığınız bütün dosyalar böylesi dosyalardır. 
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Sayın Başkan, sözlerimi tamamlamama izin verir
misiniz. 
BAŞKAN
– Önergeler üzerinde uzatma olmuyor ama siz bitirin, bundan sonraki arkadaşlara
da bir ikazımız olsun. 
BEDİA
ÖZGÖKÇE ERTAN (Devamla) – Cümlemi tamamlayayım.
BAŞKAN
– Tamamlayın lütfen. 
Bundan
sonra lütfen süresinde bitirsin herkes, uzatmayacağım. 
BEDİA
ÖZGÖKÇE ERTAN (Devamla) – Teşekkür ediyorum.
15
Temmuz 2016’da AKP’nin elleriyle büyüttüğü bir yapı darbe girişiminde bulunmuş,
Sayın Demirtaş 31 Temmuz 2016’da “Darbelere hayır, demokrasi hemen şimdi”
mitinginde konuşmuş, o konuşması da suç sayılmış. Altını çiziyorum, suç olan
şey, darbeye karşı mitingde yapılan bir konuşma. Demirtaş suç unsuru olan
konuşmasında şunu söylemiş yine fezlekeden okumak gerekirse: “Çözüm ve müzakere
dediğiniz şey en erdemli yoldur; her cesaretli siyasetçinin denemesi gereken en
erdemli yoldur. Bunun yolunu defalarca haykırdık, defalarca doğruyu işaret
ettik. Sizler Sayın Öcalan’ı İmralı’da bir esir gibi tecrit altında tutmaya
devam ettikçe işte bu yol açılmıyor.” demiştir. Bu sözlerden dolayı örgüt
propagandasıyla ve suçu ve suçluyu övmekle suçlanıyor.
MEHMET
MUŞ (İstanbul) – Ya, terörist o ya! Teröristin olacağı yer hapishanedir.
BEDİA
ÖZGÖKÇE ERTAN (Devamla) – Konuşmasında Demirtaş şunu söylüyor ayrıca:
“Çatışmalar, savaş ortamı darbelere zemin hazırlar. Darbeciler gücünü buradan
alır. Bu nedenle darbeleri önlemenin en etkili yolu çatışmasızlık, demokrasi,
çözüm ve müzakeredir.”
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş ve Milliyetçi Hareket Partisi Grup Başkan Vekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü’nde Değişiklik Yapılmasına Dair İçtüzük Teklifi’nin 1’inci
maddesinin son fıkrası teklif metninden çıkarılmıştır.
Sibel Özdemir (İstanbul) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN –
Başkanlık temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN – Önerge
üzerinde söz isteyen İstanbul Milletvekili Sibel Özdemir.
Buyurun Sayın
Özdemir. (CHP sıralarından alkışlar)
SİBEL ÖZDEMİR
(İstanbul) – Teşekkür ederim Sayın Başkan.
492 sıra sayılı
Türkiye Büyük Millet Meclisi İçtüzüğü'nde Değişiklik Yapılmasına Dair İçtüzük
Teklifi’nin 1’inci maddesi için vermiş olduğumuz önerge üzerine söz aldım.
Genel Kurulu saygıyla selamlıyorum.
Değerli
milletvekilleri, uzlaşmadan uzak, çoğunlukçu anlayışı kendilerine rehber edinen
iki siyasal partinin kendi kişisel, sosyal, günübirlik siyasi çıkarlarını
karşılamak için gündeme getirdikleri ve aynı zamanda meşruluğu tartışmalı olan,
parlamenter sistemi ve kuvvetler ayrılığını lağveden bir Anayasa değişikliğiyle
tüm uyarılarımıza rağmen yetkileri elinden alınan, itibarsızlaştırılan
Parlamentomuzun iç işleyişiyle ilgili bir İç Tüzük düzenlemesiyle karşı
karşıyayız.
Üzerinde söz
aldığım 1’inci maddeyle İç Tüzük’ün 3’üncü maddesinde düzenleme yapılıyor. Bu
değişiklikle, milletvekillerinin ant içerek göreve başlayacakları ve ant
içmekten imtina eden milletvekillerinin göreve başlayamayacağı düzenleniyor. Bu
değişiklik maddesinde geçen “imtina” kavramı ant içmenin iradi, kendi isteğiyle
olduğu duruma işaret etmektedir. Bizim burada parti olarak görüşümüz, hiçbir
milletvekili kendi iradesiyle ant içmekten imtina etmemelidir, her
milletvekilinin ant içmesi gerektiğidir. Mevcut, şu anki Anayasa’mıza göre,
seçilen, resmî olarak mazbatasını alan kişinin milletvekilliği başlıyor yani
milletvekilinin yasama dokunulmazlığı, yolluk ve ödenek gibi hakları da
mazbatasını almasıyla birlikte işlemektedir. Milletvekili olarak seçilip
haklarımızı kazandıktan sonra Meclis Genel Kuruluna katıldığımız ilk gün yüce
milletimizin huzurunda mevcut, şu anki Anayasa’mızla belirlenmiş olan ant içme
törenine katılmaktayız. Ama bu düzenlemeyle, milletvekilinin göreve başlaması
ve haklardan yararlanması ant içme şartına bağlanmakta. Baktığımız zaman, bu
yapılan değişiklikteki amaç, ant içmeyen milletvekilinin ödeneğinden,
yolluğundan ve özlük haklarından mahrum bırakılması. Anayasa hükümleri İç
Tüzük’le kaldırılamayacağı için, bunun üzerinde mutlaka Anayasa’nın 75’inci ve
sonraki maddelerinde düzenleme yapılması gerekmektedir. Baktığımız zaman, bu
teklifte, diğer bazı maddelerde de olduğu gibi, Anayasa’ya aykırı bir durum
ortaya çıkmaktadır. 
Bir diğer nokta
ise seçilen milletvekilleri geçerli bir mazereti nedeniyle ant içemediği
durumda bu mazeretini Meclis Başkanlık Divanına iletmektedir. Ancak, burada
keyfî bir durum ortaya çıkmakta, yoruma açık bir düzenleme getirilmektedir. 
Değerli
milletvekilleri, bu madde sonrasında, tasarının geneli üzerindeki görüşlerimi
aktarmak istiyorum. Çoğunlukçu anlayışta ve konjonktürel ihtiyaçlara çözüm
aracı olarak sunulan bu İç Tüzük değişikliği -milletin seçilmiş temsilcileri
olan biz milletvekillerinin söz haklarının kısıtlanması, konuşmalarımızın
sınırlarının belirlenmesi, disiplin ve para cezası gibi- Meclisimizin halkımız
nezdindeki saygınlığına gölge düşürecek ve maalesef, son Anayasa değişikliğiyle
birlikte Meclisimize güveni iyice kaybettirecektir. 
Burada,
gerekçede belirtilen etkin ve verimli çalışmayı sağlamanın tek yolu, maalesef,
muhalefetin daha az konuşması ve mevcut İç Tüzük’le güvence altına alınan
denetim araçları kısıtlanarak Meclis çalışma saatlerinden bir tasarruf
öngörülmekte. İktidar partisinin muhalefetin sesini kısmaktaki gerekçesini
anlamak mümkün, bu gayet açık ancak burada, teklifin özellikle diğer muhalefet
partisi sahipleri önceki geceki değerlendirmelerinde şöyle söylediler:
“Muhalefet partilerinin denetim araçları olan grup önerilerindeki konuşma
sürelerini kısıtlamak, tutanaklardaki yanlış ifadelerin düzeltilmesiyle ilgili
söz taleplerini kısıtlamak ve özellikle de en önemli denetim aracımız olan
yoklama talebinin Meclis çalışmalarında bir istismar aracı olarak görüldüğü…”
Bu, gerçekten çok vahim bir durum. İç Tüzük’ün muhalefet partilerine verdiği konuşma
ve denetim haklarının bir başka muhalefet partisi tarafından istismar olarak
görülmesi gerçekten kabul edilemez bir durumdur. Şunu söylemek istiyorum:
Gerçekten, ülkemiz, Meclisimizin yerleşmiş bütün demokratik teamüllerinden,
ortak ritüellerinden, herkesi kapsayan söylem ve eylemlerinden hızla
uzaklaşmakta; toplumumuz kutuplaşmakta, çoğunlukçu tek adam anlayışının son
örneği de maalesef Meclisimizde yaşanmaktadır. Bizler sesimizi ne kadar kısmaya
çalışsanız da ısrarla ve öz güvenle, kapsayıcı, uzlaşmacı, çoğulcu, çözüm
üreten, kişilerin ya da bazı siyasal partilerin günlük siyasi taleplerini değil
halkın sorunlarını önceleyen, halkın sorunlarına kalıcı çözüm üreten, güçlü ve
en önemlisi, saygın bir parlamenter sistemi tekrar inşa edeceğiz. 
Yüce heyetinizi
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
lll.- YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL
(Manisa) – Yoklama istiyoruz Sayın Başkan.
BAŞKAN – Önerge
oylamasından önce yoklama talebi vardır, önce bu talebi yerine getireceğiz.
ÖZGÜR ÖZEL
(Manisa) - Batan Parlamentonun malları, son yoklamalar bunlar.
BAŞKAN - Sayın
Özel, Sayın Tanrıkulu, Sayın Üstündağ, Sayın Kaplan Hürriyet, Sayın Emir, Sayın
İlgezdi, Sayın Tarhan…
ÖZGÜR ÖZEL
(Manisa) – Yok edilen Parlamentonun uygulamaları bunlar, son yoklamalar bunlar.
BAŞKAN - …Sayın
Arslan, Sayın Demirtaş, Sayın Gökdağ, Sayın Çamak, Sayın Akaydın, Sayın Engin,
Sayın Kayışoğlu, Sayın Özdemir, Sayın Balbay, Sayın Koç, Sayın Adıgüzel, Sayın
Doğan, Sayın Tekin.
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde iki adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü’nde Değişiklik Yapılmasına Dair İçtüzük Teklifi’nin 2’nci
maddesi aşağıdaki gibi değiştirilmiştir. 
“İçtüzükte
Danışma Kurulunun tespitine, teklifine veya görüş bildirmesine bağlanmış olan
bütün hallerde, Danışma Kurulu, yapılan ilk çağrıda toplanamaz, oybirliğiyle
tespit, teklif yapamaz veya görüş bildiremezse, Meclis Başkanı veya siyasi
parti grupları ayrı ayrı, istemlerini doğrudan Genel Kurula sunabilirler. Bu
durumda istemin oylanması ilk birleşimin gündemindeki Başkanlığın sunuşlarında
yer alır. Grup önerisinde tüm siyasi parti gruplarına onar dakika söz verilir.
Danışma Kurulu ve grup önerileri konusunda Genel Kurulda işaret oyuyla karar
verilir. 
 Muharrem Erkek  Murat
Emir  Nurhayat Altaca Kayışoğlu
 Çanakkale  Ankara
 Bursa
 Yakup Akkaya  Fatma
Kaplan Hürriyet  Akın Üstündağ
 İstanbul  Kocaeli
 Muğla
 Uğur
Bayraktutan
 Artvin
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 2’nci maddesinin teklif metninden
çıkarılmasını arz ve teklif ederiz. 
 Mahmut Toğrul  Sibel
Yiğitalp  Ertuğrul Kürkcü 
 Gaziantep  Diyarbakır
 İzmir
 Meral Danış Beştaş  Lezgin
Botan  Mithat Sancar 
 Adana  Van
 Mardin 
 Adem Geveri  Erol
Dora
 Van Mardin
BAŞKAN
– Son okunan önergeye Komisyon katılıyor mu? 
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım. 
BAŞKAN
– Başkanlık temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan. 
BAŞKAN
– Buyurun, bir daha.
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan. 
BAŞKAN
– Ben duydum da tutanaklara geçmesi lazım. 
ÖZGÜR
ÖZEL (Manisa) – Sayın Başkan, sesi çıkmamak, sesi kısılmak ne kötü bir bir
şeymiş değil mi? 
BAŞKAN
– Sadece muhalefetin sesi değil, bak, iktidarın da sesi kısılıyormuş.
ÖZGÜR
ÖZEL (Manisa) – O tarafsızlık… Riyaset makamı tarafsız olur efendim. 
BAŞKAN
– Şimdi, son okunan önerge üzerinde söz isteyen Mardin Milletvekili Erol Dora,
buyurun. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; 2’nci madde üzerinde söz
aldım. Genel Kurulu saygıyla selamlıyorum. 
Öncelikle,
partimizin Diyarbakır’da başlattığı “Vicdan ve adalet nöbeti”ndeki
arkadaşlarımızı sevgi ve saygıyla selamlıyorum. Buradan da yetkililere
seslenmek istiyorum; hepimizin görevi demokratik siyasetin önünü açmaktır.
Demokratik sivil eylemlerin yapılıp yapılmaması bir ülkede demokrasinin olup
olmadığıyla ilgili turnusol kâğıdı işlevi de görmektedir. Bu anlamda
toplumumuzu rahatlatmak amacıyla, demokratik siyasetin önünü açmak ve ülkede
huzur ve barışın egemen olması için öncelikle Parlamentoya büyük görev ve
sorumluluklar düşüyor. Bu açıdan, uygulanan bu kısıtlamaların bir an önce
kaldırılmasını Türkiye toplumu adına bir kez daha talep ediyorum.
Değerli
milletvekilleri, yasama, yürütme ve yargı erklerinin birbirinden bağımsız
olmasını ifade eden erkler ayrılığı teorisi anayasanın önemli konularından
birisidir. Örneğin Montesquieu söz konusu erklerin ayrı ellerde toplanmasını
hürriyetin varlığı için olmazsa olmaz bir koşul olarak ifade etmiştir. Tabii,
parlamenter bir düzende hürriyetin tam anlamıyla var olabilmesi için yasama
organında faaliyet gösteren temsilcilerin ayrıca korunması gerekmektedir. Bir
başka ifadeyle, anayasal tarihin gelişimine paralel olarak yasama fonksiyonunu
yerine getirenlerin yani parlamenterlerin üstlendikleri sorumluluğun niteliği
gereği birtakım imtiyazlarla donatılmış olması da gayet tabiidir. 
Değerli
milletvekilleri, bakınız, bu İç Tüzük Değişiklik Teklifi’yle iktidarın sayısal
çoğunluğuyla muhalefet milletvekillerine dayatmak istediği uygulama özetle
şöyledir: Muhalefet milletvekillerinin kürsüdeki konuşma süresi kısıtlanıyor,
yani daraltılıyor. 
İkinci
olarak, muhalefet milletvekillerinin kürsüde konuşma süresini kısıtlamakla
kalmıyor, kürsüde konuşurken iktidarın politikalarını eleştiren sözlü ifade
dışında, sözlü ifadeyi desteklemek, daha somut kılabilmek için kullanacağı
resim, tablo, benzeri görsel materyaller kullanması da yasaklanmaktadır ve bu
İç Tüzük değişikliğiyle, üçüncü olarak, muhalefet milletvekili kürsüde
konuşurken kendini sadece sözle ifade edecek ancak sözlerine de dikkat
edecektir. Basit ifadeyle, milletvekilinin iktidarın hoşuna gitmeyen sözler
sarf etmesi, tanımlamalar, tabirler kullanması da yasaklanmaktadır.
Değerli
milletvekilleri, elbette üç başlıkta özetlemeye çalıştığımız İç Tüzük
Değişiklik Teklifi’yle iktidarın hedef aldığı, itibarsızlaştırmak istediği asıl
kavram ise ifade özgürlüğüdür çünkü bir milletvekili için ifade özgürlüğü
demek, kendisini yani temsil ettiği halk iradesini ortaya koyabileceği bir
konuşma süresine sahip olması demektir. 
İkinci olarak,
bir milletvekili için ifade özgürlüğü, anlatmak istediği konuya ilişkin
anlatımını güçlendirebileceğini düşündüğü yardımcı materyaller kullanabilmesi
hakkına sahip olması demektir. 
Üçüncü olarak
da, bir milletvekili için ifade özgürlüğü, anlatmak istediği konuyu kendi
üslubunca, kendi tarzınca, kendi terminolojisi çerçevesinde ifade etmesi
demektir.
Değerli
milletvekilleri, tabii, sözünü ettiğimiz bu ifade özgürlüğü hakkına ilişkin
görüşler sadece şahsımıza ait değildir. Milletvekillerinin ifade özgürlüğü
gerek yaklaşık yüz yıllık bir geçmişe sahip olan Türkiye parlamenter
demokrasisinin birikiminde gerekse Anayasa’nın 83’üncü maddesinde yer alan
“yasama sorumsuzluğu” tarifinde de karşılığını bulmaktadır. Diğer taraftan,
çoğulcu demokrasilerin önemli örneğini teşkil eden ülkelerde milletvekillerinin
ifade özgürlüğüne ilişkin en çağdaş uygulamaları da görmek mümkündür.
İfade
özgürlüklerine ilişkin değerlendirmeler yapan Avrupa Hukuk Yoluyla Demokrasi
Komisyonu yani Venedik Komisyonuna göre “sorumsuzluk” ilkesi parlamento
içerisinde dile getirilen çoğunluk görüşü karşısında milletvekillerine sağlanan
ek bir güvence niteliğindedir. Kendilerini o makama getiren halkın temsilcileri
olarak milletvekilleri, azınlıkta kalan düşüncelere sahip olsalar bile, millî
egemenliğin bir kısmını ifade etmektedirler. Halka ait olan millî egemenliğe
saygı, “çoğulcu demokrasi” prensibinin merkezi konumundadır. Dolayısıyla,
yasama bağışıklığının gerçek işlevi, ortak iradenin ifade edilmesi ve
vatandaşların seçtiği şekliyle parlamento kompozisyonunun kurulmasıdır. 
Tekrar Genel
Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 2'nci
maddesi aşağıdaki gibi değiştirilmiştir.
“İçtüzükte
Danışma Kurulunun tespitine, teklifine veya görüş bildirilmesine bağlanmış olan
bütün hallerde, Danışma Kurulu, yapılan ilk çağrıda toplanamaz, oybirliğiyle
tespit, teklif yapamaz veya görüş bildiremezse, Meclis Başkanı veya siyasi
parti grupları ayrı ayrı, istemlerini doğrudan Genel Kurula sunabilirler. Bu
durumda istemin oylanması ilk birleşimin gündemindeki Başkanlığın sunuşlarında
yer alır. Grup önerisinde tüm siyasi parti gruplarına onar dakika söz verilir.
Danışma Kurulu ve grup önerileri konusunda Genel Kurulda işaret oyuyla karar
verilir.”
Nurhayat Altaca Kayışoğlu (Bursa) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN –
Başkanlık temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Önerge
üzerinde söz isteyen Bursa Milletvekili Nurhayat Altaca Kayışoğlu.
Buyurun Sayın
Altaca Kayışoğlu. (CHP sıralarından alkışlar) 
NURHAYAT ALTACA
KAYIŞOĞLU (Bursa) – Teşekkürler.
Sayın Başkan,
değerli milletvekilleri; 492 sıra sayılı Meclis İçtüzüğü’nün Değiştirilmesine
Dair Teklif’in 2’nci maddesi üzerinde vermiş olduğumuz önerge hakkında söz
almış bulunuyorum.
Maddeyle ilgili
görüşlerimden önce genel olarak birkaç şey söylemek istiyorum. Bu İç Tüzük’ün
ruhuna baktığımızda, genel olarak milletin vekillerinin sesini kısma,
muhalefeti susturma, daha az konuşturma ve ifade özgürlüğünün kısıtlanması ve
hatta cezai yaptırımlarla karşı karşıya bırakılması söz konusu. Teknik olarak
şunu söylemek istiyorum: Para cezası “Bir suça iki ceza olmaz.” evrensel
ilkesinin ihlalidir. Bugün -aranızdaki bütün hukukçular bilir- örneğin imar
kirliliğine neden olmak suçunda dahi kişiler adli para cezasını ödedikten sonra
idari para cezası silinir veya ödemişlerse bunu geri alırlar ama tam tersine,
sizler burada iki ceza getiriyorsunuz. 
Yine, mevcut
düzenlemede, 161’inci maddede bir düzenleme var, diyor ki: Bu kürsüden Divana,
Cumhurbaşkanına vesaire hakaret olursa bir disiplin yaptırımı söz konusu.
Dikkat ederseniz burada Başbakan veya bakandan hiçbir şekilde bahsetmiyor
mevcut düzenlemede. Neden bahsetmiyor? Çünkü hükûmetin, yürütme organının rahat
rahat eleştirilmesi ve bir yaptırımla karşı karşıya kalma riski olmasın diye bu
düzenleme yok. O yüzden bu değişiklikle de, bu maddede değişiklik yapılırken fiilen
ve o meşru olmayan, getirilen Anayasa’yla resmen yürütme bir kişiye teslim
edildiği için, Cumhurbaşkanına hakaretin, bu ilke doğrultusunda,
eleştirilebilir olması konusundaki engelin kaldırılması için hakaretin
kaldırılması gerekirken, tam tersine, daha ağır bir yaptırım getiriliyor.
Bunlar da ifade özgürlüğünü çok ciddi bir şekilde tehdit ediyor.
Gelelim
2’nci maddeye. Bu madde İç Tüzük’ün 19’uncu maddesinde değişiklik yapılmasını
içeriyor ve mevcut hâliyle Danışma Kurulunda oy birliği sağlanmaması hâlinde
her siyasi parti grubu kendi önerisini doğrudan Genel Kurula getiriyor ve
burada onar dakikalık konuşmalar yapılıyor. Bu maddede yapılan değişiklikle, bu
konuşmalar, teklif sahibine beş, diğer gruplara üçer dakika olmak üzere
kısıtlanıyor. Yani kırk dakikalık konuşma on dört dakikaya indirilerek -tırnak
içinde söylüyorum- sizin deyiminizle, Meclis etkin, verimli ve hızlı bir hâle
getirilmeye çalışılıyor.
Değerli
milletvekilleri, Türkiye Büyük Millet Meclisi bir kanun fabrikası değil, bizler
de fabrikatör değiliz, hızlılık ve kârlılık esasına göre çalışmıyoruz. (CHP
sıralarından alkışlar) Bizim asıl amacımız, burada milletin gerçek sorunlarını
konuşmak, çözüm üretmek; milletin huzurunu, refahını, mutluluğunu sağlayacak
verimli, güvenilir, öngörülebilir, aşkın zamanlı, evrensel ilkelere uygun
kanunlar çıkarmaktır. Bunun için, hızlı değil, uzlaşmacılığa, çoğulculuğa; son
oylamacı değil, tam tersine, tartışmacı bir yönteme ihtiyacımız var. 
Peki,
süresi kısıtlanan bu grup önerileriyle bugüne kadar bu kürsüye neler getirildi
diye bir bakarsak, milletin tam da yakıcı sorunlarının, gerçek sorunlarının
taşınmış olduğunu görüyoruz. Çocuk istismarı, bu dönem kamuoyunun vicdanını
sızlatan Karaman, yine, küçük yavrularımızın yandığı Aladağ yangını, kadına
yönelik şiddet, otizmli çocukların sorunları, Soma maden faciaları, iş
kazaları, basın özgürlüğü, üreticinin sorunları, taşeron işçilerin sorunları,
muhtarların sorunları, engellilerin istihdamı, çalınan sorular, çalınan
hayatlar, FETÖ’yle mücadele ve bunun gibi toplumu yakından ilgilendiren birçok
yakıcı sorun tam da sesini kısmaya çalıştığınız bu maddeyle bu Meclis gündemine
geldi. Bu sorunları burada konuşmak neden sizi rahatsız ediyor diye soruyorum.
Bu saydığım konular, bu dönem çıkardığınız ve işçilerin köle gibi alınıp
satılmasını sağlayan kiralık işçilik kanunundan daha mı az değerli? Vatandaşı
zorla bireysel emekliliğe sokan kanundan daha mı önemsiz? Cumhuriyetin
varlıklarını ipotek altına alan, borçlandıran Varlık Fonu Kanunu’ndan daha mı
çok zaman kaybettiriyor? Biraz önce saydığım ve değiştirmeye çalıştığınız bu
maddeye göre, Meclis kürsüsüne getirilmiş olan konular, vatandaşın cebinden
haksız yere çıkmış olan kaçak elektrikle ilgili faturaların yandaş şirketlerin
kasasına girmesini sağlayan o kanundan daha mı önemsiz bu saydığım konular?
Evet, aceleyle
bu kanunları çıkarmak için milletin gerçek gündemini bu kürsüye getirme
konusunda engelliyor olsanız da, parmak çoğunluğunuzla bunu yapmaya çalışsanız
da bizler 450 kilometre boyunca halkın gerçek gündemini nasıl “Hak, hukuk,
adalet” diye haykırdıysak aynı şekilde bu halkın sorununu, her yerde, sokakta
haykırmaya devam etmesini biliriz diyorum. 
Saygıyla
selamlıyorum. (CHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
2’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
3’üncü madde
üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 3'üncü
maddesi aşağıdaki gibi değiştirilmiştir. 
 Muharrem Erkek Murat
Emir Uğur Bayraktutan
 Çanakkale Ankara Artvin
 Nurhayat Altaca Kayışoğlu Yakup
Akkaya Fatma Kaplan Hürriyet
 Bursa İstanbul Kocaeli
 Akın Üstündağ Gamze
Akkuş İlgezdi
 Muğla İstanbul
"MADDE 3 -
Türkiye Büyük Millet Meclisi İçtüzüğünün 37 nci maddesinin ikinci fıkrası
aşağıdaki şekilde değiştirilmiştir.
Bu sürenin
bitiminde, tasarı, teklif ve kanun hükmünde kararnamenin doğrudan Genel Kurul
gündemine alınmasını Hükümet veya teklif sahipleri isteyebilirler. Bu istemler
üzerine komisyon, Hükümet, teklif sahibi ve bir milletvekili beşer dakikayı
geçmemek üzere söz alabilir. Genel Kurul işaret oyuyla karar verir. Bu
istemler, özel oturumlar hariç her çalışma günü bir tane olmak üzere işleme
alınır.”
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 3’üncü maddesinin teklif metninden
çıkarılmasını arz ve teklif ederiz. 
 Mahmut Toğrul  Sibel
Yiğitalp  Meral Danış Beştaş
 Gaziantep Diyarbakır Adana
 Mithat Sancar  Adem
Geveri
 Mardin  Van
BAŞKAN –
Komisyon önergeye katılıyor mu? 
ANAYASA
KOMİSYONU SÖZCÜSÜ MURAT ALPARSLAN (Ankara) – Sayın Başkanım, katılamıyoruz. 
BAŞKAN –
Başkanlık temsilcimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz. 
BAŞKAN – Önerge
üzerinde Gaziantep Milletvekili Mahmut Toğrul konuşacaktır. 
Buyurunuz Sayın
Toğrul. (HDP sıralarından alkışlar)
MAHMUT TOĞRUL
(Gaziantep) – Teşekkürler Sayın Başkan. 
Bu vesileyle
Genel Kurulu saygıyla selamlıyorum. 
Buradan,
öncelikle, eş genel başkanlarımız başta olmak üzere, cezaevindeki milletvekili
arkadaşlarımıza, belediye başkanlarımıza, partimizin tüm siyasi tutsaklarına
selamlarımı gönderiyorum. 
Değerli
arkadaşlar, bu Meclis dışarıda konuşmayı yasaklıyor, yargıçlarını, polisini
harekete geçirerek susturuyor. Burada da bu İç Tüzük’le tekrar aynı şekilde bu
kürsüyü de muhalefete, gerçeklere kapatmak istiyor. Bakın, dışarıda konuşmaların
nasıl talimatlı yargıçla konu edildiğini, susturulmak istendiğini bir örnek
üzerinden sizlere anlatmak isterim. 
Değerli
arkadaşlar, Eş Genel Başkanımıza gönderilen 2017/43 sayılı bir fezleke.
Selahattin Demirtaş bu fezlekede ne demiş değerli arkadaşlar? Fezlekeden
okuyorum: Eş Genel Başkanımız Selahattin Demirtaş 15 Ağustos 2016’da
Diyarbakır’da konuşmuş, “Cumhurbaşkanı olmadan önce -Sayın Recep Tayyip
Erdoğan’a yönelik söylüyor- Recep Tayyip Erdoğan, ne kadar aktardın sen bu
terör örgütüne? Örtülü ödenekten Fetullah Gülen’e gönderdiğin, onun örgütüne
hibe ettiğin paranın haddi hesabı yok, bütçeden harcadığın paranın haddi hesabı
yok. Bu ülkede birileri terör örgütüne yardım ve yataklıktan, destekten
yargılanacaksa senden başlamak lazım.” diyor. 
Şimdi, değerli
arkadaşlar, bunun neresi suç? Bir siyasi lider bir siyasi lideri eleştirmeyecek
mi? O gün burada söz konusu olduğunda Recep Tayyip Erdoğan’ın Genel
Başkanımızla ilgili sözlerine Naci Bostancı “Bu bir siyasi eleştiri.” demişti.
Peki, bundan daha uygun bir siyasi eleştiri olur mu? Peki, bunun neresi yanlış
değerli arkadaşlar? Erdoğan ile Gülen’in iş birliğini, değil Türkiye, dünyada
bilmeyen var mı? Bu fezlekede Demirtaş aslında Erdoğan’ın söylediklerini tekrar
ediyor. Allah aşkına söyler misiniz, Erdoğan “Ne istedilerse verdik.” demedi
mi? Dedi. Peki, ne istediler? Para istediler, verdiniz; arsa istediler,
verdiniz; bürokraside en üst mevkileri istediler, verdiniz. Halkı katleden,
halkın Meclisini bombalayan bu terör örgütünü siz yarattınız değerli
arkadaşlar, bunları da siz biliyorsunuz, zaten bunu kabul de ettiniz ama
Demirtaş söyleyince bu suç oluyor. Selahattin Demirtaş’ın bu ülkede
söylediklerini aslında dikkate almış olsaydınız 15 Temmuzu yaşamazdınız değerli
arkadaşlar.
Bakın, Selahattin
Demirtaş 14 Nisan 2012’de -tarihe dikkatinizi çekiyorum- 28 Şubat
soruşturmasıyla ilgili bir değerlendirme yapıyor ve ne diyor bu
değerlendirmesinde: “Darbenin ortaya çıkardığı kültür ve sonuç ortadan
kaldırılıyor mu? Hayır. Tam tersine, darbeyi o dönem destekleyen Fetullah Gülen
şu anda Türkiye’yi yönetiyor.” 2012’de söylüyor. “Demek ki darbeyle
yüzleşilmiyor. Fetullah Gülen’in ekibi, kadroları vali, polis, rektör, hâkim,
bakan, milletvekili, öğretmen olmuş; her yerde Gülen’in zihniyetiyle hareket
ediyor, Gülen’in talimatıyla kurdukları hücre örgütlenmeleriyle her yeri
yönetiyorlar. Sanıyor musunuz ki Diyarbakır Valisi Diyarbakır’da tek başına
karar alır? Diyarbakır Emniyet Müdürü Diyarbakır’da tek başına karar alabiliyor
mu? Var mı böyle bir şey? Cemaatin hücre örgütlenmeleri izin vermeden operasyon
yapabiliyorlar mı? Yapamıyorlar. Hani darbeyle yüzleşme, hesaplaşma? O yüzden
kimseyi kandıramazsınız.” diyor.
Soruyorum
sizlere değerli arkadaşlar: O dönemin Valisi Hüseyin Avni Mutlu nerede? O
dönemin rektörü Ayşegül Jale Saraç şu anda nerede? O dönemin Diyarbakır savcısı
şu an nerede? İşte, siz 2012 tarihinde Selahattin Demirtaş’ın söylediklerini
dikkate almış olsaydınız 15 Temmuzla karşılaşmayacaktınız. 
Ama
bugün 15 Temmuzun da arkasına sığınarak herkesi hizaya çekmeye çalışıyorsunuz;
aşından, işinden etmeye çalışıyorsunuz; bu ülkenin aydınlık yüzü olan aydınları
işsiz bırakıyorsunuz, vekillerini konuşturmuyorsunuz. Diyarbakır’da “vicdan
nöbeti”ndeki arkadaşlarımızı bir küçük daire içerisine polis gücüyle alabiliyorsunuz.

Değerli
arkadaşlar, bu ülkeyi sizin AK PARTİ cumhuriyeti hâline getirmenize biz her
yerde direneceğiz, direnmeye devam edeceğiz. Selahattin Demirtaş’ın niye hedef
yapıldığını biz çok iyi biliyoruz. Selahattin Demirtaş cesurca…
(Mikrofon
otomatik cihaz tarafından kapatıldı)
MAHMUT
TOĞRUL (Devamla) – Sayın Başkanım, otuz saniye istiyorum. 
BAŞKAN
– Uzatmayacağımızı söylemiştim. 
MAHMUT
TOĞRUL (Devamla) – Otuz saniye istiyorum sadece.
BAŞKAN
– Tek bir otuz saniye verelim. Bir daha da dikkatli olsun milletvekillerimiz.
Buyurun.

MAHMUT
TOĞRUL (Devamla) – Selahattin Demirtaş’ın hedefe konmasının en büyük nedeni
Tayyip Erdoğan’a karşı cesurca, emekçinin, kadının, özgürlük isteyenin yanında
saf tutmasıdır. 
MEHMET
MUŞ (İstanbul) – Teröristleri de meşrulaştırmaya çalışmış mı, onu söyleyin. 
MAHMUT
TOĞRUL (Devamla) – Siz, bunun için bugün Selahattin Demirtaş’ı belki cezaevine
kolluk gücüyle koyarsınız ama biz, sizin -tekrar söylüyorum- bu cumhuriyeti AKP
cumhuriyeti hâline dönüştürmenize izin vermeyeceğiz. Her yerde direneceğiz. 
Teşekkür
ediyorum, saygılar sunuyorum. (HDP sıralarından alkışlar) 
BAŞKAN
– Teşekkürler.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın konuşmacı, Erdoğan ile Gülen’in iş birliğini
-tırnak içerisinde- alıntıladı ancak bu…
BAŞKAN
– Buyurun Sayın Bostancı.
İki
dakika süre veriyorum.
Yalnız
sayın milletvekilleri, bundan sonraki süreçte lütfen süreye riayet edelim,
konuşmalarımızın seyrini ona göre ayarlayalım. 
Buyurun.

VI.- SATAŞMALARA İLİŞKİN KONUŞMALAR (Devam)
8.- Amasya Milletvekili Mehmet Naci Bostancı’nın, Gaziantep Milletvekili
Mahmut Toğrul’un 492 sıra sayılı İç Tüzük Değişiklik Teklifi’nin 3’üncü
maddesiyle ilgili önerge üzerinde yaptığı konuşması sırasında AK PARTİ Genel
Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; bu FETÖ meselesini
siyasi rekabetin bir unsuru yapmak, meşru zeminlerde siyaset yapanları zora
sokar. FETÖ’nün FETÖ olduğuna ilişkin toplumun her kesimi 15 Temmuzda hemfikir.

MAHMUT
TOĞRUL (Gaziantep) – Buna da hiç kimse karşı çıkmadı.
MEHMET
NACİ BOSTANCI (Devamla) – Ondan önce de geçmişe doğru giderseniz 17-25 Aralık
2013, 15 Temmuzla aynı karakterde bir iştir. 
LEZGİN
BOTAN (Van) – Her şeyin tarihî bir arka planı var Sayın Bostancı.
MAHMUT
TOĞRUL (Gaziantep) – Bunlar 15 Temmuzda birden mi su yüzüne çıktı Naci Bey?
MEHMET
NACİ BOSTANCI (Devamla) – 15 Temmuzda bir darbeye kalkıştılar, 17-25 Aralıkta
da Emniyet ve adliye üzerinden meşru kılık içerisinde, yine halkın seçtiği bir
iradeye karşı darbeye kalkıştılar ama 2013’te 17-25’te bu işin o meşru
görüntüsü, kılığı var ya, o çerçevede “Acaba AK PARTİ iktidarı son bulabilir
mi?” şeklindeki bir düşünceyle FETÖ’nün propaganda malzemesinin tabiri caizse
kayığına binen kimi çevreler farklı yerlerde saf tuttular. 
MAHMUT TOĞRUL
(Gaziantep) – Hiç kimse sizin kadar o kayığa binmedi ya. 
MEHMET NACİ
BOSTANCI (Devamla) - Şimdi, FETÖ’ye ilişkin değerlendirme yaparken “Bu ne zaman
FETÖ oldu?”, “Geçmişte o meşru görüntü içerisinde faaliyet gösterirken statüsü
ve hukuku neydi?” bunları siyasi mugalata konusu yapmaksızın hakkaniyetle ve
adaletle değerlendirmek hepimizin görevi. 
Şimdi, 15 Temmuz
olmuş, FETÖ hakkındaki kanaat herkese mal olmuş, “Erdoğan-Gülen iş birliği”
şeklindeki bir kasıtla konuşmak doğru bir tavır değil. 
İBRAHİM ÖZDİŞ
(Adana) – Niye, yok mu öyle bir şey?
MEHMET NACİ
BOSTANCI (Devamla) - Geçmişte bunlar o meşru görüntü içerisindeyken, çete kastı
ortada yokken negatif bir şekilde…
(Mikrofon
otomatik cihaz tarafından kapatıldı) 
MEHMET NACİ
BOSTANCI (Devamla) - …ayırt etmeyen, bunları da toplumun bir kesimi olarak
gören anlayış hukuki bir anlayıştır.
MAHMUT TOĞRUL
(Gaziantep) – Biz nasıl hissediyorduk, Selahattin Demirtaş nasıl onu görüyordu?

İBRAHİM ÖZDİŞ
(Adana) – İşinize gelmedi, dinlemediniz Sayın Grup Başkan Vekili; vardı. 
MEHMET NACİ
BOSTANCI (Devamla) - Ama çete kastı ortaya çıktıktan sonra o çete kastına
rağmen bunlarla beraber davranmak asıl büyük yanlış. 
Teşekkür ederim.

BAŞKAN –
Teşekkür ediyorum Sayın Bostancı. 
MAHMUT TOĞRUL
(Gaziantep) – Sayın Başkan…
BAŞKAN – Sayın
Toğrul…
MAHMUT TOĞRUL
(Gaziantep) – Sayın Başkan, benim konuşmalarımı sanki Fetullah Gülen’le beraber
davranıyormuşum gibi son cümlesinde ima etti. 
BAŞKAN – Hayır
Sayın Toğrul, kesinlikle yok böyle bir… 
MAHMUT TOĞRUL
(Gaziantep) – Çok açık söyledi. O gün onun ekmeğine yağ sürmek veya onun gibi
bilmem ne yapmak dedi. 
BAŞKAN – Yok,
sizi kasteden, ilzam eden bir konuşması -ben dinledim- olmadı. 
MAHMUT TOĞRUL
(Gaziantep) – Başkan, ben konuştuktan sonra, benden sonra söylüyor. 
BAŞKAN – Ya,
olur mu? Siz konuştuktan sonra her sizden sonra söyleneni üzerinize mi
alınacaksınız, öyle şey var mı? Sizden sonra konuşan her konuşmacı illaki
üzerinize mi konuşacak? 
MAHMUT TOĞRUL
(Gaziantep) – Benim konuşmam üzerine söz almış ama Sayın Başkan.
BAŞKAN – Ben
tutanakları isteteyim, ara vermeyeceğim, eğer varsa gerçekten sataşmadan söz
vereceğim. 
MEHMET NACİ
BOSTANCI (Amasya) – Ben herhangi bir ilzamda bulunmadım, burada analitik bir
açıklama yaptım.
BAŞKAN –
Kesinlikle, kesinlikle… 
Tutanakları
istetiyorum Sayın Toğrul, buyurun. 
MAHMUT TOĞRUL
(Gaziantep) – Sayın Başkan, bu konuşmayı bununla eşleştirip FETÖ’nün ekmeğine
yağ sürmekle suçladı bizi. 
BAŞKAN – Sayın
Toğrul, yok böyle bir şey, lütfen… 
MAHMUT TOĞRUL
(Gaziantep) – Bu sataşmadır açıkça.
BAŞKAN - Tamam,
tutanakları isteteceğim. 
MAHMUT TOĞRUL
(Gaziantep) – Ama bakın başka nedenlerle hemen veriyorsunuz. 
BAŞKAN – Yok,
yok hayır. Gerçekten varsa veririm, herkese aynı şekilde tolerans tanıyorum.
Sayın Tanrıkulu,
buyurun, bir dakika, 60’a göre.
VII.- AÇIKLAMALAR (Devam)
27.- İstanbul Milletvekili Mustafa Sezgin Tanrıkulu’nun, 492 sıra sayılı
İç Tüzük Değişiklik Teklifi’nin 3’üncü maddesinin Anayasa’ya ve ifade
özgürlüğüne aykırı olduğuna ve yürürlüğünün bir dahaki döneme bırakılması
gerektiğine ilişkin açıklaması
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; görüşülmekte olan
teklifin 3’üncü maddesi özel olarak Sezgin Tanrıkulu’nun yasaklanması maddesidir.
Teklifin bütün maddeleri bana göre Anayasa’ya aykırıdır ve teamüllere aykırıdır
ama bu madde özel olarak da beni yasaklamaktadır. Teklifin diğer bütün
maddelerinde müktesep bir hak engellenmiyor, Anayasa’ya aykırı ama
engellenmiyor ama bu madde mevcut İç Tüzük’e göre benim elde etmiş olduğum
haklarımı kısıtlıyor. Dolayısıyla da Anayasa’ya aykırı, ifade özgürlüğüne
aykırı. Yürürlük maddesinin bir dahaki döneme bırakılması lazım. 
Şunun için
söylüyorum: Geçen hafta Avrupa İnsan Hakları Mahkemesinden 2006 yılında
başvurduğum bir iletişim dinlemesiyle ilgili karar aldım on bir yıl sonra.
Allah var, Recep Tayyip Erdoğan o zaman bu başvuruyla ilgili olarak çok olumlu
bir tutum almıştı, MİT Müsteşarıyla ilgili olarak da soruşturma izni vermişti.
Bizi herhangi bir biçimde Anayasa Mahkemesine -beni, özel olarak beni, grubumuz
zaten başvuracak- Avrupa İnsan Hakları Mahkemesine başvurmak zorunda bırakmadan
yürürlük maddesinin sonraya bırakılmasını buradan bir kez daha ifade ediyorum.
BAŞKAN –
Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 3'üncü
maddesi aşağıdaki gibi değiştirilmiştir. 
"MADDE 3 -
Türkiye Büyük Millet Meclisi İçtüzüğünün 37 nci maddesinin ikinci fıkrası
aşağıdaki şekilde değiştirilmiştir.
Bu sürenin
bitiminde, tasarı, teklif ve kanun hükmünde kararnamenin doğrudan Genel Kurul
gündemine alınmasını Hükümet veya teklif sahipleri isteyebilirler. Bu istemler
üzerine komisyon, Hükümet, teklif sahibi ve bir milletvekili beşer dakikayı
geçmemek üzere söz alabilir. Genel Kurul işaret oyuyla karar verir. Bu
istemler, özel oturumlar hariç her çalışma günü bir tane olmak üzere işleme
alınır.”
Gamze Akkuş İlgezdi (İstanbul) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU SÜZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN –
Başkanlığımızın değerli temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Önerge
üzerinde İstanbul Milletvekili Gamze Akkuş İlgezdi konuşacaktır. 
Buyurun Sayın
Akkuş İlgezdi. (CHP sıralarından alkışlar) 
GAMZE AKKUŞ
İLGEZDİ (İstanbul) – Sayın Başkan, değerli milletvekilleri; İç Tüzük
değişikliği üzerinde söz aldım. Heyetinizi saygıyla selamlıyorum. 
Usule girmeden
önce esası vurgulamak isterim ki bu teklif, yasama faaliyetlerini tek
tipleştirecek keyfî bir düzenlemedir. Oysa hukuk devletinde keyfîliğe asla yer
yoktur çünkü hukuk devleti azınlık tahakkümüne olduğu kadar çoğunluk
despotizmine karşı da halkımızın en büyük güvencesidir. Oysa görüştüğümüz bu
düzenlemeyle açıkça Anayasa’ya, hukuk devletine, sınırları Anayasa’yla çizilen
demokratik devlete aykırı bir işlem yapılıyor. Bakın, demokratik devlet, halk
egemenliği, demokratik temsil ve iktidarın denetlenmesi esasları üzerine
yükselir. Unutmayın ki ulusal birliğimizi oluşturan bu üçlü sacayağından birini
çekerseniz bütün sistemi çökertirsiniz. 
Değerli
arkadaşlar, bu düzenlemeyle, aslında, Kurtuluş Savaşı’nda yedi düvelin dize
getiremediği Gazi Meclisin sesini kısmaya çalışıyorsunuz, muhalefeti
susturacağım derken Türkiye Cumhuriyeti devletinin geleceğini tehlikeye
sokuyorsunuz. Bakın, İç Tüzük, alt alta sıralanmış maddeler silsilesi değildir;
aksine, ruhu olan, yasamanın sağlıklı işlemesini sağlayan, yürütmeyi etkili
biçimde denetlemeyi güvence altına alan metindir, başka bir deyişle, sessiz
anayasadır. Dolayısıyla, bu düzenlemeyle kısıtladığınız konuşma süreleri,
milletvekillerinden esirgenen üç beş dakika değil, demokratik temsil hakkıdır.
Yani, zamandan kazanmak için muhalefetin sesini kısmanız, demokratik temsil
hakkını ortadan kaldırmanız demektir. 
Önemli başka bir
konu da yasama hakkımızı engelliyorsunuz, İç Tüzük 37’nin bizlere sunduğu
sınırlı bir imkân olan doğrudan gündeme alma hakkını ortadan kaldırıyorsunuz.
“Bir milletvekili kendisine ait bir kanun teklifinin doğrudan gündeme
alınmasını yalnızca bir kere isteyebilir.” diyorsunuz. Yasa yapım tekniğini
oyalama taktiği olarak görüyor, güçlendireceğiniz yerde iyice
güçsüzleştiriyorsunuz. Aslında, gerçek şu ki kanun fabrikasına çevirdiğiniz
Parlamentoda sadece sizin istedikleriniz yasalaşsın istiyorsunuz. Bu anlamda,
Anayasa’da hayat bulan İç Tüzük’le bizlere verilen kürsü ve yasama hakkını
fiilî anlamda engelliyorsunuz. 
Meclis sadece
bir yasama organı değildir. Hatırlatmak isterim ki bu oturduğunuz sıralar
demokrasiyi besleyen ana damarlardır. Bugün geçirmek istediğimiz bu teklifle
demokrasiye darbe indirilirken ülkenin can damarlarını bizzat siz tıkıyorsunuz.
Çünkü Parlamentoyu oluşturan damarların biri iktidar ise diğeri de
muhalefettir. Buradan yola çıkarak, demokrasinin kalbi Parlamento ise yani,
hekim kimliğimle bir kez daha hatırlatmak isterim ki kalbe giden damarlardan
birinin tıkanması geri dönülmez olumsuz sonuçlara yol açar. Unutulmasın ki
muhalefeti Mecliste pasifize etmek halk egemenliğini ortadan kaldırmak
demektir. Adına “verimli çalışma” dediğiniz, muhalefetin sesini kısmak ülkeyi
uçuruma sürüklemek demektir. 
Bakın,
denetlenemeyen, eleştirilemeyen bir iktidar ülkede uzlaşma kültürünün değil,
çatışma kültürünün yerleşmesine neden olur. Meşru hâle getirmeye çalıştığınız
otoriter düzeni Parlamentodan başlayarak bütün ülkeye yayıyorsunuz. İfade
hürriyetine engel koyarak kürsü dokunulmazlığını kaldırıyorsunuz. Demokrasi
yolunda yürüyen birçok ülkenin parlamentosunda da kullanılan söz, yazı, afiş,
pankart gibi materyalleri “Çalışma düzenini bozuyor.” diyerek yasaklıyorsunuz.
Peki, neyin yasak, neyin faydalı olduğuna kim karar verecek? Hapishanelerde var
olan mektup okuma komisyonları gibi biz de Parlamentoda çalışma düzenini bozucu
materyaller komisyonu mu kuracağız? 
Değerli
vekiller, İç Tüzük Türkiye Cumhuriyeti’nin bekasını ve demokrasi iklimini
koruyan millî siyaset belgesidir aslında. Siz bugün Anayasa’nın koruyucusu olan
Parlamentoyu Anayasa’yı ihlal etmeye zorluyorsunuz. Oysa demokrasinin
gereklerine ve kurallarına bağlı kalabilirsek ülkemizde ileri ve kalıcı bir
huzur ortamı inşa edebiliriz.
Öte taraftan, bu
düzenleme yasalaştığı vakit şeklî demokrasinin esiri olacağız. Unutmayın, bu
salon demokrasinin meydanıdır. Bu sıralarda yükselen, muhalefetin sesi değil,
halkın sesidir. Demokrasiyi susturursanız halkı susturursunuz. Halkı
susturursanız Türkiye’yi susturursunuz ve ne yazık ki o gün geldiğinde hem
sizler için hem Meclis için hem de demokrasimizin geleceği için çok geç kalmış
oluruz. 
(Mikrofon
otomatik cihaz tarafından kapatıldı)
GAMZE AKKUŞ
İLGEZDİ (Devamla) - Çünkü parmak üstünlüğüne ve bir siyasi grubun arzusuna göre
inşa edilen sözde demokrasi çöktüğünde o enkazın altında hepimiz yok oluruz. 
Saygılarımla.
(CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Buyurun Sayın
Kerestecioğlu.
Açalım
arkadaşlar mikrofonu.
Siz
giremiyorsunuz herhâlde sisteme.
FİLİZ
KERESTECİOĞLU DEMİR (İstanbul) – Mümkün değil, kasıt mı var, ne var, bilmiyorum
ama giremiyorum.
BAŞKAN – Yan
tarafa oturursanız orada giriliyor herhâlde.
Buyurun.
VII.- AÇIKLAMALAR (Devam)
28.- İstanbul Milletvekili Filiz Kerestecioğlu Demir’in, Dışişleri
Bakanı Mevlüt Çavuşoğlu’nun Brüksel’de basın toplantısında yaptığı
açıklamasındaki bazı ifadelerine ve önceki yıllarda Fetullah Gülen’le ilgili
uyarıda bulunan HDP Eş Genel Başkanı Selahattin Demirtaş ile Cumhuriyet
gazetesi yazarlarının şu anda tutuklu olduklarına ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim Sayın Başkan.
Şu konuyla
ilgili söz almak zorunda hissettim kendimi: Dün akşam Dışişleri Bakanı Sayın
Çavuşoğlu Brüksel’de basın toplantısı sırasında yaptığı açıklamada “’Türkiye’de
hukukun üstünlüğü, demokrasi yoktur.’ denilemez ama ‘Ben nasılsa seçildim,
milletvekili oldum, terör örgütüne arabamda silah götüreyim.’, bu olmaz.” ve
aynı iftirayı tekrar gündeme getirmiş. Yani dün Vekilimiz Sayın Meral Danış
Beştaş üç saat burada konuşma yaptı ve iddianamede de böyle bir şeyin
olmadığını, bunun bir algı yaratma olduğunu söyledi ama Türkiye'nin koskoca
Dışişleri Bakanı hâlâ gidip Brüksel’de bunlardan medet umuyor. Kendisine aynen
bu sözleri iade ettiğimizi ifade etmek isterim.
Bunun yanı sıra
bir şeyi daha eklemek istiyorum. 
(Mikrofon
otomatik cihaz tarafından kapatıldı)
BAŞKAN – Sesiniz
kısıldı.
FİLİZ
KERESTECİOĞLU DEMİR (İstanbul) – Bunun kapanmaması mümkün olmuyor mu?
BAŞKAN – Yok,
otomatik ayarlı, 60’a göre olunca bir dakika otomatik.
Buyurun.
FİLİZ
KERESTECİOĞLU DEMİR (İstanbul) – Az önce konuşulan Pensilvanya konusuyla ilgili
tutanaklara da geçmesi açısından bir ekleme yapmak isterim. Sayın Demirtaş’ın
uyarıları 2011, 2012, 2013 yıllarına aittir yani bütün valileri, emniyet
müdürlerini, herkesi Fetullah Gülen atarken ve Pensilvanya’ya, oraya el etek
öpmeye gidildiği zamanlarda bu uyarılar yapılmıştır. Aynı şekilde, Cumhuriyet
gazetesinden yargılanan arkadaşlarımın da uyarıları aynı zamandadır. Şimdi
bütün bu insanlar tutukluyken ve bundan hiç esef ve utanç duyulmazken, hiçbir
siyasi de tutuklu değilken insana hakikaten izan, insaf diye sorarlar. O
nedenle, o kadar basite alınacak şeyler değil yani bununla ilgili uyarılar ama
bu uyarıları yapanlar içeride, oralara gidenlerin hepsi dışarıda maşallah.
Teşekkürler.
BAŞKAN –
Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Şimdi,
4’üncü madde üzerinde iki adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş ve Milliyetçi Hareket Partisi Grup Başkan Vekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 4'üncü
maddesi aşağıdaki şekilde değiştirilmiştir.
"MADDE 4 -
Türkiye Büyük Millet Meclisi İçtüzüğünün 54 üncü maddesinin birinci fıkrası
aşağıdaki şekilde değiştirilmiştir.
Resmi tatile
rastlamadığı takdirde Türkiye Büyük Millet Meclisi Genel Kurulu, Salı günü saat
15.00'ten 21.00'e, Çarşamba ve Perşembe günleri saat 14.00'ten 21.00'e kadar
toplanır. Türkiye Büyük Millet Meclisi vasıtasıyla Genel Kurul, Komisyon ve
Siyasi Parti Grup toplantılarının tamamı tarih ve zaman sınırlaması olmadan
yayınlanır.”
 Muharrem Erkek  Murat
Emir  Nurhayat Altaca Kayışoğlu
 Çanakkale  Ankara
 Bursa
 Yakup Akkaya  Fatma
Kaplan Hürriyet  Akın Üstündağ
 İstanbul  Kocaeli
 Muğla
 Uğur Bayraktutan Özgür
Özel Serdal Kuyucuoğlu
 Artvin Manisa Mersin
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 4’üncü maddesinin aşağıdaki gibi
değiştirilmesini arz ve teklif ederiz.
MADDE 4 — TBMM
İçtüzüğü'nün 54 üncü maddesi aşağıdaki gibi değiştirilmiştir.
Resmî tatile
rastlamadığı takdirde Türkiye Büyük Millet Meclisi Genel Kurulu, Salı,
Çarşamba, Perşembe günleri saat 15.00'ten 21.00'a kadar toplanır.
Danışma
Kurulunun teklifi üzerine Genel Kurul, toplantı hafta, gün ve saatlerini
değiştiremez. Meclis TV yayınları, Genel Kurul birleşimleri sona erinceye kadar
ve grup toplantılarının tamamı ile komisyon toplantılarının Genel Kurul ile
çakıştığı süreler haricinde kesintisiz yayın yapar.
 Filiz Kerestecioğlu Demir Mithat
Sancar İbrahim Ayhan
 İstanbul Mardin Şanlıurfa
 Lezgin Botan  Ayşe
Acar Başaran Mahmut Toğrul
 Van Batman Gaziantep
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) –Sayın Başkanım, katılamıyoruz.
BAŞKAN – Meclis
Başkan Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Önerge
üzerinde söz isteyen Van Milletvekili Lezgin Botan.
Buyurun Sayın
Botan. (HDP sıralarından alkışlar)
LEZGİN BOTAN
(Van) – Teşekkür ediyorum Sayın Başkan.
Sayın Başkan,
değerli milletvekilleri; İç Tüzük Teklifi’nin 4’üncü maddesi üzerine grubum
adına söz almış bulunmaktayım. Genel Kurulu saygıyla selamlıyorum.
Sözlerime
başlamadan önce, tüm engellemelere rağmen Diyarbakır’daki Ekin Ceren Parkı’nda
“Vicdan ve adalet nöbeti”ni tutan milletvekillerimizi ve halkımızı partimiz Eş
Genel Başkanı, rehin tutulan Eş Genel Başkanımız Sayın Selahattin Demirtaş’ın
şiiriyle selamlamak istiyorum:
“Çıt çıkmasın diyecekler
Renk olmasın
diyecekler
Gülerek isyan
etmişsin
Gül açmasın
diyecekler
Gülelim o zaman
Öksüz kalmasın
isyanın

Suçsa suç
kardeşim
Gülüşü solmasın
insanın

Gün doğmasın
diyecekler
Umuda silah
çekecekler
Koşarak isyan
etmişsin
Suçu sana
yükleyecekler
Koşalım o zaman 
Yalnız kalmasın
isyanın
Suçsa suç
kardeşim
Tepesin
attırmayın insanın”
Burada, eş genel
başkanlarımızı ve rehin milletvekillerimizi saygıyla selamlıyorum.
Değerli
milletvekilleri, partimizin Eş Genel Başkanı Selahattin Demirtaş ve 12 milletvekilinin,
DBP’li belediye eş başkanlarının ve gazetecilerin, yazarların, akademisyenlerin
hâlâ esir alındığı bir dönemdeyiz. Üst üste konulduğunda haksızlığın,
hukuksuzluğun, zulmün ve sömürünün arşıâlâya yükseldiğini hep birlikte
görüyoruz ve yaşıyoruz. Şimdi de İç Tüzük değişiklikleriyle halkın bize verdiği
söz hakkı gasbedilmek isteniyor. Bunun en önemli sebebi, tek adam rejiminde
aykırı hiçbir sese tahammülün olmayışıdır. Oysa bunlar, daha yakın zamanda,
önce her sıkıştıklarında halkın iradesi sandığı gösterip halkın iradesini
işaret ediyorlardı. Bugün ise o kadar çok gayrimeşru işlere karıştılar ki artık
seçim sandığından ve halkın iradesinden bahsedemiyorlar çünkü halk ne karar
verirse versin, hiçbir konsensüs aramayacaklarını 16 Nisan referandumuyla bir
daha gösterdiler. Bunun sonucunda da kendi elleriyle, halkın iradesiyle
seçilmiş 12 milletvekilini, 84 belediye başkanını ve eş başkanımızı cezaevine
göndermekten imtina etmediler. Bu tehlikeli gidiş karşısında eğer Meclisin
değerli üyeleri hakkında halkın iradesine sahip çıkmazlarsa bu duvarda yazan
“Egemenlik kayıtsız şartsız milletindir.” sözü egemenlik kayıtsız şartsız
kayyumların, egemenlik kayıtsız şartsız atanmışların, egemenlik kayıtsız
şartsız sarayın olmuş olacaktır, millî ve yerli şefin, reisin olmuş olacaktır
çünkü Meclis, bu düzenlemeyle artık sembolik hâle getiriliyor. Bununla dünyaya
“Halktan yetkisini alan Meclisimiz var.” mesajı verilerek Meclis, rejimin
kendisine meşruiyet zemini yaratmaktan başka hiçbir işe yarayamayacak hâle
getirilmek isteniyor. Oysa çağdaş demokrasilerde durum tam tersinedir. Çağdaş
demokrasilerde saraylar sembolik, meclisler esastır ama AKP nasıl ki dine uymak
yerine dini kendine uydurduysa bugün de hukuka ve demokrasiye uymak yerine
hukuku ve demokrasiyi kendine uydurmaya çalışmaktadır. 
Değerli
milletvekilleri, teklifin 4’üncü maddesinde Genel Kurul ve Meclis TV’nin
çalışma saatleri düzenlenirken âdeta bir lütufmuş gibi sunuluyor. Biliyorsunuz,
AKP iktidarlarından önce Meclis TV yirmi dört saat Genel Kurulun bütün
faaliyetlerini halka aktarıyordu ve halk bu Mecliste ne konuşuluyor, ne
tartışılıyor, iktidarlar ne yapıyor, muhalefet buna karşı nasıl bir tutum
alıyor, bunu izleyebiliyordu ama maalesef, şimdi çalışma saatleri 19.00’dan
21.00’e çıkarılarak, Meclis TV’nin de iki saat yayın yapması sağlanarak çok
büyük demokratik bir hamleymiş gibi gösterilmeye çalışılıyor. Oysaki İç Tüzük,
bu Meclisin demokrasisinin, işleyişinin belgesidir. Bu belgeyi bu şekilde
tarumar ederek, Meclisteki muhalefetin sesini kısarak muhalefeti istemediğinizi
ve o kadar kendinizden eminsiniz ki, o kadar narsistsiniz ki, o kadar kendinizi
beğenmişiniz ki, o kadar mükemmeliyetçilik size sirayet etmiş ki hiçbir
eksiğiniz yokmuş, her şeyi çok mükemmel düşünüyorsunuz. Dolayısıyla da
muhalefete de gerek yok, muhalefet sadece ayak bağıdır, aslında keşke muhalefet
olmasa da ne güzel demokrasi olacak, her istediğinizi takır takır orada
konuşur, geçirirsiniz, muhalefete ne gerek var, zaten demokrasiyi de siz iyi
düşünürsünüz.
(Mikrofon
otomatik cihaz tarafından kapatıldı)
LEZGİN BOTAN
(Devamla) – Hani diktatörler de böyle düşünürler, en mükemmeli, en iyisini,
halkın yararını onlar düşünürler; onların dışında kimse halkın yararını
düşünmez, kimse halkın demokrasisini düşünmez. Dolayısıyla, böyle bir mantıkla
maalesef Meclis susturulmak isteniyor.
BAŞKAN –
Teşekkür ediyorum Sayın Botan.
LEZGİN BOTAN
(Devamla) – Sözlerimi bitiremedim Sayın Başkan.
MEHMET MUŞ
(İstanbul) – Sayın Başkan, böyle bir usul yok ya.
FİLİZ
KERESTECİOĞLU DEMİR (İstanbul) – Nasıl bir usul varmış Mehmet Bey?
LEZGİN BOTAN
(Devamla) - Genel Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET MUŞ
(İstanbul) – Sayın Başkan…
BAŞKAN – Buyurun
Sayın Muş.
MEHMET MUŞ
(İstanbul) – Partimizin gayrimeşru işlere bulaştığından, halktan çekindiğinden
gibi ifadeler kullandı; bu sadece bir tanesi. Bu açık bir sataşmadır, söz
istiyorum.
BAŞKAN –
Buyurun, buyurun Sayın Muş.
Lütfen
sataşmadan sataşmaya cevap verelim.
MAHMUT TOĞRUL
(Gaziantep) – Ona gelince “Buyurun, buyurun.” olur ama bize gelince tutanağa
bakıyor, bak burada.
FİLİZ
KERESTECİOĞLU DEMİR (İstanbul) – Tutanağa baksaydınız Başkan, duydunuz mu?
BAŞKAN – Farklı
şeyler.
Sayın Toğrul,
sizin tutanağa baktım, bir şey yok.
MAHMUT TOĞRUL
(Gaziantep) – Son kısmına bakın Başkanım, altını çizmişim, son satırına bakın.
VI.- SATAŞMALARA İLİŞKİN KONUŞMALAR (Devam)
9.- İstanbul Milletvekili Mehmet Muş’un, Van Milletvekili Lezgin Botan’ın
492 sıra sayılı İç Tüzük Değişiklik Teklifi’nin 4’üncü maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; hatibin burada ifade ettiği
ve partimize atıfta bulunduğu gayrimeşru işlere bulaştığımız, bu tip işlere o
kadar bulaşmışız ki halktan çekinir hâle gelmişiz gibi beyanlarıyla ilgili şunu
ifade etmek isterim: Bu gayrimeşru işler hangileriyse ispatla, ispatlamazsan bu
Parlamentonun en şerefsiz insanısın, bunu ispatlayacaksın.
BEDİA ÖZGÖKÇE
ERTAN (Van) – Doğru konuş!
Başkan,
uyarmanız gerekiyor.
LEZGİN BOTAN
(Van) – Uyarsanıza.
SİBEL YİĞİTALP
(Diyarbakır) – Niye uyarmıyorsunuz? Yakışıyor mu?
MEHMET MUŞ
(Devamla) – Bir diğeri, millî ve yerli şef hadisesi... Değerli milletvekilleri,
Sayın Cumhurbaşkanımız halkın oylarıyla seçilmiştir; herkes yarışa girdi,
yarışta milletimiz onu Cumhurbaşkanı olarak seçmiştir, ismi de “Türkiye
Cumhuriyetinin Cumhurbaşkanı”dır, bunun da böyle bilinmesi gerekir. 
Biz hiçbir zaman
ne dini ne hukuku kendimize uydurmadık, alet de etmedik, inancımızı inandığımız
şekilde yaşadık, hukuka da uygun şekilde şimdiye kadar davrandık. Bundan sonra
da aynı usulle devam edeceğiz.
Tek adam
rejimiymiş, Parlamento pasifmiş, Parlamento etkisiz hâle getiriliyormuş,
diktatörlük kuruluyormuş. Değerli milletvekilleri, Türkiye demokratik bir
ülkedir, burada bir seçim yapılmıştır. Halk referandumda bütün tarafları
dinlemiş, getirilen Anayasa değişikliğini kabul etmiştir.
MERAL DANIŞ
BEŞTAŞ (Adana) – Bizi dinleyemedi, bizi dinleyemedi; eş genel başkanlarımız
cezaevindeydi.
FİLİZ
KERESTECİOĞLU DEMİR (İstanbul) – Sonra oyları çalınmış…
MEHMET MUŞ
(Devamla) - Bu onaylanmıştır, tescil edilmiştir. Tüm siyasi taraflara düşen
bunu kabul etmektir, bundan başka yapacak bir şey yoktur değerli
milletvekilleri. Demokrasilerde fikirlerinizi söylersiniz, neticeye razı
olursunuz. “Ama benim istediğim olmadı.”, “Benim söylediğim kabul edilmedi.”,
“Ben bunu kabul etmem, bunu sulandırırım.” gibi bir şeyin içerisine hiç
kimsenin girmeye hakkı yoktur.
MERAL DANIŞ
BEŞTAŞ (Adana) – Demokrasiyi anlamamışsınız gerçekten.
MEHMET MUŞ
(Devamla) – Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ediyorum.
LEZGİN BOTAN
(Van) – Sayın Başkan…
BAŞKAN – Buyurun
Sayın Botan.
LEZGİN BOTAN
(Van) – Özellikle hakaret etmek suretiyle bir sataşmada bulundu, kendi
seviyesini ortaya koydu. Dolayısıyla, sataşmadan söz istiyorum.
BAŞKAN – Buyurun
Sayın Botan.
MEHMET MUŞ
(İstanbul) – İspata davet ettim Sayın Başkan.
LEZGİN BOTAN
(Van) – İspat öyle yapılmaz… 
MEHMET MUŞ
(İstanbul) – Hadi yap bakalım ispatı.
LEZGİN BOTAN
(Van) - …ben ispatı şimdi senin gözüne sokarım. 
BAŞKAN – Lütfen
yeni bir sataşmaya meydan vermeyelim.
Buyurun.
10.- Van Milletvekili Lezgin Botan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
LEZGİN BOTAN
(Van) – Teşekkür ederim Sayın Başkan.
Bakın, pek
yakından görülmez ama eğer mümkünse göstersinler, siz de çıkın şuradaki adamın
Fetullah Gülen olmadığını, yanındakinin de Recep Tayyip Erdoğan olmadığını
söyleyin ben sözlerimi geri alacağım. Eğer yapmazsanız aynı sözlerinizi size
misliye iade ediyorum. Utanın!
MEHMET MUŞ
(İstanbul) – Kardeşim, gayrimeşru işlerden bahset. Söyle, neymiş onlar? 
LEZGİN BOTAN
(Devamla) – Bakın, burada “Ne istediler de vermedik?” diyen bir Cumhurbaşkanı…
Bunu Cumhurbaşkanı söylemedi mi, söylemedi mi?
MEHMET MUŞ
(İstanbul) – Gayrimeşru işleri söyle, gayrimeşru işleri ispat et.
LEZGİN BOTAN
(Devamla) – Gayrimeşrudur, Fetullah Gülen terör örgütü değil midir?
MEHMET MUŞ
(İstanbul) – Terör örgütü ilan edildikten itibaren ne var, onu söyle!
BAŞKAN –
Müdahale etmeyelim, müdahale etmeyelim arkadaşlar.
Sayın Botan,
Genel Kurula hitap edin siz.
LEZGİN BOTAN
(Devamla) – Eğer terör örgütüyse, eğer öyle kabul ediyorsanız düne kadar “Hoca
Efendi” deyip gözyaşları döken, “Hocam, neredesin, artık gel bu hasret bitsin.”
diyenler en az senin kadar müfteridir, senin kadar suçludur. Siz suçlusunuz.
Siz Türk halkına karşı bu Meclisi bombalatmaktan, 250 insanı öldürmekten
sorumlusunuz. (AK PARTİ sıralarından gürültüler)
AHMET UZER
(Gaziantep) – Hadi be!
HİKMET AYAR
(Rize) – Hadi oradan!
LEZGİN BOTAN
(Devamla) – Siz bakmayın, şu an çoğunluğunuza dayanarak yakanızı
kurtaramazsınız. Siz Türk halkına ihanet ettiniz. FETÖ’yü büyüterek, FETÖ’yü
geliştirerek, ona bütün imkânları sunarak siz Türk halkına, bu Meclise, iradeye
ihanet ettiniz. Bu ihanetin bedelini de ödeyeceksiniz. Hiç öyle korkunun da
ecele faydası yok.
MEHMET
MUŞ (İstanbul) – Hâkim misin sen? Yargı mısın sen? 
LEZGİN
BOTAN (Devamla) – Bir de seviyenizi ortaya koydunuz. Düzgün bir dille, temiz
bir dille konuşmaya davet ediyorum. Muhalefet böyle yapılmaz, eleştiri böyle
yapılmaz. Kendi asgari insani davranışları ve kapasitesinin altında konuşan bir
başkan olamaz. Siz Grup Başkan Vekilisiniz. Bu kadar lüzumsuz, bu kadar kirli
bir dili nereden öğrendiniz? 
MEHMET
MUŞ (İstanbul) – O zaman doğru dil kullan kardeşim, doğru dil kullan, karşılığını
alırsın. 
LEZGİN
BOTAN (Devamla) – Doğru dil kullanıyorum. Bakın, burada fotoğrafını
gösteriyorum. Fetullah Gülen’in fotoğrafında yer alan ben değilim, Recep Tayyip
Erdoğan’dır. “Ne istediyseniz verdik.” diyen kişi odur. En etkili makamda,
cumhurbaşkanıydı. Arsaları da verdiniz, paraları da verdiniz, valileri de
kaymakamları da müsteşarları da, herkesi hizmetine verdiniz, şimdi de
diyorsunuz ki “Ya, ne istediniz de vermedik? Ey nankör kedi, sen nasıl bize
ihanet ettin?” Birlikte yürüdünüz bu yollarda, Türk halkını ve bu Parlamentoyu
bombalatacak kadar onları azdırdınız. Bunun hesabını er geç vereceksiniz, lamı
cimi yoktur. (HDP sıralarından alkışlar) 
BAŞKAN
– Buyurun Sayın Muş. 
MEHMET
MUŞ (İstanbul) – Sayın Başkan, grubumuza yönelik sataşmalar ortadadır. Buradan
saymaya gerek yok. 
FİLİZ
KERESTECİOĞLU DEMİR (İstanbul) – “Ortadadır.” Söylesene. 
BAŞKAN
– Sayın Muş, ne söyledi? 
MEHMET
MUŞ (İstanbul) – Sayın Başkan, grubumuza atfen, Sayın Genel Başkanımıza atfen
terör örgütü lideriyle bazı fotoğraflar paylaşıp açık sataşmada…
BAŞKAN
– Buyurun iki dakika süreyle. Lütfen bitirelim bu polemiği. 
FİLİZ
KERESTECİOĞLU DEMİR (İstanbul) – “Fotoğrafı var.” diyor, var. “‘Ne istediniz de
vermedik?’ dedi.” diyor, dedi. 
11.- İstanbul Milletvekili Mehmet Muş’un, Van Milletvekili Lezgin
Botan’ın sataşma nedeniyle yaptığı konuşması sırasında AK PARTİ Genel Başkanına
sataşması nedeniyle konuşması
MEHMET
MUŞ (İstanbul) – Sayın Başkan, ben bir ispata davet ettim.
MAHMUT
TOĞRUL (Gaziantep) – İspatı ortada, ortada. İspatlayan fotoğraflarınız var
ortada.
MEHMET
MUŞ (Devamla) – Fetullahçı terör örgütüne karşı en büyük mücadeleyi veren
Adalet ve Kalkınma Partisidir. (CHP ve HDP sıralarından “Yok canım!” sesleri,
gürültüler) 
NURETTİN
DEMİR (Muğla) – Yardım yataklık yapan kim? 
MEHMET
MUŞ (Devamla) – Bir yapı terör örgütü hüviyetini aldıktan sonra ona karşı
mücadele edilir. Ne zaman ki bir yapı, bir organizasyon hukuk sınırlarını aşmış
ve artık hukukun dışına çıkmışsa orada hukuk devreye girer ve gereken yapılır.
Fetullah Gülen, Fetullahçı terör örgütü ilk darbe girişimini 17-25 Aralıkta
yapmıştı. 
MAHMUT
TOĞRUL (Gaziantep) – Çıkarınız çatışınca böyle oluyor. 
ÜNAL
DEMİRTAŞ (Zonguldak) – Hep hukuk dışıydı, hep.
MEHMET
MUŞ (Devamla) – Ondan sonra hukuk devreye girdi ve gereken adımlar atıldı.
Paylaştığı, geçmişten bulunmuş bir fotoğraf. Bakın, ben size terör örgütlerini
anlatayım mı? (HDP sıralarından gürültüler)
FİLİZ
KERESTECİOĞLU DEMİR (İstanbul) – Hani, ne kadar geçmiş?
MEHMET
MUŞ (Devamla) – Sayın Kerestecioğlu, bak, yanınızda da oturuyor. DHKP-C’ye
teşekkür eden, yanınızdaki hanımefendi. Nerede teşekkür ediyor, biliyor
musunuz?
NURETTİN
DEMİR (Muğla) – Yardım ve yataklık yapan kim?
MERAL
DANIŞ BEŞTAŞ (Adana) – Ya sözün bitince buraya geliyorsun.
MEHMET
MUŞ (Devamla) – Adana’da parti binalarında bomba patlıyor. Açıklama geliyor
Hükûmetten, diyor ki: “DHKP-C’li teröristler yaptı.” Yanında oturan
milletvekili diyor ki: “Hayır, biz arkadaşlarla görüştük, kendileriyle
görüştük, bize desteklerini açıkladılar. Biz böyle bir şeyi onlardan
beklemeyiz. Kendilerine teşekkür ediyoruz.” Bakın, DHKP-C, Mehmet Kiraz’ı
katleden terör örgütüdür.
MAHMUT
TOĞRUL (Gaziantep) – Uydur, uydur!
NURETTİN
DEMİR (Muğla) – O terör örgütü ama bu suç örgütü.
MEHMET
MUŞ (Devamla) – MLKP onların içinde. Genel başkanları, dünyanın terör örgütü
olarak tanıdığı PKK terör örgütüne “Bize göre terör örgütü değil...”
MAHMUT
TOĞRUL (Gaziantep) – Yan çizme, yan çizme! Konu. FETÖ, FETÖ, sizin FETÖ’yle
nasıl iş birliğinde olduğunuz, yan çizme! Başka alanlara girme, başka alanlara!
Senin nerede olduğun belli!
MEHMET
MUŞ (Devamla) – Grup başkan vekiliniz –şu an içerideki- ne diyor burada:
“PKK’yı eleştirme yetkimiz yok.” Yani PKK’nın güdümünde olan, oradan talimatla
hareket eden bir partinin bize kalkıp da demokrasi dersi vermeye, partimizi
terör örgütleriyle ilişkilendirmeye hakkı da yoktur, haddi de yoktur.
FİLİZ
KERESTECİOĞLU DEMİR (İstanbul) – Ya FETÖ’ye gelecektin. Gelebilecek misin
FETÖ’ye?
MAHMUT
TOĞRUL (Gaziantep) – Siz FETÖ’nün talimatlarıyla hareket ettiniz o zaman,
FETÖ’nün talimatlarıyla bu kaymakamları atadınız, bu valileri atadınız, bu
rektörleri siz atadınız.
MEHMET
MUŞ (Devamla) – Böyle bir ifade kullanmak, bu partinin yapacağı en son iştir.
Genel Kurulu
saygıyla selamlıyorum. (AK PARTİ sıralarından alkışlar)
FİLİZ
KERESTECİOĞLU DEMİR (İstanbul) – Bu parti, FETÖ’yle hiçbir zaman yan yana
durmadı.
MERAL DANIŞ
BEŞTAŞ (Adana) – Sayın Başkan…
BAŞKAN -
Teşekkür etmediyseniz buyurun Sayın Danış Beştaş.
Buradayız bu
akşam, sabahlarız, problem değil, alıştık zaten. 
FİLİZ
KERESTECİOĞLU DEMİR (İstanbul) – Siz grup başkan vekiline sorun onu, onun kirli
diline sorun.
ÖZGÜR ÖZEL
(Manisa) – Mehmet Muş’a ne kadar zor söz verdiniz, Meral Hanım’a…
BAŞKAN - Lütfen,
polemiği bitirelim ama.
Buyurun.
12.- Adana Milletvekili Meral Danış Beştaş’ın, İstanbul Milletvekili
Mehmet Muş’un sataşma nedeniyle yaptığı konuşması sırasında şahsına sataşması
nedeniyle konuşması
MERAL DANIŞ
BEŞTAŞ (Adana) – Sayın Başkan, değerli milletvekilleri; Sayın Muş gerçekten
tıkanınca hemen başka kişilere saldırıyor.
MEHMET MUŞ
(İstanbul) – Niye?
MERAL DANIŞ
BEŞTAŞ (Devamla) – Bugün önde beni gördü, oradan, durumdan vazife çıkardı.
MEHMET MUŞ
(İstanbul) – Teşekkür ettiniz mi, etmediniz mi?
MAHMUT TOĞRUL
(Gaziantep) – Ne yapsın? Sıkışmıştı Başkan, sıkışmıştı.
MERAL DANIŞ
BEŞTAŞ (Devamla) – Yazıklar olsun ya, yazıklar olsun!
MEHMET MUŞ
(İstanbul) – Size yazıklar olsun. 
MERAL DANIŞ
BEŞTAŞ (Devamla) – Biraz okuyun bence; biraz yeni siyaseti, yeni dili öğrenin,
bir de biri konuşurken dinlemeyi öğrenin.
MEHMET MUŞ
(İstanbul) – DHKP-C’ye teşekkür eden bir insansınız, bir de milletvekilisiniz.
DHKP-C’ye teşekkür ettiniz, beyanlarınız ortada.
MERAL DANIŞ
BEŞTAŞ (Devamla) – Bakın, siz konuşurken ben hiç konuşmadım. Ben DHKP-C’ye ya
da başka birine teşekkür etsem bunu inkâr etmem.
MEHMET MUŞ
(İstanbul) – DHKP-C’ye teşekkür eden birisiniz siz. Çıkıp demokrasi emaresi
anlatmayın bize.
MERAL DANIŞ
BEŞTAŞ (Devamla) – Sizin gibi Fetullah Gülen’le boy boy fotoğraflarım çıksa
gelip burada inkâr edemeyecek kadar dürüst ve hakkaniyetli bir insanım.
MEHMET MUŞ
(İstanbul) – Bari ifadenize sahip çıkın.
MERAL DANIŞ
BEŞTAŞ (Devamla) – Ama siz Fetullahçıları anlatmak için çıktınız, en önde beni
gördünüz, aklınıza geldi, o anda bir şey söylediniz.
MAHMUT TOĞRUL
(Gaziantep) – DHKP-C geldi aklına.
MEHMET MUŞ
(İstanbul) – Yok, siz varsınız. Genel Başkanınız MLKP’den hüküm giymiş.
MERAL DANIŞ
BEŞTAŞ (Devamla) – Gerçekten…
Sayın Başkan,
aralıksız konuşuyor, ne yapacağız?
FİLİZ
KERESTECİOĞLU DEMİR (İstanbul) – Evet, siz istediğiniz zaman duymuyorsunuz. 
MEHMET MUŞ
(İstanbul) – Bunları söyleyince canları sıkılıyor biraz.
BAŞKAN – Tamam,
Genel Kurula hitap edin. 
Lütfen Sayın
Muş, müdahale etmeyelim. 
MERAL DANIŞ
BEŞTAŞ (Devamla) – Ya siz gerçekten… Yazıklar olsun size ya! 
MEHMET MUŞ
(İstanbul) – Size yazıklar olsun.
MERAL DANIŞ
BEŞTAŞ (Devamla) – Ya zavallısınız, zavallı!
MEHMET MUŞ
(İstanbul) – Sizsiniz zavallı.
MERAL DANIŞ
BEŞTAŞ (Devamla) – Cevap veremediğinizde başka yerlere saldırıyorsunuz ya!
BAŞKAN
– Şimdi, karşılıklı konuşmayalım.
MERAL DANIŞ
BEŞTAŞ (Devamla) – Benim hesabını veremeyeceğim hiçbir davranışım yoktur. 
MEHMET MUŞ
(İstanbul) – DHPK-C’ye teşekkür ettiniz mi, etmediniz mi onu söyleyin.
BERDAN ÖZTÜRK
(Ağrı) – Dinle, dinle önce dinle. 
FİLİZ
KERESTECİOĞLU DEMİR (İstanbul) – Ne teşekkür edecek DHKP-C’ye be!
MERAL DANIŞ
BEŞTAŞ (Devamla) – Adana’da il binamızı AKP arkasında durarak bombalatmıştır,
IŞİD’ciyi Suriye’ye kaçırtmıştır ve hâlâ dosya kapalıdır; bunu dün savunma
sırasında söyledim. 
MEHMET MUŞ
(İstanbul) – Bunu ispatlayacaksınız, ispatlamayan müfteridir.
MEHMET UĞUR
DİLİPAK (Kahramanmaraş) – Yalan uyduruyorsunuz, yalan. 
MERAL DANIŞ
BEŞTAŞ (Devamla) – Siz benim konuşmamın peşine düşeceğinize Adana il binasını
kim bombaladı, başsavcıya kim talimat verdi, beş gün sonra niye Suriye’ye
kaçtığını açıklayın bakalım. 5 Haziranda kim bombayı attırdı onu açıklayın.
Fetullah Gülen’le olan ilişkiyi açıklayamayınca gidip DHKP-C’ye teşekkürü
buldunuz, üç yıl önce; helal olsun size. 
MAHMUT TOĞRUL
(Gaziantep) – Lügati yetmiyor ki HDP’ye ancak kolluk güçlerini devreye
sokuyorlar. 
MERAL DANIŞ
BEŞTAŞ (Devamla) – Ben teşekkür etsem burada açıklarım, burada açıklayacak
kadar da yürekli biriyim merak etmeyin, böyle korkak da değilim. Ben geçmişimle
onur duyarım ve her yerde, her zeminde geçmişimi böyle açık yüreklilikle de
açıklarım. Bence siz de biraz bu sataşmalara bir düzey getirin en azından
Meclise yakışsın diyorum. (HDP sıralarından alkışlar) 
MEHMET MUŞ
(İstanbul) – Sayın Başkan, söylediğim çok açık, bakın, AK PARTİ terör
örgütlerinin hepsiyle mücadele eden bir partidir. Çok açık bir soru sordum,
DHKP-C’ye teşekkür etmiş. Adana’daki il binalarını AK PARTİ’nin bombalattığını
ifade ediyor, bunu ispat etmeye davet ediyorum, ispat etmeyen müfteridir. (CHP
ve HDP sıralarından gürültüler)
Teşekkür ederim.

X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Şimdi,
sayın milletvekilleri, madde üzerinde diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 4'üncü
maddesi aşağıdaki şekilde değiştirilmiştir.
"MADDE 4 -
Türkiye Büyük Millet Meclisi İçtüzüğünün 54 üncü maddesinin birinci fıkrası
aşağıdaki şekilde değiştirilmiştir.
Resmi tatile
rastlamadığı takdirde Türkiye Büyük Millet Meclisi Genel Kurulu, Salı günü saat
15.00'ten 21.00'e, Çarşamba ve Perşembe günleri saat 14.00'ten 21.00'e kadar
toplanır. Türkiye Büyük Millet Meclisi vasıtasıyla Genel Kurul, Komisyon ve
Siyasi Parti Grup toplantılarının tamamı tarih ve zaman sınırlaması olmadan
yayınlanır.”
Serdal Kuyucuoğlu (Mersin) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU SÜZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN – Sayın
Başkan Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN – Önerge
üzerinde söz isteyen Mersin Milletvekili Serdal Kuyucuoğlu.
Buyurun Sayın
Kuyucuoğlu. (CHP sıralarından alkışlar)
SERDAL
KUYUCUOĞLU (Mersin) – Sayın Başkan, değerli milletvekilleri; İç Tüzük
Değişiklik Teklifi’nin 4’üncü maddesi üzerine söz almış bulunuyorum. Bu
vesileyle, seçilmişlerin millet adına konuşma özgürlüğünü savunan tüm
milletvekillerini saygıyla selamlıyorum.
Değerli
milletvekilleri, gittikçe her alanda herkesin konuşma ve ifade özgürlüğünü
kaybettiği, korktuğu, hatta cezalandırıldığı bir ortamdayız. Türkiye’de olumsuz
anlamda ilkleri yaşıyoruz. Muhalefetin de sesimizin kısılmasına destek vermesi
anlaşılır gibi değil. Dünyada örneği olmayacak bir durumu yaşıyoruz. Bu
teklifle milletin vekillerinin Mecliste konuşma hakları ellerinden alınıyor,
çeşitli cezalandırılma yöntemleriyle tehdit ediliyor. Her vekil bir bölgeden
geliyor, her biri neredeyse ortalama 90-100 bin vatandaşın oyuyla gelmiştir.
Bölgesinin taleplerini, dileklerini milletvekili olarak Mecliste dile getirme
görevi vardır. Sayın Binali Yıldırım diyor ki: “İç Tüzük’ü verimli çalışma
için, zamanı etkin kullanma, lüzumsuz konuşmalarla Meclisi meşgul etmemek için
değiştiriyoruz.” Soruyorum: Milletvekillerinin konuşmalarını lüzumsuz konuşma
olarak addetmek vekillere hakaret değil midir? Neredeyse yasaları vekillere
yazılı olarak gönderip “Siz bunları okuyun, Meclis meşgul olmasın, bunları
Mecliste sadece oylayalım.” diyeceksiniz. Demokrasi farklı fikirlerin özgürce
tartışılmasıdır. Senede bir kez yasa teklifi verebilecek vekilin nasıl görev
yapabileceğini düşünün. İstiyorlar ki milletimiz gerçekleri bilmesin,
öğrenmesin, istiyorlar ki tüm yasaları millete duyurmadan, sessiz sedasız,
tartışmadan geçirelim. Başbakan Binali Yıldırım “Biz bu İç Tüzük’ü şimdi
değiştiriyoruz ama bu da geçici, 2019’da tekrar değiştireceğiz.” diyor. Yani
iki seneliğine bir İç Tüzük tartışması yapılıyor. İki sene sonra bir daha
değiştirilecek. “O zaman aceleniz nedir?” diye sorarlar adama. 
Değerli
arkadaşlar, OHAL’i çok sevdiniz, OHAL’i ülkenin tamamında normal bir yönetim
hâline getirdiniz, millet iradesinin özgürce uygulanması gereken Türkiye Büyük
Millet Meclisini OHAL’le yönetir oldunuz; yani, OHAL’i Meclise de soktunuz.
Binlerce akademisyeni, kamu görevlisini, suçlarının ne olduğunu söylemeden
ihraç eden, yüzlerce gazeteciyi hapsedip aylarca yargı önüne çıkarmayan, yandaş
olmayan televizyonları, radyoları kapatan bir sivil dikta yönetimi oldunuz.
Zaten ülke kanun hükmünde kararnamelerle yönetiliyor. Herkesin, her kesimin
sesi kısılıyor. Türkiye giderek demokratik dünyadan uzaklaşıyor. Bunu dış
ilişkilerde de günbegün görüyoruz. Gerçekten bugün Meclisin içerisinde bile
kendimizi ifade etme anlamında adalete ihtiyacımız var. Ama maalesef gözler
görmüyor, kulaklar duymuyor. Çoğunluğunuz var, bu Mecliste hangi yasayı
istediniz de geçiremediniz? “Milletin Meclisi” diyorsunuz, kıstığınız vekil
sesleri de milletin sesi. Burası “milletin Meclisi” ise, milletin vekillerinin
sesini kısamazsınız, kısmamalısınız. Milletimiz artık her şeyi çok net görmeye
başladı ve bunu göstermek için de 2019’u bekliyor. Yarın siz de burada daha çok
konuşmak, görüşlerinizi ifade etmek isteyebilirsiniz. Bırakın, Türkiye Büyük
Millet Meclisinde, sokakta, medyada insanlar konuşabilsin. Bırakın, milleti
temsil edenler temsil ettikleri bölgenin sorunlarını, taleplerini özgürce dile
getirebilsinler. Bu hak gün olur size de lazım olur. Günlerce yürüdüğümüz,
bütün dünyanın gördüğü ama sizin bir türlü görmek istemediğiniz hak, hukuk,
adalet arayışımız bir gün size de lazım olabilir. Gelin, demokrasiyi sadece oy
çokluğuna ve parmak hesabına indirgemeyin; gelin, ülkemizin her alanında hakkı,
hukuku ve adaleti savunalım diyor, hepinize saygılar sunuyorum. (CHP
sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum. Kabul edenler… Kabul etmeyenler… Önerge kabul
edilmemiştir.
4’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
5’inci madde
üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan (2/1783) esas sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 5’inci maddesinin aşağıdaki gibi
değiştirilmesini arz ve teklif ederiz.
 Filiz Kerestecioğlu Demir Mithat
Sancar İbrahim Ayhan
 İstanbul Mardin Şanlıurfa
 Ayşe Acar Başaran Mahmut
Toğrul Bedia Özgökçe Ertan
 Batman Gaziantep Van
MADDE 5- Türkiye
Büyük Millet Meclisi İçtüzüğü'nün 56’ncı maddesi yürürlükten kaldırılmıştır. 
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 5'inci
maddesi teklif metninden çıkarılmıştır. 
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Fatma Kaplan Hürriyet Akın
Üstündağ Uğur Bayraktutan
 Kocaeli Muğla Artvin
 Ünal Demirtaş Yakup
Akkaya
 Zonguldak İstanbul
BAŞKAN
– Son okunan önergeye Komisyon katılıyor mu? 
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım. 
BAŞKAN
– Başkanlık Temsilcisi?
TBMM
BAŞKAN VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan. 
BAŞKAN
– Önerge üzerinde söz isteyen Zonguldak Milletvekili Ünal Demirtaş.
Buyurun
Sayın Demirtaş. (CHP sıralarından alkışlar)
ÜNAL
DEMİRTAŞ (Zonguldak) – Teşekkür ederim Sayın Başkan. 
Genel
Kurulu saygıyla selamlıyorum. 
Tabii,
hepimizi yakından ilgilendiren, özellikle muhalefetin sesini kısan,
milletvekillerini terbiye etmeye çalışan, Türkiye’deki demokratik hak ve
özgürlükleri kısıtlayan, bir başka önemli bir derecede kısıtlayan Meclis
İçtüzüğü değişikliği üzerinde, 5’inci madde üzerine söz almış bulunmaktayım.
Değerli
arkadaşlarım, bütün kanunların bir dönemi vardır yani bir iklimi vardır.
Öncelikli olarak bu iklimi anlatmak istiyorum size. Yani bugüne nasıl geldik?
Bu Meclis İçtüzüğü değişikliğine nasıl geldik, öncelikle onu ifade etmek
istiyorum.
Değerli
arkadaşlarım, 15 Temmuz akşamı burada hep beraber, Mecliste kol kolayken
üzerimize bombalar atıldı ve daha sonra 20 Temmuzda iki parti anlaşarak OHAL’i
çıkardınız ve OHAL’in bugüne kadar getirmiş olduğu olağanüstü koşullarda bir
Anayasa değişikliği gerçekleştirildi. Bu Anayasa değişikliği aslında
demokrasimizi temellerinden sarsan, Türkiye’deki hak ve hürriyetleri
kısıtlayan, düşünce ve ifade özgürlüğünü kısıtlayan, bize göre -belki meridir
ama- gayrimeşru olan bir Anayasa değişikliğiydi. Şimdi, bu değişikliklerin
üzerine, tekrar, yeni bir, Türkiye’deki söz, düşünce ve ifade özgürlüğünü
kısıtlayan bu Meclis İçtüzüğü değişikliğini gündeme getirdiniz. 
Değerli
arkadaşlarım, elbette her kanunun gelmiş olduğu bir iklim vardır. Bu Meclis
İçtüzüğü’nün de bir iklimi var. Aynı zamanda her kanunun bir ruhu vardır, bu
ruh gerçekten çok önemlidir. 
Şimdi, ben size
şunu ifade etmek istiyorum: Türkiye’deki demokrasinin temellerini oluşturan,
felsefesini oluşturan, dünyadaki demokrasinin temellerini oluşturan,
felsefesini oluşturan özellikle kanunların ruhu üzerine Montesquieu’nun bir
eserinden bahsetmek istiyorum. Bakın, 1748’de bu eser basılmış ve bu eserde
saltanatla ilgili hükümler var. Bakın, diyor ki: “Aracılık eden, bağımlı olan
ve buyruk altında bulunan kuvvetler saltanat hükûmetinin yani temel kanunlar
vasıtasıyla bir kişinin yönettiği hükûmetin niteliğini teşkil eder.” 
Şimdi, burada
neden bahsediyoruz? Maalesef, ülkemizde şu anda bir saray vesayeti var;
“kuvvetler ayrılığı” dediğimiz, “erkler ayrılığı” dediğimiz noktada yasama,
yürütme ve yargı üzerinde bir saray vesayeti var. Bize göre bu Meclis İçtüzüğü
değişikliği de bu saray vesayetinin bir ürünüdür değerli arkadaşlarım. 
Tabii, 5’inci
maddeden de bahsetmek istiyorum. Burada Milliyetçi Hareket Partisine de
özellikle bazı noktalarda eleştiri getirmek istiyorum çünkü onlar da artık
iktidar partisiyle birlikte hareket ediyorlar. Frak değişikliğine yönelik, daha
doğrusu Meclisteki kıyafet değişikliğine yönelik bir madde bu madde. Aslolan da
Meclis Başkanlarının frak giymesini istemediği ifade edilmişti, özellikle
Komisyon çalışmaları sırasında. Sayın Erkan Akçay burada olsaydı, onun bir
ifadesi vardı, onu ifade etmek istiyorum. 
MEHMET PARSAK
(Afyonkarahisar) – Sayın Akçay burada.
ÜNAL DEMİRTAŞ
(Devamla) - Sayın Erkan Akçay diyor ki: “Bu frak milletimizin kıyafet
anlayışına uygun değildir.”...
ERKAN AKÇAY
(Manisa) – Doğru, evet, doğru. Uygun değil, kuyruklu bir kıyafetimiz olmadı
hiçbir zaman.
ÜNAL DEMİRTAŞ
(Devamla) – …ve aynı zamanda diyor ki: “Millî değerlerimize uygun değildir.”
ERKAN AKÇAY
(Manisa) – Evet, doğru. 
ÜNAL DEMİRTAŞ
(Devamla) – Sayın Akçay, bu kıyafeti, bildiğiniz gibi 1925 yılında Mustafa
Kemal Atatürk getirmiştir ve bugüne kadar da…
ERKAN AKÇAY
(Manisa) – Atatürk’ü hiç karıştırmayın bu işe. Bakın, yanlış yapıyorsunuz
Atatürk’ü karıştırmayın bu işe.
ÜNAL DEMİRTAŞ
(Devamla) – …Türkiye Büyük Millet Meclisi Başkanları bunu giymişler.
ERKAN AKÇAY
(Manisa) – O zaman giyilmiştir. Atatürk’e bağlamayın lütfen, yanlış
yapıyorsunuz.
ÜNAL DEMİRTAŞ
(Devamla) – Bir de diyorsunuz ki, bakın, burada bir ifadeniz daha var: “Meclis
Başkanları bundan rahatsız.” diyorsunuz. Bugüne kadar ben -son Meclis Başkanına
kadar- bundan pek rahatsızlık duyanı görmedim.
ERKAN AKÇAY
(Manisa) – Sordun mu?
ÜNAL DEMİRTAŞ
(Devamla) – Elbette Atatürk’ten rahatsız olma düşüncesinde olanlar kıyafetinden
de rahatsızlık duyabilirler buna bir şey demiyorum. 
ERKAN AKÇAY
(Manisa) – Biz de bir şey demiyoruz.
KAMİL AYDIN
(Erzurum) – Boğazını sıkıyor adamın, daha anlayamamışsın bu cümleyi.
ÜNAL DEMİRTAŞ
(Devamla) - Ama bakın Sayın Akçay, şimdi diyorsunuz ki: “Millî değil.” Bakın,
bugün yeni bir olay öğrendik.
ERKAN AKÇAY
(Manisa) – Frak, Fransızlardan gelme.
ÖZGÜR ÖZEL
(Manisa) – Kravat nereden gelme? Kravat da Hırvatlardan gelme.
ÜNAL DEMİRTAŞ
(Devamla) – “Fransızlardan gelme” diyorsunuz, tamam, bir şey demiyorum. Bakın,
bugün şunu öğrendik: Sayın Başkan, Alman malı Mercedes Benz Maybach S 600 marka
makam aracı almış, 1 milyon 300 bin euroya. 
ÖZGÜR ÖZEL
(Manisa) – 6 trilyon.
ÜNAL DEMİRTAŞ
(Devamla) - Bakın, bu 6 trilyon. Bu millî değil de, frak millî değil de bu
Mercedes mi millî?
ERKAN AKÇAY (Manisa)
– Hayır, o da millî değil.
KAMİL AYDIN
(Erzurum) – Değil, o da değil, binme.
ÜNAL DEMİRTAŞ
(Devamla) – Genel Kurulu saygıyla selamlıyorum. (CHP sıralarından alkışlar) 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan (2/1783) esas sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 5’inci maddesinin aşağıdaki gibi değiştirilmesini
arz ve teklif ederiz.
“MADDE 5 —
Türkiye Büyük Millet Meclisi İçtüzüğü'nün 56’ncı maddesi yürürlükten
kaldırılmıştır.”
Bedia Özgökçe Ertan (Van) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Sayın Başkanım, katılamıyoruz
BAŞKAN –
Başkanlık Temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Önerge
üzerinde Van Milletvekili Bedia Özgökçe Ertan konuşacaktır. 
Buyurun Sayın
Özgökçe Ertan. (HDP sıralarından alkışlar)
BEDİA ÖZGÖKÇE
ERTAN (Van) – Teşekkür ediyorum Sayın Başkan.
Değerli
milletvekilleri, evet, bir kişiye özel düzenlemeyle daha karşı karşıyayız.
Gerçi bu İç Tüzük düzenlemelerinin neredeyse tamamı kişiye özel ve Anayasa’ya aykırı
ama bir de şöyle bir yönü var: Milletvekillerine ayar vermeyi ve hizaya
getirmeyi amaçlıyor. Fakat bu düzenleme özellikle tam adrese teslim bir
düzenleme olmuş. Özellikle, Meclis Başkanının kendi isteğiyle fraktan kurtulma
meselesi İç Tüzük düzenlemesi olarak karşımızda şu an. Bizim öncelikle
anlayamadığımız şey, bütün gerekçenin her tarafında Meclisin daha etkin,
şeffaf, verimli çalışması olarak sunulan İç Tüzük değişikliğinde bu maddenin
yeri ne olacaktır yani bir şekilde bu düzenleme hayata geçerse Meclis nasıl
daha etkin, daha verimli ve şeffaf çalışacak? 
Değerli
arkadaşlar, eğer 56’ncı madde değişecekse tek bir kişinin talebiyle değil,
herkesin ve bütün partilerin görüşü alınarak değiştirilmeliydi. Daha doğrusu,
biz İç Tüzük’te giyim kuşama dair bir düzenleme olmamasını savunuyoruz, böylesi
daha yerinde olur, halkın vekâletini alan bireylerinin o saygınlığa mutlaka
uygun da davranacağı varsayılmalıdır. Genel Kurulda da Meclisin her yerinde de
kim ne giymiş, nasıl giymiş yazılı olarak düzenlenmemesi gerekiyor. Bu konunun
önünün açılmasının bir istismara yol açmayacağını düşünüyorum ben. 
Bir düşünün,
öncelikle bir Hemşinli milletvekili arkadaşımızın kendi yöresel kıyafetleriyle
Genel Kurula geldiğini varsayarsak bu görüntü asla Genel Kurulun saygınlığından
bir şey düşürmez, tam aksine bu Parlamentonun özgürlükler hanesine, demokrasi
hanesine bir artı kazandırır. Biz herkesin istediği gibi giyinmesini
savunuyoruz. 
Ben 56’ncı
maddeye dair bir örnek vereceğim, gereksiz bir detay diyoruz çünkü biz. Bu maddenin
varlığı nedeniyle 1973 yılında rahmetli Nermin Neftçi Meclis Başkan Vekili
seçilince kürsüye koyu renk etek, ceket ve beyaz papyonla çıkmak zorunda
kalmıştı. Cumhuriyet tarihinde hem de elli yıl sonrasında ilk defa bir kadın
Meclis Başkan Vekili seçilmişti ama böylesi bir garip uygulamaya maruz
kalmıştı. 
Her ne kadar
Sayın Şentop “Teamülleri kural hâline getiriyoruz.” dese de teamül rejimi
Parlamento hukukunun bir parçasıdır, bu teamüllere herkesin uyacağını
düşünüyoruz.
Bizler
demokrasimizin gelişmesinin şeklî şartlara değil, çoğulculuğa saygı duymaktan
geçtiğine inanıyoruz. Bunun en güzel örneği, kurucu Meclisin 1920 yılında
Ulus’taki eski Türkiye Büyük Millet Meclisi önünde çektiği fotoğraftır örneğin.
O fotoğraf karesine giren milletvekillerinin oluşturduğu, yazdığı Anayasa’nın
özgürlükçü ruhuna bir daha ne yazık ki ulaşılamamıştır.
Dolayısıyla,
“Kadın vekiller pantolon mu giymiş?” ya da “Meclis Başkanı frak mı giymiş,
giymemiş mi?” tartışmaları yerine artık bu felsefeyi kurmanın, bu Meclisin böylesi
bir felsefeye sahip olmasının yollarını aramalıyız diye düşünüyoruz.
1920 yılında
çekilen o fotoğraf karesinde Türkler, Kürtler, Araplar, Çerkezler vardı. Bugün
hâlâ 1920 tarihli Meclis Türkiye tarihinin ön özgürlükçü Meclisi olarak kabul
ediliyor çünkü onun kuruluşu, felsefesi ülkenin her bir rengini önemli ölçüde
barındıran bir Meclisti ve ortak tarih, ortak acılar ve ortak mücadele sonucu
kurulan Mecliste her mebus kendi kimliği ve en saygın görünümüyle ve ortaklaşma
ruhuyla katılmışlardı. Birbirinden farklı olmanın bu ülkeye zenginlik kattığını
düşünen insanlar vardı fakat bugün bu felsefeden kopmuş, tekçiliği amaç edinmiş
bir siyasal iktidarın aykırı tek bir sese dahi tahammül edemediği bir Meclisle
karşı karşıyayız.
Aslında, bu
Meclisin esas derdi kıyafet değil, Meclis Başkanının tarafsızlığını sağlamak,
Meclisin itibarını korumak, Meclis Başkanının görevini hakkıyla yerine
getirmesi için garanti ve güvence sağlayan bir düzenlemeyi amaç edinmek
olmalıdır. Meclis Başkanının bize göre şu an ilgilenmesi zorunlu olan en önemli
görevi, bu Meclisteki tüm milletvekilleriyle aynı saygınlığa sahip olan ve şu
anda cezaevlerinde tutsak edilen sayın milletvekillerinin haklarını korumak
olmalıdır. Hâlen tutuklu olan milletvekilleri hakkında tek bir söz dahi etmemesi
kabul edilemezdir.
Sayın Selahattin
Demirtaş’ın da mektubuna bir an önce yanıt vermesini bekliyoruz ve bir an önce
Sayın Meclis Başkanının “Milletvekillerinin yeri Meclistir.” demesini
bekliyoruz diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
III- YOKLAMA
(CHP
sıralarından bir grup milletvekili ayağa kalktı) 
ÖZGÜR ÖZEL
(Manisa) – Maddede yoklama talep ediyoruz. 
BAŞKAN – Evet,
maddede yoklama talebi var, önce bu talebi karşılayacağız. 
Sayın Özel,
Sayın Altay, Sayın Aydın, Sayın Gürer, Sayın Çamak, Sayın Engin, Sayın Durmaz,
Sayın Gökdağ, Sayın Akyıldız, Sayın Demirtaş, Sayın Arslan, Sayın Akaydın,
Sayın Doğan, Sayın Balbay, Sayın Çam, Sayın Tamaylıgil, Sayın Ayata, Sayın
Göker, Sayın Özdiş, Sayın Yedekci, Sayın Erkek.
Evet, yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – 5’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
6’ncı madde
üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 6’ncı
maddesi aşağıdaki şekilde değiştirilmiştir. 
“MADDE 6 –
Türkiye Büyük Millet Meclisi İçtüzüğünün 57 nci maddesi aşağıdaki şekilde
değiştirilmiştir. 
MADDE 57 -
Başkan birleşimi açarken tereddüde düşerse yoklama yapar.
Görüşmeler
sırasında işaretle oylamaya geçilirken, yirmi milletvekili ayağa kalkmak veya
önerge vermek suretiyle yoklama yapılmasını isteyebilir.
Yoklama,
elektronik oy düğmelerine basmak, imzalı pusula vermek veya Başkan lüzum
gördüğü zaman ad okunmak suretiyle yapılır.
Yoklama
sonucunda, üye tamsayısının en az üçte birinin mevcut olmadığı anlaşılırsa,
oturum en geç bir saat sonrasına ertelenebilir. Bu oturumda da toplantı yeter
sayısı yoksa, birleşim kapatılır.” 
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Fatma Kaplan Hürriyet  Akın
Üstündağ Yakup Akkaya
 Kocaeli Muğla İstanbul
 Uğur Bayraktutan Ali
Akyıldız
 Artvin Sivas
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 6’ncı maddesinin teklif metninden
çıkarılmasını arz ve teklif ederiz.
 Mahmut Toğrul Sibel
Yiğitalp Meral Danış Beştaş
 Gaziantep Diyarbakır Adana
 Mithat Sancar Bedia
Özgökçe Ertan Lezgin Botan
 Mardin Van Van
 Adem Geveri
 Van
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ CENGİZ AYDOĞDU (Aksaray) – Katılamıyoruz Sayın Başkanım. 
BAŞKAN – Meclis
Başkan Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Önerge
üzerinde söz isteyen Van Milletvekili Bedia Özgökçe Ertan. 
Buyurun. (HDP
sıralarından alkışlar) 
BEDİA ÖZGEKÇE
ERTAN (Van) – Teşekkür ediyorum Sayın Başkan.
Tüm
beyanlarımızda belirttiğimiz gibi, bu İç Tüzük değişikliğinin tamamı ya kişiye
ya da gruba özel. Bu da gruplara özel bir düzenleme. Bu değişiklik teklifiyle
yasama organının çalışma düzeni açısından en önemli konularından biri olan
oylama işlemi tırpanlanıyor. Oturumu yöneten başkan ve divan üyelerinin
müzakereye ve oylamaya katılmaları mümkün değil iken yoklamaya dâhil edilmeleri
ise tarafsızlık ilkesiyle bağdaşmayan bir uygulamadır.
Değerli
arkadaşlar, bir yasa tasarısı ya da teklifi oylanırken hangi partinin hangi
tutum içerisinde olduğunu biz oylamalarla anlıyoruz ve bu, oylamalarla ancak
ortaya çıkıyor. Bu görüntü bir fotoğraftır ve genellikle de çok önemli bir
fotoğraftır. Sizler de kabul edersiniz ki çok önemli görüşmelere dair yapılan
oylamalar Türkiye'nin tarihine bir fotoğraf olarak da yansımıştır ve
hafızasında kalmıştır. Örneğin, gizli oylamaya sırıtarak ve hangi oyu verdiğini
göstererek oy vermek bir fotoğraftır ve aynı zamanda bir utançtır. Keza,
Denizlerin idamına el kaldıranların resmi, bugün Türkiye tarihinin en önemli ve
unutulmaz fotoğraflarından biridir. Ben şu ana kadar yürütülen bütün
faaliyetlere dair şunu söyleyebilirim ki yasama organının işlevini olması
gerektiği şekilde işletmeye gayret eden kesim muhalefet partileridir. Büyük bir
gayret harcayarak hem yasama fonksiyonunun yerine getirilmesi için hem de bu
emeği ortaya çıkarabilmek için büyük gayretler harcıyoruz. Tek başına bunu
kaldırmak, bu maddeyi kaldırmak İç Tüzük’ün bütünlüğünü, genel kurgusunu ve
genel kompozisyonunu bölme amaçlıdır. Bu teklif, HDP’yi susturalım, muhalefeti
susturalım teklifidir. Dolayısıyla çoğulculuğu değil, çoğunluğun tahakkümünü
hedefleyen bu İç Tüzük Değişiklik Teklifi’nin bu maddesini kabul etmiyoruz ve
çıkarılması gerektiğini düşünüyoruz. 
Sayın
Başkan, AKP ve MHP ittifakı İç Tüzük’ün 57’nci maddesini değiştirerek kendi
durumlarına aslında yasallık kazandırma çabasındadırlar. Şöyle ki hepimiz
şahidiz şu duruma: İktidar partisinin milletvekilleri bu salonda ne konuşulursa
konuşulsun genellikle bizleri duymamak için -sanıyorum- sürekli olarak
dışarıda, bahçedeler. Genel Kurulda bizler söz söyleme ve toplumun derdini
anlatma çabası içerisindeyiz ve iş sadece oylamaya geldiğinde ya ara veriliyor
ya da içeride ne konuşulduğunu bile bilmeyenler koşarak içeri girip oylamaya
katılıyorlar. Bu görüntü aslında çok ayıptır hem de -kusura bakmayın ama- çok
komiktir fakat biz buna gülmüyoruz. Çünkü çok acı bir tablodur bu Meclis adına.
Siz, muhalefetin 57’den kaynaklanan durumunu suistimal etiğini ve Meclisi
kapatma amacı taşıdığını iddia ediyorsunuz. Bunu asla kabul etmiyoruz. Biz,
Meclisin çalışmasını, hakkıyla çalışmasını istiyor ve sizi buna zorlama araçlarını
kullanıyoruz. Asıl siz toplumun sorunlarını duymak istemiyorsunuz. 
Sayın
Ramazan Can, görüşmelerin ilk gününde açıkça suistimalden bahsetti. Özel olarak
ilgimi çekti. Benim de içimde kalmasın, buradan söylemek istiyorum. Anımsayın,
iki ay kadar önce çocuğa yönelik cinsel istismar başta olmak üzere çocuk
istismarının bütün boyutlarının araştırılması için bir araştırma önergesi
vermiştim. Grup önergesi oylanmasın ve gündemden düşsün diye iktidar partisi
belki de ilk defa bu Mecliste yoklama talep etti ve o gün vekiller Meclise
gelmeyerek, oylamaya katılmayarak Meclisi kapatmaya vesile oldular. Evet, o gün
Genel Kurul oturumu kapatıldı. Bu yoklama talebini de Sayın Can istemişti. İşte
asıl suistimal sizin yaptığınızdır. 
BAŞKAN –
Sataşmayın lütfen Sayın Ertan. 
BEDİA ÖZGÖKÇE
ERTAN (Devamla) – Ve emin olun ki iktidarın talep ettiği bu yoklama fotoğrafı
da toplum olarak hafızamızda ve Meclis tutanaklarına yansımıştır. 
Bizler
buradayız, çalışma, Genel Kurulu çalıştırma derdindeyiz ama siz ne yapıyorsunuz?
“Genel Kurula gelmesek de olur.” diyorsunuz, Meclisin fonksiyonunu yok etme
gayretindesiniz. İki yıldır Meclisin anlamsız bir yer olduğu imajını işte
böylesi düzenleme ve davranışlarla sağlıyorsunuz. Sizin en büyük işleviniz
artık Meclisi hiçleştirmek olmuş. Ve Başkanlık Divanını toplantı yeter sayısına
dâhil etmek de ne oluyor, ben bunu anlamış değilim. Bu hangi mantıkla
açıklanabilir? Mutlaka açıklamanız gerekiyor. 
Eğer her önüne
gelen çiğneyecekse biz neden “Türkiye Cumhuriyeti’nin bir anayasası vardır.”
diyoruz? Ülke, kanun tanımazların, hukuk bilmezlerin tahakküm kurduğu bir yere
dönüşüyor gitgide. İç Tüzük 57’de yapılmak istenen değişikliğin Anayasa’nın
96’ncı maddesine, amir hükmüne açıkça aykırı olduğunu görmüyor musunuz?
Anayasa’nın 96’ncı maddesi bu durumu açıkça düzenlemiş. Bütün işlerin üçte 1
çoğunlukla olmasını emrediyor bu madde. Bu kadar açık şekilde Anayasa’ya
aykırılığı savunmanız suistimal değil de nedir, tahakküm kurma değil de nedir?
İstiyorsunuz ki muhalefet her daim hazır kıta, Genel Kurulda hazır bulunsun;
kendi çalsın kendi söylesin. Biz bunu kabul etmiyoruz. (HDP sıralarından
alkışlar) 
RAMAZAN CAN
(Kırıkkale) – Sayın Başkan, sadece tutanaklara geçsin.
BAŞKAN – Sataşma
olarak kabul etmiyoruz, tutanaklara geçsin bakalım. İktidar olarak hakkınızı
kullandınız, İç Tüzük’ten doğan hakkınızı. 
RAMAZAN CAN
(Kırıkkale) – Hatibin nezaketine de aykırı davranmak istemem. Mecelle’de bir
hüküm vardır “Bir hakkın istismarını kanun himaye etmez.” diye. Suimisalden de
emsal olmaz. Velev ki biz hakkı kötüye kullandıysak bu başkalarının hakkı
kötüye kullanmasına örnek teşkil etmez. 
BAŞKAN -
Teşekkür ediyorum, çok açıklayıcı bir bilgi oldu, tutanaklara geçti. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 6’ncı
maddesi aşağıdaki şekilde değiştirilmiştir. 
Ali Akyıldız (Sivas) ve arkadaşları
“MADDE 6 –
Türkiye Büyük Millet Meclisi İçtüzüğünün 57’nci maddesi aşağıdaki şekilde
değiştirilmiştir. 
MADDE 57 -
Başkan birleşimi açarken tereddüde düşerse yoklama yapar.
Görüşmeler
sırasında işaretle oylamaya geçilirken, yirmi milletvekili ayağa kalkmak veya
önerge vermek suretiyle yoklama yapılmasını isteyebilir.
Yoklama,
elektronik oy düğmelerine basmak, imzalı pusula vermek veya Başkan lüzum
gördüğü zaman ad okunmak suretiyle yapılır.
Yoklama
sonucunda, üye tamsayısının en az üçte birinin mevcut olmadığı anlaşılırsa,
oturum en geç bir saat sonrasına ertelenebilir. Bu oturumda da toplantı yeter
sayısı yoksa, birleşim kapatılır.” 
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ CENGİZ AYDOĞDU (Aksaray) – Katılamıyoruz Sayın Başkan.
BAŞKAN – Başkan
Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Önerge
üzerinde Sivas Milletvekili Sayın Ali Akyıldız konuşacaktır.
Buyurun Sayın
Akyıldız. (CHP sıralarından alkışlar) 
ALİ AKYILDIZ
(Sivas) – Sayın Başkan, değerli milletvekili arkadaşlarım, Meclisimizin ve
basınımızın kıymetli çalışanları ve ekranları başında bizleri izleyen çok
değerli yurttaşlarım; ben de hepinizi sevgiyle, saygıyla, muhabbetle
selamlıyorum.
Türkiye Büyük
Millet Meclisi İçtüzüğü’nde Değişiklik Yapılmasına Dair Kanun Teklifi’nin 6’ncı
maddesi üzerinde söz aldım.
Yapılan
düzenleme yoklama işleminin sınırlandırılmasını amaçlamaktadır. Oysaki
milletvekillerinin en az 20’sinin kanun teklif ve tasarıları görüşülürken
yoklama talebinde bulunması, görüşmelere olabildiğince fazla milletvekilinin
katılmasını sağlamak anlamında önemlidir. Bir milletvekilinin maddelerin
görüşülmesi esnasında Genel Kurulda hazır bulunması tüm yurttaşlara karşı asıl
görevidir. Bir irade Türkiye Büyük Millet Meclisinde, Genel Kurulda
katledilmemelidir bence. Bu durum kanun yapımında da sakatlıklar doğuracaktır. 
Düzenleme ayrıca
Anayasa’mızın 96’ncı maddesine aykırıdır. Şöyle ki: 96’ncı madde Genel Kurul
oturumlarının ne şekilde açılacağını, yoklamanın ne şekilde yapılacağını
söylemekte ve “Türkiye Büyük Millet Meclisi, yapacağı seçimler dahil bütün
işlerinde üye tamsayısının en az üçte biri -yani 184 kişi- ile toplanır.
Türkiye Büyük Millet Meclisi, Anayasada başkaca bir hüküm yoksa toplantıya
katılanların salt çoğunluğu ile karar verir; ancak karar yeter sayısı hiçbir
şekilde üye tam sayısının dörtte birinin bir fazlasından -yani 139 kişiden- az
olamaz.” demektedir. Yoklama istenilememesi nedeniyle, bir kanun maddesi
oylanırken Genel Kurulda toplantı yeter sayısının olup olmadığı tespit
edilemeyecek, başka bir ifadeyle, toplantı yeter sayısının çok altında bir
sayıyla kanun maddesinin kabul edilmesi gibi Anayasa’ya aykırı bir durum ortaya
çıkabilecektir. 
İç Tüzük
değişikliğine ilişkin bu teklif, iktidar grubunun demokrasi anlayışındaki
faşizan tezahürü bir kez daha göstermesi bakımından ibret ve kaygı vericidir.
Türkiye Büyük Millet Meclisinin kurumsal saygınlığına bu yolla müdahale
edilmektedir. Haksız bir saldırının ötesinde, gayriciddi ve keyfîlik içeren bir
zihniyetle de karşı karşıyayız. Düşük yoğunluklu demokrasilerde ve Orta Asya
tipi demokrasilerde örneği görülebilecek ve özü itibarıyla da Meclis içi darbe
niteliğinde olan bu İç Tüzük Değişikliği Teklifi’yle karşı karşıya kaldık. 
Demokrasiyi
çoğunlukçu bir anlayıştan ibaret zannedenler ya da böyle olmadığını bildikleri
hâlde bu anlayışın temsilcisi olanlar toplumlarına büyük acılar yaşatmışlar,
ağır bedeller ödetmişlerdir. Siyasi iktidar, Türkiye Büyük Millet Meclisinde
mutlak çoğunluğa sahiptir, gündemi belirleme gücüne sahiptir ancak siyasi iktidar,
bu mutlak gücüyle yetinmemekte, muhalefeti tümden susturmak istemektedir. Bu
yaklaşım ve girişim hiçbir şekilde kabul edilemez. 
Meclisin ve
millî iradenin sesi kısılmaktadır, millî irade ve egemenlik ayaklar altına
alınmaktadır. Demokrasilerde millî irade ve egemenlik iktidar çoğunluğundan
ibaret değildir, muhalefet de millî iradenin ve egemenliğin temsilcisidir.
Siyasi iktidar muhalefeti tümden susturmak ve sindirmek istemektedir, âdeta bir
ejderha gibi demokrasinin nispi kırıntılarını da yutmak ve yok etmek
istemektedir. Demokrasiyi tümden yok edecek bu yaklaşım ve girişim hiçbir
şekilde kabul edilemez.
Hukuku araç
olarak gören ve onun üstünlüğünü sindiremeyen, sayısal gücüne güvenen patolojik
ve narsist bir zihniyet hukuk ve siyaset istikrarına da darbe vurmaktadır. 
Türkiye Büyük
Millet Meclisi sipariş ya da talimat üzerine seri imalat yapan bir kuruma
dönüştürülmeye çalışılmaktadır. Cumhuriyet Halk Partisi olarak bu zilleti kabul
etmemiz mümkün değildir, bu zillete tahammül etmemiz de söz konusu olamaz. 
Ben tekrar
hepinizi saygıyla sevgiyle selamlıyorum, saygılarımı sunuyorum. (CHP
sıralarından alkışlar)
BAŞKAN –
Teşekkür ediyorum Sayın Akyıldız.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
6’ncı maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
7’nci madde
üzerinde aynı mahiyette olmak üzere iki adet önerge vardır, okutup işleme
alıyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 7’nci maddesinin teklif metninden
çıkarılmasını arz ve teklif ederiz.
 Mahmut Toğrul  Sibel
Yiğitalp  Meral Danış Beştaş
 Gaziantep  Diyarbakır
 Adana 
 Mithat Sancar Adem
Geveri Lezgin Botan
 Mardin Van Van 
Aynı mahiyetteki
diğer önergenin imza sahipleri:
 Muharrem Erkek  Murat
Emir  Nurhayat Altaca Kayışoğlu
 Çanakkale  Ankara
 Bursa
 Yakup Akkaya  Fatma
Kaplan Hürriyet  Akın Üstündağ
 İstanbul  Kocaeli
 Muğla
 Uğur Bayraktutan Selina
Doğan
 Artvin İstanbul
BAŞKAN –
Komisyon aynı mahiyetteki önergelere katılıyor mu?
ANAYASA
KOMİSYONU SÖZCÜSÜ CENGİZ AYDOĞDU (Aksaray) –Katılamıyoruz Sayın Başkanım.
BAŞKAN – Başkan
Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Aynı
mahiyetteki ilk önerge üzerinde İstanbul Milletvekili Selina Doğan
konuşacaktır.
Sayın Doğan,
buyursunlar. (CHP sıralarından alkışlar)
SELİNA DOĞAN
(İstanbul) – Sayın Başkan, değerli milletvekilleri; Meclis İçtüzüğü’nün 7’nci
maddesiyle ilgili vermiş olduğumuz önerge üzerinde konuşacağım.
Sayın
milletvekilleri, sanırım Türkiye’nin bu son yıllarını ileride araştıracak olan
araştırmacılar, ülkenin siyasi atmosferi kadar bireylerin ve toplumun
psikolojisini de masaya yatırmak zorunda kalacaklar çünkü yaşadıklarımız
kocaman bir akıl tutulmasından başka bir şey değil, ben başka türlü
açıklayamıyorum.
Günlerdir
önce Komisyonda, ardından Genel Kurulda tartıştığımız bu İç Tüzük
değişikliğinin ülkenin bir ihtiyacı olmaktan öte iktidar partisinin bir
tasarrufu olduğunu benim gibi hepiniz de biliyorsunuz. Bu değişikliği her ne
şekilde gerekçelendirirseniz gerekçelendirin, asıl olarak muhalefetin sessize
alınmak istendiğini hepimiz biliyoruz. Demokrasilerde muhalefetin önemine
ilişkin burada uzun uzun konuşmayacağım tekrar, sadece şunu söylemek istiyorum:
Muhalefet susturmanın bir ülke için ne anlama geldiğini ve bunun ilerleyen
yıllarda ülkeyi nasıl bir felakete sürükleyeceğini hesaplamadan hareket ediyor
iktidar partisi ve paydaşı. 
Bugün,
AKP ve onun Genel Başkanı demokrasilerde muhalefetin kararları ve gidişatı
etkileyebilme gücünü yok etmek istiyor. İktidar partisi demokratik bir ülkede
olması gereken tüm kurumları tek tek susturuyor. Medya suskun, akademiler
suskun, iş dünyası suskun, işçi sendikaları suskun, sivil toplum ise sessizliğe
gömülmüş durumda; sırada muhalefet partileri var. Bakın, Türkiye’de çok
tartışmalı bir referandum sürecinden geçtik, hile ve şaibe iddialarıyla
birlikte taraflardan biri kıl payı kazandı, toplum tam ortadan ikiye bölündü.
Hâl böyleyken seçimleri kazanan tarafın bu dengeyi göz önünde bulundurarak
hareket etmesi beklenirken bizde tam tersi oluyor. İktidar “Ben yaptım, oldu.”
buna karşı çıkınca da “İşinize gelirse.” diyor. 
Peki,
bu yüzde 50 nerede konuşacak? Yüzde 50’nin görüşleri Parlamentoda dile
getirilmeyecekse nerede dile getirilecek? Geriye mecburen Parlamento dışı
muhalefet kalıyor ancak sokağa çıkanlara da iktidarın neler yaptığını çok iyi
biliyoruz, daha iki gün önce Ankara’nın göbeğinde polis bir vatandaşın kolunu
kırdı. Burada amacınız nedir? Sokağa çekip orada tüm devlet gücünü de arkanıza
alarak tüm muhalefeti imha mı edeceksiniz? Bir mafya lideri çıkıp “Cezaevini
basacağız, insanları ağaçlara ve direklere asacağız.” diyor ve bu ülkenin
savcıları harekete geçmiyor. (CHP sıralarından alkışlar) Üstü kapalı şekilde bu
mafya liderleri üzerinden toplum üzerinde korku mu yaymaya çalışıyorsunuz? 
Sayın
milletvekilleri, burada başka bir konuya daha dikkat çekmek istiyorum. Bu Tüzük
değişikliği hiçbir toplumsal talep olmadan gündeme geldi, oysa milyonlarca
kadın İç Tüzük’teki cinsiyetçi söylemlerin özel bir cezai yaptırımla karşı
karşıya olmasını talep ediyor. Ben bununla ilgili bir değişiklik teklifi
vermiştim, bunun dikkate alınmasını talep ediyorum. 
Toplumu,
muhalefeti savunmasız ve suskun bırakma çabanız, esasen 20 Temmuz 2016 OHAL
ilanıyla zirve yaptı. Bu tarihten sonra, adil yargılanma hakkını hukuka aykırı
biçimde askıya aldınız, masumiyet karinesini yerle bir ettiniz. Keza, OHAL
kapsamında, avukat-müvekkil ilişkilerini savunma hakkını da engelleyecek
biçimde kısıtladınız. Tutuklu bulunan avukat meslektaşlarımın dahi sanık olarak
savunma hakkını kısıtladınız. Somut bir örnek vereyim: Sizin getirdiğiniz OHAL
düzenlemesine göre tutuklular, birinci derece akrabaları dışında kimseyle
görüştürülmüyorlar. Tutuklu bulunan insan hakları aktivisti İdil Eser’in
hayatta hiçbir birinci derece yakını yok sayın milletvekilleri. Hakkında hiçbir
yargı kararı olmayan İdil Eser, büyük bir yalnızlığa mahkûm edilmiş durumda ve
avukatları dışında hiç kimseyle görüştürülmüyor. Şimdi soruyorum: Tüm
muhalefeti, yeni inşa etmekte olduğunuz 170 tane cezaevine mi tıkacaksınız?
Sayın
milletvekilleri, bir başka husus daha var, Venedik Komisyonu’nun bir raporu var
Sayın Ergun Özbudun’un da katkılarıyla hazırladığı. Şöyle söylüyor bu raporda:
“Muhalefetin nasıl hareket edeceğiyle ilgili olarak mevcut siyasi kültürün
rolü, onunla ilgili yasal düzenlemeden daha önemlidir. Belirli bir olgunluğa
ulaşmış ve tahammül kültürünün oluştuğu demokrasilerde yasal dayanak olmasa da
muhalefet geniş haklardan yararlanabilmektedir. Bunun tersi durumlarda ise
yasal dayanak tahammül kültürünü geliştirmektedir.” diyor. Dolayısıyla, bu
açıdan, söz konusu İç Tüzük Venedik Komisyonu raporuna da aykırıdır.
Bu bir OHAL iç
tüzüğüdür, bu hâliyle bu İç Tüzük’ü kabul etmemiz mümkün değildir. 
Teşekkür ederim.
(CHP sıralarından alkışlar)
BAŞKAN – Aynı
mahiyetteki diğer önerge üzerinde söz isteyen Sibel Yiğitalp, Diyarbakır
Milletvekili. 
Buyurun. 
SİBEL YİĞİTALP
(Diyarbakır) – Sayın Başkan, değerli milletvekilleri; öncelikle, buradan,
tutsak olan eş başkanlarım, milletvekili arkadaşlarım, belediye eş başkanlarım,
il ve ilçe yöneticilerimi selamlıyorum, saygılarımı sunuyorum.
Ve yine, parti
sözcümüz Sayın Ayhan Bilgen’in Silivri Cezaevinde yazmış olduğu bir kitabı var,
oradan kısa bir alıntı yapmak istiyorum: “Özgürlük, demir kapıyla, dört
duvarla, tel örgüyle, penceredeki parmaklıkla engellenebilecek bir şey
değildir. Zihinde, yürekte başlar özgür olma iddiası. Özgür olmayanın ne inancı
olur ne ahlakı olur ne de aklı. Ben özgür olduğuma inanıyorum. En azından, öyle
olmaya çalışıyorum.”
Şimdi, bu
noktaya nasıl geldik? Bugün burada Meclisin tekzip hakkı gasbediliyor ve bunu
yaparken de... Aslında 15 Temmuz darbe girişimi üzerinden bugün bu noktaya
geldik.
15 Temmuz darbe
girişiminde, evet, insanlar sokaklara çıktı, 250 insan yaşamını yitirdi,
binlerce insan yaralandı. Neden sokağa çıktı? Darbeye “Hayır.” demek için
çıktı. Neden sokağa çıktı? Ne sivil darbe ne askerî darbe istemediği için
çıktı. Peki, bu insanların, sokağa çıkan bu kadar insanın, binlerce insanın şu
andaki taleplerine karşı mevcut AKP Hükûmeti ne yapıyor, bunu biraz anlatmak
istiyorum.
Herhâlde bu
kadar insanın, binlerce insanın, buradaki partilerin ve başta bizim karşı
çıkmamızın sebebi bunlar değildi. Belediyelere kayyum atayın diye 15 Temmuz
darbe girişimine “Hayır.” demedik. Aynı şekilde, OHAL ilan edin diye de biz
darbelere karşı durmadık. Biz, bugün, darbeye neden karşı durduk? Sivil, demokratik,
bu ülkenin çoğulcu yaşamına uygun bir anayasa gelsin ve ortak bir yaşam olsun
diye darbeye karşı durduk. Peki, milyonlarca oy almış Türkiye'nin üçüncü büyük
partisi tutuklanmasına rağmen o kadar insan neden hayatını yitirdi? Herhâlde
bunları yapın diye yaşamını yitirmediler ya da halk size, 30 + 50 milyon... Her
ne kadar siz “50 milyon.” diyorsanız bile, 30 + 50 milyon yani bir bütün, 80
milyon yaşamını demokratik bir zeminde sürsün diye darbeye karşı durdu ama siz
ne yaptınız? Cezaevlerini doldurdunuz, işkenceler yapıyorsunuz, bir talimatla
gözünün üstünde kaşın var diye insanlar tutuklanıyor. Her yerde arama noktaları
var, her yerde insanların yaşam alanını daraltacak en ağır uygulamalar
yapılıyor.
Bunun dışında,
halk size medyaya sansür uygulayın diye de 15 Temmuz darbe girişimine karşı
“Hayır.” demedi.
Bunun dışında,
halkın bugün size verdiği çek neydi? Bu ülkeyi demokratikleştirin diye
vermişti, ilk iktidara geldiğinizde insanların bir arada yaşaması konusundaki o
umut veren politikanızdan dolayı vermişti ama 15 Temmuzdan sonra, maalesef,
bugün gerçekten ülkenin en ağır, en kaotik, en sancılı döneminde yaşıyoruz.
Bunu anlatırken
de Diyarbakır’da şu anda parkta oturan arkadaşlarımdan bahsetmek istiyorum. Biz
Türkiye’nin 3’üncü büyük partisiyiz, ister kabul edin ister etmeyin. Bizim dün
akşam 2 arkadaşımızın vekilliği üzerinden burada savunmalar yapıldığında, bir
tane vicdanlı şu sıralardan çıkıp da “Bu doğru değildir.” diyemedi. Bu kadar
cesareti kırılan bir iktidar üyeleri olmamalıydı. Bizim şu anda “Adalet ve
vicdan nöbeti” tuttuğumuz yerde, Türkiye’nin 3’üncü büyük partisi olan bizim
partimizin etrafı, iki çember şeklinde askerî güvenlik önlemleriyle tamamen
abluka altına alınmış. Tamamen sivil bir eylem ve şunu söylüyor, diyor ki: “Ben
demokrasi ve vicdan nöbeti tutuyorum ve en ufak bir şiddet eyleminin olmasına
izin vermeyeceğim.” Buna karşılık ne yapıyor oranın yerel yöneticileri? Oraya
bir sandalye, vekillere sadece bir sandalye, bir battaniye veriyor. Onların
yanına bir insanın girmesine bile izin vermiyor. O arkadaşlarımız 55 derece
sıcaklıkta orada oturuyorlar. Yani burada biz bunun çabasını verirken ve en
meşru talebimizken ve en meşru hakkımızken bunun sancısını yaşıyoruz.
Tutuklanan biz, belediyelerimize kayyum atanan biz; bizi terörize eden
sizsiniz, burada her gün laf söyleyen de sizsiniz. Faysal Vekilin, Tuğba
Vekilin vekilliğini düşürmek için binbir tane bahaneler oluşturdunuz ve bunu da
kendinizin inanmadığı şekilde savunma yapmaya çalıştınız. Hoş çuvalladınız,
olmadı, bunu da zorla ve ısrarla sürdürmeye çalıştınız. 
Kapatırken şunu
tekrar söylemek istiyorum: Bu ülkede şu an kaos, istikrarsızlık, içeride ve
dışarıda düşman üreterek herkesi birbirine düşman etme politikalarına son
verin. 
(Mikrofon
otomatik cihaz tarafından kapatıldı)
SİBEL YİĞİTALP
(Devamla) - Bizim tutuklanmamız da bizim belediyelerimizi karakola
dönüştürmeniz de size hiçbir fayda etmeyecektir. En kısa zamanda bunun hesabını
vereceksiniz hukuk karşısında diyorum. (HDP sıralarından alkışlar)
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
7’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime on
dakika ara veriyorum.
Kapanma Saati: 19.51
ÜÇÜNCÜ OTURUM
Açılma Saati: 20.03
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Sayın
milletvekilleri, Türkiye Büyük Millet Meclisinin 119’uncu Birleşiminin Üçüncü
Oturumunu açıyorum.
492 sıra sayılı
İç Tüzük Teklifi’nin görüşmelerine devam ediyoruz.
Komisyon ve
Başkanlık temsilcisi burada.
8’inci maddede
kalmıştık.
8’inci madde
üzerinde aynı mahiyette olmak üzere iki adet önerge vardır, okutup birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 8’inci maddesinin teklif metninden
çıkarılmasını arz ve teklif ederiz.
 Mahmut Toğrul Sibel
Yiğitalp Meral Danış Beştaş
 Gaziantep Diyarbakır Adana
 Mithat Sancar Lezgin
Botan Adem Geveri
 Mardin Van Van
 İmam Taşçıer
 Diyarbakır
Aynı mahiyetteki
diğer önergenin imza sahipleri:
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Yakup Akkaya Fatma
Kaplan Hürriyet Akın Üstündağ
 İstanbul Kocaeli Muğla
 Uğur Bayraktutan Serkan
Topal
 Artvin Hatay
BAŞKAN –
Komisyon aynı mahiyetteki önergelere katılıyor mu?
ANAYASA
KOMİSYONU SÜZCÜSÜ CENGİZ AYDOĞDU (Aksaray) – Katılamıyoruz Sayın Başkan.
BAŞKAN –
Başkanlık Temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Aynı
mahiyetteki ilk önerge üzerinde söz isteyen Hatay Milletvekili Serkan Topal.
Buyurun Sayın
Topal. (CHP sıralarından alkışlar)
SERKAN TOPAL
(Hatay) – Sayın Başkan, değerli milletvekilleri; hepinizi saygıyla
selamlıyorum. 
Öncelikle, bu
maddeyle, muhalefete on dakika süre verilebilme ihtimalinin varlığına dahi
tahammül edemediğinizi gösteriyorsunuz. 
15 Temmuz gecesi
demokrasimizi alaşağı etmek isteyen eski ortaklarınız amacına ulaşamamış, o
gece kazanan ulusumuz ve parlamenter sistem, parlamenter demokrasi olmuşken bu
İç Tüzük değişikliği millî iradeye darbe niteliğinde değil midir? İşleyen
demokratik bir Parlamento mu istiyoruz, yoksa sarayın siparişi üzere kanun
yetiştirme telaşında tek sesli bir saray noteri mi istiyoruz? Eğer noter
olacaksak hakkın, hukukun, adaletin, doğruların, halkın noteri olalım diyorum
arkadaşlar. (CHP sıralarından alkışlar) 
Değerli
milletvekilleri, tek adama yetki veren hukuksuz Anayasa değişikliğinden sonra
sıra millî iradenin sesinin kesilmesine mi geldi? Neydi iktidarı rahatsız eden
şey? Bu Meclisin yasa yapamıyor olması mı? Bu Meclis Kasım 2002’den bugüne
kadar tam 2.262 kanun yapmış, tam 2.262 kanun. Yasama sizin için önemli bir
işlev olarak görülseydi 20 Temmuz sivil darbesinden bu yana kanun hükmünde
kararnamelerle ülke yönetilmesine razı olmazdınız. Bugün ülke KHK’larla
yönetiliyor. Siz yasa yapmaktan, etkinlikten, verimlilikten bahsediyorsunuz ama
maalesef bu hiç de inandırıcı değil değerli arkadaşlar. 
İktidar,
Meclisi kendi bağı, bostanı gibi mi görüyor? Tek tip bir milletvekili profili
mi istiyor, bir grup mu istiyor? Seçeni susturan iktidar onun seçtiklerini de
mi susturmak istiyor? Ana muhalefet partisi olarak bizler, her hafta grup
önerileriyle ülkedeki sorunları dile getiriyoruz; yanlışlarınızı,
eksikliklerinizi dile getiriyoruz, doğruları dile getiriyoruz. Genel
başkanlarının deyimiyle metal yorgunluğu yaşayanlar acaba bundan rahatsız mı
oluyor? Cumhuriyet Halk Partisinin grup önerileri olmasaydı bu millet nasıl
öğrenecekti Ensar’daki çocuk tacizi ve tecavüzlerini? Bu millet nasıl haberdar
olacaktı cemaat yurtlarında yanan masum yavrularımızdan? Bu millet nasıl
öğrenecekti KPSS sorularını çalan eski ortağınızı? Nasıl gündeme gelecekti
tarım üreticilerinin sorunları? Nasıl gündeme taşınacaktı Soma katliamı? Basın
özgürlüğünü, terörü, kadına şiddeti, faili meçhul cinayetleri, doğa katliamını
nasıl öğreneceklerdi? Devlette liyakat sistemini çökerttiğinizi ve bütün
kurumların FETÖ işgaline açıldığını nasıl öğreneceklerdi? Elbette
öğrenemeyeceklerdi çünkü havuz medyası zaten üç maymunu oynuyor; görmüyor,
duymuyor, konuşmuyor. Tek konuşan ana muhalefet, onu da susturursak memlekette
sorun kalmaz diye mi düşünüyorsunuz?
Değerli
milletvekilleri, söz söyleyerek kanaatlerimizi burada ifade etmeyeceksek,
düşüncelerimizi burada ifade etmeyeceksek el kol hareketleriyle mi bunu ifade
edeceğiz? Siyasetçinin sermayesi sözüdür. Bunu bir kez daha burada ifade
ediyoruz. Memleket meseleleri üzerinde fikir yürütmeyeceksek, seçildiğimiz
ilimizin, memleketimizin sorunlarını burada ifade edemeyeceksek burada
olmamızın anlamı nedir arkadaşlar? Mesela koca Hatay’ımızın koca sorunlarını üç
dakikada biz nasıl ifade edebiliriz, nasıl anlatabiliriz?
Bu değişiklikle,
buradan, maalesef bir uzlaşma kültürü çıkmaz, demokrasi çıkmaz, hoşgörü çıkmaz,
adalet çıkmaz. Muhalefet susarsa, yazarlar susarsa, sanatçılar susarsa maalesef
yine kandırılırsınız ve maazallah yine çıkarsınız “Rabb’im de milletim de
affetsin.” demek zorunda kalırsınız. Bunu dememek için bir kez daha düşünün.
(Mikrofon
otomatik cihaz tarafından kapatıldı)
SERKAN TOPAL
(Devamla) – Ve biz asla burada susmayacağız, susturulmayacağız.
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN – Aynı
mahiyetteki diğer önerge üzerinde söz isteyen Diyarbakır Milletvekili İmam
Taşçıer.
Buyurun Sayın
Taşçıer. (HDP sıralarından alkışlar)
İMAM TAŞÇIER
(Diyarbakır) – Sayın Başkan, değerli milletvekilleri; İç Tüzük değişikliğinin
amacı, muhalefetin sesini kesmektir. Bunu iki şekilde düzenlemiş. Biri; zaman
bazında kesmek, ikincisi ise düşünce ve ifade özgürlüğü temelinde kesmektir,
hele hele Kürtleri hiç konuşturtmamaktır. Kürsüde tek tipçi konuşmaya sevk
etmek getirilmek istenen ve bunu süre içinde normal yaşama uygulamaktır, tüm
vatandaşlara bunu uygulamaktır. 
Evet,
milletvekili arkadaşlarım, ben Kürt’üm, ana dilim Kürtçedir, doğduğum il Kürt
ilidir, doğduğum coğrafya kürdistandır ve ben binlerce yıldır atalarımdan,
dedelerimden beri, on binlerce yıl bu vatanda yaşamışım. 
ERKAN AKÇAY
(Manisa) – Bölücülük yapıyorsun, Türkiye de kardeşim, işte bölücülük dediğimiz
bu yani inadım inat!
İMAM TAŞÇIER
(Devamla) - Uzaydan da buraya gelmedik. Peki, bu sözcükler isim ve sıfat
temelinde yasaklanırsa biraz önce benim kullandığım bu sözcükler ceza nedeni mi
olacak? 
ERKAN AKÇAY
(Manisa) – Sadece Kürtler mi yaşıyor yani.
İMAM TAŞÇIER
(Devamla) - Bunu kim düzenliyorsa bunu dile getirmesi gerekir, netleştirmesi
gerekir bunları, muğlakta bırakmaması gerekir. 
Daha önce
defalarca bu kürsüde ben ifade etmiştim, ben ilkokula giderken Türkçeyi
öğrendim ve inanıyorum, AKP’li vekil arkadaşlarımızdan da, CHP’den de ve diğer
partideki arkadaşlarımızdan da bu durumda olanlar vardır. Babam, annem bir tek
kelime Türkçe bilmiyordu, onlara sorulduğunda “Nerelisin, hangi şehirdensin?”
işte “…”(x) Kürtlerin
bir şehrindeyim, ismini veriyordu, “Memleketin neresi?” “…”(xx) ya da “kürdistan” diyordu. Bir tek
kelime Türkçe bilmeyen bir insan bunu söyleyecek ve bu kültürünü binlerce yıl
da yaşatmış. Kimlerle bunu yaşatmış, bu kültürünü? Kültür Bakanlığının
yayınladığı ve Sayın Erdoğan’ın ismini her zaman zikrettiği Ahmedi Hani’nin Mem
u Zin’inde yaşatmış. Kimlerle yaşatmış bu kültürü? Melaye Ciziri’yle yaşatmış,
Feqiye Teyran’la yaşatmış, Ciğerhun’la yaşatmış.
Bunlar kendi o edebi şiirlerinde, kitaplarında “Kürt, Kürdistan, Botan, Serhat, Botan miri, Botan beyi” ve
benzeri sözcükleri hep kullanmışlar. Şimdi bu sözcükler burada yasak mı olacak?
Ya da Kürtlerin diğer coğrafyalarında Dersim, Zilan, Koçgiri, oradaki olan
soykırımlar bunlar yasak mı olacak? Bunun için özür dilenmedi mi bu Mecliste? 
Kürt dilini ve
kültürünü yasaklamak için biliyorsunuz cumhuriyetin kuruluşunun değişik
aşamalarında istiklal mahkemeleri kuruldu. Bu istiklal mahkemelerinde 25
yaşındaki –belgelidir bu- genç Türkçe bilmediği için idam edildi. Peki, yok
edebildiler mi bu kültürü? Ondan sonra 12 Eylül faşist anayasası geldi. 12
Eylül faşist anayasasını değiştireceğiz derken biz o anayasanın gerisinde bir
yönetimle yönetilmeye çalışılıyoruz. Bu Türkiye Büyük Millet Meclisinin
İçtüzüğü ileride yasalara yani mahkemenin vereceği kararlara büyük önem teşkil
edecek, dayanak teşkil edecek. Burada da Kürt ve Kürdistan sözcükleri, Botan,
Cizre ve benzeri sözcükleri kullandığın zaman yasak olacak, yasaklanacak. Bu
onun temelini hazırlamaktır. Tek tipçi bir zihniyetle, tekçi bir zihniyetle bu
ülkeyi yönetmektir. Bu ülke ne böyle bugüne kadar yönetildi ne biz Kürtler
olarak bunu kabul ettik ne şimdiden sonra da bunu kabul edeceğiz.
Saygılar
sunuyorum. (HDP sıralarından alkışlar)
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Sayın
Yarkadaş, 60’a göre söz veriyorum. 
Buyurun.

VII.- AÇIKLAMALAR (Devam)
29.- İstanbul Milletvekili Barış Yarkadaş’ın, TBMM Başkanı İsmail
Kahraman’a yeni alınan Mercedes marka makam aracının fiyatı ile kendisine
tahsis edilen Audi A8 marka aracı oğlunun kullanıp kullanmadığını öğrenmek
istediğine ve tasarruf tedbirleri gerekçesiyle Mecliste çalışan taşeron
işçilerin servislerinin kaldırılmasına ilişkin açıklaması
BARIŞ
YARKADAŞ (İstanbul) – Sayın Başkan, Türkiye Büyük Millet Meclisi Başkanı İsmail
Kahraman bugün yaptığım bir açıklamayı yanıtlamış. İsmail Kahraman’ın 5 milyon
TL’ye içi ambulans gibi döşenmiş bir Mercedes aldığını duyurmuştum. İsmail
Kahraman “Evet, aracı aldık ama o fiyatta değil.” diyor. Yalnız, Mercedes’in
resmî İnternet sitesinde Sayın İsmail Kahraman’ın aldığı aracın 1 milyon 700
bin euro olduğuna dair bilgi var. Bunu kamuoyuyla paylaşmak istiyorum. İçi
ambulans gibi döşenmiş bir Mercedes’e binecek Sayın İsmail Kahraman. “Frak
millî değil.” diyerek frakı kaldırtıyor, ancak Alman marka Mercedes araca
binmekten de imtina etmiyor. 
Diğer
yandan, Sayın Kahraman, tasarruf tedbirleri gerekçesiyle, Mecliste çalışan
taşeron işçilerin servislerini kaldırttı ve şu anda bu işçiler, ne yazık ki,
minibüsle gidip gelmek zorunda kalıyorlar. 
Bir
diğer açıklamam da şu: Meclis Başkanı İsmail Kahraman’a verilen Audi A8 marka
aracı oğlu mu kullanmaktadır? Bu sorunun da cevabının bir an önce verilmesi
gerekir. 
Teşekkür
ediyorum. (CHP sıralarından alkışlar) 
XI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Türkiye Büyük
Millet Meclisi Başkanlığına tahsis edilen tüm araçların mevzuata uygun olarak
kullanıldığına ve taşeron işçiler ile hizmetli kadrosunda çalışan personelin
servislerinin kaldırılması beyanının hayal ürünü olduğuna ilişkin konuşması 
BAŞKAN – Sayın
Yarkadaş, bir saniyenizi alacağım çünkü ben şu anda Meclis Başkanına vekâleten
buradayım ve Sayın Meclis Başkanımızın yapmış olduğu açıklama var, bu açıklama
bugün itibarıyla da zannediyorum bütün basın-yayın kuruluşlarında yer almıştır:
“Türkiye Büyük Millet Meclisi Başkanlığınca dört senedir kullanılmakta olan
makam aracında sık sık ortaya çıkan arızalar nedeniyle Başbakanlık tarafından
bir başka araç makamın kullanımı için tahsis edilmiştir.”
GÜLAY YEDEKCİ
(İstanbul) – Daha uygun bir araç yok muydu acaba?
BAŞKAN – “Yeni
makam aracının hayalî bir kullanım için donatıldığı ve bunun için yüksek
meblağların harcandığı ifadeleri gerçek dışıdır. Türkiye Büyük Millet Meclisi
Başkanlığına tahsis edilen tüm araçlar mevzuata uygun olarak kullanılmaktadır. 
Ayrıca, taşeron
işçilerin ve hizmetli kadrosunda çalışan personelin servislerinin kaldırılması
beyanı da hayal ürünüdür. Mesnetsiz, çarpık, gerçek dışı ifadelerle toplumun
yanlış düşüncelere sevk edilmesi elbette ki üzücüdür. Toplumun yanlış
bilgilendirilmesine fırsat verilmemesi için bu açıklamanın yapılması zarureti
doğmuştur. Kamuoyuna saygıyla duyurulur.” 
Sayın
İsmail Kahraman’ın açıklamasıdır, bilgilerinize sunulur.
BARIŞ
YARKADAŞ (İstanbul) – Sayın Başkan… 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN
– Oylama öncesi bir…
BARIŞ
YARKADAŞ (İstanbul) – Sayın Başkan, Mercedes’in Maybach S600 modelinin… (AK
PARTİ sıralarından gürültüler) 
TAHİR
ÖZTÜRK (Elâzığ) – Ayıp, ayıp!
BAŞKAN
– Şimdi, bakın, bakın Sayın Yarkadaş, gidersiniz resmî belgesini getirirsiniz. 
BARIŞ
YARKADAŞ (İstanbul) – Burada.
BAŞKAN
- Bir gazete kupürüyle burada açıklama yapamazsınız.
BARIŞ
YARKADAŞ (İstanbul) – Gazete kupürü değil. Mercedes’in sitesinde 1 milyon 700
bin euro. Kaç paraya alınmış? 
Mecliste
çalışan taşeron işçilerin servisi kaldırıldı. Burada taşeronda çalışan
arkadaşlarımızı çağırın, sorun. 
Audi
A8 marka araç nerede? Sayın Kahraman’ın oğlu mu kullanıyor? Niye o soruya cevap
vermiyor?
BAŞKAN
– Sayın Kahraman’ın açıklaması yerindedir. Açıklamasıyla ilgili kamuoyunu
bilgilendirmişlerdir.
BARIŞ
YARKADAŞ (İstanbul) – Kaç paraya alındı o zaman bu araç? Aracın fiyatı burada,
Mercedes’in sitesinde. Burada... Burada… Burada…
III. YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama istiyoruz.
BAŞKAN
– Şimdi, 8’inci maddeyi oylarınıza sunmadan önce bir yoklama talebi vardır;
önce bu talebi karşılayacağım.
ÖZGÜR
ÖZEL (Manisa) – Kaç paraya alınmış? 1 milyon 700 bin euroya alınmadıysa kaça
alınmış?
BAŞKAN
- Sayın Özel, Sayın Yarkadaş, Sayın Yedekci, Sayın Gürer, Sayın Kayışoğlu,
Sayın Basmacı, Sayın Engin, Sayın Hürriyet, Sayın Demirtaş, Sayın Arslan, Sayın
Sarıhan, Sayın Bayır, Sayın Aydın, Sayın Özdemir, Sayın Böke, Sayın Erkek,
Sayın Köksal, Sayın Tekin, Sayın Karadeniz, Sayın Özdiş. 
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklamaya başlandı)
ÖZGÜR
ÖZEL (Manisa) – Başkan, aradan sonra araca Meclis kaç para ödedi onu da
açıklayın lütfen. Resmî bir adım bu, neden gizliyorsun? Aradan sonra lütfen… 
BARIŞ
YARKADAŞ (İstanbul) – Sayın Başkan, Mercedes’in sitesinde 1 milyon 700 bin euro
olduğu yazıyor. 
BAŞKAN
– Siz o parayla alındığını gidin oradan bir belgeyle alın, gelin söyleyin
isterseniz. Sayın Başkan açıklamasını yaptı.
ÖZGÜR
ÖZEL (Manisa) – Hayır, kaça alındı? 
BARIŞ
YARKADAŞ (İstanbul) – Belge burada, belge elimde. 
ÖZGÜR
ÖZEL (Manisa) – Şeffaf olun, şeffaf olun!
BARIŞ
YARKADAŞ (İstanbul) – Kayıtlara geçsin: Mercedes’in resmî internet sitesinde bu
aracın 1 milyon 700 bin euro olduğu yazıyor. 
TAHİR
ÖZTÜRK (Elâzığ) – Yalan, yalan!
BARIŞ
YARKADAŞ (İstanbul) – Kaç para? Kaç para? Yalansa kaç para? 
ÖZGÜR
ÖZEL (Manisa) – Kaç para?
BARIŞ
YARKADAŞ (İstanbul) – Frak millî değil diye giymiyorsunuz ama Alman Mercedes
marka araca binmekten imtina etmiyorsunuz. 
ÖZGÜR
ÖZEL (Manisa) – Kaç para kardeşim?
BARIŞ
YARKADAŞ (İstanbul) – Hani bu Almanya teröristleri destekliyordu? Niye
biniyorsunuz? Hani millî araba? Nerede millî araba? 
TAHİR
ÖZTÜRK (Elâzığ) – Boş konuşuyorsun, boş!
ÖZGÜR
ÖZEL (Manisa) – Kaç para? Kaç para?
BARIŞ
YARKADAŞ (İstanbul) – Kaç para verdiniz? 
ÖZGÜR
ÖZEL (Manisa) – Diyorsun ki 8 trilyon değil, 7 trilyon. 
(Elektronik
cihazla yoklamaya devam edildi) 
BAŞKAN
– Evet, toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – 8’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Şimdi, 9’uncu
madde üzerinde iki adet önerge vardır, aynı mahiyette olan bu önergeleri okutup
birlikte işleme alacağım.
ÖZGÜR ÖZEL
(Manisa) – Başkan, yemekten sonra kaç para olduğunu bekliyoruz. 
BAŞKAN – Sayın
Özel, bir saniye, İç Tüzük 100’üncü maddeyi açar mısınız.
ÖZGÜR ÖZEL
(Manisa) – Açalım.
BAŞKAN – Bunu,
dışarıda, birtakım afaki bilgilerle töhmet altında bırakmaktansa, 100’üncü
madde gereği Başkanlıktan sorulacak sorular belli. 
ÖZGÜR ÖZEL
(Manisa) – Sorarız.
BAŞKAN - Ona
göre bir soru önergesine dönüştürürsünüz, Başkanlığa sorarsınız, cevabınızı
alırsınız.
ÖZGÜR ÖZEL
(Manisa) – Sordu, sordu, bugün sordu.
BARIŞ YARKADAŞ
(İstanbul) - Bugün soru önergesi olarak Sayın Kahraman’a ilettim. 
BAŞKAN – Tamam,
soru önergesine cevabınızı alırsınız ama bu cevaplar gelmeden, afaki
bilgilerle, gazete kupürleriyle şu ya da bu şekilde töhmet altında bırakmak, Meclis
Başkanımızı itham etmek doğru bir yaklaşım değildir.
BARIŞ YARKADAŞ
(İstanbul) – Sayın Başkan, gazete kupürü değil; bu, benim kişisel olarak
edindiğim bir bilgi. Kamuoyuna da ilk kez ben açıkladım.
MUHARREM ERKEK
(Çanakkale) – Kamuoyunun bilgi edinme hakkı var, şeffaflık var. 
BARIŞ YARKADAŞ
(İstanbul) – Aracın kaç para olduğunu da Mercedes’in sitesine girdim ve
öğrendim.
BAŞKAN –
Cevabınızı alırsınız, sonra tatmin olmazsanız gereğini yaparsınız.
BARIŞ YARKADAŞ
(İstanbul) – Araç 1 milyon 700 bin euroya satılıyor. 
SUAT ÖNAL
(Osmaniye) – Ya, sen şu Divan kâtip üyenizin de hesabından bahset. Allah Allah!
ÖZGÜR ÖZEL
(Manisa) – Ayıptır ya, ayıptır ya, ayıptır ya! Neyini savunuyorsunuz? Gidin,
adama “Ne yaptın sen?” deyin ya!
BARIŞ YARKADAŞ
(İstanbul) – Yarın Sayın Erdoğan’ın yaptığı toplantıda sorun İsmail Kahraman’a,
“Bu araç kaç para?” deyin. Yarın sabah toplantı var.
SUAT ÖNAL
(Osmaniye) - Açıklama yaptı Başkan işte. 
BARIŞ YARKADAŞ
(İstanbul) – Ne yaptı?
ÖZGÜR ÖZEL
(Manisa) – “Eskisini sattım, yenisini aldım.” diyor. Satmamış da. 
SUAT ÖNAL
(Osmaniye) – Allah, Allah!
ÖZGÜR ÖZEL
(Manisa) – “4 kere arıza yaptı dört yılda.” diyor. Aynısını alsa 300 bin lira.
BAŞKAN -
Buyurun.
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 9’uncu maddesinin teklif metninden
çıkarılmasını arz ve teklif ederiz.
 Mahmut Toğrul  Sibel
Yiğitalp Mithat Sancar
 Gaziantep Diyarbakır Mardin
 Meral Danış Beştaş Lezgin
Botan Berdan Öztürk
 Adana Van Ağrı
 Adem Geveri 
 Van
Aynı
mahiyetteki diğer önergenin imza sahipleri:
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Fatma Kaplan Hürriyet İbrahim
Özdiş Yakup Akkaya
 Kocaeli Adana İstanbul
 Akın Üstündağ Uğur
Bayraktutan
 Muğla Artvin
BAŞKAN – Aynı
mahiyetteki önergelere Komisyon katılıyor mu?
ANAYASA
KOMİSYONU SÜZCÜSÜ CENGİZ AYDOĞDU (Aksaray) – Katılamıyoruz Sayın Başkanım.
BAŞKAN –
Başkanlık temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Aynı
mahiyetteki ilk önerge üzerinde söz isteyen Adana Milletvekili İbrahim Özdiş.
(CHP sıralarından “Şu arabayı sen de söyle.” sesi)
Sayın Özdiş o
konuya girmesin isterseniz, zorlamayın.
Buyurun, süreniz
beş dakikadır. (CHP sıralarından “Bravo!” sesleri, alkışlar)
İBRAHİM ÖZDİŞ
(Adana) – Sayın Başkan, yüce Meclisin değerli üyeleri; hepinizi saygıyla
selamlıyorum. 
Yine bir
dayatmayla karşı karşıyayız; yine “Biz yaptık, oldu. Ben talimat verdim, oldu.”
dayatmasıyla karşı karşıyayız. Daha birkaç ay önce 16 Nisan referandumunda
Anayasa değişikliği bu Meclise, buraya geldiğinde aynı duygularla dayatma
olduğunu çeşitli kereler altını çizerek söyledik.
HİKMET AYAR
(Rize) – Hâlâ oradasınız yani.
İBRAHİM ÖZDİŞ (Devamla)
– Nerede olduğumuzu biraz sonra anlatacağım Sayın Vekil.
Değerli
milletvekilleri, ne istiyorsunuz bu güzelim ülkemizden? Niye bölüyorsunuz, niye
“Ben yaptım.” anlayışıyla hareket ediyorsunuz? Niye bunu yapıyorsunuz, niye bu
kötülüğü yapıyorsunuz? On beş yıldır iktidardasınız, çeşitli kereler söyledik,
hangi yasal düzenlemeyi getirdiniz de bu Parlamentodan çıkaramadınız? Tek adam
rejimine sürüklüyorsunuz, diktatörlüğe sürüklüyorsunuz bu güzelim ülkemizi.
İşte, bu İç Tüzük değişikliğiyle de bunu perçinlemeye çalışıyorsunuz. Ülkeyi
getirdiğiniz nokta belli. Bugün, burada “Bu ülke 15 Temmuza nasıl geldi?” diye
konuşmalıydık. Her şeyi açık seçik ortaya dökmeliydik. Bu ülkede toplumsal
mutabakat sağlanmadan, 16 Nisanda referandumun niye yapıldığını konuşmalıydık.
Ancak sizlerin, daha doğrusu saraydaki muktedirin, AKP Genel Başkanı, tarafsız
Cumhurbaşkanı Sayın Erdoğan’ın talimatlarıyla maalesef bu Meclisi işlevsiz hâle
getiriyorsunuz. (CHP sıralarından alkışlar) Bu ülkeye büyük kötülük
yapıyorsunuz.
Değerli
milletvekilleri, daha dün Genel Başkanımız Sayın Kılıçdaroğlu’nun önderliğinde
hak, hukuk, adalet adına; bu ülkenin dışlanmışları adına; ötekileştirilmişleri
adına; haksızlığa, hukuksuzluğa uğrayanları adına bir yürüyüş gerçekleştirdik.
Kimi zaman on binlerle yürüdük, kimi zaman yüz binlerle yürüdük, milyonlarla da
Maltepe Meydanı’nda, Maltepe sahilinde bu yürüyüşümüzü taçlandırdık. Diyorsunuz
ki: “Olağanüstü hâl var, FETÖ’yle mücadele ediyoruz.” Bu ülkeye FETÖ’yü
musallat edenler, iktidarı, millî iradeyi FETÖ’yle paylaşanlar, FETÖ’yle
mücadele edemezler. Üç beş garibanla mücadele ediyorsunuz. (CHP sıralarından
alkışlar) Bank Asyada parası olduğu için, havale gerçekleştirdiği için Silivri
zindanlarında, cezaevlerinde hayatını kararttığınız insanlara hiç acımıyor
musunuz? Peki, ben size soruyorum: 317 kişilik AKP Grubunda siz de ben de çok
iyi biliyoruz ki byLock kullanan kıyamet kadar milletvekili arkadaşınız var.
Niye bunların bir tanesi ortaya çıkmıyor? Niye çıkmıyor, niye?
ŞİRİN ÜNAL
(İstanbul) – İsim ver, isim.
İBRAHİM ÖZDİŞ
(Devamla) – Bu çok net, sizler de biliyorsunuz.
ŞİRİN ÜNAL
(İstanbul) – Biz bilmiyoruz, isim ver.
İBRAHİM ÖZDİŞ
(Devamla) – Ya bu ülkede Darbe Komisyonunun başına -sayın milletvekili biraz
önce oturuyordu, şimdi kalktı mı bilmiyorum- televizyon televizyon dolaşarak
FETÖ’yü öven adamı getirdiniz. Ondan sonra “Biz FETÖ’yle mücadele ediyoruz.”
Güldürmeyin adamı. (CHP sıralarından alkışlar) Bu ülkede Genelkurmay Başkanını
ve bir kuvvet komutanını Darbe Komisyonunda ifadeye niye çağıramadınız? Kimi
kandırıyorsunuz? (CHP sıralarından alkışlar) 
(Mikrofon
otomatik cihaz tarafından kapatıldı) 
İBRAHİM ÖZDİŞ
(Devamla) – Ancak biz Cumhuriyet Halk Partililer olarak Anayasa’dan,
yasalardan, uluslararası sözleşmelerden olan direnme hakkımızı -sesimizi
buralarda ne kadar keserseniz kesin- sokakta hakkımızı, hukukumuzu arayacağız.
(CHP sıralarından alkışlar) 
ŞAHİN
TİN (Denizli) – Bu byLock’çuları açıklaman lazım. 
İBRAHİM
ÖZDİŞ (Adana) – Burada, aranızda, aranızda. 
BAŞKAN – Aynı
mahiyetteki diğer önerge üzerinde söz isteyen Ağrı Milletvekili Berdan Öztürk. 
ÖZGÜR ÖZEL
(Manisa) – O ilk itiraz eden 40 kişi var ya, onlara bir bakın, telefonlara.
Oradan bağıran var, ilk itiraz edenin telefonuna bir bakın. 
BAŞKAN - Buyurun
Sayın Öztürk. (HDP sıralarından alkışlar) 
BERDAN ÖZTÜRK
(Ağrı) – Teşekkür ederim Sayın Başkan. 
Sözlerime
başlamadan önce ben de rehin tutulan eş genel başkanlarımızı,
milletvekillerimizi…
AYŞE SULA
KÖSEOĞLU (Trabzon) – Rehin değil. 
BERDAN ÖZTÜRK
(Devamla) – Rehindir, rehin. Hukukun ortadan kaldırıldığı, yargının
bağımsızlığının yok edildiği bir ortamda talimatla mahkemeler karar veriyorsa
bu tutuklama değildir, rehin almadır, bu tutsaklıktır. Bunu açık, net bir
şekilde daha önce bu kürsüde belirttim, yine belirtiyorum. (AK PARTİ sıralarından
“Kandil’den talimat alıyorsunuz.” sesi)
Ya, siz
söyleyin, siz ne söylüyorsanız söyleyin. 
BAŞKAN –
Müdahale etmeyelim. 
Sayın Öztürk,
siz Genel Kurula hitap edin. 
BERDAN ÖZTÜRK
(Devamla) – …belediye eş başkanlarımızı, il yöneticilerimizi… (AK PARTİ
sıralarından gürültüler) 
BAŞKAN – Sayın
milletvekilleri, müdahale etmeyelim lütfen. 
BERDAN ÖZTÜRK
(Devamla) – Bakın, bir diyecek sözünüz varsa burada söz alırsınız, gelirsiniz,
bu kürsüden söylersiniz. 
HARUN KARACA
(İstanbul) – Sen devam et, devam et, ben dinliyorum. 
BAŞKAN - Sayın
Öztürk, Genel Kurula hitap edin siz. 
BERDAN ÖZTÜRK
(Devamla) – Süremi tekrar bir başlatırsanız…
BAŞKAN – Siz
devam edin Sayın Öztürk. 
BERDAN ÖZTÜRK
(Devamla) – Tamam, teşekkür ederim. 
FİLİZ
KERESTECİOĞLU DEMİR (İstanbul) – Niye Sayın Başkan? “Devam edin.” diyorsunuz
ama hiç kafanızı kaldırıp görmüyorsunuz müdahaleleri. 
BERDAN ÖZTÜRK
(Devamla) – Sözlerime başlamadan önce eş genel başkanlarımızı,
milletvekillerimizi, belediye eş başkanlarımızı, yöneticilerimizi, tüm siyasi tutsakları
saygıyla, hürmetle, sevgiyle bu kürsüden selamlıyorum. 
Ayrıca, Amed’de
dün başlatılan adalet, özgürlük ve vicdan eylemini de eylemde bulunan
arkadaşları da yine selamlıyorum. 
Bugün yapılmak
istenilenler ile 1925’te Şark Islahat Planı’yla yapılmak istenenler aynı
şeydir. O zaman Kürtçe, sokakta bile Kürtçenin konuşulması yasaklanmış, bir
kelime bile konuşana 5 kuruş para cezası kesilirken bugün geldiğimiz noktada da
özellikle bu kürsüde “kürdistan”, “Kürt şehirleri” gibi kelimelerin kullanılması
İç Tüzük’te yapılacak değişikliklerle aynı şey, aynı zihniyet kendisini tekrar
ortaya çıkarmış durumdadır. Bakınız, o zaman da sonuç alınamadı, bugünkü
zamanda da bu, sonuç alamayacaktır, bir netice elde edemeyecektir, var olan
sorunları daha da derinleştirecektir. Bunu arkadaşlarımız da, bizler de
defalarca bu kürsüden dile getirdik ama ısrarla, daha önce denenmiş yöntemler
tekrar tekrar kullanılarak farklı sonuçlar elde edilmek isteniyor. Burada elde
edilebilecek tek sonuç sorunların daha da derinleşmesidir. 
Milletvekillerimizin
vekilliklerinin düşürülmesi de aynı şekilde. Bu şekilde HDP bir tasfiyeye
uğratılmak isteniyor. Bunu da 1994’te yine denediniz, vekillerimizi de
tutukladınız, partilerimizi kapattınız, yine bir netice alamadınız. Bizlerin
vekilliğini de düşürebilirsiniz, cezaevine de atabilirsiniz. Elinizden geleni
ardınıza koymayın diyorum. Ama HDP projesi, HDP ilkeleri doğrultusunda mücadele
edecek bir sürü insan çıktı, çıkacak, bundan da hiçbir kuşkunuz olmasın. Çünkü,
bizim savunduğumuz ilkeler, bizim arkasında durduğumuz ilkeler insanlık için,
demokrasi için, barış için, huzur için, özgürlükler için verilen bir
mücadeledir, biz bu ilkelere sahip çıkıyoruz. O yüzden diyorum, bizi
alabilirsiniz, şahıs olarak bizler burada olmayabiliriz -zaten, bu İç Tüzük
değişikliğiyle burada olup olmamamızın da bir anlamı yok- ama gene alanlarda
olacağız, gene bu mücadeleyi bulunduğumuz yerlerde -içeride de olsak, dışarıda
da olsak- vermeye devam edeceğiz. Bu ülkenin yararına olan şey budur;
tekleştirmek değildir, muhalefetin sesini susturmak değildir. Bunun bugün
farkında olmayabilirsiniz ama inanın ki bu şekilde devam ederse kaybeden bütün
ülke olur, bütün ülkede yaşayanlar olur, geleceğimiz olur, hepimizin geleceği,
ayrımsız. Bütün yetkileri bir tek kişide toplarsanız -kim olursa olsun yani bu
sadece Sayın Erdoğan için de geçerli değil- ya, beşerdir, şaşar, inanın ki
şaşar. Bu kadar büyük sorumlulukları tek kişiye yüklemeyin diyorum, Genel
Kurulu saygıyla selamlıyorum. (HDP sıralarından alkışlar) 
BAŞKAN – Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
9’uncu maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
XI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, Meclis
Başkanlığının makam aracının Başbakanlıktan tahsis edildiğine ilişkin konuşması

BAŞKAN – Sayın
Yarkadaş, bu, Meclis Başkanlığının aldığı bir araç değil, Başbakanlıktan Meclis
Başkanlığına tahsis edilen bir araçmış. Başbakanlıktan Meclis Başkanlığına
tahsis edilmiş. Kusura bakmayın. 
ÖZGÜR ÖZEL
(Manisa) – Hah, hah! Ben de diyorum, bu faturayı nasıl gizleyecek bunlar. 
BAŞKAN – Daha
önceki araç da Başbakanlıktan tahsis edilmişti dört yıl önce, mevcut aracın
arızaları nedeniyle Başbakanlıktan Meclis Başkanlığına tahsis edilen bir araç
ve verilmiş, Meclisten çıkan bir kuruş yok. Dolayısıyla siz bilgilerinizi
gözden geçirin.
Birleşime kırk
beş dakika ara veriyorum. 
Kapanma Saati: 20.34
DÖRDÜNCÜ OTURUM
Açılma Saati: 21.26
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Sayın
milletvekilleri, Türkiye Büyük Millet Meclisinin 119’uncu Birleşiminin Dördüncü
Oturumunu açıyorum.
492 sıra sayılı
İç Tüzük Teklifi’nin görüşmelerine devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili Mustafa
Elitaş ve Milliyetçi Hareket Partisi Grup Başkanvekili Manisa Milletvekili
Erkan Akçay ile 2 Milletvekilinin Türkiye Büyük Millet Meclisi İçtüzüğü’nde
Değişiklik Yapılmasına Dair İçtüzük Teklifi (2/1783) ve Anayasa Komisyonu
Raporu (S. Sayısı: 492) (Devam)
BAŞKAN –
Komisyon yerinde.
Başkanlık
temsilcisi yerinde.
İkinci
bölümün konuşmalarına başlıyoruz. 
İkinci
bölümde gruplar adına ilk söz, Milliyetçi Hareket Partisi Grubu adına Konya
Milletvekili Mustafa Kalaycı’ya aittir. 
Bu
bölümde de konuşma süreleri daha önceki Danışma Kuruluna istinaden 2 katına
çıkartılmıştır. Dolayısıyla gruplar adına yirmi dakika olacaktır. 
Buyurun
Sayın Kalaycı. (MHP sıralarından alkışlar) 
MHP GRUBU ADINA
MUSTAFA KALAYCI (Konya) – Sayın Başkan, değerli milletvekilleri; görüşülmekte
olan 492 sıra sayılı Türkiye Büyük Millet Meclisi İçTüzüğü’nde Değişiklik
Yapılmasına Dair İçtüzük Teklifi’nin ikinci bölümü üzerine Milliyetçi Hareket
Partisi Grubu adına söz aldım. Bu vesileyle yüksek heyetinizi hürmetle
selamlıyorum. 
Bugünlerde
Kudüs’te, Mescid-i Aksa’da yaşanan olaylar, tüm Müslümanların içini
sızlatmaktadır. Kudüs uzun zamandır mahzundur. İlk kıblegâhımız Mescid-i Aksa
yaralıdır. Peygamberler diyarında her geçen gün, müminlerin birliği,
beraberliği, en kutsal değerleri hedef alınmaktadır. Masum insanlar acımasızca
katledilmektedir. Müslümanların kendi camilerinde ibadet etmeleri zalimce ve
barbarca engellenmektedir. Unutulmamalıdır ki bir mabedi ibadete kapatmanın,
engellemenin hiçbir hukuki gerekçesi, hiçbir dinî dayanağı, hiçbir insani yönü
olamaz. Mescid-i Aksa bütün Müslümanların namusudur. Harem-i Şerif tüm
Müslümanların şeref nişanesi, kutsiyeti çok yüksek bir ibadethanesidir. Miraca
şahitlik eden, maddi mesafeye rağmen manen hepimizin kalbinde var olan bu kutlu
mekândır. 
İsrail, musallat
olduğu Harem-i Şerif’ten derhâl elini çekmelidir. Kutsallarımıza hürmet etmeli,
Filistinli kardeşlerimizin hayat ve varlık haklarını öğütmekten vazgeçmelidir.
Uluslararası toplum, Kudüs’teki suikastı durdurmalı, daha büyük felaketlerin
önüne geçmelidir. Mescid-i Aksa’ya ve Müslümanlara karşı yapılan düşmanca
tutumu, mütecaviz ve zalimce muameleleri şiddetle ve nefretle kınıyorum. Bu
zorbalık, İsrail’in yanına kalmayacaktır. Masumlara şiddet fermanı yazanlar,
Müslümanlara kastedenler elbette cezasını bulacaklardır. 
Değerli
milletvekilleri, ülkemizde 16 Nisan referandumu sonucu kabul edilen Anayasa
değişikliğiyle hükûmet sistemi köklü bir reforma tabi tutulmuştur.
Cumhurbaşkanlığı hükûmet sistemini öngören Anayasa değişikliğinin kabul edilmesinin
ardından Anayasa’nın değişen maddelerine uyumlu olarak, ilgili mevzuatta
düzenlemeler yapılması gerekmektedir. Nitekim, Anayasa’ya eklenen geçici
21’inci maddede Türkiye Büyük Millet Meclisinin, Anayasa değişikliklerinin
gerektirdiği Meclis İçtüzüğü değişikliği ile diğer kanuni düzenlemeleri altı ay
içinde yapması hükme bağlanmıştır. 
Yasama
meclislerinin düzenli ve çalışma yöntemini belirleyen hükümler “İç Tüzük”
olarak tanımlanmaktadır. Milliyetçi Hareket Partisi olarak Anayasa
değişikliğine uyum düzenlemelerinin odağında “Sistem nasıl daha demokratik,
katılımcı ve etkin bir hâle getirilebilir?” sorusuna verilecek cevabın olduğunu
değerlendiriyoruz. Bu çerçevede, daha demokratik, hızlı, etkin, şeffaf,
çoğulcu, katılımcı ve kaliteli bir yasama sürecinin ortaya çıkarılmasını
sağlayacak bir İç Tüzük’ün hazırlanmasını gerekli görüyoruz. 
Anayasa’ya uyum
bağlamında İç Tüzük değişikliğinde gözetilmesi gereken temel ilke, Meclis
çalışmalarının etkin, verimli, kaliteli ve sağlıklı bir şekilde yürütülebileceği
bir çalışma düzeni ortaya konulması, yasa yapım sürecine sivil katılımın ve
etkinliğinin artırılması ve kuvvetler ayrılığına uygun düzenlemeler yapılması
suretiyle demokrasinin güçlendirilmesi olmalıdır. 
Görüşmekte
olduğumuz İç Tüzük Değişikliği Teklifi, Genel Kurulun yasama ve denetleme
faaliyetlerini etkin, verimli ve huzurlu bir şekilde yerine getirmesini temin
etmek üzere uygulamadan kaynaklanan sorunları gidermeyi öngörmektedir. İç Tüzük
değişikliğine itiraz edenler söz hakkının kısıtlandığını iddia etmekteyse de
grup önerileriyle ilgili olarak 24’üncü Dönem İç Tüzük Uzlaşma Komisyonu
çalışmalarında üzerinde durulan süreler daha da kısadır. Yapılan düzenlemeyle
Genel Kurul çalışma saatleri ve televizyon yayın süresi de uzatılmakta,
Mecliste muhalefetin söz hakkı korunmakta ve etkisi artırılmaktadır. 
Aslında, gerek
23 gerek 24’üncü Yasama Döneminde oluşturulan İç Tüzük Uzlaşma Komisyonları
tarafından geniş kapsamlı çalışmalar yapılmış, yasama sürecinde yaşanan
sorunlar tespit edilmiş, yeni İç Tüzük için ilke ve hedefler belirlenmiş ve
hazırlanan taslak metnin maddelerinin büyük çoğunluğunda mutabakat
sağlanmıştır. İşte, bu İç Tüzük değişikliği metni hazırlanırken İç Tüzük
Uzlaşma Komisyonunda parti gruplarının üzerinde anlaştığı değişiklikler de esas
alınmış ve geliştirilmiştir. Genel Kurulda zaman kaybına neden olan
uygulamalardan ve tekrarlardan kaçınılması suretiyle Meclis faaliyetlerinin
hızlandırılması, bu türden sebeplerle aksamasına yer vermeyecek şekilde daha
rasyonel, sağlıklı ve verimli bir çalışma ortamı oluşturulması amaçlanmıştır. 
İç Tüzük
değişikliği hazırlanırken, iddia edildiği gibi milletvekillerinin sesinin
kesilmesi, susturulması asla öngörülmemiştir. Meclisin ana faaliyet konuları
yasama ve denetimdir. Son derece açıktır ki İç Tüzük’ün kanun tasarı ve
tekliflerinin Genel Kurul ve komisyon görüşmelerine ilişkin maddelerinde ve
denetim yollarına ilişkin düzenlemelerde bu yönde bir değişiklik yapılmamakta,
konuşma sürelerine hiçbir kısıtlama getirilmemektedir. 
Açık ve net bir
şekilde ifade ediyorum ki bu İç Tüzük değişikliği, Türkiye Büyük Millet
Meclisinin üretkenliğinde ve verimliliğinde artış sağlanabilmesine yöneliktir.
İç Tüzük değişikliğinin maddeleri üzerinde inceleme ve objektif bir
değerlendirme yapılması hâlinde bu durum açıkça görülecektir. Mecliste zaman
kaybına sebep olan unsurların giderilmesiyle hem muhalefetin hem de iktidarın
esaslı meselelere odaklanması daha mümkün hâle gelecek, milletimizin beklediği
işlerin süratle gerçekleşmesi temin edilecektir. 
Değerli
milletvekilleri, bakınız, teklifin 10 ila 18’inci maddelerinden oluşan ikinci
bölümünde yer alan maddelerde şu düzenlemeler yapılmaktadır: 10’uncu maddede,
Anayasa değişiklikleri hariç, kanun tasarı ve tekliflerinin tümünün oylamasının
-açık oylamaya tabi işlerden değilse- en az 20 milletvekilinin talebi hâlinde
açık oyla, aksi takdirde işaret oyuyla yapılması düzenlenmektedir. Tümünün
oylaması talep hâlinde açık oyla yapılabilecek kanun tasarı ve tekliflerinin
maddelerinde de açık oylama yapılmasının, zamanın kullanılması açısından
verimli olduğunu söylemek pek mümkün değildir. O nedenle, açık oylamaya tabi
olmayan kanun maddelerinin açık oylamayla yapılması talebi kaldırılmaktadır. 
11’inci maddede
kanun tasarı veya teklifleri üzerinde verilen değişiklik önergelerinin hem
veriliş hem de aykırılık sırasına göre okunması, Genel Kurul çalışmalarında
zaman israfına neden olduğundan önergelerin sadece aykırılık sırasına göre
okunup işleme alınması öngörülmekte, 2 defa okunmasının anlamsızlığı nedeniyle
1 kere okunması düzenlenmektedir.
12’nci maddede
genel görüşme ve Meclis araştırması önergelerinin milletvekillerine ve hükûmete
duyurulması öngörüldüğünden ayrıca Genel Kurulda okunmaması düzenlenmektedir.
Genel Kurulun ana gündemine bir an önce geçebilmesi için yapılan düzenlemelerden
biridir. 
13’üncü maddede
açık oylama talebi, 15 milletvekili yerine 20 milletvekilinin yazılı talebine
bağlanmaktadır. Açık oylama isteyebilecek milletvekili sayısına ilişkin bu
düzenlemeyle İç Tüzük’ün 81 ile 143’üncü maddeleri arasında uyum
sağlanmaktadır.
14’üncü maddede
Türkiye Büyük Millet Meclisi bina, tesis, eklenti ve arazisine silahlı olarak
girenler ve Genel Kurulun çalışma düzenini ve huzurunu bozucu döviz, pankart ve
benzeri materyali getiren ve kullananlara kınama cezası verilmesi öngörülmekte
ve Meclisin huzurlu çalışmasına imkân sağlanması amaçlanmaktadır.
15’inci maddede
Meclisten geçici çıkarma cezası gerektirecek fiillere -birazdan ayrıntılı
olarak üzerinde duracağım- ekleme yapılmıştır.
16’ncı maddede
kınama cezasına çarptırılan milletvekilinin bir aylık ödenek ve yolluğunun üçte
1’i, Meclisten geçici olarak çıkarma cezasına çarptırılan milletvekilinin bir
aylık ödenek ve yolluğunun üçte 2’sinin kesilmesi yönünde ilave bir müeyyide
öngörülerek disiplin cezalarının yaptırım gücünün artırılması hedeflenmiştir.
17’nci ve
18’inci maddeler ise yürütme ve yürürlüğü düzenlemektedir.
Görüldüğü üzere
İç Tüzük değişiklikleri, Genel Kurulda zaman kaybına neden olan uygulamalardan
ve tekrarlardan kaçınılmasını, verimli ve huzurlu bir çalışma ortamının
sağlanmasını öngörmektedir.
Demokrasilerde
milletin umudu, parlamentodur; siyasetin merkezi de parlamentodur. Milletimizin
de Meclisten beklentisi yüksektir, o nedenle Meclisin işi çok ama zamanı
kıttır. Meclisin çalışması asıldır ancak Mecliste hiç kimseye yarar sağlamayan
tartışmalar, hoş olmayan görüntüler, çalışma düzenini ve huzurunu bozucu
eylemler, hakaretler, kısır çekişmeler ve kavgalar, Meclis çalışmalarını
engellediği gibi Meclisin, siyaset kurumunun ve milletvekillerinin saygınlığına
da zarar vermektedir. Milletin tüm sorunlarının çözüm yeri olarak kabul
ettiğimiz Meclis, saygınlığına, güvenilirliğine ve etkinliğine mutlaka
kavuşturulmalıdır. Yasama çalışmalarında asıl olan, kamu yararını
gerçekleştirmek amacıyla yapılan görüşmeler sonucunda Meclisin gerçek
iradesinin oluşmasıdır. O sebepledir ki anlamsız tartışma, söz düellosu, sert
kutuplaşma bitmeli, siyaset, millî ülkü ve hedeflerde buluşmalıdır. Türk
devletinin tarihî ve ebedî sürekliliği, millî uzlaşma, anlaşma, ittifak ve kucaklaşmaya
bağlıdır. Milliyetçi Hareket Partisi olarak uzlaşmanın, sorumluluk ruhuyla
millî şuuru buluşturmuş siyasi bir vicdanda vasat ve varlık bulacağına
inanıyoruz.
Değerli
milletvekilleri, teklifin 15’inci maddesine yönelik yoğun itirazlar
bulunmaktadır. 15’inci maddeyle İç Tüzük’ün 161’inci maddesinde değişikliğe
gidilmektedir. İç Tüzük’ün 161’inci maddesinin mevcut (3)’üncü fıkrası,
görüşmeler sırasında Cumhurbaşkanına, Türkiye Büyük Millet Meclisine,
Başkanına, Başkanlık Divanına, başkan vekiline hakarette bulunmak, sövmek veya
onları tehdit etmek yahut Türkiye Cumhuriyeti’ne veya onun Anayasa düzenine
sövmek hâllerinde Meclisten geçici çıkarma disiplin cezası öngörülmektedir. 
Yapılan
değişiklikle milletvekiline, Türk milletinin tarihine ve ortak geçmişine,
Anayasa’nın ilk 4 maddesinde çerçevesi çizilen anayasal düzene hakaret etmek ve
sövmek, Türkiye Cumhuriyeti’nin ülkesi ve milletiyle bölünmez bütünlüğü
esasında Anayasa’da düzenlenen idari yapısına aykırı tanımlamalar yapmak,
ayrıca fiilî saldırıda bulunmak hâllerine de Meclisten geçici çıkarma disiplin
cezası verilmesi öngörülmektedir. 
Bu düzenlemeye
neden karşı çıkılmaktadır? Acaba hangi gerekçeyle, Türk milletinin tarihine ve
değerlerine sövmenin cezalandırılmasına itiraz edilmektedir? Ya da hangi
gerekçeyle, cumhuriyetimizin temel ilkelerine, devletimizin ve milletimizin
birlik ve bütünlüğüne yönelik hakarette bulunmayı bir kürsü hakkı olarak
nitelendirebilmektedir? Yapılan düzenleme açık ve net ama güya anlamadıklarını
söylüyorlar. Hâlbuki, yapılan düzenlemede hakaret etme ve sövme hâllerinde
disiplin cezası öngörülmektedir. “Kürsü dokunulmazlığı” diyorlar, evet; “Meclis
kürsüsü özgürlüğün kürsüsü.” diyorlar, doğru. Ancak, soruyorum: Hakarette
bulunmak ve sövmek özgürlük olur mu? Kim hakaret etmeyi ve sövmeyi kendine hak
olarak görebilir? Sövmenin özgürlüğü, hakaret etmenin dokunulmazlığı olmaz,
olamaz. Soruyorum: Dünyada kendi millî değerlerine hakaret edilmesine ve
sövülmesine müsaade eden bir parlamento var mıdır? 
Bakıyorsunuz,
“hakaret” ifadesi sorgulanmakta, hangi hâllerin hakaret sayılacağı da
sorulmaktadır. Hakarette bulunmanın, sövmenin ne olduğu bellidir. Kaldı ki
hakarette bulunma ve sövmeye Meclisten geçici çıkarma disiplin cezası verilmesi
hükmü, İç Tüzük’ün mevcut hâlinde de vardır. Bakınız, hâlen uygulamada olan İç
Tüzük’ün 161’inci maddesinin (3)’üncü fıkrasının mevcut hükmünü tekrar, aynen
okuyorum: “Görüşmeler sırasında Cumhurbaşkanına, Türkiye Büyük Millet
Meclisine, Türkiye Büyük Millet Meclisi Başkanına ve Türkiye Büyük Millet Meclisi
Başkanlık Divanına, Başkanlık görevini yerine getiren Başkanvekiline hakarette
bulunmak, sövmek veya onları tehdit etmek, yahut Türkiye Cumhuriyetine veya
onun Anayasa düzenine sövmek.” Dolayısıyla, hakarette bulunma ve sövme
hâllerine Meclisten geçici çıkarma disiplin cezası verilmesi hususu İç Tüzük’te
öteden beri yer almaktadır. Yapılan değişiklikle, milletvekiline, Türk
milletinin tarihine ve ortak geçmişine, Anayasa'nın ilk 4 maddesinde çerçevesi
çizilen anayasal düzene hakaret etmek ve sövmek de Meclisten geçici çıkarma
disiplin cezası verilecek hâller arasına alınmaktadır.
Haddizatında, İç
Tüzük'ün mevcut hükmündeki “Türkiye Cumhuriyetine veya onun Anayasa düzenine”
ifadesine açıklık getirilmektedir, yapılan budur. O hâlde itiraz edilen nedir? Neye
karşı çıkılmaktadır, Anayasa'nın ilk 4 maddesine mi, Türkiye devletinin ülkesi
ve milletiyle bölünmez bütünlüğüne mi?
Unutulmamalı ki,
Anayasa'mız “Türk Vatanı ve Milletinin ebedi varlığını ve Yüce Türk Devletinin
bölünmez bütünlüğünü belirleyen bu Anayasa” diye başlamaktadır. Anayasa'mızın
başlangıç ve ilk 4 maddesi hükümleri de açıktır: Devletimiz, Türkiye
Cumhuriyeti’dir ve kurucu önderi, Mustafa Kemal Atatürk’tür. Türkiye
Cumhuriyeti, demokratik, laik ve sosyal bir hukuk devletidir. Türkiye devleti,
ülkesi ve milletiyle bölünmez bir bütündür. Dili Türkçedir. Bayrağı, beyaz ay
yıldızlı al bayraktır. Millî marşı, İstiklal Marşı’dır. Başkenti Ankara’dır.
Bir milletin
şerefi ve haysiyeti, millî ve manevi değerleri, ortak değerler üzerinde
yükselen millî birliği ve kardeşliğidir. Millî birliğimiz yara alır, kardeşlik
ruhumuz sarsılırsa bunun geriye dönüşü mümkün değildir. Millî ve manevi
değerlerimiz namusumuzdur. Milliyetçi Hareket Partisi olarak bu değerlerimize
hakaret edilmesini ve sövülmesini göz ardı edemeyiz, görmezden gelemeyiz.
Yapılan düzenlemeyi milletvekillerini susturmak olarak gösterenlere diyoruz ki:
Evet, millî ve manevi değerlerimize hakaret ettirmeyiz, sövdürtmeyiz.
Anayasa'mızın
95’inci maddesinde, Türkiye Büyük Millet Meclisinin, çalışmalarını kendi
yaptığı İç Tüzük hükümlerine göre yürüteceği belirtilirken de
milletvekillerinin hak ve yükümlülüklerinin kuşkusuz anayasal düzene uygun
olarak tanzimi murat edilmiştir. 
Her hak, bir de
sorumluluk gerektirir. Türk milletini temsil eden bu yüce Meclisin üyesi olmak,
bu ülkenin tarihine de milletin ortak değerlerine de saygıyı, anayasal düzenine
sadakatle bağlı olmayı, bunlara ilişkin sorumlulukları da layıkıyla yerine
getirmeyi zorunlu kılmaktadır. Bu sorumluluğu kabul etmeyenler ya da gereğini
yerine getirmeyenlere ilişkin müeyyidelerin, Meclisin çalışma usul ve
esaslarını düzenleyen İç Tüzük’le düzenlenmesi de son derece normaldir ve
yerindedir. 
Sonuç
itibarıyla, İç Tüzük değişikliğiyle, Türkiye Büyük Millet Meclisinin çalışma
usul ve esasları, etkinlik ve verimliliği esas alan bir anlayışla
şekillendirilmekte, şeffaf ve huzurlu bir çalışma ortamı sağlanarak yasama ve
denetleme faaliyetlerinin, aziz milletimizin beklediği ölçüde yerine
getirilmesinin teminini öngörmektedir. 
Milliyetçi
Hareket Partisi, siyaseti, milletin huzur ve refahının teminine yönelik
politikaların geliştirilmesinin yolu olarak görmekte, bunun için devlet
hizmetlerinin vatandaşların beklentilerine uygun nitelikte sunulmasını, kurum
ve kurallarının bu anlayışa göre şekillendirilmesini öngörmektedir. Devlet
idaresinde milletin en iyi şekilde temsil edildiği rejim olan demokrasiyi,
hukukun üstünlüğünün, insan hak ve özgürlüklerinin en geniş anlamda teminat
altına alındığı bir sistem olarak benimsemekte ve demokrasinin kurumsallaşmasının
hayati önemine inanmaktadır. Demokratik siyasi kültürü, uzlaşma ve sorumluluk
ahlakını önde tutan bir anlayışla siyaset yapan Milliyetçi Hareket Partisi, bu
anlayışın Türk siyasi hayatına hâkim olmasına da öncülük etmeye devam
edecektir. Sağlıklı bir demokrasinin ancak hoşgörü, dürüstlük, tutarlılık,
samimiyet gibi ahlaki değerlerle bezenmiş bir siyasi kültür zemini üzerinde
yükselebileceğine inanmakta ve ilkeli, seviyeli ve temiz siyaseti demokrasinin
teminatı olarak görmektedir. 
Teşekkür ediyorum,
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
Gruplar adına
ikinci söz, Halkların Demokratik Partisi Grubu adına Mardin Milletvekili Erol
Dora’ya aittir.
Buyurun Sayın
Dora. (HDP sıralarından alkışlar) 
HDP GRUBU ADINA
EROL DORA (Mardin) – Sayın Başkan, değerli milletvekilleri; Türkiye Büyük
Millet Meclisi İçtüzüğü’nde Değişiklik Yapılmasına Dair Teklif’in ikinci bölümü
üzerinde Halkların Demokratik Partisi adına söz aldım. Genel Kurulu saygıyla
selamlıyorum. 
Değerli milletvekilleri,
hukuk sistemimizi derinden sarsacak bir hukuk mühendisliği anlamına gelen bu
süreçte muhalefetin sesini kısmak, gündem belirleme araçlarına el koymak ve
sonuç olarak, çoğunluğun sesini tek ses kılmak amacıyla bu İç Tüzük çalışması
gündeme gelmiştir. 
Türkiye Büyük
Millet Meclisinin İç Tüzük yapma geleneğine bakıldığında, yıllara yayılan
çalışmaların ürünü olarak ortaya çıkan metinler yerine çalakalem yazılmış
Anayasa ve İç Tüzük’le, hatta kendi kendisiyle çelişen ifadelerle dolu bir
metni hoyrat bir telaşla Meclise taşımak, basit bir hukuka aykırılık sonucunu
doğurmaz. Bu düzenlemeyle anayasal güvence altındaki kürsü dokunulmazlığı ve
ifade hürriyeti ortadan kaldırıldığı gibi tüm milletvekilleri çoğunluğun
sözcükleriyle kendilerini ifade etmeye zorlanmakta, farklı fikirler ve ifade
biçimleri cezalandırılmaktadır.
Sayın Başkan,
değerli milletvekilleri; halkın iradesinin tecelli ettiği yer olan
parlamentoların işleyişi iç tüzükle belirlenir. Bu itibarla iç tüzükler, halkın
iradesinin yasa yapım sürecine en adil ve iyi şekilde yansımasını gözettiği ve
milletvekillerine en uç ve aykırı görüşleri dilediğince ifade edecek zemini
sunduğu ölçüde demokratik bir hukuk devletine uygun olurlar. Öte yandan, İç
Tüzük, tüm milletvekillerinin giyimlerinden çalışma usullerine çok geniş alanda
düzenlemeler yaptığı için milletvekillerinin tamamını ilgilendiren bir
metindir. Bu nedenle AKP’nin bir süredir kesif bir milliyetçilik zemininde
uzlaştığı MHP’yle, muhalefetin tüm itirazlarına kulak tıkayarak yaptığı değişiklik,
tüm demokratik kriterlere ve çoğulculuk esasına aykırılık teşkil etmektedir.
Değerli
milletvekilleri, halkların iradesini temsil eden milletvekillerinin iradesinin
yasama faaliyetine nasıl yansıyacağını düzenleyen iç tüzükler, iktidar ile
muhalefet arasında denge kuran, gücün kullanım çerçevesini belirleyen ve gücü
hukukla sınırlayan metinlerdir. Anayasa Mahkemesinin isabetle belirttiği gibi,
normlar hiyerarşisinde en üst noktada yer alan Anayasa, yasalar gibi İç
Tüzük’ün de dayanağı ve belirleyicisidir. Bu nedenle demokratik bir devlette
meclislerin kendi iç çalışmalarını serbestçe düzenleme konusundaki yetkileri de
anayasayla sınırlıdır.
Sayın Başkan,
değerli milletvekilleri; çoğunluğa karşı azınlığın, iktidara karşı muhalefetin
haklarının korunmadığı bir rejim demokratik sayılamaz; bunlar arasında bir
denge kurulması, uzlaşma sağlanması demokrasinin gereğidir.
Değerli
milletvekilleri, Türkiye Büyük Millet Meclisi, Anayasa’nın 7’nci maddesi
uyarınca millet adına yasama yetkisini icra eder. Bu yetkinin kaynağı da
Anayasa’nın 6’ncı maddesiyle düzenlenen egemenliktir. Bu temel dayanaklar
çerçevesinde Türkiye Büyük Millet Meclisine Anayasa’nın 87’nci maddesi uyarınca
görev ve yetkiler verilmiştir. Bu çerçevede, Parlamento, halkların iradesiyle
oluşan temsil, denetim ve yasama olmak üzere üç temel fonksiyonu olan bir
organdır. Milletvekillerine yönelik baskı ve son Anayasa değişikliğiyle
Meclisin fonksiyonları zaten zedelenmişti; İç Tüzük değişikliğiyle bu işlevler
daha da daraltılmaktadır. Temsil ve denetim fonksiyonlarını dışlayan veya
zayıflatan, sadece yasamayı hem de iktidarın belirlediği şekliyle yani
yürütmenin gölgesinde icra etmeyi hedefleyen herhangi bir parlamenter düzenin,
Anayasa’ya uygun olduğu iddia edilemeyeceği gibi, demokratik olduğu da iddia
edilemez.
Değerli
milletvekilleri, teklif, muhalefetin gündem belirleme, toplumun farklı
kesimlerinin sorunlarını Meclis kürsüsüne taşıma, iktidarı eleştirme
mekanizmalarını son derece daraltmayı hedefleyerek, milletvekillerinin kürsüde
konuşma sürelerini olabildiğince azaltarak milletvekillerinin kendilerini ifade
biçimlerini siyasi iktidar blokunun keyfî cezalandırma mekanizmalarına teslim
etmektedir.
Sayın Başkan,
değerli milletvekilleri; grup önerileri, muhalefetin ülke gündemine ilişkin
önemli gördüğü konuları, Parlamentoda tartışmaya açarak kimi zaman sadece
muhalefetin, gündemi belirleyebildiği bir mekanizmadır. Teklifle bu mekanizma
etkisizleştirilmektedir. İç Tüzük Değişiklik Teklifi’yle konuşmalarla beraber
milletvekillerinin kendilerini nasıl ifade edecekleri, kullanacakları kelimeler
de kısıtlanmaktadır.
Değerli
milletvekilleri, teklifin 14, 15 ve 16’ncı maddeleri, Anayasa’nın 25’inci
maddesinde yer alan “Herkes, düşünce ve kanaat hürriyetine sahiptir.
Her ne sebep ve
amaçla olursa olsun kimse, düşünce ve kanaatlerini açıklamaya zorlanamaz;
düşünce ve kanaatleri sebebiyle kınanamaz ve suçlanamaz.” ve 26’ncı maddesinde
yer alan “Herkes, düşünce ve kanaatlerini söz, yazı, resim veya başka yollarla
tek başına veya toplu olarak açıklama ve yayma hakkına sahiptir.” hükümlerine
açıkça aykırılık teşkil etmektedir. 
Sayın Başkan,
değerli milletvekilleri; Meclis, bir forum niteliğindedir ve kesinlikle
bürokratik bir mekanizma değildir ancak iktidar bloku, Meclisi bir devlet
dairesi olarak algılamak ve çalıştırmak istemektedir. Sundukları teklifte
disipline ilişkin getirilmek istenen düzenlemeler de buna açıkça hizmet
etmektedir. 
Sayın Başkan,
değerli milletvekilleri; teklifteki 14, 15 ve 16’ncı maddeler, Anayasa 83’e çok
net bir biçimde aykırı olmakla birlikte aynı zamanda Anayasa’nın 25, 26 ve
90’ıncı maddelerine de açık aykırılık teşkil etmektedir. Özellikle teklifin
15’inci maddesi, tarihsel olaylarla ilgili tartışmalarda tekçiliği yani
hatırlama, kavrama ve yorumlama biçiminde tekliği dayatmaktadır. Bu denli
muğlak ve amacı, milletvekillerini belli bir ideoloji çerçevesine hapsetme
amacı güden bir düzenleme kabul edilemez. Bir milletvekilinin konuşma hakkını
kavrama, değerlendirme ve yorumlama biçimini, kullanacağı terminolojiyi bu
şekilde iktidarın ve çoğunluğun tasarrufuna bırakan bir düzenleme, demokrasiyi
apaçık ortadan kaldırmayı hedeflemektedir. 
Avrupa İnsan
Hakları Mahkemesi, şok edici, aykırı her türlü beyanı düşünce özgürlüğü
kapsamında değerlendirmekte ve özellikle parlamenterlerin, siyaset yapanların
yani doğrudan siyasi sorumluluk alanların ifade özgürlüğünü ise daha geniş
olarak yorumlamaktadır yani parlamenterler şok edici olmanın ötesinde ifadeler
de kullanma hakkına sahiptirler. Parlamenterlerin ifade özgürlüğü, Avrupa İnsan
Hakları Mahkemesi içtihatlarıyla geniş bir şekilde güvence altına alınmıştır.
Dolayısıyla bu teklif metni, Türkiye’nin imzacısı olduğu uluslar üstü hukuki
belgeleri de yok sayan, açıkça ihlal eden bir niteliktedir. Teklifin 15’inci
maddesinde “Anayasa’da düzenlenen idari yapısına aykırı tanımlamalar yapmak”
demek, Meclisi oluşturan çoğunluk, herhangi bir milletvekilinin konuya ilişkin
herhangi bir ifadesine ceza verebilir demektir.
Sayın Başkan,
değerli milletvekilleri; bu düzenlemeyle, Meclisin Meclis olma vasfı ortadan
kaldırılmakta, Meclis bir devlet dairesine, milletvekilleri de birer devlet
memuruna dönüştürülmek istenmektedir. İfade özgürlüğünün geçerli olmadığı,
muhalefet etmenin imkânsızlaştığı bir Meclis inşa edilmek istenmektedir.
Milletvekillerini mali haklarını kısıtlamakla, maaş kesintisi cezalarıyla
tehdit etmek, hem hukuk dışı hem ahlak dışıdır; sadece Anayasa’ya veya hukuk
tekniğine değil, ahlaka da aykırıdır. Rövanşist duygularla hazırlanan İç Tüzük
değişiklik metniyle sağlanmak istenen düzen, Türkiye’nin geleceğini de ipotek
altına almaktadır.
Sayın Başkan,
değerli milletvekilleri; bu teklifin 15’nci maddesiyle getirilmek istenenin
tarihsel vebali, ahlaki vebali, siyasi vebali ağır olup getirilmeye çalışılan
yasaklarla tarih ve kültür de tek tipleştirilmeye çalışılmaktadır. Hepimizin
bildiği gibi, Anadolu ve Mezopotamya, farklı halkları, farklı inançları, farklı
dilleri ve farklı kültürleri bağrında barındırmaktadır. Biz bunları ülkemizin
bir zenginliği olarak görmekteyiz.
Değerli
milletvekilleri, çoğulcu sistemlerde her bir parti, farklı bir görüşle, farklı
bir programla seçim yarışına girer, siyasi rekabete girer. Buradan seçilen her
milletvekili, milleti temsil eder ancak yarışa girdiği kendi siyasi partisinin
programlarını, görüşlerini, kendi seçmenini, kendisini doğrudan seçen seçmenin
taleplerini, umutlarını, beklentilerini ve rahatsızlıklarını yerine getirme
yükümlülüğünü almış olmaktadır aynı zamanda.
Sayın Başkan,
değerli milletvekilleri; “millet” dediğiniz şey, tek bir görüşten, tek bir
inançtan, tek bir kültürden, tek bir etnik yapıdan oluşan bir şey değildir.
Dolayısıyla, yurttaşlar topluluğu, çoğulcu bir yapıdır. Bu görüş, farklı bir
anlayışa vücut verir. Çoğulcu anlayışta ise bütün seçimler ancak çoğulcu bir
yarış; farklılıkları, farklı talepleri, rahatsızlıkları temsil eden bir yarış
olursa anlam ifade eder. Eğer bu, Meclise yansımayacaksa, Meclise gelen herkes
tek bir görüşü savunacaksa, sadece ayrıntılarda farklı görüşler savunacaksa
bunun adı demokrasi değildir, böyle bir Parlamento da demokratik bir parlamento
olamaz. 
Sayın Başkan,
değerli milletvekilleri; şimdi, bu İç Tüzük Değişiklik Teklifi’nin 15’inci
maddesinde ne yapılmak isteniyor? Deniliyor ki: Ortak tarihimizde yaşanmış ve
henüz maalesef yüzleşilmemiş, toplumsal ve siyasi trajedilere ilişkin, bir
milletvekili, resmî tarihin kabul ettiği biçimsel okumanın dışına çıkamaz,
konuyla ilgili yorumlar yapamaz eğer yaparsa biz bunu hakaret olarak kabul
ederiz. Ancak, söylemek gerekirse bu düzenleme, açıkça düşünce ve ifade
özgürlüğüne aykırıdır. 
Değerli
milletvekilleri, bakınız, Sayın Cumhurbaşkanımızın 2014 tarihinde, Başbakan
olduğu bir dönemde 1915 olaylarıyla ilgili yayımlamış olduğu mesajdan kısa bir
bölümü sizlere arz etmek istiyorum: “Adil bir insani ve vicdani duruş, din ve
etnik köken gözetmeden bu dönemde yaşanmış tüm acıları anlamayı gerekli kılar.
Türkiye’de 1915 olaylarına ilişkin farklı görüş ve düşüncelerin serbestçe ifade
edilmesi, çoğulcu bir bakış açısının, demokrasi kültürünün ve çağdaşlığın
gereğidir. Ne var ki tarihî meseleleri hukuki boyutlarıyla birlikte daha iyi
anlamamız, kırgınlıkları yeniden dostluklara dönüştürmemiz mümkün olacaksa
farklı söylemlerin, empati ve hoşgörüyle karşılanması ve bütün taraflardan
benzer bir anlayışın beklenmesi tabiidir. Türkiye Cumhuriyeti, hukukun evrensel
değerleriyle uyumlu her düşünceye olgunlukla yaklaşmaya devam edecektir.
Zamanın ruhu, anlaşmazlıklara rağmen konuşabilmeyi, karşıdakini dinleyerek
anlamaya çalışmayı, uzlaşı yolları arayışlarını değerlendirmeyi, nefreti
ayıplayıp saygı ve hoşgörüyü yüceltmeyi gerektirmektedir. Türkiye, geleceğe
güvenle bakan bir ülke olarak tarihin de doğru anlaşılması için ilmî ve
kapsamlı çalışmaları her zaman desteklemektedir. Etnik ve dinî kökeni ne olursa
olsun yüzlerce yıl bir arada yaşamış, sanattan diplomasiye, devlet idaresinden
ticarete kadar her alanda ortak değerler üretmiş Anadolu insanları yeni bir
gelecek inşa edebilecek imkân ve kabiliyetlere bugün de sahiptirler.” İşte
Türkiye’nin benimsemesi, içselleştirmesi gereken düşünceler bunlardır. Bizleri
Avrupa Birliğine tam üyelik sürecine götürebilecek olan düşünceler bunlardır.
Ama bugün görüyoruz ki tam bu düşüncelere tezat oluşturabilecek yeni bir İç
Tüzük Teklifi’yle karşı karşıya bulunmaktayız.
Sayın Başkan,
değerli milletvekilleri; disiplin cezalarıyla ilgili pek çok hususta ceza
hukukunun kaideleri uygulanmaktadır. Bu kaidelerin en temellerinden biri
kanunsuz suç ve ceza olmayacağı ilkesidir. Kanunilik ilkesi olarak literatüre
girmiş olan bu kuralla beraber kıyas yasağı, savunma hakkı ve yargı yolu
disiplin hukukumuzda egemen olan diğer ilkelerdir. İç Tüzük Değişiklik
Teklifi’nin 14, 15 ve 16’ncı maddeleriyle bu ilkelerin, hak ve güvencelerin
tamamı yerle bir edilmektedir. Genel ve kapsayıcı bir metin olması gereken İç
Tüzük, değişikliklerle bu özelliğini iyice yitirmektedir.
Değerli
milletvekilleri, kürsü dokunulmazlığı ve yasama sorumsuzluğu,
milletvekillerinin yasama faaliyeti kapsamında sarf ettiği sözler, kullandığı
oy, açıkladığı düşünceler nedeniyle hiçbir surette sorumlu tutulamamasıdır.
Anayasa’nın 83’üncü maddesinin koyduğu bu kural mutlak bir sorumsuzluk
hükmüdür. Bu anlamda yasama sorumsuzluğu, milletvekillerinin açıkladığı
düşünceler, verdikleri kanun teklifleri, ilgili birimlere sundukları dilekçeler
ve benzeri bakımından ve bu görüşlerin Türkiye Büyük Millet Meclisi dışında
tekrarlanmasından kaynaklı sorumluluklarını önleyen bir düzenlemedir. Bu
yönüyle yasama sorumsuzluğu, Meclis çalışmalarıyla alakalı her neviden fiiller
için milletvekillerini sorumluluktan berî kılan bir müessesedir. Yasama
sorumsuzluğu, Anayasa hükümleri muhafaza edilirken Meclis tarafından İç Tüzük
marifetiyle kaldırılamaz. Diğer taraftan Anayasa’da, hiçbir biçimde, yasama
sorumsuzluğunun kaldırılabileceğine dair bir hüküm de bulunmamaktadır. Bu İç
Tüzük Teklifi ise, açıkça yasama sorumsuzluğunu kaldırmaktadır; dolayısıyla, İç
Tüzük’le Anayasa değiştirilmeye çalışılmaktadır. 
Sayın
Başkan, değerli milletvekilleri; yasama sorumsuzluğu, milletvekillerinin temsil
ettikleri halkların iradesinin eksiksiz olarak ortaya konmasına matuf bir
müessese olması nedeniyledir ki, milletvekilliği sona ermiş olmadığı sürece
yasama sorumsuzluğunun hiçbir şekilde Meclis tarafından kaldırılması asla söz
konusu olamaz. Yasama sorumsuzluğunun Meclis tarafından kaldırılamayacak olmasının
en temel gerekçesi, bu müessese, milletvekillerinin şahsına yönelik bir imtiyaz
olarak değil, onların yerine getirdikleri görev sebebiyle ve görevle alakalı
olarak, alakalı konulardaki icraatlarını kapsayan, objektif mahiyet arz eden
bir kamu hukuku müessesesi olarak düzenlenmiştir. Yasama sorumsuzluğu güvencesi
sayesindedir ki, muhalefette yer alan farklı partilere mensup milletvekilleri,
temsil ettikleri kesim adına Mecliste görüşlerini yansıtırlarken, iktidarın
gücü karşısında kendilerini güvende hissedebilmektedirler. Parlamentonun,
iradesini temsil ettikleri halka karşı sorumluluklarını yerine getirebilmeleri
-temel koşulu- muhalefet milletvekillerinin de iktidar partisi
milletvekilleriyle eşit bir biçimde fikirlerini dile getirme ve yetkilerini kullanabilmeleriyle
mümkündür. 
Sayın
Başkan, değerli milletvekilleri; sonuç olarak, mevcut İç Tüzük değişikliği bir
yanıyla muhalefetin sesini kısmayı amaçlarken, bir yanıyla da iktidarın dilini
ve siyaset biçimini muhalefete dayatmakta, muhalefeti bu terminolojiye
hapsetmeye çalışmaktadır. Bunun uygulanabilir olması için öngörülen disiplin
cezalarının demokratik hukuk devletiyle de asla bir ilgisi yoktur. Aksine, bu
düzenlemelerle güdülen amaç, özellikle 16 Nisan referandumu sonrası tesis
edilmek istenen yeni sistemde, muhalefetsiz bir Meclis ve nihayet, muhalefetsiz
bir toplum yaratmaktır. 
Sayın
Başkan, değerli milletvekilleri; keyfîlik esasına dayalı rövanşist bir
yaklaşımın sonucu olan, hiçbir denge, denetleme veya fren mekanizması
öngörmeyen bu düzenleme sadece Meclisi etkisizleştirmekle kalmamakta toplumu
çözümü çok güç bir kutuplaşmaya itmektedir. Unutmamak gerekir ki çoğunluğun
temsil kabiliyetinin, halkın yüzde kaç oyuyla seçilmiş olursa olsun, farklı
görüşleri ve toplumun çoğulcu yapısını seçimler neticesinde oluşan aritmetikle
bütüncül bir biçimde temsil eden ve müzakere imkânını her zaman elinde
bulunduran Türkiye Büyük Millet Meclisinin temsil kabiliyetiyle yarışamayacağı
tartışmasızdır. 
Bu
itibarla, Meclis İçtüzüğü vasıtasıyla bu çoğulcu yapıyı korumak ve daha da
güçlendirmek yerine çoğunluğun azınlığa tahakkümü biçiminde karşımıza çıkan,
çoğunlukçu yapıyı tesis etmek amacıyla ve huzuru korumak kisvesi altında tek
sesliliği dayatan bir anlayışla kaleme alınmış bu teklif kabul edilemez. Bizim
talebimiz, bir an önce bu teklifin Meclis Genel Kurulundan tekrar Komisyona
geri çevrilmesidir. 
Bakın,
Türkiye, şu anda Avrupa Birliği ile tam üyelik müzakerelerini devam ettiren bir
ülkedir. Türkiye, Kopenhag Kriterlerini kabul eden bir ülkedir. Yani hukukun
üstünlüğü, demokrasi, azınlık hakları; bütün bu değerleri kabul eden bir ülke.
Bakın, şu anda uyguladığı politikalara baktığımızda… 
Kısa
bir süre önce yine Avrupa Konseyi Parlamenterler Meclisi Türkiye’yi hukuksal ve
siyasi anlamda denetime almış bulunmaktadır. Biz bundan büyük bir üzüntü
duyuyoruz. Biz Avrupa Birliği sürecine çok önem veren bir partiyiz. Dolayısıyla
başta Avrupa İnsan Hakları Sözleşmesi ve Birleşmiş Milletler İnsan Hakları
Beyannamesi olmak üzere düşünce ve ifade özgürlüğünü kabul eden bu sözleşmeler
gereğince bir an önce bu Tüzük değişikliğinden vazgeçilerek Türkiye’ye yakışır
ve bütün partilerin katılabileceği uzlaşmacı bir komisyonla yeni bir İç Tüzük
yapılması Türkiye’nin önünü açacaktır ve Türkiye Parlamentosuna da yakışacak
olan davranış budur diyor, Genel Kurulu bir kez daha sevgi ve saygıyla
selamlıyorum. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Dora.
Gruplar
adına üçüncü ve son konuşmacı Cumhuriyet Halk Partisi Grubu adına Ankara
Milletvekili Levent Gök.
Buyurun Sayın
Gök. (CHP sıralarından alkışlar)
LEVENT GÖK
(Ankara) – Sayın Başkan, konuşacağız ama iktidar partisinin durumu ortada.
Yani, bu durum üzüntü verici bir tablo.
BAŞKAN –
Bulundukları yerde izlerler herhâlde sizi, takip ederler. 
LEVENT GÖK
(Ankara) – Ama yani Meclis sıralarını boş bırakmak da hoş bir şey değil.
Gerçekten önemli bir çalışma yapıyoruz. 
BÜLENT TURAN
(Çanakkale) - Ben varım Başkanım, buyurun.
LEVENT GÖK
(Ankara) - Böyle bir tablo içerisinde sayın AKP yöneticilerinin grubuna hâkim
olmaları, muhalefetin sesini dinlemeleri açısından önemli değil mi Sayın
Başkan?
BAŞKAN –
Buyurun, buyurun Sayın Gök, buyurun. 
LEVENT GÖK
(Ankara) - Sanırım katılıyorsunuz bu görüşüme, değil mi efendim?
BAŞKAN –
Buyurun.
BÜLENT TURAN
(Çanakkale) - Konuşmalar çok tekrar olduğu için öyle yaptılar Sayın Başkan. Biz
hep buradayız. 
BAŞKAN -
Motivasyonunuz için çok ciddi bir coşku gerekiyor biliyorum ama, işte, ne
yapalım. 
Buyurun. (CHP
sıralarından alkışlar)
CHP GRUBU ADINA
LEVENT GÖK (Ankara) – Sayın Başkan, değerli milletvekilleri; hepinizi saygıyla
selamlıyorum. Ancak az önce Meclis Başkan Vekilimize ifade ettiğim hususu bir
kez daha halkımın huzurunda tekrarlamak durumundayım: Meclisin anayasası
sayılacak olan bir İç Tüzük değişikliğinde muhalefetin ne diyeceğini merak
etmeyen, onu dinleme nezaketine dahi katlanmayan AKP Grubunu, şu anda salonda
bulunan 13 üyesini tenzih ederek, halkıma şikâyet ediyorum, halkıma şikâyet
ediyorum. (CHP sıralarından alkışlar) 
BÜLENT TURAN
(Çanakkale) - Ama daha önce dinledik bunları Sayın Başkan.
LEVENT GÖK
(Devamla) - Böylesine önemli bir konuda hiç olmazsa, görünüşte dahi olsa bir
siyasi nezaketi korumak ve bu Meclisin saygınlığını sürdürmek hepimizin görevi
olmalı değerli arkadaşlarım. Bu tablo vahim bir tablo. Böyle bir tablo
içerisinde iktidar partisi milletvekilleri bir muhalefet partisi
milletvekilinin ne diyeceğini hiç merak etmiyor mu?
BÜLENT TURAN
(Çanakkale) – Maddeleri merak ediyoruz Başkanım, buradayız biz. 
ALİ ŞEKER
(İstanbul) - Onlar talimatları merak ediyorlar sadece.
LEVENT GÖK
(Devamla) – Yani, böyle bir tabloyu gerçekten yakıştıramıyorum. Büyük üzüntü
içerisindeyim ama böylesine saygı içerisinde ifade ettiğim eleştirileri dahi,
şakacı bir üslupla dahi, eleştiri boyutuyla bir şakaya getirmek de hoş değil,
hoş değil. Bu manzara hoş değil değerli arkadaşlarım. Bu manzara ne biliyor
musunuz? İç Tüzük değişikliğinde eğer yoklama maddesi geçerse, işte, Meclisin
bundan sonraki hâlini gösteren ibretlik bir tablo. Yoklamalar geçtikten sonraki
Meclisin tablosu bu değerli arkadaşlarım. (CHP sıralarından alkışlar) 
MUHARREM ERKEK
(Çanakkale) – Aynen, aynen.
İBRAHİM ÖZDİŞ
(Adana) – Böyle bir Meclis arzu ediyorlar zaten.
LEVENT GÖK
(Devamla) - Sayın Başkan, değerli milletvekilleri; şu anda aklıma geldi, belki
de diyorum, acaba AK PARTİ’li milletvekilleri benim ne konuşacağımı tahmin
ettiler de onun için mi yoklar salonda?
BÜLENT TURAN
(Çanakkale) – Hayır, daha önce konuştunuz ya Sayın Başkan.
LEVENT GÖK
(Devamla) – Sayın Başkan, değerli milletvekilleri; şimdi, AK PARTİ’nin, başında
Genel Başkanı olmak üzere, milletvekillerinin kafası karışık. AK PARTİ’ye
baktığımız zaman yanardöner bir parti; kimi zaman öyle, kimi zaman böyle. Bunu
nereden çıkartıyoruz? Kimi önemli olaylar olduğu zaman… Örneğin Genel
Başkanları Recep Tayyip Erdoğan’ın çeşitli konularda demeçleri var. Şimdi, ben
bir muhalefet partisi milletvekili olarak karşımdaki rakip partiyi tanımak
istiyorum. Yahu, bunlar nasıl bir parti? Programlarında ne yazıyor, kendileri
ne yapıyorlar? Ya da bir gün ne söylüyorlar, öbür gün ne söylüyorlar? Yani
siyasi çekişmenin temeli de birbirini tanımaya dayanır. Diğer partileri
tanıyorum; MHP’yi tanıyorum, HDP’yi tanıyorum ama AK PARTİ’yi tanıyamıyorum
değerli arkadaşlarım. Hangi sözlerine itibar edeceğiz AK PARTİ’lilerin, başta
Genel Başkanları olmak üzere? Bir gün öyle, bir gün böyle. 
Şimdi, Gezi
olayları olmuş, Recep Tayyip Erdoğan açıklama yapıyor değerli arkadaşlarım,
diyor ki: “Gezi Parkı AVM olacak.” Böyle diyor. Ya, bundan tam iki ay sonra
yine aynı Recep Tayyip Erdoğan diyor ki: “Zaten metresiyle falan, Topçu
Kışlası’na AVM olması mümkün değil.” İki ayda tekzip eden bir Recep Tayyip
Erdoğan. 
Sonra Lozan
Anlaşması konusunda geçen yıl diyor ki: “Birileri bize Lozan’ı zafer diye
yutturmaya çalışıyor.” Dün de Recep Tayyip Erdoğan kalkıp diyor ki: “Türk
milleti, Lozan Anlaşması’yla bu topraklardaki bin yıllık varlığını hedef alan
Sevr’i yırtıp atmış, bağımsızlığından asla taviz vermeyeceğini tüm dünyaya
kabul ettirmiştir.” Şimdi, hangi Recep Tayyip Erdoğan? Geçen yılki Recep Tayyip
Erdoğan’ı mı önümüze alacağız, yoksa bugünkünü mü? 
Recep Tayyip
Erdoğan Şubat 2014’te: “Biz bu paralel örgütü 12 Eylülde darbeci paşalara
yaptığı yalakalıktan, 28 Şubatta sırtımıza sapladığı hançerden biliriz ama
inanın, bu kadar büyük bir düşkünlüğün, bu kadar büyük bir ihanetin içinde
olmamışlardı; aldanmışız, gerçekten safmışız." diyor. Aynı Recep Tayyip
Erdoğan bir iki yıl sonra diyor ki: “Siyasi hayatımızda ne aldanan olduk ne de
aldatan olduk.”
Değerli
arkadaşlar, Genel Başkanımız “Van denizi” dediği zaman “Kılavuzunuz doğru
olmayınca gölü deniz zannedersiniz." diye Genel Başkanımıza eleştiri
yapıyor, aynı Recep Tayyip Erdoğan Van’a yaptığı ziyarette “Varsın haritalarda
‘göl’ denilsin, biz ona sizlerin dediği gibi ‘Van denizi’ deriz.” diyerek kendi
kendisini tekzip ediyor.
Yine, Genel
Kurulda diyor ki: “Şunu da söylüyorum: ‘Milletimin dili tektir, o resmî dil
Türkçedir.’” Sonra, bir kaç ay sonra “Ben ne ‘tek dil’ dedim ne de ‘tek din’
dedim. Hiçbir yerde benim böyle bir ifadem yok.” diyor.
Değerli
arkadaşlarım, örnekleri artırmak mümkün. İmralı görüşmeleriyle ilgili olarak
“Adayla görüşme yaptınız mı?” diye bir soru soruluyor. “Hayır, haşa, o külliyen
yalan. Kılıçdaroğlu, ey Bahçeli; bizim o masaya oturduğumuzu iddia ediyorsanız
ispatlayın." diyor ve sonra da “Hâlen tabii ki İmralı’yla görüşmeler
sürüyor." diyor değerli arkadaşlarım. 
Böyle bir tablo
içerisinde Recep Tayyip Erdoğan böyle, şimdi milletvekilleri nasıl? Değerli
arkadaşlarım, ben AK PARTİ Programı’nı inceledim. Hepinize söylüyorum, bakın
şimdi, AK PARTİ Programı’nda -elimde şu program- şu hususlar yer alıyor, diyor
ki: “Biz başta İnsan Hakları Evrensel Beyannamesi, Avrupa İnsan Hakları
Sözleşmesi, Paris Şartı ve Helsinki Nihai Senedi olmak üzere Türkiye’nin taraf
olduğu tüm uluslararası anlaşmalara uyacağız.” AK PARTİ’nin Programı. Şimdi,
bütün uluslararası kuruluşlar AK PARTİ’ye yağmur gibi ciddi eleştiriler
getiriyorlar ama programınızda bu yazıyor ve devam ediyorsunuz: “Düşünce ve
ifade özgürlüğü dünya standartlarında, o temelde inşa edilecek; düşünceler
özgürce açıklanacak.” AK PARTİ’nin Programı değerli arkadaşlarım. 
Devam ediyorlar:
“Partimiz medya özgürlüğünü temin edecektir. Medyanın, başta Anayasa olmak
üzere, tüm yasal çerçevede özgürlüğü sağlanacaktır.” diyor. 
Devam ediyorlar;
esas konumuza gelelim, bu konuşmalarımızı ilgilendiren boyutuna gelelim:
“Farklı tercihlerin rekabeti sağlıklı bir demokratik sistemin vazgeçilmez
unsurlarındandır. Bu yarışta çoğunluğun oyunu alan iktidara gelir. Ancak,
yarışı kazanmak ve iktidara gelmek çoğunluğun iradesini mutlaklaştırmaz.”
diyor. Parti programı, doğru bir söz. Ve devam ediyorlar: “Azınlıkta kalan
görüşlerin ve muhalefet hakkının Anayasa’yla güvence altına alınması,
demokrasinin çoğulcu niteliğini pekiştiren bir unsur olarak kabul edilmektedir.”
deniyor ve “Parlamentonun yasa çıkarmada ve denetimde etkin, bağımsız ve
verimli olması için gerekli düzenlemeler yapılmalıdır. Partimiz, sadece kendi
için değil, yasama yaparken herkesin görüşlerini alan bir süreç yürütecektir.”
diyor AK PARTİ Programı’nda. 
Değerli
arkadaşlarım, AK PARTİ Programı buysa, sizler kimsiniz? Sizler hangi partinin
milletvekilisiniz? AK PARTİ Programı’nda bunlar yazıyor ve tüzüğünde “Partinin
tüzük ve programına, demokrasi, insan hakları, hukukun evrensel temel kural ve
normlarına aykırı faaliyette bulunanlar tüzüğün 117’nci maddesine göre kesin
ihraç edilirler.” diyor değerli arkadaşlarım. Ve ben de bu program
çerçevesinde, AK PARTİ Programı’ndan aldığım ve tüzükten aldığım bilgilerle
diyorum ki: Recep Tayyip Erdoğan başta olmak üzere, AK PARTİ’li tüm
milletvekilleri kesin ihraç edilecek durumdadır değerli arkadaşlarım, kesin
ihraç edilecek durumdadır. (CHP sıralarından alkışlar) Ya programa uyacaksınız
ya da tüzüğe. Ya göründüğünüz gibi olacaksınız ya da olduğunuz gibi
görüneceksiniz. 
Şimdi, karşımıza
bir dayatmayla bir Tüzük değişikliği getiriliyor. Ama, değerli arkadaşlarım, bu
Tüzük değişikliği bir bumerang gibi, bir gün bakarsınız, çok da uzun olmayan
bir müddet sonra, iktidardan düştüğünüzde “Biz bunu niçin yaptık?” dersiniz
değerli arkadaşlar, bu hep öyle olmuştur. Bakın, sizleri uyarıyorum, bunu
yaşayacaksınız. Aslolan, Parlamentonun, Meclisin hakkını, hukukunu korumakken,
iktidarda bulunanın “Hadi, iktidar bizde, biz bir an önce sesleri kısalım,
yasaları geçirtelim.” mantığı bir müddet sonra onların ayak bağı olmuştur
değerli arkadaşlarım; sizler için de olacaktır, bakın, uyarıyorum sizleri. 
ÖMER FETHİ GÜRER
(Niğde) – Bunlar CHP’ye güveniyor, biz gelince düzeltiriz diye. 
LEVENT GÖK
(Devamla) – Şimdi, bir dönem “Torba yasa kalkacak.” denildi. Sayın Bülent Arınç
Bakanlar Kurulu toplantısından sonra açıklama yaptı, dedi ki: “Torba yasa
kaldırılacaktır.” 
NURETTİN DEMİR
(Muğla) – Başkan, o zaman CHP vardı.
LEVENT GÖK
(Devamla) – Ya, şu İç Tüzük değişikliğinde -özellikle Milliyetçi Hareket
Partisi- hiç mi aklınıza gelmedi arkadaşlar şu torba yasayı da şunların
içerisine koyalım diye? 
ERKAN AKÇAY
(Manisa) – Yeni İç Tüzük’te Levent Bey. 
LEVENT GÖK
(Devamla) – Yani torba yasa sizleri ilgilendirmiyor mu, temel yasa sizleri
ilgilendirmiyor mu? Bunlar önemli meseleler değil mi? Bunların hiçbiri İç
Tüzük’te yok. 
Değerli
arkadaşlarım, Allah’tan arşivler var. Arşivler, kayıtları tutar ve bir gün
insanın önüne bir hesaplaşma sürecini de ortaya koyar. Şimdi, bakın değerli arkadaşlarım,
yine bir tarihte İç Tüzük değişiklikleri görüşülüyor, bir sayın üye benim
şurada konuştuğum gibi konuşuyor. O zaman da konuşma sürelerinin kısaltılması,
kanunların okunmaması, maddelerde, falanca oylamalarda şöyle yapılması gibi 7-8
maddelik bir İç Tüzük değişikliği yapılıyor ve sayın konuşmacı konuşuyor
burada. Şimdi o sayın konuşmacının söylediklerini söylüyorum: “Arkadaşlar,
parlamenter sistem kanun çıkartmak değildir. Biz denetim görevimizi yapacağız,
denetim görevimizi kısmayın.” diyor. Sesleniyor, haykırıyor haklı olarak; ben
de haykırıyorum. “Burası postacı işlevi gören bir yer değil. Türkiye Büyük
Millet Meclisi birinci kuvvettir; yasama, yürütme, yargı. Yürütme buranın
içinden çıkmaktadır, Cumhurbaşkanı dâhil. Biz Cumhurbaşkanını denetleme hakkına
sahibiz, bu olanakları elimizden almayın.” diyor. Çok gür bir sesle sesleniyor:
“Denetleyemeyeceksiniz hükûmetin kurumlarını, bizi buraya getirmeyeceksiniz;
sadece kanun çıkartacaksınız, biz de komisyondan geldiği gibi geçiyorsa gidip
evimize, bürolarımıza, şehirlerimize oturalım.” diyor o sayın milletvekili.
Devam ediyor, “Sözlü sorular da aynı vaziyettedir, sözlü sorular çok önemlidir,
bunları kaldırmayın.” diyor. “Arkadaşlar, millet bizden problem çözmemizi
bekliyor, bırakın TRT 3 yayınını yapsın.” diyor sayın milletvekili. Devam
ediyor, “İktidarın sayısal gücünün yetmiş olması demokrasiye gösterilecek olan
hassasiyeti bir tarafa itmemelidir. Sayısal çoğunluk olabilir ama çoğulcu
demokrasilerde sayısı çok olanların değil, demokrasinin temelinde sayısı az
olanların haklarının korunması esastır.” diyor. “‘Sayı çokluğu var, biz öyle
uygun gördük.’ deyip kanunları dayatmak demokrasiyle bağdaşmayacak bir
kavramdır. Meclisin görevi, denetimi yürütmektir ve denetimsiz bir Meclis
olmaz. Böyle yanlış, gayriciddi durumlara meydan vermeyin.” diye bir
milletvekili bu kürsüden haykırıyor. Soruyorum, kimdir o milletvekili değerli
arkadaşlarım? O tarihte, değerli arkadaşlarım, İç Tüzük değişikliği yapıldığı
zaman kalkıp burada konuşan kişi şu anda Meclis Başkanımız olan Sayın İsmail
Kahraman’dır. (CHP sıralarından alkışlar) İsmail Kahraman’ı o günkü
konuşmasından dolayı kutluyorum, şimdiki duruşundan dolayı da kınıyorum. (CHP
sıralarından alkışlar) 
Şimdi, bakın,
“sözlü sorular” diyor, bilmem neler diyor, “çoğunluk” diyor, “azınlık” diyor…
BAŞKAN – Sayın
Meclis Başkanımızın teklifi değil bu, biliyorsunuz, teklifi veren
milletvekilleri. 
LEVENT GÖK
(Devamla) – Sayın Başkanım, tabii, siz de konulara girmemek durumundasınız,
benim sözümü kesiyorsunuz. 
Şimdi, ben bir
realiteyi anlatıyorum arkadaşlar. Yani herkes işine geldiği zaman konuşmuş,
gerçekler unutulmuş. İsmail Kahraman’ın o gün söylediklerinin bugün aynısını
söylüyorum, geçerli. O gün Meclis Başkanı değil İsmail Kahraman, milletvekili;
iktidara karşı söylüyor, haklı. Şimdi biz de söylüyoruz. İsmail Kahraman şimdi
hangi tarafta? İsmail Kahraman şimdi çark etmiş vaziyette. 
BARIŞ YARKADAŞ
(İstanbul) – O zaman Mercedes alamıyordu, şimdi alıyor. 
ALİ ŞEKER
(İstanbul) – 7 trilyona Mercedes alıyor. 
GÜLAY YEDEKCİ
(İstanbul) – Mercedes adamı bozarmış.
LEVENT GÖK
(Devamla) – Bakın, değerli arkadaşlarım, Türkiye'de bu İç Tüzük değişikliği
kadar önemli bir Anayasa değişikliği yapıldı, gensoru kaldırıldı. “Denetim”
diyor İsmail Kahraman, bir muhalefetin en etkin denetim aracı olan gensoruyu
kaldırdı şimdiki Anayasa değişikliği, sözlü soruları kaldırdı. 
Arkadaşlar,
Cumhurbaşkanlığı kararnameleriyle Meclisin kanun yapma hakkı kaldırıldı.
2019’dan sonra Cumhuriyet Halk Partisi elbette seçimleri kazanacak ve bu
sistemi tekrar biz geri getireceğiz ama öyle bir aksi tabloda artık kanunları
Meclis yapmayacak ki, Cumhurbaşkanı kararnameleriyle…
“Gensoru”
diyorsunuz. Sayın Meclis Başkanı Abdülhamit’i çok sever, onun müzelerini açar.
Değerli arkadaşlarım, gensoru, Anayasa’da kaldırılan gensoru Abdülhamit’ten
kalma bir müessesedir. Sözlü sorular, değerli arkadaşlarım, oradan kalmadır.
Siz biliyor musunuz ki tarihimizdeki ilk gensoru Osmanlı Dönemi’nde Abdülhamit
zamanında 14 Şubat 1909’da uygulanmıştır. Abdülhamit’in Sadrazamı Kamil Paşa
için uygulanmıştır. Şimdi Hükûmet gensoruyu kaldırıyor. Vallahi de billahi de
Abdülhamit mezardan kalksa sizleri kovalar değerli arkadaşlarım.
GÜLAY
YEDEKCİ (İstanbul) – Siz Abdülhamit’e karşı mısınız?
LEVENT
GÖK (Devamla) – Abdülhamit sizleri kovalar. “Yahu, herkes bana ‘istibdat
yönetimi’ diyordu, siz beni de geçtiniz.” der sizlere değerli arkadaşlarım.
“Beni de geçtiniz.” der. (CHP sıralarından alkışlar) 
BÜLENT
TURAN (Çanakkale) – Gözlerimiz yaşardı, gözlerimiz! Abdülhamit aşkınıza
gözlerimiz yaşardı! 
LEVENT
GÖK (Devamla) – Şimdi, böyle bir süreç içerisinde daha ne konuşmalar var.
Bülent Arınç’ın, her zaman olduğu gibi Ahmet İyimaya’nın çok değerli
konuşmaları var. Hepsi eskilerde. 
GÜLAY
YEDEKCİ (İstanbul) – Burhan Kuzu’nun yok mu?
LEVENT
GÖK (Devamla) – Burhan Kuzu’nun da var. Sevgili Burhan ağabeyi de burada
görmüşken söyleyelim. Burhan ağabey, Sevgili Burhan Kuzu, biz hak, hukuk,
adalet için yürürken bizlere biraz eleştirel yaklaşıyordu.
ÖZGÜR
ÖZEL (Manisa) – Alay ediyordu.
LEVENT
GÖK (Devamla) – Çeşitli televizyonlarda verdiği demeçlerde müstehzi bir ifade
kullanıyordu ama Sevgili Burhan abim, adalet herkese lazım. 
GÜLAY
YEDEKCİ (İstanbul) – Size de lazım. 
LEVENT
GÖK (Devamla) – Biz o yürüyüşü yaparken bakan olmak için bekleyen AK PARTİ’li arkadaşlarımız
için de yürüdük, Burhan Kuzu için de yürüdük, Burhan Kuzu’ya da adalet dedik.
(CHP sıralarından alkışlar) Hak, hukuk, adalet içinde sizler de varsınız
değerli arkadaşlarım. Burhan Kuzu, siz en başta varsınız. 
BURHAN
KUZU (İstanbul) – Sağ ol, sağ ol.
LEVENT
GÖK (Devamla) – Biz sizlerin de haklarını gözettik değerli arkadaşlarım. Bakan
olmayı bekleyen AK PARTİ’li arkadaşlarımızın da adalet anlayışına tercüman
olduk değerli arkadaşlarım. 
Şimdi,
sevgili arkadaşlarım, geliyoruz, Tüzük’te öyle aykırı maddeler var ki bunların
çoğu Anayasa Mahkemesinden dönecek. Uyarıyorum. Kınama cezası, geçici çıkarma
cezası, bunların sınırlarının genişletilmesi, para cezası. Arkadaşlar, “yasama
sorumsuzluğu” diye bir kavram var; yasama sorumsuzluğu. Ve Meclis yargı
yetkisini nasıl kullanacak değerli arkadaşlarım? Yani Meclisteki çoğunluk yargı
makamı olacak ve beğenmediği bir kelimeye, beğenmediği bir cümleye ceza
kesecek. İşin bir boyutu bu ama ben bir başka boyutunu dikkatinize sunmak
istiyorum: Acaba siz böyle yapmakla Mecliste her türlü konunun konuşulmasına
olanak mı tanıyorsunuz değerli arkadaşlarım, bir kez daha düşünün. Öyle ya, iş
parayla değil mi? Para benim değil mi? Parayı bastırırım, istediğimi söylerim.
(CHP sıralarından “Bravo” sesleri, alkışlar) 
Biraz da böyle
düşünün değerli arkadaşlar. 
NURETTİN DEMİR
(Muğla) – Ama onların ibadeti para artık, para. 
LEVENT GÖK
(Devamla) - Böyle olursa ne olacak? Cebine koyar parayı buraya gelen kişi,
bütün aykırı kelimeleri burada kullanır, bastırır parayı Meclis Başkanına,
çeker gider. 
ÖZGÜR ÖZEL
(Manisa) - “Parasıyla değil mi?” der. 
ALİ ŞEKER
(İstanbul) – “Paran kadar hakaret et.” Neoliberal Meclis!
LEVENT GÖK
(Devamla) - Bir daha gelir, çeker gider. Bunun yolunu açmayın, bunu bir kez
daha düşünün. Böyle bir yol açılabilir.
BÜLENT TURAN
(Çanakkale) – Size grup indirimi yapar Meclis Başkanı. 
LEVENT GÖK
(Devamla) - Biz Meclisin saygınlığını böyle para cezalarıyla falan koruyamayız
değerli arkadaşlarım. Kendi iç dinamiklerimizi harekete geçirebiliriz ama işin
bu boyutunu mutlaka düşünün. 
37’nci maddeyi
getiriyorsunuz. 37’nci madde de çok yanlış bir düzenleme değerli arkadaşlarım.
Diyorsunuz ki: “Siyasi parti grupları her hafta bir tane kanun teklifi
getirecek.” E, Anayasa’nın 87’nci maddesini okumadınız mı? Siyasi parti
grupları kanun teklifi verebiliyor mu? Kanun teklifini Bakanlar Kurulu ve
milletvekilleri veriyor değerli arkadaşlarım. Yani siz diyorsunuz ki: “Siyasi
parti grupları adına bir milletvekili.” E, Anayasa’da ne diyor? “Bakanlar
Kurulu ve milletvekilleri kanun teklifi verebilir.” Son derece aykırı bir
düzenleme. Siz, siyasi parti gruplarını, kanun teklifi veremeyen siyasi parti
grubunu buraya nasıl dercediyorsunuz böyle? Pek çok imla hataları var, cümle
hataları var. Bu da yanlış.
Açık oylama…
Birazdan arkadaşlarımız anlatacak. E, ben Ankara’nın Haymana ilçesinin bir
sorununun burada çözülmesine tanık oluyorum, ona “evet” diyeceğim ama Polatlı
ilçesindeki bir sorun çözülmedi, ona da “hayır” diyeceğim. Benim seçim bölgem,
bırakın seçmenlerim görsün beni. Sizi de görsün, ne yaptığınızı. Niye bundan
kaçıyorsunuz? Yanlış bir düzenleme.
Yoklama…
İşte yoklamanın esas mantığı şu manzara değerli arkadaşlarım. Zaten benim başka
bir söz söylememe gerek yok. İşte, bu manzara için. 
ÖZKAN YALIM
(Uşak) - AK PARTİ’den 18 kişi var, 18.
LEVENT GÖK
(Devamla) – AK PARTİ yöneticileri diyor ki milletvekillerine: “Kanun
başladıktan sonra git, ertesi gün öğleden sonra gel, ne işin varsa gör.”
Değerli
arkadaşlarım, böyle bir tablo yakışmaz bu Meclise. İktidar partisi Meclisi çalıştırmak
durumundadır. Bu, açıkça Anayasa’ya aykırıdır ve Anayasa Mahkemesi geçmişte
böyle bir uygulamayı iptal etmiştir. Benden söylemesi. Ben şimdiden zaten
dilekçeyi yazmaya başladım. İlk götüreceğimiz maddelerden bir tanesi bu. 
Düzeltme hakkı…
58’inci maddedeki değişiklik.
Sayın Başkan,
bir dakika daha -bana da sataştınız çünkü az önce- süre istiyorum.
BÜLENT TURAN
(Çanakkale) – Verin Sayın Başkanım, verin; Levent Bey’e verin.
LEVENT GÖK
(Devamla) – Düzeltme… 58’inci maddeye göre, değerli arkadaşlarım, şimdiki
mevcut İç Tüzük’ümüze göre kişi kalkıyor, diyor ki: “Ben geçen tutanakta yanlış
bir kelime söyledim, söz söyledim, düzelteyim.” Bir dakika, iki dakika
konuşuyor. Şimdi ne oluyor?
(Mikrofon
otomatik cihaz tarafından kapatıldı)
BAŞKAN –
Buyurun.
LEVENT GÖK
(Devamla) – Başkanlığa yazıyla vereceksiniz. E peki, bir kitap hâlinde verirse
ne olacak? Bunu hesap ettiniz mi Burhan ağabey?
BURHAN KUZU
(İstanbul) – Ona bir çözüm buluruz.
LEVENT GÖK
(Devamla) – Kişi bir dakikada konuşacağı düzeltme hakkını, Başkanlığa yazı
olarak verme hakkını elde ederse diyelim ya da öyle olursa, vallahi de billahi
de ben size bir kitap eşliğinde sunarım bunu. Bunu nereye sığdıracaksınız?
Yanlış yapıyorsunuz.
NURETTİN DEMİR
(Muğla) – Burhan Bey artık vazgeçti.
LEVENT GÖK
(Devamla) – Havale… Havalelerde -73’üncü madde- Meclis Başkanı kendi hatasını
nasıl düzeltecek? Değerli arkadaşlarım, yanlış bir havale olursa Meclis
Başkanlığına yazılı olarak vereceksiniz. Yani hatayı yapan kişiye itiraz
ediyorsunuz. Yanlış maddelerden bir tanesi de bu.
Grup önerileri…
Dokunmayın değerli arkadaşlar. Bu Mecliste her zaman biz kolaylık sağlıyoruz.
Halkın yararına gördüğümüz her konuda -arkadaşlarımız tanıktır, öyle değilse
“Öyle değil.” desinler ama- yasalar çıkıyor değerli arkadaşlarım. On beş dakikadan,
yirmi dakikadan feragat edeceğiz diye, bakın, karşınıza öyle manzaralar çıkar
ki biz bütün maddelerde konuşuruz, bütün maddelerde konuşuruz. On beş dakika
yerine size tam altı saate patlar.
(Mikrofon
otomatik cihaz tarafından kapatıldı) 
LEVENT GÖK
(Devamla) – Sayın Başkan, bir dakika daha rica ediyorum.
BAŞKAN – Bir
daha sataşayım, bir dakika daha vereyim.
Şimdi, Sayın
Gök, gerek Anayasa Değişikliği Teklifi’ni gerekse de İç Tüzük Değişiklik
Teklifi’ni Meclis Başkanımız vermedi, ilgili milletvekilleri verdi ve buna
karar veren de, onaylayan da Genel Kurul oluyor. Dolayısıyla bir dakika daha
vereceğim bu tutumdan dolayı da. Bir dakika daha veriyoruz. 
Buyurun. 
LEVENT GÖK
(Devamla) – Şimdi, Dimyat’a giderken eldeki bulgurdan olmayalım değerli arkadaşlarım.
Bu Parlamentonun bir işleyiş düzeni var. Biz o işleyiş düzeninde muhalefet
olarak gerekli her türlü yasalarda, halkın yararına olan konularda gerekli
desteği veriyoruz, bunda hiçbir tereddüt yok. Bazen sizin hiç ummadığınız anda
dahi bu Mecliste tartışmalar bitiyor, kanunlar çıkıyor, her şey bir sonuca
bağlanıyor. Bunlarla oynamayın. Bunlarla oynamayın derken sizlerin menfaati
için söylüyorum. İnanın ki bir müddet sonra iktidar değiştiğinde geleceksiniz
bize ve o zaman “Haklıydınız.” diyeceksiniz ama o zaman çok geç olacak. 
Biz bu tarihî
uyarılarımızı size yapmak durumundayız, kayıtlara aldırmak durumundayız. Bu
hatayı yapmayın, bizleri dinleyin. Getirilen teklifler kesinlikle demokratik
değil, kesinlikle teamüllere uygun değil. Bunları anlatmaya çalıştık, az
arkadaşımız anlayabildiyse ne mutlu bize diyor, hepinizi saygıyla selamlıyorum.
(CHP sıralarından alkışlar)
BAŞKAN –
Teşekkür ediyoruz Sayın Gök. 
(CHP
milletvekillerinin “Hak, hukuk, adalet!” şeklinde slogan atmaları)
ERKAN AKÇAY
(Manisa) – Milliyetçi hareket… Milliyetçi hareket… Milliyetçi hareket…
BÜLENT TURAN
(Çanakkale) – Sayın Başkan…
BAŞKAN –
Buyurunuz Sayın Turan. 
BÜLENT TURAN
(Çanakkale) – Hak, hukuk, adalet için, az önceki grup başkan vekilinin
“Milletvekillerinin kafası karışık.” tarzı yanlış ifadelerine cevap vermek
istiyorum izin verirseniz. 
BAŞKAN –
Buyurun, kafanızın karışık olmadığını siz de ifade edin. (AK PARTİ sıralarından
alkışlar) 
Lütfen yeni bir
sataşmaya meydan vermeyelim. 
Buyurun Sayın
Turan. 
VI.- SATAŞMALARA İLİŞKİN KONUŞMALAR (Devam)
13.- Çanakkale Milletvekili Bülent Turan’ın, Ankara Milletvekili Levent
Gök’ün 492 sıra sayılı İç Tüzük Değişiklik Teklifi’nin ikinci bölümü üzerinde
CHP Grubu adına yaptığı konuşması sırasında AK PARTİ Grubuna sataşması
nedeniyle konuşması
BÜLENT TURAN
(Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Sayın grup
başkan vekilini büyük keyifle dinledik. Ancak kendisinin de bence çok şık
bulmayacağını düşündüğüm ifadelerinden dolayı söz alma ihtiyacı hissettim. 
Bizim
milletvekillerimizin hiçbirisinin kafası karışık değil. Eğer bugün sizin
ifadenizle “az sayıda” vekilimiz varsa bunun birkaç sebebi var ama esas sebebi,
sizin bu kürsüye on beş yıldan beri çıkıp konuşmalarınızın, gündeminizin ne
olduğuna bakmaksızın sadece Tayyip Erdoğan merkezli konuşmalarınız, hakaret
merkezli konuşmalarınız ve başka bir şey söylememeniz. 
ÖZGÜR ÖZEL
(Manisa) – Allah Allah…
ALİ ŞEKER
(İstanbul) – Adını ağzımıza almıyoruz. 
NURETTİN DEMİR
(Muğla) – Onun için mi susturuyorsunuz?
ALİ ŞEKER
(İstanbul) – Adını anmıyoruz.
BÜLENT TURAN
(Devamla) – Ne bağırıyorsun, ne bağırıyorsun. Dinlememişsiniz, Levent Bey’in
konuşmasının on bir dakikası -tuttum- Tayyip Erdoğan’la ilgiliydi. Gündemimiz
ne olursa olsun sizinki aynı. (CHP sıralarından gürültüler) Arkadaşlar on beş
yıldan beri aynı şeyi yapıyorsunuz.
ALİ ŞEKER
(İstanbul) – Sizin saatiniz de yanlış gösteriyor.
BAŞKAN –
Arkadaşlar, müdahale etmeyelim lütfen.
BÜLENT TURAN
(Devamla) – On beş yıldan beri aynı şeyi yapıyorsunuz, sonuç değişmiyor.
Hak, hukuk,
adalet… (CHP sıralarından gürültüler) 
Susar mısınız,
ben de konuşayım. Hep kendinize “hak” diyorsunuz, hep kendinize “adalet”
diyorsunuz. Sizin gibi düşünmeyenlere ses yok, sizin gibi ifade etmeyenlere
izin yok, hep bağır çağır. Bırakın konuşayım. 
Bakın, grup
başkan vekilinizi keyifle dinledik, tebrik de ettim. Tam yirmi dakika konuştu,
bir dakikaya sabredemiyorsunuz.
BAŞKAN – Genel
Kurula hitap edin Sayın Turan.
Lütfen müdahale
etmeyin.
BÜLENT TURAN
(Devamla) – Ama millet sizin hak anlayışınızı biliyor. “Hak” demek “sizin gibi
düşünenlere hak” demek. 
ALİ ŞEKER
(İstanbul) – AKP’nin adalet anlayışını da biliyor.
BÜLENT TURAN
(Devamla) – “Adalet” demek “sizin gibi düşünenlere adalet” demek, “hukuk” demek
“sizin gibi düşünenlere hukuk” demek. Öyle değil, 80 milyona adalet istiyoruz
biz, 80 milyona hukuk istiyoruz ve hak istiyoruz biz.
ALİ ŞEKER
(İstanbul) – Bu iyi, CHP’nin sözünü tespit etmeye başladınız.
BÜLENT TURAN
(Devamla) – O yüzden sizin gibi düşünmeyenler için olan değil. 
ÜNAL DEMİRTAŞ
(Zonguldak) – Hapislerde süründü insanlar.
BÜLENT TURAN
(Devamla) – Şu anki tablo bile onu gösteriyor, farklı bir düşünceye, farklı bir
kelimeye asla sabrınız yok. 
BARIŞ YARKADAŞ
(İstanbul) – Adaletin olmadığını kabul ettin yani değil mi, adaletin olmadığını
kabul ettin.
BÜLENT TURAN
(Devamla) – Bakın, bir sürü konu vardı, teknik ifade; konuşabildik mi?
Konuşamadık. Hep siz konuşacaksınız, hep dediğiniz olacak; o devran değişti, o
devran geride kaldı. 
Hak, hukuk,
adalet ama herkes için.
Hepinizi saygıyla
selamlıyorum. (AK PARTİ sıralarından alkışlar) 
AYŞE ACAR
BAŞARAN (Batman) – Evet, bizce de herkes için adalet. Bizim sloganımızı
benimsemişsiniz, tebrik ediyorum.
BAŞKAN –
Teşekkürler Sayın Turan.
ÖZGÜR ÖZEL
(Manisa) – Sayın Başkan…
BAŞKAN – Buyurun
Sayın Özel.
ÖZGÜR ÖZEL
(Manisa) – Bizim sadece kendimize adalet istediğimizi, başkasına adalet
istemediğimizi söyleyerek partimizin en temel politikasını tam tersine
yorumladı. Bu, cevap gerektiren bir yaklaşım.
BAŞKAN –
Buyurun, bir adalet yürüyüşü… 
ÖZGÜR ÖZEL
(Manisa) – Yapalım. 
BAŞKAN –
Buyurun. (CHP sıralarından alkışlar)
14.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
ÖZGÜR ÖZEL
(Manisa) – Cumhuriyet Halk Partisi olarak “adalet yürüyüşü”ne başlamadan önce
tüm grup, bir milletvekili, dünyanın en köklü 3’üncü, Türkiye’nin en köklü
siyasi hareketinin bir milletvekili tutuklandığında bunun, faşizmin açıkça
itirafı olduğunu söyleyip “Şimdi bu salondan çıkıp gidiyoruz.” demiştim. Bülent
Turan o zaman arkamdan konuşmuştu.
BÜLENT TURAN
(Çanakkale) – Kürsüden konuştum, yapma Özgür ya.
ÖZGÜR ÖZEL
(Devamla) – Ve “Faşizme karşı nasıl durulacağını yarından itibaren
göreceksiniz.” demiştik ve partinin tüm organları ve milletvekillerinin yaptığı
toplantıların sonunda hiçbirinizin beklemediği, hem olağanüstü aktif hem de
inanılmaz bir pasif direniş eylemi, hem öz güveni çok yüksek ama kibri hiç
olmayan bir söylem ve “Herkes için adalet, 80 milyon için adalet.” sloganıyla
başlayan ve “’Hayır’ bir arada durabilir mi? ‘Hayır’cılar bir daha bir araya
gelebilirler mi yoksa bölünürler mi?” sorularını sorulamaz hâle getirip
“hayır”ı da aşan ve ortak katların en küçüğünde, adalet talebinde buluştuğumuz
ve sizin kendi partinizin yaptırdığı çalışmalarda bile her 3 “evet”çiden
birinin dahi sempati duyduğu… 
BÜLENT TURAN
(Çanakkale) – Kandırmışlar sizi, kandırmışlar.
ÖZGÜR ÖZEL
(Devamla) – …kamuoyu desteği yüzde 70’leri bulmuş ve yeni kulakların sözümüzü
işitip kabukların çatlamasının sizin siyasi hareketinizi yönetenleri ve sizleri
ortasından çatlattığı, bizim halkla bütünleştiğimiz, sizin bu devinim, bu güç,
bu inanç karşısında çaresiz kaldığınız, 317 milletvekiliyle 184 kişiyi
toplayamayıp dizleriniz titreyerek Anayasa’yı, İç Tüzük’ü değiştirmeye
kalktığınız bir yıkım sürecine sürükledi sizi. (CHP sıralarından alkışlar)
Anayasa’nız meri ama meşru değil. Siz burada çoğunluktasınız ama artık iktidar
muktedirliğinde değilsiniz. 
(Mikrofon
otomatik cihaz tarafından kapatıldı)
ÖZGÜR ÖZEL
(Devamla) – Sizin için de günün birinde adalet gerekirse Cumhuriyet Halk
Partisi nasıl geçmişte bu ülkenin komutanlarına kumpas kuran, bu ülkenin millî
ordusuna kumpas kuranlara “Bir gün sen hapse düşersen çıplak aranmadığının,
işkence görmediğinin takipçisi biz olacağız.” deyip…
ERKAN AKÇAY
(Manisa) – Allah CHP’nin adaletinden korusun bizi.
ÖZGÜR ÖZEL
(Devamla) – O gün, sizin, onun bizimle alay ettiği “tweet”ini “retweet”
ettiğiniz günlerden onların içeride Cumhuriyet Halk Partisinin de adil
yargılanma hakkını savunarak durduysak…
BAŞKAN –
Teşekkür ediyorum Sayın Özel.
ÖZGÜR ÖZEL
(Devamla) – …sizin de bir gün kanun karşısında eşitlik, kanun karşısında,
adalet karşısında adil bir şekilde yargılanma hakkınızı da savunacak olan siyasi
hareket yine burasıdır. Elbette “Hak, hukuk, adalet.” ama suçlular önünde
sonunda adalet önünde hesap verecek, bunu da göreceksiniz. (CHP
milletvekillerinin “Hak, hukuk, adalet!” şeklinde slogan atmaları)
BAŞKAN –
Bekliyorum, bitti mi? 
BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan. 
ALİ ŞEKER
(İstanbul) - Bülent Turan için de adalet.
BÜLENT TURAN
(Çanakkale) – Polemik olup da size dönmek istemiyorum. 
Sayın Başkanın
ifade ettiği gibi, yok dizimiz titremiş, yok efendim korkmuşuz tarzı hiçbir
gündemimiz olmadı.
ÖZGÜR ÖZEL
(Manisa) - Titremese bunu yapar mısınız ya?
BÜLENT TURAN
(Çanakkale) – Bir muhalefet partisinin istediği gibi yürüyüş yapmasından
rahatsızlık duymayacağımızı defaatle ifade ettik. Biz gündemimize o gün de
devam ettik, bugün de ediyoruz. Biz on beş yıldan beri milletin adaletine
güvenerek elimizden geldiğince demokratik siyaseti yüceltmeye çalışıp devam
edeceğiz. 
BAŞKAN –
Teşekkür ediyoruz.
Şimdi şahıslar
adına…
FİLİZ
KERESTECİOĞLU DEMİR (İstanbul) – Sayın Başkan…
BAŞKAN –
Buyurun. 
FİLİZ
KERESTECİOĞLU DEMİR (İstanbul) – Sadece tutanaklara geçsin diye söylemek
istedim. Sayın Bülent Turan’ın “80 milyon için adalet istiyoruz, hep siz
konuşuyorsunuz, hep siz konuşuyorsunuz, başkası konuşmuyor, bunu istiyorsunuz.”
sözleri ve “Herkes için adalet.” demesi gerçekten çok güldürdü bizleri. Hani
Allah da onu güldürsün derler ya, onu söylemek istedim. 
BÜLENT TURAN
(Çanakkale) – Allah daha çok güldürsün, ne diyelim. 
BAŞKAN –
Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Şimdi,
şahıslar adına ilk söz, İstanbul Milletvekili İsmail Faruk Aksu’ya aittir.
Buyurun Sayın
Aksu, süreniz on dakikadır. (MHP sıralarından alkışlar)
ERKAN AKÇAY
(Manisa) – Şu sloganı da bir tekrarlayıver İsmail Bey: “Hak, hukuk, adalet,
Milliyetçi Hareket”
BAŞKAN –
Buyurun. 
İSMAİL FARUK
AKSU (İstanbul) – Sayın Başkan, sayın milletvekilleri; 492 sıra sayılı Türkiye
Büyük Millet Meclisi İçtüzüğü’nde Değişiklik Yapılmasına Dair İç Tüzük Teklifi
hakkında şahsım adına söz aldım. Genel Kurulu ve aziz Türk milletini saygıyla
selamlıyorum.
Tabii, kırk
yıldır söylediğimiz “Hak, hukuk, adalet, Milliyetçi Hareket” sloganının genel
anlamda makes bulmuş olması bizim açımızdan sevindirici bir olaydır ama doğrusu
“Hak, hukuk, adalet, Milliyetçi Hareket”tir. (MHP sıralarından alkışlar) 
Bilindiği üzere,
16 nisanda, Türk milleti Anayasa’nın değiştirilmesi yönünde irade beyan etmiş;
yapılan Anayasa değişikliğinin öngördüğü hükûmet sistemi değişikliğinin
sağlıklı bir şekilde uygulanabilmesi için de yine Anayasa’ya eklenen hükümle,
altı ay içerisinde ilgili kanunlarda ve Meclis İçtüzüğü’nde gerekli olan uyum
düzenlemelerinin yapılması hükme bağlanmıştır. Görüşmekte olduğumuz İç Tüzük
Değişikliği Teklifi, bu süreçte Meclis Genel Kurulunun yasama ve denetleme
faaliyetlerini etkin, verimli ve huzurlu bir şekilde yerine getirmesini temin
etmek üzere uygulamadan kaynaklanan sorunları gidermeyi öngörmektedir. Bu
çerçevede, İç Tüzük’te bazı konuşma sürelerinin yeniden tanzimi ve çalışma
saatlerinin uzatılması gibi düzenlemeler yapılmaktadır. 
Değerli
milletvekilleri, Türkiye Büyük Millet Meclisi üniter millî devletimizin
teminatı, millî iradenin tecelligâhı ve emperyalizme karşı istiklal
mücadelesini yürütmüş gazi bir Meclistir. Böylesine önemli bir maziyi ve hayati
önemi sembolleştiren Gazi Mecliste yer almanın milletvekillerine bazı
sorumluluklar yüklemesi elbette ki normaldir ve hukuk devleti ilkesinin de bir
gereğidir. 
Anayasa'mızın
95’inci maddesinde, Türkiye Büyük Millet Meclisinin çalışmalarını kendi yaptığı
İç Tüzük hükümlerine göre yürüteceği belirtilirken de milletvekillerinin hak ve
yükümlülüklerinin kuşkusuz anayasal düzene uygun olarak tanzimi murat
edilmiştir.
Unutulmamalı ki,
Anayasa'mız “Türk Vatanı ve Milletinin ebedi varlığını ve Yüce Türk Devletinin
bölünmez bütünlüğünü belirleyen bu Anayasa” diye başlamaktadır. İşte, görüşülen
bu değişikliklerin bir amacı da Anayasa'nın başlangıç kısmından itibaren
güvence altına alınmış bulunan Türk milletinin tarihine ve ortak geçmişine,
Anayasa'nın ilk 4 maddesinde çerçevesi çizilen anayasal düzene hakaret etmeyi
ve sövmeyi, Türkiye Cumhuriyeti’nin ülkesi ve milletiyle bölünmez bütünlüğü
esasında Anayasa'da düzenlenen idari yapısına aykırı tanımlamalar yapmayı
engellemeyi, bu amaçla Meclisten çıkarma cezası gerektiren fiiller arasına bu
fiillerin de eklenmesini öngörmektedir.
Yine,
hatırlanacağı üzere, Anayasa'mızın 81’inci maddesi milletvekillerinin göreve
başlarken ant içeceklerini hükme bağlamış, İç Tüzük'ün 3’üncü maddesinde de ant
içmenin Anayasa’daki metnin kürsüden yüksek sesle okunması suretiyle olacağı
belirtilmiştir. Söz konusu yemin metni özetle, devletin varlığı ve
bağımsızlığına, vatanın ve milletin bölünmez bütünlüğüne, milletin
egemenliğine, laik ve demokratik düzene ve Anayasa’ya sadakate dair büyük Türk
milleti önünde namus ve şeref üzerine söz vermekten ibarettir. Türkiye
Cumhuriyeti devletinde Türk milleti tarafından ve anayasal düzen çerçevesinde
seçilmiş olan bir milletvekilinin, seçilmiş olduğu devletini, milletini,
Anayasa’yı ve tüm millî değerleri reddeden bir yaklaşım içinde yemin metnini
okumaktan imtina etmesi asla kabul edilemez. Bu nedenle, değişiklikle bu
maddeye, milletvekillerinin ant içerek görevlerine başlayacakları, yemin
etmekten imtina eden milletvekillerinin ise milletvekili sıfatından kaynaklanan
haklardan yararlanamayacakları hükmü eklenmektedir. 
Kısacası, İç
Tüzük değişikliğiyle bir taraftan Türkiye Büyük Millet Meclisinin çalışma usul
ve esasları etkinlik ve verimliliği esas alan bir anlayışla şekillendirilmekte,
şeffaf ve huzurlu bir çalışma ortamı sağlanarak yasama ve denetleme
faaliyetlerinin aziz milletimizin beklediği ölçüde yerine getirilmesinin temini
öngörülmekte, diğer taraftan da Türk milletinin bağımsızlık mücadelesini
yürüten Gazi Meclisin üyelerinin Türkiye Büyük Millet Meclisinin gazi sıfatına
yaraşır ve Anayasa’mıza uygun şekilde hareket etmelerinin sağlanması amaçlanmaktadır.

Değerli
milletvekilleri, bu düzenlemelerin yerinde olmadığının söylenmesi,
kanaatimizce, İç Tüzük değişikliğinin içeriğinin asıl çerçevesinden
çıkartılmasına bağlı bulunmaktadır. İç Tüzük değişikliğiyle yapılmak istenen,
aslında Meclisin sorunlarla boğuşan bir yer olmaktan çıkarılıp sorunları çözen
bir Meclis hâline getirilmesidir. Esasen, Meclis çalışmalarının etkinliği ve
verimliliğine dair yapılan düzenlemelerin özünü, 23 ve 24’üncü Dönemde bu
kabulle yola çıkılarak Türkiye Büyük Millet Meclisinde oluşturulan Uzlaşma
Komisyonunun sağladığı mutabakat çerçevesi oluşturmaktadır. İç Tüzük
değişikliğine itiraz edenler söz hakkının kısıtlandığını iddia etmekteyse de
24’üncü Dönem çalışmalarında üzerinde durulan süreler değişikliğe konu hükümlerde
öngörülen sürelere nazaran daha da kısadır. Ayrıca Genel Kurul çalışma saatleri
uzatılmakta, daha etkin ve verimli çalışması temin edilen Mecliste zaman
kaybına sebep olan unsurların giderilmesiyle hem muhalefetin hem de iktidarın
esaslı meselelere odaklanması mümkün hâle gelmekte ve milletimizin beklediği
işlerin süratle gerçekleşmesi temin edilmektedir.
Değerli
milletvekilleri, teklifin en çok itiraza konu olan kısmı 15’inci maddeyle
yapılan düzenlemedir. Söz konusu hükümle, Cumhurbaşkanına, Türkiye Büyük Millet
Meclisine, Başkanına, Başkanlık Divanına, başkanlık görevini yerine getiren
başkan vekiline, milletvekiline, Türk milletinin tarihine ve ortak geçmişine,
Anayasa’nın ilk 4 maddesinde çerçevesi çizilen anayasal düzene hakaret etmek ve
sövmek, Türkiye Cumhuriyeti’nin ülkesi ve milletiyle bölünmez bütünlüğü
esasında Anayasa’da düzenlenen idari yapısına aykırı tanımlamalar yapmak
Meclisten çıkarma cezası kapsamına alınmaktadır. Ancak, karşı çıkılan bu
düzenlemedeki örneğin yüce Meclise sövmenin cezalandırılmasına acaba hangi
gerekçelerle itiraz edilmektedir ya da cumhuriyetimizin temel ilkelerine,
cumhuriyetimizin kurucusu Mustafa Kemal Atatürk’e hakaret etmek, devletimizin
ve milletimizin birlik ve bütünlüğüne aykırı bölücü söylemlerde bulunmak, Türk milletini
soykırım yapmakla suçlamak hangi gerekçeyle bir hak olarak
nitelendirilebilmektedir? Buna itiraz, acaba cumhuriyetimizin laik, demokratik,
sosyal hukuk devleti olmasından rahatsızlık olarak mı değerlendirilmelidir,
yoksa Türk milletinin ve vatanının bölünmez bütünlüğünden ve Türkiye’nin
Anayasa’da çizilen idari yapısından memnuniyetsizliğe işaret olarak mı
anlaşılmalıdır? Bu kutlu çatı altında bulunduğu hâlde acaba devletimizin
kuruluş ilkelerini, cumhuriyetimizin temel niteliklerini, Türk devletinin
üniter millî yapısını içine sindiremeyenler mi bulunmaktadır? Bize göre bu
düzenleme, tarihimize ve ortak geçmişimize, devletimizin kuruluş ilkelerine,
Anayasa’da tanımlanmış idari yapımıza, milletimizin birliğine ve vatanın
bölünmezliğine, millî değerlerimize ve cumhuriyetimizin kurucusu Gazi Mustafa
Kemal Atatürk’ün bizlere emanet ettiği cumhuriyetimize sahip çıkmayı ifade
etmektedir.
Değerli
milletvekilleri, unutulmamalıdır ki, her hak bir de sorumluluk gerektirir. Aziz
Türk milletini temsil eden bu yüce Meclisin üyesi olmak, bu ülkenin tarihine de
milletin ortak değerlerine de saygıyı, anayasal düzenine sadakatle bağlı
olmayı, bunlara ilişkin sorumlulukları da layıkıyla yerine getirmeyi zorunlu
kılmaktadır. Bu sorumluluğu kabul etmeyenler ya da gereğini yerine getirmekten
kaçınanlara ilişkin müeyyidelerin milletvekillerinin tabi olacağı kuralları ve
Meclisin çalışma usul ve esaslarını düzenleyen İç Tüzük’te düzenlenmesi hukukun
gereğidir ve yerindedir.
Bu düşüncelerle
sözlerime son verirken İç Tüzük değişikliğinin hayırlı olmasını diliyor, yüce
Meclisi saygıyla selamlıyorum. (MHP sıralarından alkışlar) 
BAŞKAN –
Teşekkür ediyorum Sayın Aksu.
ÖZGÜR ÖZEL
(Manisa) – Sayın Başkan…
BAŞKAN – Buyurun
Sayın Özel.
ÖZGÜR ÖZEL
(Manisa) – Bir sataşma olarak kabul etmiyoruz ama Cumhuriyet Halk Partisinin
“Hak, hukuk, adalet!” sloganını…
KAMİL AYDIN
(Erzurum) – Devamı da var, devamını da söyle.
ÖZGÜR ÖZEL
(Manisa) – …yıllardır kullandıkları bir slogan olarak söylediler. Bundan
memnuniyet duyarız ama şunu değerlendirmeliydi siyasi hareket: Başarının sahibi
çoktur, başarısız yetim kalır. “Hak, hukuk, adalet!” sloganının bugüne kadar ne
kadar hakkı verilmiş, Cumhuriyet Halk Partisi bu sloganın ne kadar hakkını
vermiş, takdir kamuoyunun. (CHP sıralarından alkışlar) 
ERKAN AKÇAY
(Manisa) – Sayın Başkan, ben de sataşma olarak kabul etmiyorum ama Allah
milletimizi CHP’nin adaletinden korusun. (AK PARTİ ve MHP sıralarından “Amin”
sesleri, alkışlar) 
BAŞKAN – Evet,
efendim, hak, hukuk, adalet evrensel kavramlardır, herhâlde çok evvelinden beri
olan kavramlardır. 
ÖZKAN YALIM
(Uşak) – CHP’nin adaleti herkese yeter.
BAŞKAN –
Hakkıyla muamele etmeyi Rabb’im hepimize nasip eylesin inşallah.
ÖZGÜR ÖZEL
(Manisa) – E, bunu da siz alkışlayın artık.
BAŞKAN – Şimdi,
şahıslar adına ikinci ve son konuşmacı Yalova Milletvekili Muharrem İnce.
Sayın İnce,
bekliyoruz; hasretle, özlemle bu kürsü sizi bekliyor efendim.
Buyurun. (CHP
sıralarından alkışlar) 
MUHARREM
İNCE (Yalova) – Sayın Başkan, sayın milletvekilleri; hepinizi saygıyla
selamlıyorum. 
Nedir
İç Tüzük? İç Tüzük, kural koymanın kuralıdır. Modern toplumlar kurallarla
yaşar; anayasalarla, yasalarla yaşar yani kurallar bunlardır. Bu kuralları
nasıl koyacağımızı, nasıl belirleyeceğimizi de İç Tüzük belirler. Yani İç
Tüzük’te anlaşamayan bir toplumun millet olması mümkün değildir. 
Yani
diyorsunuz ki: “Kuralı ben koyarım. Kuralın nasıl olacağını da ben belirlerim.
İstediğim sürede konuşursun, istediğim kadar önerge verirsin.” Buradan millet
çıkmaz, buradan iç barış çıkmaz. “Televizyonlar göstermesin, gazeteler
yazmasın, muhalefet konuşmasın, bir tek kişi konuşsun.” Yani diyorsunuz ki
“Türkiye’de olağanüstü hâl ilan ettik, yetmez, Mecliste olağanüstü hâl ilan
ediyoruz.”
Sayın
milletvekilleri, siyasi rekabet savaş değildir, muhalefet de düşman değildir.
Metal yorgunluğu sorununu muhalefeti susturarak değil, muhalefeti dinleyerek
giderebilirsiniz. Kızmayın ama sonradan zengin olan birine benziyorsunuz. Çok
güzel arabanız var, çok güzel eviniz var, bol sıfırlı paranız var, oyunuz da
bizden çok ama bir şey eksik. O pahalı kıyafet üzerinize uymuyor, yakışmıyor,
üstünüze oturmuyor çünkü estetik duygularınız gelişmemiş. Oyunuz çok, en fazla
siz oy alıyorsunuz ama gerek içeride gerek dışarıda çok oy almanıza rağmen size
“diktatör” diyorlar. Neden? Çünkü demokrasiye inanmıyorsunuz, çünkü
demokrasiniz eksik ve sorunlu. Demokrasiyi parmakların parmaklara üstünlüğü
olarak algılıyorsunuz. Sonra diyorsunuz ki “Siyasal olarak iktidarız ama sosyal
ve kültürel olarak iktidar olamadık.” Olamadınız, olamayacaksınız çünkü
çağınıza uygun davranmıyorsunuz. Evrensel kuralları önemsemiyorsunuz. Hukuk
devleti sizin için bir yük, hesap vermek ise zayıflık. Kamuda yükselmede adil
olursanız kendinizi davaya ihanet etmiş olarak görüyorsunuz. Dış dünyada
itibarı ise efelenmek sanıyorsunuz. Sözde Abdülhamid’i çok seviyorsunuz ama
Abdülhamid’i hiç tanımıyorsunuz. Onun, çağının hangi bilgileriyle donatıldığını
hiç kavramamışsınız. Mesela yaptığınız işlere bizi imrendirmiyorsunuz. Ben on
beş yıldır bu Mecliste olan birisi olarak “Helal olsun şu AKP’ye, ne güzel
düşünmüşler, ne güzel yapmışlar.” diye içimden bile olsa bunu söyleyemiyorum.
Size özenmiyorum, size gıpta etmiyorum, sizin yerinizde olmak istemiyorum.
Sadece çok para
kazanan bir esnaf gibi çok oy alıyorsunuz. Yaptığınız hiçbir işte entelektüel
bir bakış açısı yok. “Maltepe Meydanı’nda 170 bin kişi var.” diyorsunuz. Bunu
dediğinizde, sizin grubunuza bunu inandırabilirsiniz; İngiliz’e, Fransız’a,
Alman’a nasıl inandıracaksınız? Uydudan görüyor o kaç kişi olduğunu. Herkesin bildiği
bir büyüklüğü, bir sayıyı on kat, on beş kat küçülterek kendinizle niye dalga
geçirtiyorsunuz? Yani bunu yaptığınızda, ölçülmesi yüzde 100’e yakın mümkün
olan bir şeyi on kat, on beş kat küçülterek orada bile anlaşamazsak biz nerede
anlaşacağız?
Değerli
arkadaşlarım, İç Tüzük’te sesimizi kısabilirsiniz, bunu AKP Grubuna
anlatabilirsiniz, Avrupa Parlamentosuna nasıl anlatacaksınız? Anayasa’nın
96’ncı maddesi “Türkiye Büyük Millet Meclisinde yapılan seçim dâhil bütün
işler” diyor, altını özellikle çizmiş: “Bütün işlerde.” 184 toplantıyı arıyor,
138’i arıyor, katılanların salt çoğunluğunu arıyor bütün işlerde. Sadece burayı
bilemeyecek kadar bilgiden yoksun insanlara neden hukuk fakültesi diploması
verirler, doğrusu şaşıyorum.
Ben muhalefetim.
Bana Anayasa 96 hak vermiş, “184’ü ara.” demiş, “138’i ara.” demiş, “Buna bak,
bunu kontrol et.” demiş. Ben kontrol edeceğim. Sen 184’ü bulamıyorsan bu senin
sorunun. Bana “Yoklama isteme.” diyeceğine, 316 kişisin, sen salona gir.
316’dan 184 bulamayacaksın, 138 bulamayacaksın, benim elimden bu hakkı
alacaksın; ayıp bu ayıp, ayıp, dünya bize güler. 
Hızlı yasama
kaliteli yasama değildir değerli arkadaşlarım. “Bakın, biz biliriz, muhalefet
konuşmasın.”, “Sizin aklınız bize lazım değil.” Peki, siz burada bizi
dinleseydiniz FETÖ için çıkardığınız o yasaların hiçbirini çıkarmazdınız. Özel
yetkili mahkemeler, TÜBİTAK, Adli Tıp, TİB, 10 bin öğrencinin özel okullarda
kaydı; bunların hepsini siz çıkardınız, bizi dinlemediniz. 2003’te daha gelir
gelmez kamuda emeklilik yaşını 65’ten 61’e düşürdünüz. Neden? FETÖ’cüleri
kadroya almak için. 111 bin kişi açıkta, bunların yaklaşık 100 bini sizin
döneminizde işe girdi. Siz o kanunu 2003’te çıkardığınızda FETÖ’ye nasıl hizmet
ettiğinizi görmediniz mi? TİB Yasası’nı çıkardınız, ben bu Meclisteydim,
“Yapmayın, etmeyin.” dedik; başkanından çaycısına bir kişi belirledi, sonra da
TİB’e “pislik yuvası” dediniz. Pislik yuvasını siz kurdunuz. ÖYM’leri kurup
FETÖ’ye teslim ettiniz, sonra kapattınız, “Görülmekte olan davalar devam eder.”
dediniz. Genelkurmay Başkanını FETÖ’ye teslim ettiniz. Kumpas davalarının
FETÖ’cü hâkim ve savcıları için, onlar için yasa çıkardınız, Haberal yasasını
çıkardınız. Haksız, hukuksuz tutuklamalar yapan hâkim ve savcılara “Tazminat
davası açılamaz.” dediniz. “TÜBİTAK Başkanını bir defaya mahsus Başbakan atar.”
diye 5 kere kanun çıkardınız; 5, 5. Yargıtaya FETÖ’cüleri doldurmak için daire
sayısını, üye sayısını artırdınız, sonra da azalttınız. FETÖ için Anayasa
yaptınız 2010’da. FETÖ sizi kandırdı, siz milleti kandırdınız, FETÖ’ye hizmet
ettiniz. Araştırma önergelerimizi reddettiniz, hep aceleniz var; “Soma’yı
araştıralım.”, “Olmaz, kanun çıkaracağız.”, “FETÖ okullarını araştıralım.”,
“Olmaz, acelemiz var.” Memleketi 15 Temmuza böyle getirdiniz. Siz acele ederken
memleket ecele gidiyordu. 
Uzlaşma yerine
dayatmayı seçtiniz. Müzakere yerine kandırılmayı tercih ettiniz. Ortak akıl
yerine “Rabbim bizi affetsin.” diye işin içinden çıkmaya kalktınız. Uzlaşmayla
neler başarabileceğimizi söyleyeyim size. Biz bu Meclisten 1.535 maddelik kanun
çıkardık. Hadi size sorayım: Şimdiden sonra bunları nasıl çıkaracaksınız? Bu İç
Tüzük’ü biraz bilen birisi olarak söyleyeyim, şu anda sizi engelleyebileceğimiz
on tane madde var, on tane var. Ne yaparsan yap, ne yaparsan yap yok bunun
çözümü. Bunun çözümü uzlaşma. Döner dolaşır sıkıştık mı yaparız onu. Kediyi
bile çok sıkıştırırsan tırmalar seni, üstüne atlar. Mantığınızı değiştirin
değerli milletvekilleri.
Meclisi
zayıflattınız, bütçe hakkını elinden aldınız, kanun yapma tekelini kaldırdınız;
bunun çözümü dayatma değildir, bunun çözümü özgürlüktür, bunun çözümü
demokrasidir, uzlaşmadır, ortak akıldır, evrensel değerlerdir. Meclisi
iktidarın onay kurumuna dönüştürüp muhalefeti ortadan kaldırmamalısınız. Hak
arayışlarına pranga vurmamalısınız. Demokrasi, iktidara ve muhalefete kendini
halka anlatmak için eşit olanaklar sunan rejimdir. Bu uygulamalarla hangi
çoğunluğu alırsanız alın meşru olamazsınız. Siz bu uygulamalarla yüzde 85 oy da
alsanız dünyanın gözünde diktatör olursunuz, bizim gözümüzde diktatör
olursunuz. Oysa meşruiyet önemlidir. Demokrasinin olmazsa olmazı meşruiyettir.
Demokrasi ise karşılıklı sözlerle, karşılıklı tartışmayla, ortak akılla makulü
bulma rejimidir. Muhalefete yasal mücadele yollarını kapatırsanız olmaz.
Türkiye’nin dış dünyada büyük sorunları var. Türkiye içerisinde bölünürse,
Türkiye içerisinde parçalanırsa, Türkiye içerisinde tartışmalı hâlde olursa
dışarıdaki bu büyük sorunlarla baş edemez. Bunu yaptığınızda iç barışa darbe
vurmuş olursunuz. Kenan Evren’in bile aklına gelmeyenler sizin aklınıza geldi.
Bakın değerli arkadaşlarım, düşük profilli başbakan size yakışabilir ama düşük
profilli Meclis Türkiye’ye yakışmaz. (CHP sıralarından “Bravo” sesleri,
alkışlar)
BÜLENT
TURAN (Çanakkale) – “Kaset profilli” mi diyeceğiz o zaman biz de?
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Başkan…
MUHARREM İNCE
(Devamla) – Sayın Başkan, bir dakika verebilir misiniz?
BAŞKAN
– Tamamlayalım lütfen bir dakikada.
MUHARREM
İNCE (Devamla) – Teşekkür ediyorum. 
Başkalarına
“Ne istediler de vermedik?” diyeceksiniz, sonra gelip giyotinle muhalefetin
üstüne yürüyeceksiniz. İki yıl sonrasının kehanetini size söyleyeyim, iki yıl
sonra bu Mecliste konuşulacakları ben size söyleyeyim, iki yıl sonra şu konuşma
olacak: “Rabb’im bizi affetsin; FETÖ bizi kandırdı, APO bizi kandırdı, Esad
bizi kandırdı, Bahçeli bizi kandırdı.” diyecekler. (CHP sıralarından
gülüşmeler, alkışlar)
Teşekkür
ediyorum, yüce Meclise saygılar sunuyorum. (CHP sıralarından alkışlar)
BÜLENT
TURAN (Çanakkale) – Oyumuz Muharrem Bey’e(!)
BAŞKAN
– Buyurun Sayın Muş. 
MEHMET
MUŞ (İstanbul) – Sayın Başkan, “Kamuda adil olursanız davaya ihanet olarak
görüyorsunuz.” gibi bize açık bir sataşmada bulunmuştur. Bu bizim kabul
edeceğimiz bir şey değildir. Söz talep ediyoruz. 
BAŞKAN
– Buyurun Sayın Muş. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
15.- İstanbul Milletvekili Mehmet Muş’un, Yalova Milletvekili Muharrem
İnce’nin 492 sıra sayılı İç Tüzük Değişiklik Teklifi’nin ikinci bölümü üzerinde
şahsı adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; sayın hatibi dikkatle
izledim, dikkatle dinledim. (CHP sıralarından “Bravo” sesleri) 
ÖZGÜR
ÖZEL (Manisa) – Fark ettik. 
MEHMET
MUŞ (Devamla) – Aslında halka söyleyemediğini, bizi güya eleştiriyormuş gibi
yaparak dolaylı bir şekilde halka “cahil” demeye getiriyor lafı. (CHP
sıralarından gürültüler)
ÖZGÜR
ÖZEL (Manisa) – Bak, bak, bak!
SELİNA
DOĞAN (İstanbul) – Halkı aptal yerine koyan sizsiniz!
MEHMET
MUŞ (Devamla) – “Sizde birikim de yok.” diyor, “Sizde hukuktan anlayan da yok.”
diyor, “Ama bir şekilde halktan oy alıyorsunuz.” 
BÜLENT
TURAN (Çanakkale) – Tam tek parti anlayışı!
MEHMET
MUŞ (Devamla) – Aslında söylemek istediği bu da doğrudan söyleyemediği için,
hani Genel Başkanlık adaylığı söz konusu olduğu için, doğrudan söyleyemediği
için böyle bir yola başvuruyor. 
“Efendim,
biz Maltepe’de şu kadar kalabalık topladık, 10-15 kat küçülttünüz.” 
Arkadaşlar,
Sayın İnce; sizin arkadaşlarınız Maltepe Meydanı yerine, Kazlıçeşme’deki bizim
meydan görüntülerini paylaştılar. (CHP sıralarından “İnsaf ya!” sesleri)
BÜLENT
TURAN (Çanakkale) – Muharrem Bey, çok ayıp!
MEHMET
MUŞ (Devamla) – Arkadaşlarınıza bir söyleyin, bir önce öğretin hangi meydanı
paylaşacaklarını. 10 kat arttı, 15 kat arttı. 
ÖZKAN
YALIM (Uşak) – Onu sizinkiler paylaşıyor be! Ne alakası var? 3 milyon kişi
vardı orada, Maltepe’de 3 milyon kişi vardı! 
MEHMET
MUŞ (Devamla) – Valinin açıkladığı bir rakam var ortada, siz “5 milyon
topladı.” diye kendinizi kandırabilirsiniz, buna bizim diyeceğimiz bir şey yok.

ÖZKAN
YALIM (Uşak) – 3 milyon! 
MEHMET
MUŞ (Devamla) - Biz millet için yasa yaparız ne FETÖ için ne de bir başkası
için yasa yapmayız. 
ÖZKAN
YALIM (Uşak) – 600 bin kişi meydana giremedi. 
MEHMET
MUŞ (Devamla) - Değerli milletvekilleri, şuradan açık bir şey soruyorum…
ÖZKAN
YALIM (Uşak) – Keşke gelseydin de görseydin orayı. 
MEHMET
MUŞ (Devamla) - Sayın İnce diyor ki: “Siz milletten çok oy alıyorsunuz, tek
özelliğiniz bu.” 
ALİ
ŞEKER (İstanbul) – Sizin gibi “drone”u düşürmedik, “drone”la çektik oradaki 1
milyon 700 bin kişiyi.
MEHMET
MUŞ (Devamla) - Sayın İnce, neden şu soruyu kendinize hiç sormuyorsunuz: Acaba
biz halktan neden çok oy alamıyoruz? 
BÜLENT
TURAN (Çanakkale) – CHP’den de alamıyor Muharrem Bey. 
MEHMET
MUŞ (Devamla) - Bu soruyu lütfen kendinize sorun ve bu soru üzerinde biraz
düşünün. 
LALE
KARABIYIK (Bursa) – Tek konuşmanız bu zaten, başka bir şey yok.
MEHMET
MUŞ (Devamla) - Aslında Muharrem İnce burayı yakaladı, bunun üzerinde biraz
düşünmeye başladı fakat Kılıçdaroğlu kapıyı gösterdi, geri adım attı; olay
budur.
Teşekkür
ediyorum. (AK PARTİ sıralarından alkışlar)
BÜLENT
YENER BEKTAŞOĞLU (Giresun) – Ne alakası var, ayıp ediyorsun.
ÖZKAN
YALIM (Uşak) – Siz kendi işinize bakın ya!
ERKAN
AKÇAY (Manisa) – Sayın Başkan…
MUHARREM
İNCE (Yalova) – Sayın Başkan…
BAŞKAN
– Bir saniye Sayın İnce, söz vereceğim de Sayın Akçay’ı bir dinleyeyim. 
BÜLENT
YENER BEKTAŞOĞLU (Giresun) – 170 bin kişi bizim köyden geldi be!
ÖZKAN
YALIM (Uşak) – Ya siz kendi işinize baksanıza, ne karıştırıyorsunuz onu.
SUAT
ÖNAL (Osmaniye) – Biz halktan oy alıyoruz, onlar halkı oyalıyor; aradaki fark
bu. 
BAŞKAN
- Sayın milletvekilleri lütfen… 
Buyurun.

ERKAN
AKÇAY (Manisa) – Sayın İnce kürsüdeki konuşması sırasında iktidar grubuna
hitaben “Apo bizi kandırdı, FETÖ bizi kandırdı, sanırım ileride Bahçeli bizi
kandırdı.” diyeceksiniz diyerek bir cümle sarf etti. 
Şimdi,
“Apo, FETÖ” dedikten sonra “Bahçeli” ibaresini kesinlikle reddederiz ve kabul
etmeyiz; bu şık olmamıştır, birincisi. Fakat ben şunu haber vereyim Cumhuriyet
Halk Partisine: Şimdi sizi FETÖ kandırdı. Onun bir farkına varsın Cumhuriyet
Halk Partisi. 
BAŞKAN
– Teşekkür ediyoruz.
Sayın
İnce, buyurun.
MUHARREM
İNCE (Yalova) – Sayın Başkan, şahsıma açıkça sataştı.
BAŞKAN
– Buyurun. 
ÖZGÜR
ÖZEL (Manisa) – Ayrıca gruba sataştı, ikisini bir verin.
BÜLENT
TURAN (Çanakkale) – Ne dedi Sayın Başkan, ne dedi?
MEHMET
MUŞ (İstanbul) – Ne dediğimi söylesin. 
BAŞKAN
– Buyurun, buyurun Sayın İnce. 
MEHMET
MUŞ (İstanbul) – Sayın Başkan, sormak zorundasınız, ne söyledim?
BAŞKAN
– Buyurun. 
İki
dakika süre veriyorum. 
BÜLENT
TURAN (Çanakkale) – Hayır, nereye sataştı onu anlayalım. 
16.- Yalova Milletvekili Muharrem İnce’nin, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
MUHARREM
İNCE (Yalova) – Biz Sayın Başkanla birlikte Grup Başkan Vekilliği yaparken siz
Parlamentoda değildiniz.
BÜLENT
TURAN (Çanakkale) – Biz doğmamıştık daha o zaman.
MUHARREM
İNCE (Devamla) – Bir: Halka “cahil” demedim. Çok güzel bir eleştiri yaptığımı
sanıyorum ama bunu anlamamak için cahil olmak lazım o ayrı mesele. (CHP
sıralarından alkışlar)
İki:
Sayın Genel Başkanın karşısına çıktım aslanlar gibi aday oldum. İddiamdan da
vazgeçmiş değilim. (AK PARTİ sıralarından “Bravo(!)” sesleri, alkışlar) 
BÜLENT TURAN
(Çanakkale) - Oyum sana Muharrem Bey(!)
MUHARREM İNCE
(Devamla) - Ama aday olduktan sonra karşısında aynı Genel Başkana telefon açtım,
“Ne yapacağız?” dedim, “Ön seçime de gerek yok. Sen kendini ispatlamış bir
milletvekilisin, yerin hazır. Git, aday ol; git, çalışmalarına başla.” dedi.
(CHP sıralarından alkışlar) Bak, ben eleştiririm; doğru yapınca da -yürüyüş
doğruydu- gittim, yürüdüm, partime destek oldum. 
BÜLENT TURAN
(Çanakkale) – Kaç kilometre yürüdün?
MUHARREM İNCE
(Devamla) - Gene partime destek olurum.
Mehmet Muş, sana
bir soru: Sen çık, genel başkanlığa bir aday ol; eğer seni Kapıkule’den dışarı
atmazlarsa… (CHP sıralarından “Bravo” sesleri, alkışlar) Çık, bir aday ol. 
Benim partimin
sorunları olabilir, benim partimin demokratikleşmeyle ilgili sorunları olabilir
ama kusura bakmayın arkadaşlar, Türkiye’de en iyisi yine biziz, en iyisi biziz.
(CHP sıralarından “Bravo” sesleri, alkışlar) 
BÜLENT TURAN
(Çanakkale) – Destekliyoruz, bravo Muharrem Bey(!) Özgür Bey sizi geçecek(!)
MUHARREM İNCE
(Devamla) - A, bak “Kemal Kılıçdaroğlu seni kapı dışarı etti.” dedin. Kardeşim,
beni kapı dışarı falan etmedi.
MEHMET MUŞ
(İstanbul) - Kapıyı gösterdi, kapıyı gösterdi. 
MUHARREM İNCE
(Devamla) - Ne kapıyı göstermesi? Ben burada aslanlar gibi milletvekiliyim,
aslanlar gibi, tamam mı? Genel Merkezden beni kapı dışarı etmedi, ben istifa
ettim, grup başkan vekilliğinden istifa edip aday oldum; bu cehaletinize
şaşırıyorum doğrusu, yakışmaz çünkü bu. (CHP sıralarından alkışlar) 
Ha, ama ben size
şunu söyleyeyim: Dayak yiyen bakanların sayısı 3’e çıkmış, ilgililere
duyurulur. Grup başkan vekillerine sıra gelir mi, onu bilmem. (CHP sıralarından
gülüşmeler) 
Bana
sataşmamanızı tavsiye ederim. Ne güzel arka tarafta oturuyorum. Bana sataşıp da
kendinizi mağdur etmeyin. (CHP sıralarından alkışlar)
BÜLENT TURAN
(Çanakkale) – Oyum size, tamam, destekliyoruz.
SUAT ÖNAL
(Osmaniye) - Muharrem Bey, bazen doğru söylüyorsunuz, kabul. Biz halktan çok oy
alıyoruz, siz halkı çok oyalıyorsunuz.
MEHMET MUŞ
(İstanbul) – Sayın Başkan…
BAŞKAN – Sayın
Muş, buyurun. (AK PARTİ sıralarından alkışlar) 
BÜLENT TURAN
(Çanakkale) - Oyumuz Muharrem Bey’e(!)
17.- İstanbul Milletvekili Mehmet Muş’un, Yalova Milletvekili Muharrem
İnce’nin sataşma nedeniyle yaptığı konuşması sırasında şahsına sataşması
nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; dün “Partide diktatör var.”
diyen, sonra yan çizen ben değilim. Kaldı ki benim… 
MUHARREM İNCE
(Yalova) – Sen de desene. (CHP sıralarından gülüşmeler) Yürek lazım ona, yürek!
MEHMET MUŞ
(Devamla) - Değerli arkadaşlar, benim çıkıp da… (CHP sıralarından gürültüler)
Benim şöyle bir genel başkanım yok, benim şöyle bir genel başkanım yok: “Seçime
girmişsin, bir kere karşısına çıkmışsın, yenmiş; bir daha çıkmışsın, gene
yenmiş; gene çıkmışsın, yenmiş; gene çıkmışsın, gene yenmiş. Yenmiş de yenmiş,
yenmiş de yenmiş.” Böyle bir genel başkan yok ki ben aday olayım. (AK PARTİ
sıralarından alkışlar) 
LALE KARABIYIK
(Bursa)- Cesaret var mı, siz de o cesaret var mı acaba? Sizi aday yaptırırlar
mı acaba?
MEHMET MUŞ
(Devamla) - Bu genel başkan, Cumhuriyet Halk Partisinde var ve bu, az önce
kullandığım ifadeler de kime aittir? Sayın Muharrem İnce’ye aittir.
MUHARREM İNCE
(Yalova) – Senin de kandırılan genel başkanın var.
MEHMET MUŞ
(Devamla) - Değerli milletvekilleri, bakın, parti içerisinde Muharrem İnce’yi
ben takdir ederim, medeni cesaretini göstermiştir, genel başkanlığa aday
olmuştur. Hani sürekli söylüyor ya “parmak demokrasisi” diye, orada parmak
demokrasisiyle genel başkanlığı kazanamadı, 400 oy aldı sanırım. 
NURETTİN DEMİR
(Muğla) – Sen şimdi bundan sonra aday mısın, onu söyle, aday olacak mısın,
olmayacak mısın?
FATMA KAPLAN
HÜRRİYET (Kocaeli) – İyi takip etmişsin.
LALE KARABIYIK
(Bursa)- Sizden bir aday çıksın.
GÜLAY YEDEKCİ
(İstanbul) – Senin kafan karışık, kafan.
MEHMET MUŞ
(Devamla) - Şimdi, Türkiye'de Recep Tayyip Erdoğan kendisini ispatlamış bir
liderdir, yüzde 52 oy oranıyla Cumhurbaşkanlığı seçimlerinin ilk turunda seçimi
kazanmayı başarmış bir liderdir. Bir kere bunu herkesin kabul etmesi gerekir. 
MURAT EMİR
(Ankara) – Konumuzla ne ilgisi var?
MEHMET MUŞ
(Devamla) - Siyasette eleştiri olduğu kadar kaybettiğiniz zaman rakibinizi
tebrik etmek de doğal bir erdemdir.
FATMA KAPLAN
HÜRRİYET (Kocaeli) – Olmadı, olmadı, bu cevap olmadı.
MEHMET MUŞ
(Devamla) - Bir diğerine gelelim değerli milletvekilleri, bakın, bizde düşük
profil olmaz ama düşük profilli genel başkanlar sanırım Cumhuriyet Halk
Partisinde var.
Teşekkür ederim.
(AK PARTİ sıralarından alkışlar) 
ALİ ŞEKER
(İstanbul) – Başınıza profil düştü, başınıza.
BAŞKAN –
Birleşime on dakika ara veriyorum.
Kapanma saati: 23.09
BEŞİNCİ OTURUM
Açılma Saati: 23.21
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Sayın
milletvekilleri, Türkiye Büyük Millet Meclisinin 119’uncu Birleşiminin Beşinci
Oturumunu açıyorum.
492 sıra sayılı
İç Tüzük Teklifi’nin görüşmelerine devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN –
Komisyon ve Başkanlık temsilcisi yerinde.
MUHARREM İNCE
(Yalova) – Sayın Başkan...
BAŞKAN – Buyurun
Sayın İnce.
MUHARREM İNCE
(Yalova) – Sayın Başkan, takdir edersiniz ki İç Tüzük'ü biliyorum.
BAYRAM ÖZÇELİK
(Burdur) – Birleşim değişti. 
ÖZGÜR ÖZEL
(Manisa) – Oturum o değişen.
BAŞKAN – Yok,
Sayın İnce gayet iyi biliyor.
MUHARREM İNCE
(Yalova) – Oturum değişti, birleşim değil.
Yani Bayram,
orada senelerce oturdun ama oturum ile birleşimi hâlâ öğrenememişsin.
Ben bunu
biliyorum ancak orada bir sataşma var, takdir ederseniz... Takdir sizin.
BAŞKAN – Ben
yerinizden vereyim, iki dakika vereyim çünkü birleşime ara verdik.
Buyurun Sayın
İnce.
VII.- AÇIKLAMALAR (Devam)
30.- Yalova Milletvekili Muharrem İnce’nin, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
MUHARREM İNCE
(Yalova) – Teşekkür ederim Sayın Başkan.
Sayın
milletvekilleri, parti içi konuları başka bir partinin Genel Kurulda dile
getirmesi şık değildir. Bunlar bizim parti içi meselelerimizdir; aday oluruz,
olmayız. 
Şimdi, Sayın
Muş, size şunu söylüyorum: Ben genel başkanlığa aday oldum, doğru; yeniden
milletvekili oldum. Ben size “Genel başkanlığa aday olun.” demiyorum. Önünüzde
bir kongre takvimi var, siz de İstanbul Milletvekilisiniz; Sultanbeyli’de genel
merkezin istemediği bir ilçe başkanı adayı çıkarabilir misiniz, destekleyebilir
misiniz? Bu yüreğiniz, bu cesaretiniz var mı? Bırak genel başkanlığı, ilçe
başkanlığına bir aday çıkarırsan seni kutlayacağım.
“Seçilmiş” falan
diyorsun da seçilmiş bir Başbakan vardı, biliyor musunuz, yüzde 49 oy almış. Ne
oldu o Başbakana acaba, ondan bir haberiniz var mı?
Benim partimin
Sayın Genel Başkanına parti içi rekabetten dolayı söylediğim bir sözü burada
söylüyorsun. Ben de sana dedim ki: “Sen aynı sözü genel başkanına söyleyebilir
misin?” Ama, illa “Kendi genel başkanına laf söyledin Muharrem İnce, benim
genel başkanıma da bir laf söyle.” diyorsan, aynı benzerini söyleyeyim:
Kandırılmış da kandırılmış, kandırılmış da kandırılmış, kandırılmış da
kandırılmış.
Çok teşekkür
ederim Sayın Başkan. (CHP sıralarından alkışlar) 
MEHMET MUŞ
(İstanbul) – Sayın Başkan…
BAŞKAN – Evet,
Sayın Muş…
Size de
yerinizden bir dakika ama lütfen bitirelim artık bu işi. 
Buyurun. 
31.- İstanbul Milletvekili Mehmet Muş’un, Yalova Milletvekili Muharrem
İnce’nin yaptığı açıklamasındaki bazı ifadelerine ilişkin açıklaması
MEHMET MUŞ
(İstanbul) – Sayın Başkan, biz yıllarca kongre yaptık. Kanaatlerimizi
belirtiriz, ilçe başkanlıkları noktasında nasıl bir teşkilat sürecimizin
işleyeceği bellidir. Bu noktada, İstanbul Milletvekili olarak ben yapılması
gereken neyse; ilçeyle alakalı, bölgeyle alakalı bu adımları atabilirim;
milletvekiliyim, grup başkan vekiliyim, mutlaka ki bölgemdeki seçimlerle
ilgili, adaylıklarla alakalı kanaatlerimi ifade edebilirim. Burada hiçbir
kısıtlama yoktur, hiçbir kısıtlama yoktur. 
MUHARREM İNCE
(Yalova) – Aday olabilir misin? 
ALİ ŞEKER
(İstanbul) – Genel merkeze rağmen aday olabilen var mı? 
GÜLAY YEDEKCİ
(İstanbul) – Kimse duymadan söyleyebilirsiniz. Kimse duymasın. 
MEHMET MUŞ
(İstanbul) – Bir diğeri: Ben Sayın İnce’nin aday olmasını yadırgamadım, hatta
kendisine de dedim, tebrik ediyorum, kendisi bu medeni cesareti göstermiştir.
CEYHUN İRGİL
(Bursa) – Arkadaşım, Başbakanın gitmiş, Başbakanın!
GÜLAY YEDEKCİ
(İstanbul) – Başbakanı alırlar, seni almazlar. Bir varmış, bir yokmuş!
MEHMET MUŞ
(İstanbul) – Partimizde bir kongre yapılmıştır. Kongre neticesinde yeni bir
genel başkanımız olmuştur...
(Mikrofon
otomatik cihaz tarafından kapatıldı) 
ÖZKAN YALIM
(Uşak) – Verin bir dakika daha.
MEHMET MUŞ
(İstanbul) – …yeni bir genel başkan seçilmiştir ve Hükûmeti kurma göreviyle de
bu Başbakan görevlendirilmiştir.
MUHARREM İNCE
(Yalova) – Başka sözüm yoktur Sayın Başkan, sizindir arkadaş.
ALİ ŞEKER
(İstanbul) – Durum ortadadır, başka söze gerek yoktur. 
BAŞKAN –
Teşekkür ederim. 
MEHMET MUŞ
(İstanbul) – Süreç bunlardır. Büyük kongrede delegelerin kararıyla yapılmıştır
bu. 
BAŞKAN –
Teşekkür ediyorum. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Şimdi,
sayın milletvekilleri, soru-cevap işlemine geçeceğiz on beş dakika süreyle. Bu
sürenin yarısını soruya, yarısını da cevaba ayıracağız. 
İlk talihlimiz
Sayın Arslan. 
Buyurun. 
KAZIM ARSLAN
(Denizli) – Sayın Başkan, İç Tüzük’te yapılmak istenen değişiklikler
Anayasa’mızın 2, 6, 7, 14, 15, 16, 25, 26, 87 ve 90’ıncı maddelerine açıkça
aykırıdır. Bunları göz ardı etmeyiniz. Bu değişiklikler parlamenter sistemi
zedeleyecek, demokratik hukuk devletini ortadan kaldıracak, çoğunluğun
baskısını ve hâkimiyetini ortaya çıkaracaktır. Değişiklik sonrası iktidar
partisinin devamsızlığı iyice artacak, boş koltuklara konuşmalar yapılacak,
milletin iradesi beklenen görevlerini yapamayacaktır.
Bu nedenlerle
değişiklikleri geri çekin, parlamenter sistemi zedelemeyin. 
Teşekkür ederim.

BAŞKAN – Sayın
Bektaşoğlu…
BÜLENT YENER
BEKTAŞOĞLU (Giresun) – Teşekkür ederim Sayın Başkan. 
Görüşmelerini
sürdürdüğümüz İç Tüzük’ün amacı Türkiye Büyük Millet Meclisinin çalışma düzeni
ve yasama faaliyetlerinin temel kurallarını belirlemek değildir. Türkiye Büyük
Millet Meclisini tıpkı demokrasinin diğer güçleri gibi kontrol altına almak,
tek adam yönetimine uygun şekilde dizayn etmektir, muhalefetin halkın
sorunlarını dile getirmesine engel olmaktır. İktidar, bu Tüzük’le
uygulamalarını halkın temsilcilerinin denetiminden kaçırmak istiyor. 15
Temmuzda bu Meclisin çatısına atılan bomba çok şükür kimseyi öldürmedi ama bu
İç Tüzük, parlamenter demokrasiyi öldürecek pimi çekilmiş bir bomba gibidir. 
Teşekkür ederim.

BAŞKAN – Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim. 
Geçenlerde
Edirne’de bir yurttaşımızla sohbet ediyordum. Bana “Bir yakınım AKP’ye üye oldu,
ona iş bulacaklarmış.” dedi. Ben de boşuna uğraşmasın, iflas etmiş fabrikatörün
yanına işe girilmez dedim. Neden böyle dedim? Çünkü herkese söz veriyorlar,
sözlerinde durmuyorlar dedim. Gerekçelerim çok çünkü AKP gelirken de halkımızı
kandırdı. “Yoksulluğu bitireceğiz.” dedi, yeni yoksullar yarattı; “Hukuku
güçlendireceğiz.” dedi, ülkede hukuka güven kalmadı; “Terörü bitireceğiz.”
dedi, ülke gündeminden terör düşmüyor. Üstüne üstük terör örgütleriyle
pazarlıklar yaptı, “Oslo’da görüşmedik.” dedi, görüştüğü ortaya çıktı,
FETÖ’cüleri en iyi yerlere getirdi; şimdi sıra sesimizi kısmaya geldi, İç
Tüzük’e geldi. 2011’de sunduğunuz İç Tüzük Değişiklik Teklifi’nin gerekçesinde
“Demokratik muhalefet hakkına saygılı olacağız.” dediniz. Şimdi İç Tüzük
değişikliğiyle demokratik muhalefet hakkını kısıtlıyorsunuz. Artık size kimse
inanmıyor.
BAŞKAN – Sayın
Kayışoğlu…
NURHAYAT ALTACA
KAYIŞOĞLU (Bursa) – Teşekkürler.
16’ncı maddeyle
para cezası getiriliyor. Bir hukukçu olarak biliyoruz ki para cezasının olduğu
yerde suç vardır, orada ceza yargılaması söz konusudur ve adil yargılanma
ilkelerinin devreye girmesi gerekir. Bunların da en temel ilkesi, bağımsız ve
tarafsız bir kurul tarafından yargılanmaktır.
Şimdi, bu Genel
Kurulda çoğunluk partisinden olan bir milletvekilinin aleyhine bir ceza çıkması
mümkün mü ya da muhalefet partilerinden bir milletvekili aleyhinde oylama
yapılırken ret kararı çıkması mümkün mü? Bu durumda bağımsızlık ve tarafsızlık
ilkesi, dolayısıyla adil yargılanma ilkesi ihlal edilmiş olmayacak mı?
Teşekkürler.
BAŞKAN – Sayın
Zeybek…
KEMAL ZEYBEK
(Samsun) – Sayın Başkan, kanunlar ve Anayasa, katılımcı, demokratik,
özgürlükçü, çoğulcu, uzlaşmacı nitelikleri taşırsa değeri ve önemi güçlenir,
herkesin güvencesi teminat altına alınmış olur. Demokrasilerde milletin
hakimiyeti, Meclisin üstünlüğü esastır. Parlamentomuzda ülkemizin ihtiyaçları
doğrultusunda halkın sorunlarını giderecek verimli nitelikler taşıyan yasalar
yapmak 80 milyon insanın beklentisidir. 80 milyon insanın beklentisinin olduğu
bir yerdeki yasanın yapıldığı yerde İç Tüzük’le onun temsil edicilerinin
görüşleri, düşünceleri, Parlamentodaki yasa yapma hakkı elinden alınırsa siz
gelecekteki yaşam koşulları içerisinde gençliğimizi, geleceğimizi karartan,
demokrasimizi yok eden, özgürlüklerimizi yok eden bir anlayışla bu ülkede nasıl
bir hâkimiyet kurmak istiyorsunuz, bunu anlamak istiyorum. 
BAŞKAN – Sayın
Sarıhan, buyurun.
ŞENAL SARIHAN
(Ankara) – Değerli Başkanım, teşekkür ederim. 
Ben de şuna
yanıt arıyorum doğrusu: Bu Tüzük değişikliğiyle hakaret etme ve sövme fiilleri
Meclis yönetimi tarafından değerlendirilecek, bir cezai işleme tabi tutulacak.
Şimdi hakaret için onur, şeref ve saygınlığa yönelik olarak bir saldırıdan söz
etmek mümkün. Diğer maddeler -siz de bilirsiniz, 125’inci madde sözünü ettiğim
madde- 300, 301, 302’nci maddeler de devletin egemenlik alametlerinin
aşağılanmasını konu alır ama bunların hiçbirinde burada sözü edilen Türkiye
Cumhuriyeti’nin ülkesi ve milletiyle bölünmez bütünlüğü esasında Anayasa’da
düzenlenen idari yapısına aykırı sözün hakaret sayıldığı gibi bir değerlendirme
söz konusu değildir. Daha önce Komisyon çalışmalarında da ifade etmeye
çalıştım, anayasa ihlal edilir ama anayasaya aykırılık söz konusu olamaz. 
Teşekkür
ederim.
BAŞKAN
– Sayın Durmaz…
KADİM
DURMAZ (Tokat) – Teşekkür ederim Sayın Başkan.
Tokat’ta
bir çiftlikteki şap hastalığı nedeniyle çok geniş bir bölge olan Çamlıbel
bölgesi hayvan pazarı kapatılmıştır. Acil önlem gerekmektedir. Son bir yılda
şap hastalığından telef olan hayvan sayısı kaçtır? 2017’de hayvanlarda küpe
affı nedeniyle belli bir hastalık artışı görülmüştür. Bu durumda bölgemize
gelen 2 şaplı hayvanın il dışından Tokat’a geldiği tespit edilmiştir. Hükûmetin
bu anlamda bir önlemi var mıdır? 
Yine,
enerji nedeniyle ırmak yataklarına yeteri kadar su bırakılmamaktadır. Tokat’ta
Turhal ilçesinden geçen Yeşilırmak’ta neredeyse sular kurumuş, tabandaki
yaşamını sürdüren canlılar yaşamını sürdüremez hâle gelmiştir. Bu konuda
Hükûmet acil bir önlem alıyor mu?
Teşekkür
ederim. 
BAŞKAN
– Evet, Sayın Durmaz, şu anda Hükûmet yok. Hükûmet İç Tüzük’te olmuyor, yerine
Meclis temsilcisi var. 
Sayın
Gürer, son olarak…
ÖMER
FETHİ GÜRER (Niğde) – Teşekkür ederiz Sayın Başkan.
İç
Tüzük düzenlemeleri, muhalefetin Mecliste halkın sorunlarını gündeme
getirmesini engellemek için yapılmaktadır. İşçi, çiftçi, işsiz, köylü, esnaf,
taşeron, engelli, emekli, kadın, genç, çocuk sorunları, kent, çevre, sanayici,
basın, iş cinayetleri konuşulmasın istenmektedir. Halkın sorunlarının kamuoyuna
yansımasından Hükûmet ve AKP Genel Başkanı rahatsızlık duyduğu için böyle
düzenlemelere ihtiyaç duyulmaktadır. 
Meclis
tek partiden oluşmamaktadır. İktidar ve muhalefet burada bir arada Meclisi
oluşturmaktadır. Yalnız tek parti anlayışıyla “Dediğim dedik.” denirse orada
demokrasiden söz edilemez. Muhalefeti Mecliste susturmaya çalışmak gelecek
açısından da ülkemizde kaygı verici bir durum yaratacaktır. Bu düzenlemenin
geri çekilmesini temenni ediyorum.
Teşekkür
ederim. 
BAŞKAN
– Teşekkür ediyoruz.
Şimdi
soruları cevaplandırmak üzere sözü Komisyon Başkanımıza veriyorum. 
Buyurun
Sayın Komisyon Başkanımız.
ANAYASA
KOMİSYONU BAŞKANI MUSTAFA ŞENTOP (İstanbul) – Değerli Başkanım, değerli
arkadaşlar; Sayın Arslan’ın Anayasa’ya aykırılıkla ilgili bir sorusu ve
açıklaması vardı. Bu konuyu hem Komisyonda uzunca tartıştık hem de burada
görüşmeler başlamadan önce Anayasa’ya aykırılık konusu görüşüldü, tartışıldı.
Anayasa, Meclisin çalışmaları, faaliyetleri ve iç düzeniyle ilgili bazı
hükümler getirmiş ama İç Tüzük’le bunun düzenleneceğine dair de açık bir hüküm
koymuş 95’inci maddesi: “Türkiye Büyük Millet Meclisi, çalışmalarını, kendi
yaptığı İçtüzük hükümlerine göre yürütür.” Bu da çok açık, çerçevenin dışına
taşmayan hususlar içinde Meclisin kendi çalışmalarını İç Tüzük’te dilediği gibi
düzenleme imkânı vardır, burada yapılan da budur, Anayasa’ya aykırılık söz
konusu değil. Çok etraflı olarak bunu tartıştık. 
Bir
başka husus, Sayın Sarıhan’ın hakaret ve sövmeyle ilgili olarak Ceza Kanunu’na
yapmış olduğu atıflar ve bu çerçevede tevcih ettiği soru. Tabii, birbirine
benzemekle beraber ceza hukuku alanı ayrı, disiplin hukuku alanı ayrıdır. Bugün
161’inci maddenin üçüncü fıkrasına bakarsanız düzenlemelerin bir kısmı orada,
ceza kanunlarında yoktur zaten. Yani disiplin hükmü olarak Ceza Kanunu’nda
olmayan, suç olarak düzenlenmeyen bir hükmü getirebilirsiniz. Buradaki çalışma
düzeniyle ilgili bir durum. O bakımdan, Ceza Kanunu’ndaki sistematiği ve
oradaki suç olarak düzenlenen hususları takip etme, ona uyma mecburiyeti yok.
Disiplinle ilgili düzenlemelerin ikisi birbirinden farklı. 
Burada
benzer konu da Sayın Beştaş’ın, Sayın Emir’in bir önceki, birinci bölümle
ilgili sorduğu hakaret ve sövme, “Kim takdir edecek?” falan gibi hususlar. Her
ikisi de bugün mevcut olan 161’inci maddede var; hakaret de var, sövme de var.
Bugüne kadar hakaret nasıl anlaşılmışsa bu Meclisteki uygulamalarda, sövme
nasıl anlaşılmışsa disiplin cezaları uygulanırken -161’de bunlar var kavram
olarak- aynı şekilde yorumlanmaya devam edecektir. Bu konuda bir tereddüt yok.
Bu 15’inci
maddedeki düzenlemelere baktığımızda da esasen temel yapısı korunuyor. Bunun
dışında istisnai olarak getirilen iki ibare var. Bunlardan birisi “Türk
milletinin tarihi ve ortak geçmişine…” bağladığımızda cümlenin sonuna hakaret
ve sövme, diğeri de Anayasa’da belirlenen “…ülkesi ve milletiyle bölünmez
bütünlüğü esasında Anayasada düzenlenen idari yapısına aykırı tanımlamalar
yapmak;” diye bir düzenleme. 
CEYHUN İRGİL
(Bursa) – İşte, bu sorun. Coğrafi tanım bu.
ANAYASA
KOMİSYONU BAŞKANI MUSTAFA ŞENTOP (İstanbul) – Bu ikisiyle Anayasa’daki ülkesi
ve milletiyle bölünmezlik ilkesi Anayasa’daki üniter yapıyla ilgili bir
düzenlemedir. Anayasa’da…
CEYHUN İRGİL
(Bursa) – Efendim, “Kilikya bölgesi” deyince ceza alacak mı? “Kilikya” diye bir
bölge var mesela bu ülkede. Lidya var. Ne diyeceğiz o zaman?
ANAYASA
KOMİSYONU BAŞKANI MUSTAFA ŞENTOP (İstanbul) – Biraz sabrederseniz ben
anlatıyorum onu, işte şu anda onu anlatıyorum. Ama soru hazırlamaktan takip
edemiyorsunuz.
“Ülkesi ve
milletiyle bölünmez bütünlüğü” ifadesi Anayasa’da üniter devlet ilkesidir.
Anayasa’nın başka bir yerinde üniter devlet yok. Türkiye Cumhuriyeti üniter
midir? Yazmıyor Anayasa’nın bir yerinde. Nereden çıkarıyoruz? İşte, bu üçüncü…
Üniter devlet yok.
ÖZGÜR ÖZEL
(Manisa) – Hayır, yazıyor, yazıyor, yazıyor. “Vatanı ve milletiyle bölünmez bir
bütündür.” yazıyor ya.
ANAYASA
KOMİSYONU BAŞKANI MUSTAFA ŞENTOP (İstanbul) – Yok, öyle yazmıyor, hayır, hayır.
“Ülkesi ve milletiyle bölünmez bütünlüğü…” İşte, bu, üniter devlet ilkesinin
dayandığı esas. Ha, demek ki biz “Ülkesi ve milletiyle bölünmez bütünlüğü
esasında düzenlenen Anayasa’daki idari yapı” dediğimizde Anayasa’nın 3’üncü
maddesindeki üniter devlet ilkesine atıf yapıyoruz ve bu bağlamda Anayasa’nın
123 ve 126’ncı maddelerindeki düzenlemeleri esas alıyoruz. Buradaki çerçeve
esas. İlk hâlini hatırlıyorsunuz kanunlar da dâhil olmak üzere idari
isimlendirmelerle ilgili bir yasaklama vardı, daha doğrusu bir ceza düzenlemesi
vardı. Burada ise sadece Anayasa’da üniter yapıyı esas alan, onu koruyan hükme
atıf yapıyoruz. Burada üniterlik çerçevesinde, üniter yapıyı koruyan bir
yaklaşım var. 
MERAL DANIŞ
BEŞTAŞ (Adana) – Mesela?
ANAYASA
KOMİSYONU BAŞKANI MUSTAFA ŞENTOP (İstanbul) – Ama buna burada “Mesela?”
derseniz onu söylemek doğru olmaz, bana düşmez.
MERAL DANIŞ
BEŞTAŞ (Adana) – Buradan isim vermeyin.
ANAYASA
KOMİSYONU BAŞKANI MUSTAFA ŞENTOP (İstanbul) – Hayır, ben bunu sınırlama, burada
belirleme imkânına sahip değilim. 
MERAL DANIŞ
BEŞTAŞ (Adana) – Hayır, Türkiye'den isim vermeyin.
ANAYASA
KOMİSYONU BAŞKANI MUSTAFA ŞENTOP (İstanbul) – Ama burada sadece şunu
söylüyorum: Sadece, üniter devlet ilkesi bağlamında bir koruma getiriyor bu.
Bunun dışında, işte, beyefendinin söylediği gibi yer isimleri ki o dediği
coğrafi anlamda bir bölge, yer ismidir, onunla ilgili bir mahzur yok; bu,
coğrafi anlamdaki tanımlama. Ama üniter yapının ihlaline yönelik olan beyanlar
bu kapsamda değerlendirilebilir. Ama ben bunu somutlaştırabilecek yetkiye sahip
değilim Komisyon Başkanı olarak. 
Bir başka husus
Sayın Kayışoğlu’nun para cezalarıyla ilgili ifadesi. Bunu, değerli arkadaşlar,
disiplin cezası olarak kınama, uyarma ve geçici çıkarma cezalarıyla beraber,
onlardan ayrı müstakil bir ceza olarak para cezasının düzenlendiği veya bu
cezalara bağlı bir ferî ceza olarak para cezasının düzenlendiği durumlar var.
Bunun örnekleri var, Avrupa Parlamentosunda bunun örneği var, müstakil ceza
olarak da düzenlemiş, birlikte uygulanabileceğine dair de İç Tüzük’ünde hüküm
getirmiş. Yani, uyarma, kınama ve para cezası var. Bunlar müstakil olarak teker
teker uygulanabilir, birlikte de uygulanabilir. 
Fransa
Parlamentosunun İç Tüzüğü’nde var. Orada ise bunu bir ferî ceza olarak
düzenlemiş. Geçici çıkarma cezası benzeri veya kınama cezası gibi bir ceza
alındığı takdirde bu cezayla birlikte otomatik olarak bir para cezasına da
hükmedilmektedir. Yine, İngiltere Parlamentosunda Avam Kamarasında var. Orada
da bizdeki geçici çıkarmaya benzeyen men cezası yani Genel Kurul toplantılarına
girme engeli olan cezanın otomatik olarak para cezasını da gerektireceğine dair
bir düzenleme var. Bazı ülkelerde iç tüzük dışında düzenlemeler var. Almanya’da
etik hükümler ve ona bağlı olarak düzenlenen bir ceza hükmü olarak var iç tüzük
dışında. Dolayısıyla “Para cezası yok, nereden çıkıyor?” falan gibi
değerlendirmeler yanlıştır. Hem teorik olarak hem dünyadaki farklı parlamento
uygulamalarına baktığımızda para cezası var. Bizdeki düzenleme de onlara uygun
bir düzenleme. 
Bunun dışında
başka bir soru kalmadı. Arkadaşlarımız kendileri zaten açıklama yaptılar.
Teşekkür
ediyorum Başkanım.
BAŞKAN –
Teşekkür ediyorum.
Şimdi maddelere
ve maddeler üzerindeki önergelerin görüşmelerine ve oylamalarına geçiyoruz.
10’uncu madde
üzerinde aynı mahiyette olmak üzere iki adet önerge vardır, okutup birlikte
işleme alacağım:
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 10’uncu maddesinin teklif metninden
çıkarılmasını arz ve teklif ederiz.
 Mahmut Toğrul  Sibel
Yiğitalp  Meral Danış Beştaş
 Gaziantep  Diyarbakır
 Adana 
 Mithat Sancar Adem
Geveri Lezgin Botan
 Mardin Van Van
 Ayşe
Acar Başaran
 Batman 
Aynı mahiyetteki
diğer önergenin imza sahipleri:
 Muharrem Erkek  Murat
Emir  Nurhayat Altaca Kayışoğlu
 Çanakkale  Ankara
 Bursa
 Yakup Akkaya  Fatma
Kaplan Hürriyet  Akın Üstündağ
 İstanbul  Kocaeli
 Muğla
 Uğur
Bayraktutan
 Artvin
BAŞKAN –
Komisyon aynı mahiyetteki önergelere katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) –Katılmıyoruz.
BAŞKAN – Meclis
Başkan Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN – Aynı
mahiyetteki ilk önerge üzerinde söz isteyen Kocaeli Milletvekili Fatma Kaplan
Hürriyet.
Buyurun Sayın
Hürriyet. (CHP sıralarından alkışlar)
FATMA KAPLAN
HÜRRİYET (Kocaeli) – Teşekkür ediyorum Sayın Başkan.
Sayın Başkan,
değerli milletvekilleri; İç Tüzük değişikliği 10’uncu maddeyle ilgili söz almış
bulunmaktayım. Yüce Meclisi saygıyla selamlıyorum.
İç Tüzük
değişikliği 10’uncu maddesinde yapılmak istenen, aslında maddelerin oylamasında
açık oylama usulünün kaldırılmasıdır değerli arkadaşlar. Açık oylama talebinin
kaldırılması ve yoklama talebinin daraltılması ile toplantı yeter sayısı
olmadan bir maddenin oylanması sağlanacak. Bu da ne yazık ki Meclisimizin saygınlığına
gölge düşürecektir. Çünkü milletvekili, seçildiği andan itibaren bütün milletin
temsilcisidir ve her kararıyla millete karşı sorumludur. Her bir
milletvekilinin hangi oyu verdiği seçmenine, milletine hesap verebilmesi
açısından oldukça önemlidir. İşte bunun için açık oylamalarda her
milletvekilinin, siyasi parti grubunun tavrı kayıtlara geçiyor ve kamuoyunun
bilgisine sunuluyor. 
Uygulamada torba
yasaların temel kanun gibi görüşüldüğünü düşünürsek temel kanunun tümüne karşı
olmamakla birlikte bazı maddelerine karşı olabiliyoruz. Getirdiğiniz torba
yasalarda maddelerin birbiriyle ne kadar alakasız olduğunu da birçok örnekte
gördük. Örneğin bir torba yasada benim seçim bölgem olan Kocaeli’yle ilgili
olumlu, bizim de onay verebileceğimiz bir madde getirdiniz ama aynı torbanın
içerisine hiç alakası olmayan ve asla onay veremeyeceğimiz başka bir madde daha
doldurdunuz. Böylesi bir durumda, normalde, kritik maddelerde açık oylama talep
ettiğimizde kimin ne oy verdiği belli olur yani aynı torbadaki seçim bölgemle
ilgili olumlu maddeye “evet” oyu verebilirim ama bir sonraki maddede hak
gasbına yol açacak maddeye “hayır” oyu kullanabilirim ve bu konuda da seçmene
rahatlıkla hesap verebilirim. Ama bu düzenlemeyle, 10’uncu maddedeki
düzenlemeyle bu imkânı ne yazık ki elimizden alıyorsunuz ve her maddeye ayrı oy
kullanmamızın ve kayıt altına alınmasının önünü kapatıyorsunuz. Sonra da
diyeceksiniz ki: “Bakın, muhalefet bu yasanın içerisindeki önemli bir maddeye,
olumlu bir maddeye ‘hayır’ dedi.” diye kara propaganda yapacaksınız. 
Ayrıca açık
oylamada aynı zamanda salonda kaç kişinin olduğu da tespit edilebiliyor. Açık
oylamayı ortadan kaldırdığınızda salonda kaç kişinin olduğu tespit edilemeyecek
ve Anayasa’ya aykırı olarak iktidar partisi 184 kişiden az olduğu hâlde bazı
kanun maddelerini oylayacak ama bunun tespitine olanak verecek bütün yollar
tıkanacak. Yani 184 kişinin olmadığı oturumlarda karar alınırken parmak izi
bırakılmayacak. 
Muhalefetin
iktidarı denetlemesinin yok edilmesini, hesap vermek istemeyen, muhalefetten
kaçan, bunu da birkaç dakika kazanma arzusuymuş gibi gösteren bir anlayışla
yapıyorsunuz. Aslında tam da bu noktada kendine güvenen bir iktidarın meydan
okuması gerekir değerli arkadaşlar, muhalefete “Hodri meydan, gelin, bizi
denetleyin.” demesi gerekir ama böyle bir güven ne yazık ki sizde görmüyoruz.
Böyle bir şey diyebilen iktidar yerine denetim yollarını tıkayan, muhalefetin
sesinin kısılmasını ısrarla savunan bir iktidar yapılanması var karşımızda.
Milletvekilini değersizleştiren ve yasama faaliyetini otomasyona bağlayan bu
anlayışı şiddetle reddediyoruz. 
Hatırlayın,
geçen sene gecenin bir yarısı Sayın Adalet Bakanının çantasından bir önerge
çıktı, küçük çocukların tecavüzcüsüyle evlendirilmesine dönük gece yarısı
getirdiği bir önergeydi. Şiddetle karşı çıktık, oylama istedik. Yeterli sayı
bulunamadı, bir sonraki haftaya kaldı ama sonra oluşan toplumsal muhalefetle
birlikte bu önerge geri çekildi. Bu örnek bile tek başına açık oylamanın ne
kadar önemli olduğunu ve buna ne kadar ihtiyaç olduğunu ortaya koymaktadır.
Ayrıca bu örnek, konuşmayı zaman kaybı olarak gören, hızlı yasama faaliyeti
isteyen ama kaliteli yasama ilkesini hiçe sayan iktidar anlayışına karşı da
önemli bir örnektir. Eğer o akşam bu garabet önerge alelacele geçirilmiş olsaydı
toplumun yüzüne nasıl bakacaktınız gerçekten merak ediyorum. Demek ki hızlı
karar almak her zaman adil ve doğru sonuçlar doğurmuyormuş.
Ayrıca,
susturulmuş Türkiye yaratacak olan, uzlaşmayı zaaf ve teslimiyet olarak gören
anlayış da bu İç Tüzük Teklifi’nin OHAL koşullarında getirilmesi de asla meşru
değildir değerli arkadaşlar. Tek adam rejimine giden yoldaki dikenleri
temizleyen, 1980 darbesine rahmet okutan bu yol, yol değildir. Bu İç Tüzük’le
beraber sadece parti grubumuz değil iktidara kim gelirse gelsin bu koltuklarda
suskunları oynayacak ve millet, vekil olarak tayin ettiği bizleri Meclis TV’de
sadece ve sadece otururken izleyecek değerli arkadaşlar.
Meclisimizi
saygıyla selamlıyorum ve hayırlı olsun diyemiyorum bu İç Tüzük’e. (CHP
sıralarından alkışlar)
BAŞKAN – Aynı
mahiyetteki diğer önerge üzerinde söz isteyen Batman Milletvekili Ayşe Acar
Başaran.
Buyurun Sayın
Acar Başaran. (HDP sıralarından alkışlar)
AYŞE ACAR
BAŞARAN (Batman) – Sayın Başkan, değerli milletvekilleri; ben de bu İç Tüzük
değişikliğinin 10’uncu maddesinin üzerinde söz almış bulunuyorum. 
Öncelikle bir
izlenimimi paylaşmakla başlamak istiyorum: Değerli arkadaşlar, aslında bugünkü
görüşmelerde de benim iki yıllık edindiğim tecrübede de muhalefetin
sataşmasının bile ne kadar önemli olduğunu gördük. En azından, iktidar
sıralarında böyle bir kendine gelme, işte konuşan hatibi dinleme, sıralara bir
dolma eğilimi gösteriliyor; en azından burada ne olduğu konusunda bir fikir
sahibi olmuş oluyorlar. Bence sadece bu bile, bu açıdan muhalefetin konuşuyor
olması bile bu Meclis açısından çok hayırlı bir meseledir.
Evet arkadaşlar,
bu İç Tüzük değişikliğiyle ilgili Komisyonda da, sabahtandır burada da
arkadaşlarımız çok değerli yorumlarda bulundular, hepsinin altına imza
atıyorum. Sadece önerge verdiğim bu kanun maddesinin değil, bütününün çekilmesi
gerektiğini düşünüyorum çünkü şunu biliyoruz arkadaşlar, bugün çok iyi bir iş
yaptığınızı ve çok mutlu olarak buradan çıkacağınızı biliyoruz ama Kürtçede bir
deyim vardır: “…”(x)
Bugünü unutmayın, yazın bu tarihi bir yere, üç gün sonra yana yakıla gelip bu
kanunla bu İç Tüzük'ü değiştirdiğiniz gibi tekrar değiştirmek isteyeceksiniz,
bundan eminim. Daha önce de gördük, gelip burada savunduğunuz kanunları üç gün
sonra tekrar değiştirmek için yine buradan, gelip bu kürsüden konuşmalar
yaptınız.
Değerli
arkadaşlar, bu İç Tüzük değişikliğiyle çok seri kanunlar çıkaramayacaksınız ya
da çok seri kanunlar çıkarsanız da toplumun ihtiyaçlarını karşılayamayacaksınız
çünkü CHP’li bir arkadaş demişti “Kafanız karışık.” diye. Ben İç Tüzük
Değişikliği Komisyonunda da söylemiştim, bu cümlenin altına ben de imzamı
atıyorum, evet, kafanız çok karışık. Gerçekten, geldiğiniz on beş yıllık
iktidardan beri günü gününe uymayan, konjonktürel olarak değişen bir
politikanız var. Bakın Rusya’ya, bin yıllık bir devlet politikası vardır,
değişmemiştir; sıcak denizlere inmek, adamlar bin yıldır aynı şeyi yapıyor. Siz
ne yapıyorsunuz? Her gün bir kanunu bin defa değiştirdiniz. Değiştire,
değiştire, değiştire sürekli artık o kanunları basılı hâle getiremez hâle
geldik bu Mecliste. Sürekli değiştirmek politikasızlığınızı gösteriyor. 
İki yıl önce
burada bazı kanunlarda değişiklik yaparak -çok da iyi yaparak- hak ve
özgürlükler konusunda bazı adımlar attınız ama sonra baktınız ki, bu, sizin politikalarınız
uymuyor, çözüm süreci, barış süreci sizin işinize yaramıyor, oylarınız düşüyor,
kaosu tercih ettiniz ve ne yaptınız? Bu sefer saldırgan tutumlar sergilediniz.
O yasaların hepsini tekrar buraya getirip tekrar bir değişiklik yaptınız. Bu
kafa karışıklığıyla -isterseniz bin tane İç Tüzük değiştirin- yine bu Mecliste
hızlı bir şey yapamayacaksınız, yine her gün kanunları değiştireceksiniz
arkadaşlar. 
Şunu söyleyeyim:
Az önce üniter yapıyla ilgili bir cümle söyledi Sayın Başkan. Bazı kelimeleri
kullanmak üniter yapıya zarar verirmiş. Ya, bu nasıl bir şey? Yani bir kelime
üniter yapıyı mı sarsacak? Bu mudur? Buradan “kürdistan” deyince ülke mi
bölünüyormuş? Bu kadar mı pamuk ipliğine bağlı? Bu kadar mı toplum arasında
çelişkiler var? Bu kadar mı toplum birbirinden kopuk? Bu kelime insanlar
arasındaki bağları koparacakmış…
BURHAN KUZU
(İstanbul) – Demeyin.
AYŞE ACAR
BAŞARAN (Devamla) – …ve bunu da para cezasına bağlayacakmış. 
BURHAN KUZU
(İstanbul) – “Kürdistan” demeyin siz de.
AYŞE ACAR
BAŞARAN (Devamla) – Ne diyeceğimi size sormayacağım Sayın Kuzu. 
BURHAN KUZU
(İstanbul) – “Kürdistan” demeyin siz de. Niye diyorsunuz ki yani?
AYŞE ACAR
BAŞARAN (Devamla) – Sizin ne dediğiniz Twitter’larda belli. Bence siz
Twitter’da yaşamaya devam edin ya, çok iyi trollük yapıyorsunuz. 
Neyse
arkadaşlar, ne söyleyeceğimi kimseye sormak zorunda değilim. İşte yapmak
istediğiniz bu; herkes bizim gibi düşünsün, herkes bizim gibi konuşsun, herkes
bizim gibi davransın. Bunun adı demokrasi değil Sayın Kuzu, çok iyi biliyorsunuz.

BURHAN KUZU
(İstanbul) – Öyle. 
AYŞE ACAR
BAŞARAN (Devamla) – En iyi siz biliyorsunuz. 
BURHAN KUZU
(İstanbul) – Biliyorum.
AYŞE ACAR
BAŞARAN (Devamla) – Bundan demokrasi olmuyor, olmuyor. 
BARIŞ YARKADAŞ
(İstanbul) – Kuzu’ya da adalet! Kuzu’ya da adalet!
AYŞE ACAR
BAŞARAN (Devamla) – Demokrasi müzakere işidir, demokrasi ortak paydalarda
buluşma işidir. 
BURHAN KUZU
(İstanbul) – “Kürdistan” deme.
CEYHUN İRGİL
(Bursa) – Biz sadece sizin gibi Allah’a havale etmiyoruz Sayın Kuzu. 
AYŞE ACAR
BAŞARAN (Devamla) – Ama size şunu söyleyeyim arkadaşlar: Sizi götürecek olan bu
kibriniz olacak. Ben Komisyonda da söylemiştim, biz sizi sizden korumaya
çalışıyoruz, sizden. Sizin bu kibriniz, bu gururunuz, bu her şeyi bilir hâliniz
ülkeyi uçurumun kenarına getirdi. 
BURHAN KUZU
(İstanbul) – Siz çoktan bittiniz zaten. 
AYŞE ACAR
BAŞARAN (Devamla) – Bu kibirden vazgeçmediğiniz sürece siz, emin olun, bir yere
varamayacaksınız. 
BURHAN KUZU
(İstanbul) – Siz bittiniz zaten. 
AYŞE ACAR
BAŞARAN (Devamla) – Sizi bu kibriniz bitirecek diyorum ya, bir film vardı ve
denirdi “En büyük günah kibirdir.” İşte dediğim gibi, başka söz söylemeye gerek
yok, yana yakıla yine geleceksiniz buraya ve sizi bu kibriniz, bu gurunuz
bitirecek diyorum.
Teşekkür
ediyorum. (HDP sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR ÖZEL
(Manisa) – Yoklama istiyoruz.
BAŞKAN – Ayakta
karşıladınız efendim. 
ÖZGÜR ÖZEL
(Manisa) – Yok edilen Parlamentonun yetkileri bunlar.
BAŞKAN – Aynı
mahiyetteki önergeleri oylamadan önce bir yoklama talebi vardır. 
ÖZGÜR ÖZEL
(Manisa) – Yok edilen Parlamentonun yetkileri bunlar, yoklamalar. Son
yoklamalar, son. 
BAŞKAN – Bu
talebi karşılıyoruz. 
Sayın Özel,
Sayın Karabıyık, Sayın Yedekci, Sayın Hürriyet, Sayın İrgil, Sayın Gaytancıoğlu,
Sayın Emir, Sayın Gürer, Sayın Öz, Sayın Bektaşoğlu, Sayın Arslan, Sayın
Sarıhan, Sayın Tüm, Sayın Kayışoğlu, Sayın Özdemir, Sayın Zeybek, Sayın Çamak,
Sayın Demirtaş, Sayın Köksal, Sayın Balbay, Sayın Karadeniz, Sayın Torun. 
Yoklama için iki
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
10’uncu maddeyi
oylarınıza sunuyorum: Kabul edenler… Kabul etmeyenler… 10’uncu madde kabul
edilmiştir.
11’inci madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 11’inci
maddesi aşağıdaki gibi değiştirilmiştir.
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Yakup Akkaya Fatma
Kaplan Hürriyet Akın Üstündağ
 İstanbul Kocaeli Muğla
 Uğur Bayraktutan Kazım
Arslan
 Artvin Denizli
“MADDE 11-
Türkiye Büyük Millet Meclisi İçtüzüğünün 87 nci maddesinin sekizinci fıkrası
aşağıdaki şekilde değiştirilmiştir.
Değişiklik
önergeleri, aykırılık sırasına göre okunup işleme konur. Aynı mahiyetteki
önergelerden en kısa olanı okunup, diğer önergelerin sadece imza sahipleri
okunarak birlikte işleme alınır. Beşten fazla imzalı önergelerde ilk beş imza
okunur ve önerge tutanağa eklenir.”
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüğüzü’nde Değişiklik
Yapılmasına Dair İçtüzük Teklifi’nin 11’inci maddesinin teklif metninden
çıkarılmasını arz ve teklif ederiz.
 Mahmut Toğrul Sibel
Yiğitalp Meral Danış Beştaş
 Gaziantep Diyarbakır Adana
 Mithat Sancar Lezgin
Botan Adem Geveri
 Mardin Van Van
BAŞKAN – Son
okunan önergeye Komisyon katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) – Katılmıyoruz Sayın Başkan.
BAŞKAN – Meclis
Başkan Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN – Son
okunan önerge üzerinde söz isteyen Diyarbakır Milletvekili Sibel Yiğitalp.
Buyurun Sayın
Yiğitalp. (HDP sıralarından alkışlar) 
SİBEL YİĞİTALP
(Diyarbakır) – Sayın Başkan, değerli milletvekilleri; yoklamanın olması çok iyi
oldu, insanlara bir can geldi; herkesin hayatta, yaşıyor, düşünebiliyor,
konuşabiliyor olduğunu görmek bizi çok mutlu etti, onu söyleyebilirim. (AK
PARTİ sıralarından “Duyamıyoruz.” sesleri)
Bir sessiz
olursanız…
BAŞKAN – Sayın
Yiğitalp, Genel Kurula hitap edin.
Sayın
milletvekilleri, lütfen müdahale etmeyin siz de.
SİBEL YİĞİTALP
(Devamla) – Şimdi, tüzük değişikliği konuşuluyor ve tüzük değişikliğiyle ilgili
konuşmalarda, baktığınızda, muhalefetin hiçbir yerde, artık sokakta konuşmasına
engel olunduğu gibi, Mecliste de konuşmaması esas alınmış. Öyle ki tarihsel ve…
Sizin de kendi kayıtlarınızda sizin kendi genel başkanınızın da ısrarla
söylediği kürdistan bile suç olarak burada addedilecek. Nasıl olacak? Ben şimdi
burada beş dakika boyunca “kürdistan” dersem suç mu işlemiş olacağım? Ben bunu
merak ediyorum. Bu beş dakika boyunca eğer ben yüz kez “kürdistan” demişsem yüz
kez mi bundan sorumlu olacağım yoksa bir kez mi? Buradayken bunu sormak
istiyorum yani yüz kez “kürdistan” dememden bir defa mı suçlu olacağım yoksa
yüz kez mi? Bir mantık ve akıl süzgecinizden lütfen geçirin. 
Bakın,
ben Diyarbakır yani Amed kentinin vekiliyim ve orası kürdistan coğrafyasının
bir kentidir aynı zamanda. Benim “kürdistan” dememle ne bu ülke bölünür ne de
bu ülkenin üniter yapısına bir sorun gelir. Sadece ne olur, biliyor musunuz?
Oranın tarihsel gerçekçi yapısına saygı duyulmuş olur. Bununla birlikte ben
Sur’da yapılan katliamlara “katliam” demeyecek miyim? F16’larla vurulan sivil
yerleşim alanlarını ben nasıl tarifleyeceğim? Bir gün içerisinde 35 insan
katledildi. Bunu nasıl anlatacağım ben size? Nasıl anlatacağım? Suriye’de “Esad
katletti.” diyeceğim ama “Sur’da katletti.” demeyeceğim. Neden? Çünkü orasına
başka bir ülkenin toprakları olarak bakıyorsunuz. 
METİN
GÜNDOĞDU (Ordu) – PKK’dan bahset, PKK’dan. PKK’nın şehit ettiklerinden bahset. 
SİBEL
YİĞİTALP (Devamla) – Hiç fark etmiyor. Ölümlerin olduğu her yerde, çoğul olarak
katledilen her yerde ölüm ölümdür. Fark etmiyor, fark etmez. Ölümler karşısında
aynı duruşu gösteriyoruz ve aynı refleksi gösteriyoruz. 
METİN
GÜNDOĞDU (Ordu) – Tunceli’deki ölümlerden bahsedin bakayım. 
SİBEL
YİĞİTALP (Devamla) – Bakın, iki yıldır burada çözüm ve müzakere süreci
üzerinden onlarca konuşma yapıldı -biz sayısını hatırlamıyoruz- buradan gelip
bir tane AKP’li vekil “Bir Kürt sorunu vardır, Kürt sorununun da çözümü
konuşmayladır.” demedi. Ne yaptınız tüzükte? “Katliam”, “kürdistan” ve buna
benzer sizi tamamen gerçeklerle yüzleştirecek kelimelere, kavramlara karşı sert
bir refleks gösterdik.
BURHAN
KUZU (İstanbul) – Biz gelmeden “Kürt’üm.” diyemiyordun, “Kürt’üm.” Biz gelince
“Kürt’üm.” diyebildin. Yapma bunu, Allah’tan korkun, ayıp ediyorsunuz. 
MERAL
DANIŞ BEŞTAŞ (Adana) - Kürtler ödediği bedellerle… Siz istediğiniz için değil.
SİBEL
YİĞİTALP (Devamla) – Yani siz önce Allah’a havale ettiğiniz adalet duygusunun
arayışına devam edin bence. 
FİLİZ
KERESTECİOĞLU DEMİR (İstanbul) - Sayenizde mi söylediler?
AYŞE
ACAR BAŞARAN (Batman) – Sayenizde değil...
BURHAN
KUZU (İstanbul) – Allah’tan korkun, yapmayın bunu. Biz geldik de özgürlük
geldi. Bırakın, “Ben Kürt’üm.” diyemiyordunuz. 
SİBEL
YİĞİTALP (Devamla) – Bakın, siz, adalet arayışınız var, değil mi? Siz… Bir
dakika… 
MAHMUT TOĞRUL
(Gaziantep) – Yıllardır mücadelesini veriyoruz Burhan Bey. Senin himmetinle
olmuyor, onun himmetiyle olmuyor.
METİN GÜNDOĞDU
(Ordu) – Bir gün terör örgütünü lanetleyebildin mi?
SİBEL YİĞİTALP
(Devamla) – Siz bu kimliği bize bahşetmediniz. Biz direnerek, mücadele ederek
doğuştan getirmiş olduğumuz özelliklerin onurlu mücadelesini yürüttük.
BAŞKAN –
Müdahale etmeyin sayın milletvekilleri.
MERAL DANIŞ
BEŞTAŞ (Adana) – Siz gelince sadece sataşmayı biliyorsunuz.
BURHAN KUZU
(İstanbul) – Eski hükûmetler niye vermedi size? Biz verdik, biz! Kıymet bilin,
kıymet! Nankörsünüz, nankör!
SİBEL YİĞİTALP
(Devamla) – Nankör… Kimsiniz ya? Siz, haşa, Allah’ın yerine mi koyuyorsunuz
kendinizi?
BURHAN KUZU
(İstanbul) – Bırak şimdi iktidarı!
MERAL DANIŞ
BEŞTAŞ (Adana) – Bakan olamayacaksın.
SİBEL YİĞİTALP
(Devamla) – Ben bir Kürt kadınıyım ya, var mı ötesi yani? Sen beni zorla Türk
mü edeceksin?
BURHAN KUZU
(İstanbul) – “Kürt’üm.” bile diyemiyordun.
CEYHUN İRGİL
(Bursa) – Hocam laf atmakla bakan olunduğunu anlayınca en öne gelip…
ÖZGÜR ÖZEL
(Manisa) – Bakan olmak için…
SİBEL YİĞİTALP
(Devamla) – Zorla benim ana dilimimi mi değiştireceksin? Zorla çocuğumun,
yaşadığım yerin ismini mi değiştireceksin? Zorla coğrafyamın adını mı
değiştireceksin? (AK PARTİ sıralarından gürültüler)
METİN GÜNDOĞDU
(Ordu) – Terörü savunmayacaksın!
AYŞE ACAR
BAŞARAN (Batman) – Böyle bakan olamazsın.
CEYHUN İRGİL
(Bursa) – Devam edin.
GÜLAY YEDEKCİ
(İstanbul) – Bir dahaki gelene kadar, en çok laf atan, bakan olacak.
SİBEL YİĞİTALP
(Devamla) – Bakın, biz burada anlatmaya çalışıyoruz ama… Lütfen, Burhan Kuzu,
siz Twitter’da devam edin konuşmaya. (AK PARTİ ve HDP sıralarından gürültüler)
MERAL DANIŞ
BEŞTAŞ (Adana) – Tabii, tabii, biraz sesinizi yükseltin.
SİBEL YİĞİTALP
(Devamla) – Siz Twitter’da buradan daha başarılısınız. Konuşma konusunda
yetersizsiniz.
CEYHUN İRGİL
(Bursa) – Oradan değil, şuradan atacaksınız Hocam, yanlış olmasın. Şuradakiler,
laf atanlar bakan oldular.
MURAT EMİR (Ankara)
– İkinci sıraya, ikinci sıraya! İkinci sıradan laf atanlar bakan oldu.
BURHAN KUZU
(İstanbul) – Hayır, sana ne oluyor, anlamadım, sana ne oluyor ya? Sen de mi
savunuyorsun bunu, sana ne oluyor?
SİBEL YİĞİTALP
(Devamla) – E böyle olmaz ki. Niye müdahale etmiyorsunuz şimdi? Ben
anlamıyorum, niye cevap… (AK PARTİ sıralarından gürültüler)
BAŞKAN – Ama siz
de ikili konuşmayın lütfen, müdahale etmeyin birbirinize.
SİBEL YİĞİTALP
(Devamla) – Hayır, ben ikili konuşmuyorum.
BAŞKAN – Siz
Genel Kurula hitap edin.
Sayın
milletvekilleri, lütfen müdahil olmayın.
SİBEL YİĞİTALP
(Devamla) – Bakın, buradan bir AKP’li konuşsaydı, çok basit, böyle, bir espri
yapmış olsaydık, buradan hemen müdahale etmiş olacaktınız. “Lütfen,
konuşmacının şeyini bozmayın, lütfen sessiz olun.” derdiniz ama HDP konuşunca,
anında…
BAŞKAN – Siz
beni duymadınız, ben birkaç defa tekrar ettim Sayın Yiğitalp, duymadınız.
ÖZGÜR ÖZEL
(Manisa) – İçinden söylemiş adam ya, Allah Allah! İçinden geçirmiş adam. İlla
mikrofona mı söylemesi lazım?
SİBEL YİĞİTALP
(Devamla) – Hayır, hayır. HDP’ye karşı bu düşmanlık duygusundan vazgeçin. İster
kabul edin ister etmeyin, HDP, bu ülkenin hakikatidir ve her zaman da burada
olacaktır. Her zaman da ülkelerinin adını, coğrafyalarının adını, kimliğinin
adını da her zaman ve her zaman söyleyecektir.
Kürdistan
vardır. Ben bir Kürt kadınıyım, ana dilim de Kürtçedir. (HDP sıralarından
alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Milliyetçi Hareket Partisi Grup Başkanvekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 11’inci
maddesi aşağıdaki gibi değiştirilmiştir.
“MADDE 11-
Türkiye Büyük Millet Meclisi İçtüzüğünün 87 nci maddesinin sekizinci fıkrası
aşağıdaki şekilde değiştirilmiştir.
Değişiklik
önergeleri, aykırılık sırasına göre okunup işleme konur. Aynı mahiyetteki
önergelerden en kısa olanı okunup, diğer önergelerin sadece imza sahipleri
okunarak birlikte işleme alınır. Beşten fazla imzalı önergelerde ilk beş imza
okunur ve önerge tutanağa eklenir.”
Kazım Arslan (Denizli) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU BAŞKANI MUSTAFA ŞENTOP (İstanbul) –Katılmıyoruz.
BAŞKAN – Meclis
Başkanlığı?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN – Önerge
üzerinde söz isteyen Denizli Milletvekili Kazım Arslan. 
Buyurun Sayın
Arslan. (CHP sıralarından alkışlar) 
KAZIM ARSLAN
(Denizli) – Sayın Başkan, değerli milletvekilleri; hepinizi öncelikle sevgiyle
saygıyla selamlıyorum. 492 sıra sayılı Yasa Teklifi’nin 11’inci maddesinde
istediğimiz değişiklik önergesiyle ilgili söz aldım. 
Değerli
milletvekilleri, yapılmak istenen değişiklikte “Önergeler aykırılık sırasına
göre okunup işleme konur. Aynı mahiyetteki önergelerden en kısa olanı okunup
diğer önergelerin imza sahipleri okunmak suretiyle işleme alınır. Beşten fazla
imzası olan önergelerde ilk beş imza sahibi okunur, önerge tutanağa geçirilir.”
deniliyor.
Değeri
milletvekilleri, sizlere soruyorum: Her bir önergenin, aykırılık sırasına göre
okunmasının ne mahzuru var? Bu önergelerin birer birer özellikle önerge
sahiplerinin dileklerinin, isteklerinin ve değişiklik istemlerinin burada Genel
Kurula sunulmasında ne mahzur var? Mademki bir önerge hazırlanıyor, herkesin
fikri, zikri farklı, düşüncesi farklı; bu önergelerin ayrı ayrı okunması
gerçekten uygundur, o nedenle, bu değişiklik yerinde değildir. 
İç Tüzük’ün
geneline baktığımızda, bu değişikliğin geneline baktığımızda Meclis
çalışmalarının etkin kılınmak, verimli hâle getirilmek istendiği söyleniyor. 
Şimdi, değerli
arkadaşlarım, iktidar milletvekilleri olarak 316 üyeye sahipsiniz, burada 184
ve onun üzerinde milletvekili olmadığı için, sadece yoklamalarda bulunup sonra
dışarıya çıktığınız, odalarınıza gittiğiniz için ve kuliste beklediğiniz için
burada çoğu zaman boş sıralara konuşmak zorunda kalıyoruz. Muhalefet partisi
olarak yoklama istediğimizde bize kızıyorsunuz, sonra da diyorsunuz ki:
“Muhalefet bizi engelliyor, bizim işimizi yürütmemizi engelliyor ve bu nedenle
hızlı bir şekilde yasaları çıkartamıyoruz.” Ama hiçbir zaman kendinizi
sorgulamıyorsunuz, kendiniz özeleştiri yapmıyorsunuz.
Değerli
arkadaşlarım, yani bu değişiklik olunca gerçekten iktidar partisinin 184’ün
üzerinde milletvekili sürekli burada olacak mı? Biz yine yasaları hızlı bir
şekilde çıkarabilecek miyiz? Birlikte karşılıklı olarak boş sıralara değil,
sizlerle birlikte yasaların artısını eksisini, iyisini kötüsünü burada geniş
anlamda tartışabilecek miyiz? Kesinlikle hayır. Dolayısıyla bu yapılan değişiklik,
bize çok büyük fayda sağlamayacaktır. 
Şimdi, Mecliste
konuşmak, gerçekten çok önemli. Eğer burada yasaların daha iyi çıkması için,
daha mükemmel olması için hem kanun tekniğine hem kanun bütünlüğüne hem
mevzuata uygun bir şekilde çıkarılması için tartışıyorsak, konuşuyorsak bunun
ne mahzuru olabilir? Niye bu konuda muhalefetin sesini kısmak istiyorsunuz,
susturmak istiyorsunuz, konuşturmak istemiyorsunuz? 
Değerli
arkadaşlarım, birçoklarını konuşmadığımız zaman burada birçok yanlış yasa
çıkıyor ve sonuçta hemen uygulamaya soktuğumuz zaman mahzurları gündeme
geliyor, yeni yeni değişiklikleri yine burada tartışmak zorunda kalıyoruz.
Dolayısıyla değerli arkadaşlarım, biz bunu kesinlikle çok geniş anlamda düşünüp
bu tasarının geri çekilmesi suretiyle mevcut İç Tüzük’ümüzün demokratik
ortamlar içinde, uzlaşmayı öne çıkararak, muhalefetle iktidar birlikte birçok
konuda uzlaşıp nasıl yasaları çıkartıyorsa gerçekten burada uzlaşı hâlinde
olduğumuz zaman önemli yasaları hızlıca çıkarabilmişsek yine gelecekte de
hiçbir değişikliğe gerek olmadan biz yasaları tekrar çıkarabiliriz. Çünkü
demokrasi, uzlaşma rejimidir, dayatma rejimi değildir. Biz böyle istiyoruz,
böyle olacak, böyle olmalıdır.” diye mutlak surette sizin dediğiniz gibi burada
yasaların çıkması hâlinde, tartışması kesinlikle gelecekte devamlı bir şekilde
sürecektir diyorum. Bu yapılan değişiklikler gerçekten demokrasimizi
zedeleyecek, demokratik bir ülke olmamızı da ortadan kaldıracaktır diyorum. 
Hepinize
tekrar teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
12’nci
madde üzerinde aynı mahiyette olmak üzere iki adet önerge vardır, okutup
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü’nde Değişiklik
Yapılmasına Dair İçtüzük Teklifi’nin 12’nci maddesinin teklif metninden
çıkarılmasını arz ve teklif ederiz. 
 Mahmut Toğrul  Sibel
Yiğitalp  Meral Danış Beştaş 
 Gaziantep  Diyarbakır
 Adana
 Mithat Sancar  Adem
Geveri  Lezgin Botan
 Mardin  Van
 Van
Aynı mahiyetteki
önergenin imza sahipleri; 
 Muharrem Erkek  Murat
Emir  Nurhayat Altaca Kayışoğlu
 Çanakkale  Ankara
 Bursa
 Yakup Akkaya  Fatma
Kaplan Hürriyet  Akın Üstündağ
 İstanbul  Kocaeli
 Muğla
 Burcu Köksal  Uğur
Bayraktutan 
 Afyonkarahisar  Artvin

BAŞKAN –
Komisyon aynı mahiyetteki önergelere katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Sayın
Başkanım.
BAŞKAN –
Başkanlık temsilcisi aynı mahiyetteki önergelere katılıyor mu? 
TBMM İDARE AMİRİ
SALİM USLU (Çorum) – Katılamıyoruz Sayın Başkanım.
BAŞKAN – Aynı
mahiyetteki ilk önerge üzerinde söz isteyen Afyonkarahisar Milletvekili Burcu
Köksal. 
Buyurun Sayın
Köksal. (CHP sıralarından alkışlar)
BURCU KÖKSAL
(Afyonkarahisar) – Sayın Başkan, değerli milletvekilleri; şimdi size bir not
okuyacağım: “Siyaset sadece demokratik yollarla yapılmaz ya da ‘siyaset’
denilince akla sadece barışçı yollar gelmez. Kendi politikalarınızı yürütmenize
engel olabilecek muhalefeti fiziken ortadan kaldırmak, hapsetmek, tehdit etmek,
korkutmak, sindirmek de siyasi faaliyetin kapsamı içinde görülebilir.” Bunlar
nerede yazıyor? AKP’nin “Siyaset Akademisi 10’uncu Dönem Ders Notları” başlığı
altında yayımladığı kitapta Profesör Taner Demirer’in tespiti olarak yazılmış.
İşte siz, muhalefete yıllardır bunu yapmaya çalışıyorsunuz. 
Bunun
son örneği de MHP destekli getirmiş olduğunuz bu İç Tüzük değişikliği.
Olağanüstü hâl koşullarında devletin her türlü olanaklarını kullanarak,
arkanızda inanılmaz bir medya desteğiyle ve Yüksek Seçim Kurulunun haksız ve
mesnetsiz olarak mühürsüz oy pusulalarını hukuksuz bir şekilde geçerli
saymasıyla referandumdan geçirmiş olduğunuz Anayasa değişikliğiyle Meclisin
intiharını istediniz. Şimdi bu İç Tüzük değişikliğiyle Türkiye Büyük Millet
Meclisini idam sehpasına çıkarmak istiyorsunuz. Meclisi işlevsiz, fonksiyonsuz,
milletvekillerinin parmak indirip kaldırdığı ya da elektronik sisteme girip oy
kullandığı, çok ses çıkmayan, her şeyin rutinleştiği bir yer hâline getirmeye
çalışıyorsunuz. 
Allah
aşkına, Meclis niçin var? Milleti temsil etmek için. Görevi ne? Kanun tasarı ve
tekliflerini, kararları her yönüyle konuşup tartışmak, vatandaşların lehine mi,
aleyhine mi olup olmadığına, kamusal yarar sağlanıp sağlanmadığına konuşup
tartışarak bir ortak akılla karar vermek için var. 
Siz,
güya, uzun çalışma saatlerini bahane ederek ama gerçekte muhalefetin sesini
kısmak için bu İçtüzük Değişlik Teklifi’ni getirdiniz. Peki, ben bir soru
soruyorum: Biz milletvekilleri niye seçiliyoruz, niye maaş alıyoruz? Vatandaşa
hizmet etmek, ülke sorunlarını çözmek için; öyle değil mi? Peki, o zaman uzun
çalışma saatlerinden, bu kadar çalışmaktan şikâyet niye? Biz ülke sorunlarını
çözmek için haftalarca, günlerce çalışmaktan, mücadele etmekten şikâyet
etmezken sizin niye zorunuza gidiyor? 
16
Nisanda geçirdiğiniz Anayasa değişikliğiyle milletvekili sayısını 600’e
çıkarıyorsunuz ama o milletvekiline sadece önüne gelen düzenleme için onama
yetkisi tanıyorsunuz, o milletvekilinin söz hakkını elinden alıyorsunuz.
Muhalefet milletvekillerinin söz haklarını, sürelerini kısıtlayarak hatta
“kürsüde göstermiş olduğu materyaller, görsel resimler üzerinden dahi ceza
vereceğiz” tehdidiyle muhalefetin sesini kısmak istiyorsunuz. 
Biz
Cumhuriyet Halk Partisi milletvekilleri olarak bugün buradan çıkarız;
Edirne’den Ardahan’a 81 ilde, tüm ilçelerde, köylerde, kasabalarda bütün
yurttaşlarımıza sizin yanlışlarınızı, sizin hatalarınızı, sizin bu ülkeyi
perişan ettiğinizi anlatmaktan çekinmeyiz. (CHP sıralarından alkışlar) 
HASAN BASRİ KURT
(Samsun) - Yüzde 1 oy aldığınız yerlere de gidecek misin?
BURCU KÖKSAL
(Devamla) - Burada sesimizi kısabilirsiniz ama alanlarda, sahalarda,
meydanlarda…
HASAN BASRİ KURT
(Samsun) - Yüzde 1 oy aldığın yerlere de gidecek misin, yüzde 1 oy aldığın?
BURCU KÖKSAL
(Devamla) - …Cumhuriyet Halk Partisinin Genel Başkanı Sayın Kemal Kılıçdaroğlu
dâhil 133 milletvekilinin sesini kısmaya sizin gücünüz yetmeyecek. 
HASAN BASRİ KURT
(Samsun) – Yüzde 1 oy aldığınız yerlere de gidecek misiniz, yüzde 1?
BURCU KÖKSAL
(Devamla) - Biz her zaman bu ülkede doğrular için, doğruları söylemek için, bu
ülkede sizin yaptığınız hataları vatandaşa anlatmak için burada yapmaya
çalıştığınız, gece yarısı önergeleriyle, “torba” dediğiniz ama bana göre çorba
yasalarla yapmak istediğiniz adrese teslim, kişiye özel yasalarınızı,
yanlışlarınızı anlatmaktan hiçbir zaman çekinmeyeceğiz.
Herkese
saygılarımla. (CHP sıralarından alkışlar) 
BAŞKAN – Aynı
mahiyetteki diğer önerge üzerinde Sayın Lezgin Botan, Van Milletvekili.
Buyurun. (HDP
sıralarından alkışlar) 
LEZGİN BOTAN
(Van) – Teşekkür ediyorum Sayın Başkan.
Sayın Başkan,
değerli milletvekilleri; teklifin 12’nci maddesi üzerine grubum adına söz almış
bulunmaktayım. Genel Kurulu saygıyla selamlıyorum.
Şu an üzerinde
tartıştığımız İç Tüzük değişikliğinin her maddesi, milletvekillerinin
düşüncelerini sınırlandırmak, sözünü kesmek ve hatta mümkünse konuşturmamak
üzerine kurulmuştur. Bu nedenle, bu İç Tüzük’ün ruhu, sansür üzerine
oluşturulmuştur. Ankara katliamı, IŞİD’le ticaret, Ceylanpınar veya Sur
katliamı, “Terör araştırılsın.” talebiyle verdiğimiz araştırma önergelerini
reddeden AKP, şimdi de halkın, önerilerin, önergelerin, bu mevcut şeylerin
içeriğine ulaşmasını engellemeyi amaçlamaktadır. Çünkü yapılan düzenleme, genel
görüşme ve Meclis araştırması önergelerinin Genel Kurulda okunması işlemini kaldırmakta,
sadece önerge ve özetlerinin milletvekillerine ve hükûmete bildirilmesini hüküm
altına almaktadır. 
Başkanlığın
sunuşlarında, mevcut durumda, genel görüşme ve araştırma önergeleri, Genel
Kurulun bilgisine kâtip üye tarafından okunarak sunulmaktadır. Düzenlemeyle
sadece milletvekili ve hükûmete bildirilmesi düzenlenmektedir. Genel Kurulda
milletvekilleri tarafından Meclis Başkanlığına bir dönem içinde verilen
araştırma önergelerinin ve genel görüşme önergelerinin tümünün görüşülmesi
imkânsızdır. Buna karşın bu maddeyle bu denetim aracı da sınırlandırılmakta ve
ortadan kaldırılmaktadır. Milletvekilleri tarafından verilen araştırma ve genel
görüşme önergelerinin Başkanlığın sunuşları kısmında okunmasının kaldırılması,
milletvekillerinin, siyasi parti gruplarının, muhalefetin ülke gündemine dair
neleri çalıştığı, neleri konuşacağı, neleri gündeme taşıdığı hususu, hem Meclis
tutanaklarına geçirilerek tarihe not düşülmekte hem de kamuoyuna yansıması
sağlanmaktadır. 
Değerli
milletvekilleri, bu hakkın kaldırılmasıyla muhalefetin söz hakkı ve denetim
araçları daha da sınırlandırılmakla birlikte kamuoyunun bilgi edinme hakkı da
engellenecektir. Üstelik genel görüşme herhangi bir önerge değildir. Genel
görüşme, ülkenin kritik gündemlerinde söz konusu olan bir Meclis çalışmasıdır.
Düzenlemeyle muhalefetin, ülkenin genel gündemiyle ilgili verdiği genel görüşme
talebinin kamuoyuna aktarılmasının önüne geçilmektedir. Bütün bu sebeplerle
maddenin teklif metninden çıkarılmasını öneriyoruz. 
Geldiğimiz
noktada, halkın Meclisi, âdeta sarayın noteri hatta sarayın hizmet, çalışma
birimine dönüştürülmekte. Bu, postmodern bir vesayet düzenidir, asla demokratik
değildir çünkü halkın iradesi hiçleştirilmektedir. Bunun içinde havuz medyası
diye bir ucube yaratıldı, ana akım medya tamamen kontrol altına alındı. Peki,
neden? Çünkü medyanın özgürce haber yapabildiği bir ülkede, kürdistanda işlenen
savaş suçları, skandal hak ihlalleri ve sivil katliamlar ortaya çıkacaktır. 
Eğer özgür medya
olsaydı… Necmettin Fendik, arkadaşlar, özellikle bunu dinlemenizi istirham
ediyorum. Bir hafta önce Yüksekova’da kolluk güçleri, bir mahalleye genel bir
arama yapmak üzere girdikleri bir sokakta Necmettin Fendik’in kapısı çalınıyor
ve Necmettin Fendik kapısını polislere açarken bir polis, kafasına ateş etmek
suretiyle Necmettin Fendik’i çocuklarının gözleri önünde öldürdü ve dokuz aylık
çocuğunu eşinin kucağından alıp yere çaldı. Evini tarumar ettiler. Düşünün, bir
yurttaş gelişigüzel bir şekilde öldürülüyor, sonra da arkasından ailesine ne
denirse beğenirsiniz, “Pardon, kusura bakmayın.” deniyor fakat bu ülkede bu,
soruşturma konusu olmuyor. Bir insan, evinde çocuklarının gözleri önünde
öldürülüyor. Eğer basın özgür olsa bir ülkede insanlar, yurttaşlar bu kadar
gelişigüzel birileri tarafından öldürülmez. Bakın, bu adama yani bu tetiği
çeken katil polise burada “terörist” desem hepiniz bağırıp çağıracaksınız. 
15 Temmuzdan
önce de benzeri şekilde katliamlar yapılıyordu ve biz onları buraya taşıdığımız
zaman buralarda birileri ayağa kalkıp “Siz terör örgütünün propagandasını
yapıyorsunuz...” Fakat ne oldu? O kadar azdılar ki geldiler, burayı
bombaladıktan bir gün sonra o insanların “terörist” olduğunu, o insanlara
“asker kılıklı teröristler” demeye başladınız. Peki, Necmettin Fendik’i evinde
öldüren bu adama “terörist” diyecek misiniz? Veya yarın öbür gün
“Fetullahçı’ydı, FETÖ’ydü, bilmiyorum, bu kılık içerisinde bunu yaptı.” gibi
bahaneler sizi kurtarmaz.
(Mikrofon
otomatik cihaz tarafından kapatıldı) 
LEZGİN BOTAN
(Devamla) – Bu durumu kınamak ve bu durum karşısında durabilmek için basının
özgür olması lazım. Halk burada rahatlıkla ne oluyor, ne bitiyor... Burada
iktidar neyi çeviriyor, muhalefet ne yapıyor, bunun kamuoyuna yansıması için
burada özgür bir ortamın sağlanması lazım.
BAŞKAN –
Teşekkür ediyoruz Sayın Botan.
LEZGİN BOTAN
(Devamla) – Bitiriyorum.
Düşünebiliyor
musunuz, ben mahallede, sokakta “kürdistan” diyeceğim, kahvede “kürdistan”
diyeceğim, suç yok ama halkın iradesinin tecelligâhı Mecliste “kürdistan”
dersem suç olacak. Bu, ne demektir? Demek ki kahve, bu Meclisten daha
itibarlıdır, kahve, bu Meclisten daha ileridir. Yapmayın, Meclisin itibarıyla
bu kadar oynamayın. 
Genel Kurulu
saygıyla selamlıyorum. (HDP sıralarından alkışlar) 
BAŞKAN –
Teşekkür ediyoruz Sayın Botan. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
12’nci maddeyi
oylarınıza sunuyorum: Kabul edenler… Kabul etmeyenler… 12’nci madde kabul
edilmiştir. 
13’üncü madde
üzerinde aynı mahiyete olmak üzere iki adet önerge vardır, okutup birlikte
işleme alacağım. 
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüzüğü'nde Değişiklik
Yapılmasına Dair İçtüzük Teklifi’nin 13’üncü maddesinin teklif metninden çıkarılmasını
arz ve teklif ederiz.
 Mahmut Toğrul Sibel
Yiğitalp Mithat Sancar
 Gaziantep Diyarbakır Mardin
 Meral Danış Beştaş Adem
Geveri Lezgin Botan
 Adana Van Van
 Aynı mahiyetteki önergenin imza
sahipleri: 
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Fatma Kaplan Hürriyet Necati
Yılmaz Yakup Akkaya
 Kocaeli Ankara İstanbul
 Akın Üstündağ Uğur
Bayraktutan 
 Muğla Artvin
BAŞKAN –
Komisyon aynı mahiyetteki önergelere katılıyor mu? 
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Sayın
Başkanım. 
BAŞKAN –
Başkanlık temsilcisi? 
TBMM BAŞKAN
VEKİLİ AYŞENUR BAHÇEKAPILI (İstanbul) – Katılmıyoruz Sayın Başkan. 
BAŞKAN – Aynı
mahiyetteki ilk önerge üzerinde söz isteyen, Ankara Milletvekili Necati Yılmaz.
(CHP sıralarından alkışlar) 
Gecenin bu
vaktinde güçlü bir teveccüh, iyi bir alkış.
Buyurun. 
NECATİ YILMAZ
(Ankara) – Sayın Başkan, Sayın Divan, sayın milletvekilleri; iktidar partisi,
muhalefetin sesini kısmak ve Meclisi işlevsiz hâle getirip tek adam rejimini
tahkim etmek amacıyla on beş yıldır bir çaba içerisinde. Menzili deşifre olmuş
bu yürüyüşündeki yeni ortağıyla yeni rejimin hukuksal altyapısını oluşturmak
için getirdiği İç Tüzük üzerinden söz almış bulunuyorum. Bu vesileyle Genel
Kurulu saygıyla selamlıyorum. 
Sayın
milletvekilleri, düzenlemeyle, Türkiye Büyük Millet Meclisi bina, tesis,
eklenti ve arazisine silahlı olarak girmek yasaklanıyor. Biz, güvenlik
görevlilerinin dışında herkes için tüm yaşam alanlarında bu anlayışın
benimsenmesini istiyoruz. Ancak iktidar, bir yandan toplumu kutuplaştırıp
ayrıştırırken diğer yandan bireysel silahlanmayı ne kadar özendirdiğini ve
kolaylaştırdığını görüyoruz.
İktidarın son on
yılında ülkemizde silahlanma 10 kat arttı. 2,5 milyon ruhsatlı, 17 milyonu
ruhsatsız, silah sayısı 20 milyona ulaştı. Buradan iktidara sesleniyorum:
Meclisin sesini nasıl kısabilirim diye İç Tüzük’le uğraşmak yerine, sizleri bu
büyük ve bir o kadar da tehlikeli sorun üzerinde sağduyulu ve aklıselimle
düşünmeye davet ediyorum. 
Sayın milletvekilleri,
yine bu teklifle, “Genel Kurulun çalışma düzenini ve huzurunu bozucu döviz,
pankart gibi materyalleri getirmek ve kullanmak” şeklinde bir yasaklama
getiriliyor. Burada bir anekdot anlatmak istiyorum, hatırlayanlarınız vardır:
Yıl 1996, Ankara, Gazi ve Hacettepe Üniversitesi öğrencileri bu Genel Kurulda
üniversite harçlarına yapılan yüzde 300’lük zamma tepki olarak “Okuma hakkımız
engellenemez! Harçlara hayır!” sloganıyla pankart açmışlardı. Bunun üzerine
öğrenciler, salondan çıkarılıp gözaltına alındılar, haklarında dava açıldı.
Toplantı ve Gösteri Yasası’na muhalefetten onar ay hapis cezası aldılar.
Sonrasında, Yargıtay, 1998 yılında, Türkiye Büyük Millet Meclisinde bile olsa
öğrencilerin ifade ve toplanma özgürlüklerinin kısıtlanamayacağını, Meclisin,
halkın taleplerini dinlemek ve karşılamakla ödevli olduğunu belirtip Mecliste
pankart açmanın, ifade özgürlüğü çerçevesinde korunması gerektiği gerekçesiyle
ceza kararını bozdu; özetle, öğrencilerin eyleminin demokratik bir tepki ve hak
olduğunu belirtti. Şimdi, bu düzenlemeyle Yargıtayın 1998 yılında verdiği,
yurttaşlar için demokratik bir hak olarak gördüğü davranış, milletvekilleri
için yasaklanıyor, vatandaşa hak olan, vekile yasak hâle getiriliyor. 
Sayın
milletvekilleri, insanız, düşünürüz, sorgularız, konuşuruz. Düşüncelerimizi
sözle, jestle, mimikle, beden diliyle ifade ederiz. Bazen de düşüncelerimizi
daha etkili kılmak için maddi veya görsel materyalle ifade ederiz. Bunların
tamamı, söze dâhildir, düşünce ve ifade özgürlüğünün kapsamındadır. 
Sayın
milletvekilleri, tasarıdaki çalışma düzeni ve huzuru bozacağı iddia edilen şey,
ne kâğıt ne plastik ne de kumaştır; elbette ki iktidarın huzurunu bozacak olan
şey, o pankartın, o tişörtün üzerindeki yazıdır, resimdir, mesajdır, yani
iktidarın yansıyan yüzüdür. İktidarı bu düzenlemeye zorlayan şey, o pankarta
yansıyan gerçeğiyle yüzleşememesidir. Aynaya bakmaktan korkanlar, çocuklarının
yüzüne nasıl bakar arkadaşlar? (CHP sıralarından alkışlar) Ama ne yapsanız da
kendinizden kaçamazsınız, ayak izleriniz hep sizinle yürür. O ayak izlerinizden
bulurlar sizi. Bunu siz de biliyorsunuz, o nedenle korkuyorsunuz. Korktukça
daha çok baskı ve yasaklama getiriyorsunuz. Baskı ve yasak arttıkça daha çok
korkuyorsunuz, o bilinen akıbetinizden korkuyorsunuz. Bu büyük açmazın içinde
debelenip debelenip duruyorsunuz. Artık, bu süreçte “Tavşan, korktuğu için mi
kaçar, kaçtığı için mi korkar?” sorusuna yanıt aramaya gerek yok çünkü korkak
tavşan, kaçtığı yere korkusunu da götürür. 
İktidarın
ortağına sesleniyorum, diyorum ki: Vekilleri sustursanız halkı susturamazsınız,
onurlu gazetecileri hiç susturamazsınız; bu kürsüyü sustursanız sokağı
susturamazsınız. Hak ve hakikat, milyonlarca adım olur, Bolu Dağı’nı aşar. (CHP
sıralarından alkışlar) Hak ve hakikat, mahkeme salonunda savunma kürsüsünde
Ahmet Şık olur, haykırır, “Kahrolsun istibdat, yaşasın hürriyet!” der. 
Saygılar
sunuyorum. (CHP sıralarından alkışlar) 
BAŞKAN – Aynı
mahiyetteki diğer önerge üzerinde söz isteyen, Van Milletvekili Adem Geveri.
Buyurun Sayın Geveri.
(HDP sıralarından alkışlar) 
ADEM GEVERİ
(Van) – Sayın Başkan, değerli milletvekilleri; hepinizi hürmetle selamlıyorum. 
Doğrusunu
söylemek gerekirse ben de 13’üncü madde hakkında görüşlerimi, özellikle de iki
gündür partimin dile getirdiği görüşleri dile getirmek isterdim ancak bu saatte
defalarca ve saatlerce birçok muhalif milletvekili arkadaşımız tarafından
birçok yönüyle dile getirilen bu düzenlemeyle ilgili yanlışlıklar tekrar
belirtilmeye gerek bile duyulmuyor. Lakin hepinizin malumudur, buradaki yasal
düzenlemenin, İç Tüzük’le ilgili yapılmak istenilen düzenlemenin hiçbir adil,
doğru ve demokratik yönü yoktur. Bu açıdan, tekrar teknik bilgilendirmeye gerek
yok. Asıl önemli olan, sizin vicdanlarınıza ve aynı zamanda sizin temsil
ettiğiniz ve başında “adalet” kavramı geçen partinin iddiaları ve aynı zamanda
programı ve tüzüğüne atıf yaparak size hatırlatmak istiyorum. Gerçekten bu
düzenlemeyi vicdanınız kabul ediyor mu? Gerçekten bu düzenlemeyi demokratik
standartlara uygun görüyor musunuz? Gerçekten inandığınız değerlerle örtüşük ve
bağdaşık görüyor musunuz? 
Çok
değerli, saygıdeğer, demokratik düşünen, inanca saygılı olan, Allah korkusu
olan, insanlığa değer veren ve her bir canın çok değerli ve kıymetli olduğunun
iddiası ve hassasiyetini taşıyan siz değerli AKP’li milletvekilleri, vicdanınız
burada öldürülmüş olabilir, sindirilmiş olabilir, bastırılmış olabilir ama
unutmayın ki halkın birer temsilcisi olarak burada demokratik ve aynı zamanda
medeni hak ve sorumluluklarınız vardır. Bunlar programlarla, Tüzük’le, Türkiye
Cumhuriyeti’nin Anayasası ve yasalarıyla biliyorsunuz desteklenmiştir ve aynı
zamanda da sorumluluk olarak bize yüklemiştir. Siz, Türkiye Cumhuriyeti
Anayasası’na hakaret olarak iddia edilen ifadeler olarak bize dayatılan
“kürdistan” kelimesini gerçekten Türkiye Cumhuriyeti halkına bir hakaret olarak
mı görüyorsunuz? Kürtlerin hakkını, hukukunu dile getirmeyi burada devletimize,
vatanımıza, milletimize, 80 milyon vatandaşımıza, onların ortak kaderine,
geçmişine hakaret olarak mı görüyorsunuz? Sevgili Kürt milletvekilleri, sevgili
Müslüman, insan haklarına değer veren arkadaşlarımız, buyurun. Bir kişi burada
bir konuşabilseydi, deseydi ki bu Tüzük, bu yasal düzenleme, gerçekten de akla,
vicdana, demokratik standartlara, İslami değerlere uygundur; asla ve asla
burada “kürdistan” ifadesi, Kürt halkının haklı, meşru hak ve özgürlüklerinin
talep edilmesi, dile getirilmesi yasaklanmamıştır. Buyurun bu konuda, lütfen
ama lütfen, bir kişi Allah rızası için burada konuşsun. Medeni cesaretinizi,
yasal ve anayasal hak ve sorumluklarınızı burada sergileyin bakalım ki bununla
ilgili bu medeni cesareti gösterecek olan ilk siz olmayacaksınız. Sayın
Erdoğan, tüm partinizin ve Türkiye Cumhuriyeti’nin Başbakanı olarak, kimi zaman
Cumhurbaşkanı olarak Kürt, kürdistan, Kürtlerin hak ve özgürlüğü, Kürtlere
yapılan katliamlar, soykırımlar, Kürtlere yapılan zulümleri teker teker
basında, medyada ve kimi zaman da boy boy mitinglerde dile getirmiştir ve
nitekim bunlarla ilgili fotoğraflarını da size gösterirsem sadece vicdanınızı
değil, gerçekten de, aynı zamanda, hak ve sorumluluklarınızı da bir nebze belki
hatırlatmış olurum.
BÜLENT
TURAN (Çanakkale) – Osmanlı’da vardı devlet.
ADEM
GEVERİ (Devamla) - Buyurun, bu, televizyonlarda bas bas, bangır bangır Kürt ve
kürdistan ve Kürt sorunuyla ilgili dile getirdiği düşüncelerinin sergilendiği
fotoğraflar. Lezgin Vekilimizin paylaştığı fotoğraf sizi incitmiş olabilir;
eski, kötü ortağınızla ilgili bir hatırlatma olabilir ama bundan şeref ve gurur
duymanız lazım, lakin güney kürdistan kuruluyor; yarın kurulacak güney
kürdistanın sınırdaşı, komşusu ve sevgili kardeşi olacaksınız, ister istemez
kürdistanı her zaman burada anmak zorunda kalacaksınız. Onun için, lütfen, bir
tane milletvekili arkadaşımız, vicdanlı ve aynı zamanda etnik ve dinî
unsurlara...
(Mikrofon
otomatik cihaz tarafından kapatıldı) 
ADEM
GEVERİ (Devamla) - …hassasiyeti olan bir arkadaşımız gelsin, burada bu İç Tüzük
düzenlemesinin asla ve asla hak ve özgürlükleri engellemediğini bize ifade
etsin. 
Hepinizi
saygıyla selamlıyorum, hayırlı akşamlar diliyorum. (HDP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir. 
14’üncü
madde üzerinde iki adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü'nde Değişiklik Yapılmasına Dair İçtüzük Teklifi’nin 14’üncü maddesiyle
eklenen (6) numaralı bent kaldırılmıştır. 
 Muharrem Erkek Murat
Emir Nurhayat Altaca Kayışoğlu
 Çanakkale Ankara Bursa
 Yakup Akkaya Fatma
Kaplan Hürriyet Akın Üstündağ
 İstanbul Kocaeli Muğla
 Uğur Bayraktutan Onursal
Adıgüzel
 Artvin İstanbul
Türkiye Büyük Millet Meclisi Başkanlığına
Görüşülmekte
olan 492 sıra sayılı Türkiye Büyük Millet Meclisi İçtüğüzü’nde Değişiklik
Yapılmasına Dair İçtüzük Teklifi’nin 14’üncü maddesinin teklif metninden
çıkarılmasını arz ve teklif ederiz.
 Mahmut Toğrul Sibel
Yiğitalp Meral Danış Beştaş
 Gaziantep Diyarbakır Adana
 Mithat Sancar Lezgin
Botan Adem Geveri
 Mardin Van Van
BAŞKAN – Son
okunan önergeye Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Sayın
Başkanım.
BAŞKAN –
Başkanlık temsilcisi?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılamıyoruz Sayın Başkan.
BAŞKAN – Son
okunan önerge üzerinde söz isteyen Adana Milletvekili Meral Danış Beştaş.
Buyurun Sayın
Danış Beştaş. (HDP sıralarından alkışlar) 
MERAL DANIŞ
BEŞTAŞ (Adana) – Sayın Başkan, değerli milletvekilleri; ben de 14’üncü madde
üzerine söz almış bulunmaktayım. 
Doğrusu 14’üncü
maddeyi Mecliste hiçbir malzeme taşınmayacağına ilişkin özetleyebiliriz. Buna
dair Komisyonda çok ifade ettik ama Anayasa’ya açıkça aykırı olduğunu bir kez
daha Genel Kurulda ifade etmek istiyorum. Anayasa’nın 25 ve 26’ncı maddeleri
düşünce ve kanaat hürriyetini, ayrıca düşünceyi açıklama ve yayma hürriyetini
düzenlemektedir ve özellikle 26’ncı maddede düşünce ve kanaatleri söz, yazı,
resim veya başka yollarla tek başına veya toplu olarak yayma ve bunu açıklama
hakkı düzenlenmiştir. İç Tüzük Anayasa’ya aykırı olamaz. Bu nedenle,
önergemizin kesinlikle kabul edilmesi gerektiği inancındayız. Burada, Mecliste
bütün milletvekilleri neyin kullanılıp kullanılmayacağı konusunda da yeterli
bir bilgi birikimine, kültüre ve siyasi ahlaka sahiptir. Bu madde gerekli
değildir. Kesinlikle bu, baskıcı bir yönetimin gelmesinin ayak sesidir. 
Biz Komisyonda
çok sık faşizm uygulamalarından söz ettik ve bu İç Tüzük’ün faşizm olarak,
faşizm uygulaması olarak nitelendirileceğini ifade ettik. Biraz faşizmi
hatırlatmak istiyorum çünkü biz bunu ezbere bir slogan olarak asla söylemedik.
Siyaset bilimci Doktor Lawrence Britt’in bir makalesinden birkaç anekdot
paylaşmak istiyorum faşizme ilişkin. 
İnsan haklarının
aşağılanması ve hor görülmesi. Faşizmin tipik özelliklerini sayıyorum.
Düşmanların, günah ve günah keçilerinin birleştirici bir neden olarak
tanımlanması. Hani, herkes terörist oluyor ya. Üçüncüsü, ordunun ve militarizmin
yüceltilmesi. Başlıkları söylemeye devam ediyorum. Dört, kitle iletişim
araçlarının kontrol altına alınması. Diğeri, korku, hükûmetçe kitleler üzerinde
de harekete geçirici bir araç olarak kullanılır faşizmde. Din ve yönetim iç içe
geçer, din iktidarlar tarafından, faşizmi benimseyen iktidarlar tarafından
sıklıkla manipülasyon amacıyla kullanılır. Erkek egemen sistem hâkimdir;
kadınlara yönelik baskı, şiddet ve ayrımcılık ayyuka çıkar. Özel sermayenin
gücü her fırsatta korunur ve özel sermaye güçlendirilir. Emek gücü baskı altına
alınır. Suç ve ceza, kitleleri, yurttaşları, muhalifleri baskı altına alma
yöntemi olarak kullanılır. Aydınların ve sanatçıların küçümsenmesi, aydına ve
sanatçıya düşmanlık tipik özelliklerden biridir. Aydınlar sıklıkla tutuklanır,
suçlanır ve iktidarlar onlara karşı bu sözleri sıklıkla kullanırlar. Yine, adam
kayırma ve yozlaşma faşizmin temel karakterlerinden biridir. Aslında, aynı
zamanda, demokratik bir düzen yerine aşırı çarpıtılmış bir ulusçuluğa dayalı
bir baskı düzeninin kurulmasıdır. Tüm yetkilerin bir tek kişi elinde toplandığı
düzendir aynı zamanda faşizm ve milliyetçidir. Aynı zamanda, medya organlarını
kontrol eder iktidar. Bu, çok tanıdık bir şey, hepsi gibi. Eğitime ve sanata
karşı aşırı radikal bir tutumu vardır, kontrol altına alır ve güvenlik
güçlerinin insanlar üzerinde sınırsız yetki sahibi olması fikri desteklenir
faşizmde. Ve daha birçok mesele var. 
Bunlar
ne kadar tanıdık, değil mi? Hangisi ülkemizde yok? Bir tek maddeye “Türkiye’de
şu anda uygulanmıyor.” diyebilir miyiz? Anayasa değişikliğinden şu anda
cezaevinde binlerce aydın, yazar, sanatçı, milletvekili, gazetecinin olduğu bir
ülkede yaşıyoruz ve şimdi Mecliste 12 milletvekili cezaevinde olan, hapishanede
olan -ve dün dilekçesini verdiğimiz, burada oy kullanmak isteyen- bir
parlamentodan özgürlük kararları çıkabilir mi? Biz burada özgür değilken,
kürsüde konuşmalarımıza sınır getirilecekken, ceza alma baskısı milletvekilleri
üzerine getirilirken işte bu faşizmdir ve Türkiye’de faşizm
kurumsallaştırılıyor ve bunu tek parti iktidarına doğru, daha sonra da tek kişi
iktidarına doğru evriltme çabası vardır. 
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Devamla) – Lütfen bunu desteklemeyelim, faşizme geçit vermeyelim.
Faşizmin olduğu, baskının olduğu her yerde direniş de vardır ve son sözü
direnenler söyler. (HDP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 492 sıra sayılı Adalet ve Kalkınma Partisi Grup Başkan Vekili Kayseri
Milletvekili Mustafa Elitaş ve Milliyetçi Hareket Partisi Grup Başkan Vekili
Manisa Milletvekili Erkan Akçay ile 2 Milletvekilinin Türkiye Büyük Millet
Meclisi İçtüzüğü'nde Değişiklik Yapılmasına Dair İçtüzük Teklifi’nin 14’üncü
maddesiyle eklenen (6) numaralı bent kaldırılmıştır. 
Onursal Adıgüzel (İstanbul) ve arkadaşları
BAŞKAN –
Komisyon önergeye katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılamıyoruz Sayın
Başkanım.
BAŞKAN – Sayın
Başkan Vekilimiz?
TBMM BAŞKAN
VEKİLİ AYŞE NUR BAHÇEKAPILI (İstanbul) – Katılmıyoruz Sayın Başkan.
BAŞKAN – Önerge
üzerinde söz isteyen İstanbul Milletvekili Onursal Adıgüzel.
Buyurun Sayın
Adıgüzel. (CHP sıralarından alkışlar) 
ONURSAL ADIGÜZEL
(İstanbul) – Sayın Başkan, değerli milletvekilleri; tasarının 14’üncü maddesi
üzerine söz almış bulunmaktayım. Genel Kurulu saygıyla selamlıyorum.
Lafı çok evirip
çevirmeyeceğim. Benden önce konuşan bütün milletvekillerimizin de açıkça ifade
ettiği gibi, bu getirilen tasarı muhalefeti susturmayı amaçlayan ve başka bir
amacı ve hedefi olmayan bir tasarıdır. Getirilen bu İç Tüzük değişikliğiyle
asıl yapılmak istenen muhalefetin Meclis çalışmalarına katılmasını
engellemektir. Gazetecileri, insan hakları savunucularını hapse attınız,
yetmedi; milletvekillerini tutukladınız, yetmedi; meydanları abluka altına
aldınız, grevleri yasakladınız, yetmedi; şimdi sıra geldi Meclise. Bugün “millî
irade” diye sokaklarda geziyorsunuz fakat millî iradenin temsilcisi olan
Meclise darbe indiriyorsunuz. Sadece milletvekillerinin değil, milletin de
sesini kısıtlıyorsunuz. 
Değerli
milletvekilleri, şimdi, 14’üncü maddeyle, milletvekillerinin Genel Kurula
çalışma düzenini ve huzuru bozucu döviz, pankart getirmesini yasaklıyorsunuz.
Tamamen yoruma açık, belirsiz, keyfîliğe yol açacak bir hükümdür, bir
uygulamadır. Şimdi, size soruyorum: Hangisi daha çok moralinizi bozacak? Bu mu
daha çok sizi rahatsız etti, yoksa bu mu daha çok sizi rahatsız etti? Hangisi
rahatsız etti daha çok sizi? Şimdi, desem ki bu resimde, elimdeki bu pankartta
Genel Başkanınıza bir eleştiri var, eminim, hepiniz havaya zıplarsınız, “Bu
bizi rahatsız ediyor.” dersiniz ama aslında bundan yani yüz kırk gündür açlıkla
direnen, onurlarıyla işlerini geri isteyen Nuriye ve Semih’ten rahatsız
oldunuz. Burada ne yazdığını bulmayı da size bırakıyorum değerli arkadaşlar. 
Teknolojiden,
bilimden bahsediyorsunuz, yenilenmeden bahsediyorsunuz ama hem demokratik
anlamda hem de teknolojik anlamda sadece bizleri geriye götürüyorsunuz
arkadaşlar, sadece geriye. Ama biliyorum, korkuyorsunuz. Korkunuz o kadar büyük
ki milletvekillerinin şu kürsüye getirdiği pankartlardan korkuyorsunuz çünkü
istiyorsunuz ki muhalefet konuşmasın, gerçekleri millete göstermesin. Aslında
korkmakta haklısınız, Fetullah Gülen’le boy boy, kol kola fotoğraflarınız bu
Meclis kürsüsünde gösterildi, onun için korkuyorsunuz. İş cinayetlerine kurban
edilen çocukların fotoğrafları bu kürsüden gösterildiği için korkuyorsunuz.
Siz, öfkeli gençleriniz tarafından katledilen 9 yaşındaki Veysel’in
fotoğrafından korkuyorsunuz. 
Madem iki tane
dövizden, iki tane pankarttan korkuyorsunuz, istiyorsanız bu kürsüden on dakika
dahi tahammül edemediğiniz konuşmalarımızı Meclis başkan vekiline sunalım, eğer
kendisi onay verirse milletin iradesine layık gördüğünüz dakika kısıtlamasıyla
gerçekleştirelim. 
Değerli
milletvekilleri, bakın, hazır Hükûmet yetkilileri de buradayken kendilerine
sormak istiyorum: Bugün milletvekillerinin konuşmalarını engelleyecek kadar
sizi korkutan şey nedir? Ben size söyleyeyim, sizi korkutan şey adalet önünde
hesap vermek. Çünkü, siz de biliyorsunuz ki Fetullah Gülen ve cemaati ne
istediyse veren sizsiniz. “Türkçe sevgi dilidir, barış dilidir, Yunus’un dilidir,
‘Aç herkese sineni aç, onun gibi ilaç.’ diyen Hoca Efendinin dilidir.”
diyenleri başbakan yaptınız. “Bu yolu açan, bu ateşi yakan, bu fikri veren
Muhterem Hoca Efendiye gönül dolusu sevgiler, saygılar gönderiyorum. Kendisine
‘çete’ diye hitap edilmesi büyük haksızlıktır, vicdansızlıktır.” diyenleri
Hükûmet sözcüsü yaptınız. (CHP sıralarından alkışlar) “Derin devlet harekete
geçti, cemaati döverek, cemaate saldırarak Türkiye’nin değişim yönünü
etkilemeye çalışıyorlar.” diyenleri İçişleri Bakanı yaptınız. Ama unutmayın,
“FETÖ’yle aynı dağın yeli, aynı bağın gülüyüz.” diyen sizler gün gelecek adalet
önünde hesap vereceksiniz. Siz, muhalefeti ne kadar susturmaya çalışsanız da
adaletten kaçamayacaksınız. Gün gelecek elbet adalet tecelli edecek. 
Sizlerin de defalarca
atıfta bulunduğu Sezai Karakoç’un dizeleriyle bitirmek istiyorum sözlerimi:
“Onlar sanıyorlar ki biz sussak mesele kalmayacak / Hâlbuki, biz sussak tarih
susmayacak, tarih sussa hakikat susmayacak.”
Teşekkür
ediyorum. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
14’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime iki
dakika ara veriyorum. 
Kapanma Saati: 00.44
ALTINCI OTURUM
Açılma Saati: 00.53
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
-------0-------
BAŞKAN – Sayın
milletvekilleri, Türkiye Büyük Millet Meclisinin 119’uncu Birleşiminin Altıncı
Oturumunu açıyorum.
Danışma
Kurulunun bir önerisi vardır, okutup işleme alacağım ve oylarınıza sunacağım.
VIII.- ÖNERİLER (Devam)
B) Danışma Kurulu Önerileri
1.- Danışma Kurulunun, yurt dışına kaçırılan kültür varlıklarının
belirlenerek iadelerinin sağlanması ve mevcut kültür varlıklarının korunması
için alınması gereken tedbirlerin belirlenmesi maksadıyla, AK PARTİ Grubu adına
Grup Başkan Vekili Çanakkale Milletvekili Bülent Turan, CHP Grubu adına Grup
Başkan Vekili Manisa Milletvekili Özgür Özel, HDP Grubu adına Grup Başkan
Vekili İstanbul Milletvekili Filiz Kerestecioğlu Demir ile MHP Grubu adına Grup
Başkan Vekili Manisa Milletvekili Erkan Akçay tarafından ortak imzalı verilen
26/7/2017 tarihli Meclis araştırması önergesinin Genel Kurulun 27 Temmuz 2017
Perşembe günkü Birleşiminde okunmasına ve ön görüşmesinin aynı birleşimde
yapılmasına; söz konusu görüşmede Hükûmet, siyasi parti grupları ve önerge
sahipleri adına yapılacak konuşmaların onar dakika olmasına ilişkin önerisi
26/7/2017
Danışma Kurulu Önerisi
Danışma Kurulunun
26/7/2017 Çarşamba günü yaptığı toplantıda ekteki önerinin Genel Kurulun
onayına sunulması uygun görülmüştür.
 İsmail Kahraman
 Türkiye
Büyük Millet Meclisi Başkanı
 Bülent Turan Özgür
Özel
 Adalet ve Kalkınma Partisi  Cumhuriyet
Halk Partisi 
 Grubu Başkan Vekili Grubu
Başkan Vekili
 Filiz Kerestecioğlu Demir Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili
Öneri:
Yurt dışına
kaçırılan kültür varlıklarımızın belirlenerek iadelerinin sağlanması ve mevcut
kültür varlıklarımızın korunması için alınması gereken tedbirlerin belirlenmesi
maksadıyla, Adalet ve Kalkınma Partisi Grubu adına Grup Başkan Vekili Çanakkale
Milletvekili Bülent Turan, Cumhuriyet Halk Partisi Grubu adına Grup Başkan Vekili
Manisa Milletvekili Özgür Özel, Halkların Demokratik Partisi Grubu adına Grup
Başkan Vekili İstanbul Milletvekili Filiz Kerestecioğlu ile Milliyetçi Hareket
Partisi Grubu adına Grup Başkan Vekili Manisa Milletvekili Erkan Akçay
tarafından ortak imzalı verilen 26/7/2017 tarihli Meclis araştırması
önergesinin Genel Kurulun 27 Temmuz 2017 Perşembe günkü birleşiminde okunması
ve ön görüşmesinin aynı birleşimde yapılması,
Söz konusu
görüşmede Hükûmet, siyasi parti grupları ve önerge sahipleri adına yapılacak
konuşmaların onar dakika olması,
Önerilmiştir. 
BAŞKAN – Danışma
Kurulu önerisini oylarınıza sunuyorum: Kabul edenler… Kabul etmeyenler… Oy
birliğiyle kabul edilmiştir. 
Sayın Özel,
buyurun, 60’a göre. 
VII.- AÇIKLAMALAR (Devam)
32.- Manisa Milletvekili Özgür Özel’in, Cumhuriyet Halk Partisi olarak
İç Tüzük Değişiklik Teklifi’ne tepki olarak hem çok aktif hem çok pasif bir
direnişle bu gece Parlamentoyu terk etmeyerek milletin söz hakkını savunmaya
devam edeceklerine ilişkin açıklaması
ÖZGÜR ÖZEL
(Manisa) – Sayın Başkan, değerli milletvekilleri; bu gece Meclisin çalışması
tamamlandı. Cumhuriyet Halk Partisi olarak İç Tüzük görüşmelerinde
“Milletvekillerinin, muhalefetin, milletin sözü kısılıyor.” diye çok
eleştirimiz oldu ve bunun karşısında nasıl bir direnç göstereceğimiz merak
konusuydu. Aynı “adalet yürüyüşü”nde olduğu gibi, barışçıl, hem çok aktif hem
çok pasif bir direnişle, sizler bu gece evlerinize giderken, ortadan kaldırılan
söz haklarımıza, temel kanun olarak getirildiği için üzerinde 54 milletvekilimiz
söz alabilecekken 21 milletvekilimizin ancak konuşmasına, yayımlandığı tarihten
itibaren on dakikalık sözlerin üç dakikaya düşmesine, muhalefetin sesinin
kesilmesine bir tepki olarak Cumhuriyet Halk Partisi Grubu milletin oylarıyla
geldiği Parlamentoyu bu gece terk etmiyor, milletin söz hakkını savunmaya devam
ediyoruz. 
Teşekkür ederiz.
(CHP sıralarından alkışlar) 
BAŞKAN –
Teşekkür ediyorum. (CHP milletvekillerinin “Hak, hukuk, adalet!” şeklinde
slogan atmaları)
Sayın
milletvekilleri, burası Türkiye Büyük Millet Meclisi. Bu Mecliste milletimizin
talep ve beklentilerine uygun bir şekilde ve milletin bizden beklemiş oldukları
pozisyonu almak şekliyle çözebiliriz, çalışabiliriz. Burası tabii sokak
değildir; burası Meclistir, milletin Meclisidir…
ALİ ŞEKER
(İstanbul) – Susturulmamalıdır!
BAŞKAN – …ve bu
Meclisin mehabetine halel getirecek davranışlardan, tutumlardan lütfen
kaçınalım diye ben sizlere bir kez daha böyle bir ikazda bulunmak istiyorum. 
GÜLAY YEDEKCİ
(İstanbul) – Milletvekillerinin sesi kesilmemelidir Mecliste, milletvekilleri
konuşabilmelidir. 
BAŞKAN –
Dolayısıyla Meclisin mehabetine uymayan eylemleri lütfen bırakalım diye
tavsiyede bulunuyorum.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
B) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Milliyetçi Hareket Partisi Grup Başkanvekili Manisa
Milletvekili Erkan Akçay ile 2 Milletvekilinin Türkiye Büyük Millet Meclisi
İçtüzüğü’nde Değişiklik Yapılmasına Dair İçtüzük Teklifi (2/1783) ve Anayasa
Komisyonu Raporu (S. Sayısı: 492) (Devam)
BAŞKAN – 492
sıra sayılı İç Tüzük Teklifi’nin görüşmelerine devam ediyoruz. 
Komisyon? Yok. 
Ertelenmiştir. 
2’nci sırada
bulunan 491 sıra sayılı Kanun Tasarısı ve Adalet Komisyonu Raporu’nun
görüşmelerine başlıyoruz. 
2.- İş Mahkemeleri Kanunu Tasarısı (1/850) ve Adalet Komisyonu Raporu
(S. Sayısı: 491)
BAŞKAN –
Komisyon? Yok. 
Ertelenmiştir.
BÜLENT TURAN
(Çanakkale) – Sayın Başkan, yerimden bir dakika söz istiyorum izin verirseniz.
BAŞKAN –
Buyurun, buyurun Sayın Turan, size de…
VII.- AÇIKLAMALAR (Devam)
33.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
BÜLENT TURAN
(Çanakkale) – Sayın Başkan, değerli arkadaşlar; hepinizi saygıyla selamlıyorum.
Az önce kıymetli
grup başkan vekilinin ifadelerini üzülerek dinledim. Bu, ifade edilen, hiç
konuşamadıklarını iddia ettikleri İç Tüzük’le ilgili, alt komisyonu kendi
talepleriyle kurduk, uzun uzun tartıştık, ardından esas Komisyonda çok uzun
tartışmalar yaptık, ardından Genel Kurulda her maddede ve genelinde ve
bölümlerinde uzun konuşmalar yaptık. Buna rağmen “Konuşamıyoruz.” demeyi ben
milletin takdirine sunmak istiyorum. 
Biz bugünkü gündemimizi
bitirdik, yarın tekrar burada buluşmak üzere teşekkür ediyorum. 
GÜLAY YEDEKCİ
(İstanbul) – Biz buradayız, bekleriz.
BÜLENT TURAN
(Çanakkale) - Arzu edenler sabaha kadar oturabilirler.
Teşekkür
ediyorum. (AK PARTİ sıralarından alkışlar)
BAŞKAN –
Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN - Sayın
Kerestecioğlu, buyurun, size de söz vereyim.
BÜLENT TURAN
(Çanakkale) – Haydi arkadaşlar, yarın saat 14.00…
VELİ AĞBABA
(Malatya) – Siz de kalın arkadaşlar, İç Tüzük size de lazım.
BAŞKAN – Bir
saniye sayın milletvekilleri…
Sayın
Kerestecioğlu, buyurun.
60’a göre size
de bir söz veriyorum.
34.- İstanbul Milletvekili Filiz Kerestecioğlu Demir’in, Cumhuriyet Halk
Partisinin demokratik haklarını kullandığına ve Türkiye’de herkesin, her yerde
demokratik hakkını kullanma hakkı olduğuna, protestonun da bir hak olduğuna
ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; “Burası
sokak değil.” dediniz ama bunu birçok kez ifade ettiğimiz gibi, sokakta olan
arkadaşlarımız da var ve onlar bir parkta “Vicdan ve adalet nöbeti” tutuyorlar
ve demokratik siyasete özgürlük diyorlar ama onların nasıl halkla buluşması
engelleniyorsa ve orada demokrasiden söz etmek mümkün değilse Mecliste de aslında
çoğunluk tahakkümünü maalesef demokrasi zannedenler var. 
Ve burada,
Komisyonda sadece konuşulması ama tek bir önerinin dahi dikkate alınmaması,
değiştirilmemesi bir demokrasi değil. Bu nedenle Cumhuriyet Halk Partili
arkadaşların ifade ettiklerine aynen katılıyoruz. (CHP sıralarından alkışlar)
BÜLENT TURAN
(Çanakkale) – Bravo!
FİLİZ
KERESTECİOĞLU DEMİR (İstanbul) – Gerçekten onlar da demokratik haklarını
kullanıyorlar ve Türkiye’de herkesin her yerde demokratik hakkını kullanma
hakkı vardır yani protesto da bir haktır. Umarım bunu Adalet ve Kalkınma
Partisinin de anladığı bir gün gelecektir, bunu umut ediyoruz.
BAŞKAN –
Teşekkür ediyorum.
ERKAN AKÇAY
(Manisa) – Sayın Başkan…
BAŞKAN – Sayın
Akçay…
35.- Manisa Milletvekili Erkan Akçay’ın, Cumhuriyet Halk Partisi ile
Halkların Demokratik Partisini kendi yanlışlarıyla baş başa bıraktıklarına
ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Öncelikle, Sayın
Özel’in ifade ettiği hususlara katılmadığımızı belirtmek istiyorum. Ana
muhalefet partisi sorumluluğunu yerine getiremeyip sokakta adalet arayanları ve
sokağa Genel Kurulu taşıma gayreti içerisinde bulunanları… 
BARIŞ KARADENİZ
(Sinop) – Ne demek ya, lafa bak ya!
ERKAN AKÇAY
(Manisa) - …ve Genel Kurulu eylem alanına çevirenleri kendi yanlışlarıyla
-CHP’yi ve HDP’yi- baş başa bırakıyoruz. 
Hepinize hayırlı
akşamlar diliyoruz.
BAŞKAN – Evet,
bu Meclisin itibarını, ciddiyetini hep birlikte muhafaza etmek durumundayız.
Dediğim gibi, sokak olmadığı gibi, müsamere alanı da değildir. 
Lütfen arkadaşlar,
bu işi bitirelim.
ÖZGÜR ÖZEL
(Manisa) – Sayın Başkan, biz kimseye sataşmadığımız gibi, onunla bununla değil
ama AKP’yle baş başa verdikleri bu işte bu akşam da AKP’yle onları baş başa
bırakıyoruz. (CHP sıralarından alkışlar) 
BÜLENT TURAN
(Çanakkale) – Biz de HDP’yle baş başa bırakıyoruz.
ÖZGÜR ÖZEL
(Manisa) – Cumhuriyet Halk Partisi tek başına eylemini yapıyor, sürdürüyor.
BAŞKAN - Bundan
sonra da komisyonların bulunamayacağı anlaşıldığından, alınan karar gereğince,
genel görüşme ve Meclis araştırması açılmasına dair ön görüşmeler ile kanun
tasarı ve teklifleri ile komisyonlardan gelen diğer işleri sırasıyla görüşmek
için, 27 Temmuz 2017 Perşembe günü saat 14.00’te toplanmak üzere birleşimi
kapatıyorum.
Hayırlı geceler
diliyorum. 
Kapanma Saati: 01.01




(x) 492 S.
Sayılı Basmayazı 24/7/2017 tarihli 117’nci Birleşim Tutanağı’na eklidir. 


(x) Bu bölümde
hatip tarafından Türkçe olmayan kelimeler ifade edildi.


(xx) Bu bölümde
hatip tarafından Türkçe olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




