



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

98’inci Birleşim
4 Temmuz 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Mahmut Toğrul’un, Gaziantep
ilinin sorunlarına ilişkin gündem dışı konuşması
2.- İstanbul Milletvekili İbrahim Özden Kaboğlu’nun,
Anayasa değişikliğinin yürürlüğe girişinin 1’inci yılının yasama faaliyetleri
açısından değerlendirilmesine ilişkin gündem dışı konuşması
3.- Erzincan Milletvekili Burhan Çakır’ın, 5 Temmuz
Başbağlar katliamının 26’ncı yıl dönümüne ilişkin gündem dışı konuşması 

IV.- AÇIKLAMALAR
1.- Sakarya Milletvekili Muhammed Levent Bülbül’ün,
İstanbul Milletvekili İbrahim Özden Kaboğlu’nun yaptığı gündem dışı konuşmasındaki
bazı ifadelerine ilişkin açıklaması
2.- İstanbul Milletvekili Engin Altay’ın, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ilişkin açıklaması


3.- Sakarya Milletvekili Muhammed Levent Bülbül’ün,
İstanbul Milletvekili Engin Altay’ın yaptığı açıklamasındaki bazı ifadelerine,
Milliyetçi Hareket Partisinin Cumhurbaşkanlığı hükûmet sisteminin arkasında
kararlı şekilde duracağına ve layıkıyla işletilmesi için elinden gelen çabayı sarf
edeceğine ilişkin açıklaması
4.- İstanbul Milletvekili Engin Altay’ın, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ve güçlendirilmiş parlamenter sistemin Cumhurbaşkanlığı hükûmet sisteminden
daha iyi olduğuna ilişkin açıklaması
5.- Çankırı Milletvekili Muhammet Emin Akbaşoğlu’nun,
egemenliğin kayıtsız şartsız milletin olduğuna, Cumhurbaşkanlığı hükûmet
sistemine milletin karar verdiğine ilişkin açıklaması
6.- İstanbul Milletvekili Engin Altay’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
milletin partili Cumhurbaşkanı istemediğine ilişkin açıklaması
7.- İstanbul Milletvekili Hakkı Saruhan Oluç’un, var
olan denge denetleme mekanizmalarını, kuvvetler ayrılığını, hukukun üstünlüğünü
yok eden Cumhurbaşkanlığı hükümet sisteminin tartışılmasının zorunlu olduğuna
ilişkin açıklaması
8.- Sakarya Milletvekili Muhammed Levent Bülbül’ün,
İstanbul Milletvekili Hakkı Saruhan Oluç’un yaptığı açıklamasındaki bazı
ifadelerine ilişkin açıklaması
9.- Kocaeli Milletvekili Lütfü Türkkan’ın,
Cumhurbaşkanlığı hükûmet sisteminin değiştirilmesi ve tartışılması için çok
fazla sebep olduğuna ilişkin açıklaması
10.- Kırıkkale Milletvekili Halil Öztürk’ün, Siirt ili
Eruh ilçesi kırsalında PKK’ya karşı yapılan operasyonda şehit olan hemşehrisi
Jandarma Uzman Çavuş Yasin Baran’a Allah’tan rahmet dilediğine ilişkin
açıklaması
11.- İstanbul Milletvekili Hakkı Saruhan Oluç’un,
Sakarya Milletvekili Muhammed Levent Bülbül’ün yaptığı açıklamasındaki bazı
ifadelerine ve toplumun Cumhurbaşkanlığı hükûmet sistemini kabul etmeyen
kesiminin taleplerinin, ihtiyaçlarının tartışılmasının demokratik olduğuna
ilişkin açıklaması
12.- Çankırı Milletvekili Muhammet Emin Akbaşoğlu’nun,
Kocaeli Milletvekili Lütfü Türkkan’ın yaptığı açıklamasındaki bazı ifadelerine
ve millî iradenin tecelligâhı olan Mecliste milletin iradesine saygı
gösterilmesi gerektiğine ilişkin açıklaması
13.- İstanbul Milletvekili Ali Kenanoğlu’nun, 5 Temmuz
Başbağlar katliamının 26’ncı yıl dönümüne ilişkin açıklaması
14.- İstanbul Milletvekili Turan Aydoğan’ın, Erzincan
Milletvekili Burhan Çakır’ın yaptığı gündem dışı konuşmasındaki bazı ifadelerine
ve adalet, eşitlik istenilmesinin erdem olduğuna ilişkin açıklaması
15.- Kırklareli Milletvekili Vecdi Gündoğdu’nun, Hazine
ve Maliye Bakanı Berat Albayrak’ın “Acı bir reçete varsa bunu hep beraber
üstleneceğiz.” ifadesi ile vefakâr milletin mi yoksa sarayın mı Bakanı olduğunu
öğrenmek istediğine ilişkin açıklaması
16.- Balıkesir Milletvekili Ahmet Akın’ın, vatandaş
ekonomik krizle boğuşurken AK PARTİ’li belediyelerin öğrencilerin harçlığına
göz diker duruma geldiğine ilişkin açıklaması


17.- Bursa Milletvekili Yüksel Özkan’ın, Bursa Şehir
Hastanesinin resmî açılışının yapılıp yapılmadığını, devletin ilgili firmaya kira
ödeyip ödemediğini, aynı personelle mi devam edileceğini yoksa İŞKUR üzerinden
başka personel alımının mı yapılacağını Bursa kamuoyunun öğrenmek istediğine
ilişkin açıklaması
18.- İstanbul Milletvekili Sibel Özdemir’in, Akademik
Becerilerin İzlenmesi ve Değerlendirilmesi araştırması sonuçlarına göre eğitimdeki
durum vahimken sorumluların eğitim gündeminin şu anda kadın üniversitesi açsak
mı, açmasak mı olduğuna ilişkin açıklaması
19.- Gaziantep Milletvekili İrfan Kaplan’ın, üretimden
vazgeçen ülkenin tüketime dönmesiyle ekonomik krizin kaçınılmaz olduğuna
ilişkin açıklaması
20.- Osmaniye Milletvekili Mücahit Durmuşoğlu’nun,
açıklanan ihracat rakamlarının artmaya devam ettiğine, başta Osmaniyeli üretici
ve ihracatçılar olmak üzere tüm üretici ve ihracatçıları tebrik ettiğine
ilişkin açıklaması
21.- Gaziantep Milletvekili İmam Hüseyin Filiz’in,
ekonominin güçlendirilmemesi, eğitimde kalitenin artırılmaması, nitelikli istihdamın
yaratılmaması hâlinde sorunların devam edeceğine ilişkin açıklaması
22.- Çanakkale Milletvekili Özgür Ceylan’ın, Hazine ve
Maliye Bakanlığı tarafından yaz aylarında orman yangınlarının artması nedeniyle
hizmetlerine ihtiyaç duyulan mevsimlik orman işçilerinin iş akitlerinin
sonlandırılmasının kabul edilemez olduğuna ilişkin açıklaması
23.- İstanbul Milletvekili Tülay Kaynarca’nın, kabul
edilen Tapu Kanunu’yla vatandaşların tapularını en uygun şartlarda almasının
sağlanmasıyla millete verilen bir sözün daha yerine getirildiğine ilişkin
açıklaması
24.- Adana Milletvekili Orhan Sümer’in, plansız
programsız, envantere dayanmayan tarım politikalarının çiftçinin emeğinin boşa
gitmesine, maddi kayıpların yaşanmasına neden olduğuna ve bu konuda Tarım ve
Orman Bakanlığı yetkililerini önlem almaya davet ettiğine ilişkin açıklaması
25.- Mersin Milletvekili Ali Cumhur Taşkın’ın, 5 Temmuz
Başbağlar katliamının 26’ncı yıl dönümüne ilişkin açıklaması
26.- Adana Milletvekili Burhanettin Bulut’un, Adana ili
Ceyhan ilçesi Kızıldere Mahallesi’nde yaşanan orman yangının neden olduğu
zararın karşılanabilmesi için yetkilileri göreve çağırdıklarına ilişkin
açıklaması
27.- Mersin Milletvekili Baki Şimşek’in, kamuda geçici
mevsimlik işçi olarak çalışanların çalışma süresinin uzatılabilmesi için gerekli
onayın Hazine ve Maliye Bakanı Berat Albayrak tarafından verilmesini talep
ettiğine, Mersin ilinde sahte içkiden hayatını kaybedenlere Allah’tan rahmet
dilediğine ve bu konuda ciddi önlemler alınması gerektiğine ilişkin açıklaması
28.- Bursa Milletvekili Nurhayat Altaca Kayışoğlu’nun,
5 Temmuz Başbağlar katliamının 26’ncı yıl dönümüne ve Bursa ilinde 1999 Körfez
depremi nedeniyle yıkılan okulların yerine yenilerinin yapılması için Millî
Eğitim Bakanına seslendiğine ilişkin açıklaması
29.- Çorum Milletvekili Erol Kavuncu’nun, güçlü ailenin
güçlü toplumu, güçlü toplumun da güçlü Türkiye’yi doğurduğuna, aileyi tahrip
etmek için bütün insani ve ahlaki değerleri hiçe sayarak cinsiyet eşitliği,
özgürlük gibi süslü kavramlarla servis edilen onursuzluğu şiddetle
kınadıklarına ilişkin açıklaması

30.- Kocaeli Milletvekili Lütfü Türkkan’ın, Siirt ili
Eruh ilçesi kırsalında PKK’ya karşı yapılan operasyonda şehit olan Jandarma
Uzman Çavuş Yasin Baran’a Allah’tan rahmet dilediğine, 4 Temmuz Karamürsel’in
düşman işgalinden kurtuluşunun 98’inci, 5 Temmuz Başbağlar katliamının 26’ncı
yıl dönümüne ve terör örgütü elebaşısı Cemil Bayık’ın “The Washington Post”ta
makalesinin yayımlanmasını şiddetle kınadıklarına ilişkin açıklaması
31.- İstanbul Milletvekili Hakkı Saruhan Oluç’un,
Aladağ yurt yangını davasıyla ilgili duruşmada kamu görevlisi sanıklar hakkında
ölüme sebebiyet vermek suçundan beraat verilmesi ve cezasızlık politikası
uygulanmasının dikkat çekici olduğuna, açıklanan İşçi Sağlığı ve İş Güvenliği
Meclisi haziran ayı iş cinayetleri raporuna ilişkin açıklaması
32.- İstanbul Milletvekili Mahmut Tanal’ın, Çorum
Milletvekili Erol Kavuncu’ya yaptığı açıklamasındaki bazı ifadelerinin Anayasa
hükümlerini bozmaya teşvik ve tahrik etmesi nedeniyle Meclisten geçici çıkarma
cezası verilmesi gerektiğine ilişkin açıklaması
33.- Çankırı Milletvekili Muhammet Emin Akbaşoğlu’nun,
Siirt ili Eruh ilçesi kırsalında PKK’ya karşı yapılan operasyonda şehit olan
Jandarma Uzman Çavuş Yasin Baran’a ve 5 Temmuz Başbağlar katliamının 26’ncı yıl
dönümü vesilesiyle tüm şehitlere Allah’tan rahmet dilediğine, Cumhurbaşkanı
Recep Tayyip Erdoğan’ın önderliğinde hem teröristlerin hem de onların arkasında
duran emperyalist güçlerin başına çuval geçirildiğine ilişkin açıklaması
34.- İzmir Milletvekili Kani Beko’nun, orman
yangınlarının yaz aylarında artması nedeniyle geçici orman işçilerinin sözleşme
süresinin uzatılması ve bu işçilerin en kısa sürede kadroya alınması
gerektiğine ilişkin açıklaması
35.- Çorum Milletvekili Erol Kavuncu’nun, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
36.- İstanbul Milletvekili Mahmat Tanal’ın, Doğu ve
Güneydoğu Anadolu Bölgesi’ndeki ilçelerde ve köylerde LGS tercihlerini yapmakta
zorlanan öğrencilerin mağduriyetinin giderilebilmesi için Millî Eğitim
Bakanlığını göreve davet ettiğine ilişkin açıklaması
37.- Siirt Milletvekili Meral Danış Beştaş’ın, İstanbul
Milletvekili Abdullah Güler’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ve yargının kararlarının taraflı mı
tarafsız mı olduğunun araştırılması çağrısında bulunduğuna ilişkin açıklaması
38.- İstanbul Milletvekili Engin Altay’ın, Siirt ili
Eruh ilçesi kırsalında PKK’ya karşı yapılan operasyonda şehit olan Jandarma Uzman
Çavuş Yasin Baran’a Allah’tan rahmet dilediğine ilişkin açıklaması
39.- İstanbul Milletvekili Engin Altay’ın, Şiddet ve
Düzensizliğin Önlenmesine Dair Kanunda Değişiklik Yapılmasına Dair Kanun
Teklifi sahiplerinin muradının sporda şiddeti minimize etmek olduğuna ve CHP
Grubunun teklifle ilgili çekinceleri dikkate alınmadığı takdirde İç Tüzük’ün
kendilerine tanıdığı hakları kullanacaklarına ilişkin açıklaması
40.- İzmir Milletvekili Serpil Kemalbay Pekgözegü’nün,
Çorum Milletvekili Erol Kavuncu’nun yaptığı açıklamasındaki bazı ifadelerine ve
Cumhurbaşkanı Recep Tayyip Erdoğan’ın YÖK Başkanı Yekta Saraç’a kadın
üniversitesi talimatına ilişkin açıklaması
41.- Eskişehir Milletvekili Jale Nur Süllü’nün, 28
Haziran-4 Temmuz Emekliler Haftası’na ilişkin açıklaması

42.- Samsun Milletvekili Bedri Yaşar’ın, İYİ PARTİ, AK
PARTİ, CHP ve MHP’nin mutabakatla eczacılık fakültesinin Bafra’da kurulmasını
talep ettiklerine ilişkin açıklaması
43.- Eskişehir Milletvekili Arslan Kabukcuoğlu’nun,
Eskişehir, Kütahya, Uşak, Manisa, İzmir, Aydın, Afyon, Denizli, Sakarya illerine
hayat veren, birçok ovayı sulayan akarsuların kaynak bulduğu ve endemik bitki
türlerinin vatanı olan Murat Dağı’nı kapsayan altın arama ruhsatının iptal
edilmesi gerektiğine ilişkin açıklaması
44.- Mardin Milletvekili Tuma Çelik’in, Mardin ilinde
İŞKUR tarafından AKP’li belediyelere personel tahsisi yapılırken HDP’li
belediyelere tahsis yapılmamasının gerekçesinin açıklanmasına ve bu haksız
tutumun düzeltilmesini talep ettiğine ilişkin açıklaması
45.- Manisa Milletvekili Ahmet Vehbi Bakırlıoğlu’nun,
yaşanan olumsuz iklim koşullarından kaynaklı doğal afetler nedeniyle zor
durumda kalan çiftçilerin Ziraat Bankası ile tarım kredi kooperatiflerine olan
borçlarının ötelenmesi konusunda Tarım ve Orman Bakanlığının çalışma yapması
gerektiğine ilişkin açıklaması
46.- Kahramanmaraş Milletvekili İmran Kılıç’ın, Ankara
Ticaret Odası Congresium’da düzenlenen 8’inci Uluslararası Öğrenciler Mezuniyet
Töreni’ne ilişkin açıklaması
47.- Iğdır Milletvekili Habip Eksik’in, Iğdır
kayısısını üreten çiftçilerin emeğinin karşılığını alabilmesi için Tarım ve
Orman Bakanlığının çalışmasının olup olmadığını öğrenmek istediğine ilişkin açıklaması
48.- Kastamonu Milletvekili Hasan Baltacı’nın,
Kastamonu ilinin yer altı zenginliğine sahip Küre ilçesinin maden payının
Hazine ve Maliye Bakanlığı tarafından ödenmesi gerektiğine ilişkin açıklaması
49.- Mardin Milletvekili Tuma Çelik’in, AKP’li Midyat
Belediyesinin yeni bir logoya ihtiyaç duymasının nedeninin Midyat ilçesinden
göç ettirilen Ezidilerin ve Süryanilerin tamamen yok edilmesi mi olduğunu öğrenmek
istediğine ilişkin açıklaması
50.- Ordu Milletvekili Cemal Enginyurt’un, Orduspor
gibi borç batağına saplanan amatör kulüplerin borçlarından kurtarılabilmesi
için gerekli çalışmanın yapılmasını Gençlik ve Spor Bakanından rica ettiğine
ilişkin açıklaması
51.- Rize Milletvekili Osman Aşkın Bak’ın, Diyarbakır
Milletvekili Garo Paylan’ın görüşülmekte olan 92 sıra sayılı Kanun Teklifi’nin
7’nci maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
52.- Diyarbakır Milletvekili Garo Paylan’ın, Rize
Milletvekili Osman Aşkın Bak’ın yaptığı açıklamasındaki bazı ifadelerine
ilişkin açıklaması
53.- Eskişehir Milletvekili Metin Nurullah Sazak’ın,
Rize Milletvekili Osman Aşkın Bak’ın 92 sıra sayılı Kanun Teklifi’nin tümü üzerinde
şahsı adına yaptığı konuşmasındaki bazı ifadelerinin Eskişehirspor taraftarını
zan altında bıraktığına ilişkin açıklaması
54.- Manisa Milletvekili Erkan Akçay’ın, Kırkpınar
Yağlı Güreşleri’nde altın kemerin devamlı sahibi olan güreşçilere Devlet Sporcusu
unvanı verilmesine ilişkin düzenlemenin Türk sporuna hayırlı olmasını
dilediğine ve 4 Temmuz Koca Yusuf’un ölümünün 121’inci yıl dönümüne ilişkin
açıklaması



V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, milletvekilleri
ile grup başkan vekillerinin Türkiye’yi daha iyi noktalara taşımak için bir
iradeye öncülük ettiğine ve meseleleri kısa cümlelerle de ifade
edebileceklerine ilişkin konuşması
2.- Oturum Başkanı TBMM Başkan Vekili Celal Adan’ın,
konuşma süreleri konusunda gösterilen hoşgörüye karşılık milletvekillerinin
zamanı iyi planlayamaması hâlinde İç Tüzük hükümlerinin uygulanacağına ilişkin
konuşması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 2/7/2019 tarihinde Balıkesir
Milletvekili İsmail Ok ve arkadaşları tarafından, çok sesli ve özgür basının
demokratik sistemin korunması ve güçlendirilmesi için son derece önemli bir
unsuru teşkil ettiği düşünülürse ve yerel basının da ulusal basınla paralel bir
seyir takip ettiği göz önünde tutulursa, günümüzde oldukça zor günler
geçirmekte olan yerel basın yayın kuruluşlarının sorunlarının belirlenmesi ve
uygun çözümlerin bulunarak önlemlerin alınması maksadıyla verilmiş olan Meclis
araştırması önergesinin ön görüşmelerinin, Genel Kurulun 4 Temmuz 2019 Perşembe
günkü birleşiminde yapılmasına ilişkin önerisi
2.- HDP Grubunun, 30/5/2019 tarihinde Siirt
Milletvekili Meral Danış Beştaş ve 19 milletvekilinin, Hizbullah davası
sanıklarına verilen tahliye kararlarının araştırılarak, benzer şartlara sahip
olan tutukluluk hâlinde bulunan sanıklara aynı kararın verilmemesinin sebeplerinin
tespiti amacıyla verilmiş olan (10/1334) esas numaralı Meclis Araştırması
Önergesi’nin ön görüşmelerinin, Genel Kurulun 4 Temmuz 2019 Perşembe günkü
birleşiminde yapılmasına ilişkin önerisi
3.- CHP Grubunun, 3/7/2019 tarihinde Bursa Milletvekili
Erkan Aydın ve arkadaşları tarafından, üniversite mezunu öğrencilerin Kredi
Yurtlar Kurumuna olan kredi borçlarıyla ilgili sorunlarının araştırılması
amacıyla verilmiş olan Meclis araştırması önergesinin ön görüşmelerinin, Genel
Kurulun 4 Temmuz 2019 Perşembe günkü birleşiminde yapılmasına ilişkin önerisi

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda Değişiklik
Yapılmasına Dair Kanun Teklifi (2/1974) ve Adalet Komisyonu Raporu (S.
Sayısı:92)
4 Temmuz 2019 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 98’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce, üç sayın milletvekiline gündem dışı söz vereceğim. 
Gündem
dışı ilk söz, Gaziantep’in sorunları hakkında söz isteyen Gaziantep
Milletvekili Mahmut Toğrul’a aittir. 
Buyurun
Sayın Toğrul. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Mahmut Toğrul’un, Gaziantep
ilinin sorunlarına ilişkin gündem dışı konuşması
MAHMUT
TOĞRUL (Gaziantep) – Teşekkür ederim.
Sayın
Başkan, değerli milletvekilleri; Gaziantep’in sorunları üzerine gündem dışı söz
almış bulunmaktayım. Bu vesileyle Genel Kurulu, Genel Kurulun sevgili
emekçilerini ve Gaziantepli hemşehrilerim başta olmak üzere, ekranları başında
bizleri izleyen yurttaşlarımı saygıyla selamlıyorum. 
Değerli
milletvekilleri, tarih, kültür ve sanayi şehri olan Gaziantep; fıstığı,
baklavası, gastronomisi ve küçük sanayide her türlü alet edevatı yapabilen, el
becerisiyle bilinen ustalarıyla tanınırken maalesef bugün eğitimden sağlığa,
ekonomik yaşamdan sosyal yaşama, uyuşturucudan çarpık kentleşmeye, hemen hemen
her alanda büyük sorunlarla boğuşmaktadır. Bu konuda çözüm üretmek yerine âdeta
kaderiyle yüz yüze bırakılmış bir kent durumundadır.
Bakın,
TÜİK verilerine göre Gaziantep, Türkiye’de bebek ölümlerinin en fazla yaşandığı
ildir. Tabii ki bunun sebebi sağlık sektöründe yaşanan olumsuz gidişattır. Çocuk
ölüm oranlarından doğum oranlarına, hastanelerdeki ameliyat sayılarından
çalışan doktor sayısı ve personel eksikliğine kadar birçok alanda sorun
mevcuttur. Çocuk uzmanı, yenidoğan yoğun bakım uzmanı ve perinatoloji uzmanları
yetersizdir. Sağlık Bakanlığının bu konuları bir an önce gündemine alıp
eksiklikleri gidermesi gerekmektedir. 
Öte
yandan, şehir hastanelerine yönelik tüm eleştirilerimiz saklı kalmak üzere,
Gaziantep Şehir Hastanesinin 2015 yılında temeli atıldı, 2018 yılında
bitirileceği söylendi ama görünen o ki önümüzdeki yıl da bitirilmesi mümkün
değil. 
Değerli
arkadaşlar, yüklenici firmalardan Samsung işi bıraktı. Çalışan emekçiler
mağdur. Maaşlarını alamadıkları gerekçesiyle bayramda hastane inşaatının
çatısına çıkarak intihar girişiminde bulundular. Geçen hafta bu girişimlerini
bir kez daha sürdürdüler. Yetkililer bu sorunları gidermek yerine maalesef
çalışan 300 işçinin işine son verdi. Taşeron firmaların birçoğu ödenek almadığı
için sıkıntı yaşıyor. Yine Abdülkadir Yüksel Devlet Hastanesinin, Gaziantep’te
dere yatağına yapıldığı ve bu nedenle zemininde kayma olduğu bilinen bir
gerçek. Eksik kapasiteyle çalışıyor, şu anda en az 50 doktora ihtiyaç var ama
daha da önemlisi yapısal sorunları nedeniyle ileride bu hastanede ciddi bir
felaketle yüz yüze geleceğimiz söz konusu.
Gaziantep’te
eğitim tam bir fecaat değerli arkadaşlar. Okul sayısı yetersiz. Kentimiz ilk,
orta ve lise düzeyinde okullaşma oranı derslik, öğretmen ve yardımcı hizmetler
personeli, okulların fiziki donanımı açısından Türkiye ortalamasının
altındadır. LGS, üniversite sınavları dâhil tüm yapılan sınavlarda Gaziantep
maalesef son sıralardadır. Sorunların çözümü noktasında ortaklaşmak isteyen
eğitim sendikaları, EĞİTİM-SEN örneğin, iki yılı aşkındır Millî Eğitim
Müdürlüğünden randevu talep ediyor ama görüşemiyor. 
Gaziantep’te
uyuşturucu almış başını gidiyor değerli arkadaşlar. Gençlerimiz uyuşturucu
bataklığına saplanmış durumda. Özellikle Şahinbey ilçemizde Vatan, Beybahçe,
Fırat, Beydili, Yukarıbayır, yine Şehitkamil ilçemizde Karşıyaka, Hacıbaba,
Cinderesi ve Eyüp mahallelerinde uyuşturucu kullanımı yaygınlaşmış, uyuşturucu
kullanım yaşı 11’e kadar düşmüş, her 5 gençten 3’ü maalesef bu illete bulaşmış
durumdadır. 
Değerli
arkadaşlar, kent merkezi böyleyken dış ilçelerimiz de bundan farklı değil.
Özellikle İslahiye ve Nizip’te de benzer bir tabloyla karşı karşıyayız.
Maalesef şehirde gençlerin kendilerini ifade edebilecekleri sosyal, sportif
alanlar ve kamusal alanlar mevcut değil. Ekonomik zorluklar bunlarla birleşince
gençlerimiz maalesef -engelleyici hiçbir önlem de alınmamakta- bu illete
bulaşmaktadır. 
Gaziantep
en hızlı emlak fiyat artış oranının gerçekleştiği illerden biridir. Yüksek
getiri sağlayan arsa yatırımları sebebiyle birçok park, yeşil alan, mera, tarım
alanı imara açılarak geri dönülmez şekilde kaybedilmiştir. Geldiğimiz noktada,
Gaziantep, Türkiye'nin en pahalı kentleri arasında yer almaktadır. Özellikle
Suriyeli mültecilerin gelmesi ve ucuz iş gücü gibi görülmesi nedeniyle işsizlik
Türkiye ortalamasının üzerindedir. Gaziantep’te 2 bin TL’den aşağı kiralık ev
bulmak neredeyse imkânsızdır. Gaziantep Belediyesinin yeşil alanları imara
açtığı, hukuksuz bir şekilde her yerde imar değişikliğine gittiği
bilinmektedir. Meclis kararlarının yüzde 80’i imar tadilatlarından oluşuyor.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
MAHMUT
TOĞRUL (Devamla) – Kişi başına düşen yeşil alan 4,5 metrekaredir, gelişmiş
ülkelerde bu oran 20 metrekaredir. 
Gaziantep’te
son on yılda 200 bin dekar tarım alanı yok edildi. Tarım alanları günden güne
betonlaştırılmakta, on yıl içerisinde Antep fıstığı ve zeytin ağaçlarının
yerini maalesef devasa binalar aldı. 
Kamu
harcamalarında israf son sürat devam ediyor. Gaziantep Valilik binasının bu ay
sonu boşaltılacağı söyleniyor. Valilik binasındaki kamu kurumlarına “Ay sonuna
kadar kendinize yer bulun.” denilmiş ama bu arada, iki yıl içerisinde 10 milyon
lirayı aşkın tadilat gideri yapılmıştır orada. 
Değerli
arkadaşlar, kentte kültürel sorunlar artmakta, özellikle saat 19.00’dan sonra
neredeyse kent ıssız bir kente dönüşmekte, sosyal yaşam tamamen bitirilmiş
durumda. 
Kent,
cihadist grupların örgütlenme alanı hâline gelmiş durumda. Halkın yaşamını
tehdit eden en ciddi güvenlik sorunudur. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Başkanım, Antep’in sorunları için bir dakika daha rica
etsem…
BAŞKAN
– Buyurun.
MAHMUT
TOĞRUL (Devamla) – AKP, halka hizmeti seçmenin tercihine göre yapmakta,
kendisine oy vermiyorsa hizmet de yoktur demektedir. Örneğin, seçimden önce
Araban’ın yolları için işlem başlatıyor, seçimi kaybedince yollar o hâlde
duruyor, toz içinde, yanındaki tarım alanları, pamuk alanı tozdan bembeyaz
görülmektedir. 
Değerli
arkadaşlar, yine, Ardıl Barajı’nın seçimden önce yönetimi belediyeye verilmiş,
başvuru yapılmış ama seçim kaybedilince verilmemiş.
Sayın
Başkan, son olarak, adı “ölüm yolu”na çıkmış Nurdağı-Gaziantep yoluyla ilgili
tüm muhalefet partileri önergeler verdi, “Bu yol yapılsın.” dedi ama maalesef
bugüne kadar bu yol yapılmadı. Daha kaç kişinin ölmesi bekleniyor? AKP’liler
yolun programda olduğunu söylüyor ama bir türlü yapılmıyor. 
Tabii,
Gaziantep’in tüm sorunlarını beş dakika içerisinde ifade etmem mümkün değil ama
bu sorunların çözümü noktasında ortak bir irade de söz konusu değil. Gaziantep
Valisi AKP’li milletvekilleriyle toplantı yapıyor sağlık konusunda ama hiçbir
muhalefet partisi milletvekilini dâhil etmiyor. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) - Ben Gaziantep’te 126 bin oy aldım. Sayın Gaziantep Valisini
arıyorum, kentimize geldiği için “Hayırlı olsun.” diyeceğim ama telefonlarıma
çıkmıyor. Diğer milletvekillerini arıyor ama HDP’yi görmezden geliyor. Hiç
kimsenin HDP’yi görmezden gelme hakkı yoktur diyorum. Gaziantep’in baklavası
tatlıdır ama tüm bu sorunlardan dolayı Gazianteplinin ağız tadı kaçmıştır. 
Hepinizi
saygıyla selamlıyorum. (HDP sıralarından alkışlar) 
BAŞKAN-
Gündem dışı ikinci söz, Anayasa değişikliğinin yürürlüğe girişinin 1’inci
yılını değerlendirmek üzere söz isteyen İstanbul Milletvekili İbrahim Özden
Kaboğlu’na aittir. 
Buyurun
Sayın Kaboğlu. (CHP sıralarından alkışlar) 
2.- İstanbul Milletvekili İbrahim Özden Kaboğlu’nun,
Anayasa değişikliğinin yürürlüğe girişinin 1’inci yılının yasama faaliyetleri
açısından değerlendirilmesine ilişkin gündem dışı konuşması
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri;
Anayasa değişikliğinin yürürlüğe girişinin 1’inci yılını özellikle yasama
faaliyetleri açısından değerlendirmek istiyorum. 
Bu
yasama döneminde yasama faaliyeti bu Meclis tarafından ve bir de paralel
faaliyet olarak saray tarafından yürütüldü. Bu çerçevede biz burada 38 yasa
çıkardık; 13’ü torba, 11’i uluslararası sözleşmeler, 14’ü de kanun olmak üzere.
Cumhurbaşkanı 41 Cumhurbaşkanlığı kararnamesi çıkardı. Toplam sayı olarak,
yasaların toplam maddesi 669, Cumhurbaşkanının kararname madde sayısı 1.915
yani 3 misli daha fazla yasama çalışması yapılmış oldu sarayda. İkisi
arasındaki başlıca fark şudur anayasal açıdan: Buradaki yasaların kaynağını
daha çok, bakanlıklarda, bürokraside ve sarayda hazırlanan kanun teklifleri
oluşturdu ancak hemen belirteyim ki: Mecliste 200 yasama uzmanı bulunmaktadır,
vekil üyelerin dörtte 1’i de hukukçudur, dolayısıyla aslında yasama teklifleri
burada hazırlanabilir Anayasa’ya aykırılığın önlenmesi için; birincisi bu.
İkincisi:
Cumhurbaşkanlığı kararnamelerine gelince, üç özellikle tanımlanabilir bunlar.
Birincisi: Gerekçesizdir. Hukuk devletinde hiçbir resmî işlem gerekçesiz
yapılamaz; yasama olsun, yargı olsun, idari işlemler olsun hepsi gerekçelidir.
Dolayısıyla Cumhurbaşkanının hiçbir işleminde, düzenleyici anlamda 1.915
maddede gerekçe bulunmamaktadır. Bu hem Anayasa’ya hem de hukukun genel
ilkelerine aykırıdır. İkinci özellik ise: Anayasal yetki çerçevesi dışında
kullanılmaktadır, “Düzenlenemez, çıkarılamaz.” denilen alanlarda sürekli
Cumhurbaşkanlığı kararnamesi çıkarılmaktadır. Bunun tipik örneği Anayasa madde
128’dir; “Kamu hizmeti görevlileriyle ilgili hususlar yasayla düzenlenir.” deniyor
-açık yasa kaydı- fakat genellikle Cumhurbaşkanlığı kararnameleri tarafından
düzenleniyor. Son özellik ise: Torba kararnameler çıkarılmaya başlandı artık.
41 sayılı Bazı Cumhurbaşkanlığı Kararnamelerinde Değişiklik Yapılmasına Dair
Cumhurbaşkanlığı Kararnamesi; bu da tabii ki Anayasa’ya aykırıdır. 
Şimdi,
peki, acaba bu Anayasa’ya aykırılıklar nasıl giderilebilir? Burada tabii ki
Cumhurbaşkanının anayasal statüsüyle çelişen konumuna bakmak gerekir.
Anayasa’ya baktığımız zaman Anayasa maddeleri Cumhurbaşkanını tarafsızlık
statüsüne yerleştirmiş bulunuyor. Anayasa madde 103, madde 104, madde 148,
madde 6, madde 7, madde 9, madde 11, madde 2. Bütün bunları birlikte okuduğumuz
zaman Türkiye Cumhuriyeti’nin Cumhurbaşkanı tarafsız bir konumdadır,
statüdedir. Gelin görün ki Cumhurbaşkanı parti başkanı seçilmiştir. İşte, esas
çelişki parti genel başkanlığı ile Anayasa’nın amir hükümleri arasındaki
çelişkidir. Bu nedenle gerek bu Anayasa’ya aykırı paralel yasama durumunu
giderebilmek gerekse Anayasa’nın diğer amir hükümlerine asgari saygı adına
Cumhurbaşkanının parti genel başkanlığından çekilmesi gerekiyor. Bu,
Anayasa’nın amir hükümlerinin bir doğal sonucu olsa gerek. Fakat tabii ki
sadece Cumhurbaşkanının parti genel başkanlığından çekilmesi yeterli değildir, esasen
olağanüstü ortam ve koşullarda hazırlanmış olan Anayasa, yürürlüğe konulmuş
olan Anayasa değişikliğinin de ele alınması gerekir. Biraz önce Cumhuriyet Halk
Partisi Adalet ve Anayasa Komisyonu üyeleri olarak getirilmek istenen, yapılmak
istenen adalet reformuna ilişkin olumlu görüşlerimizi basın toplantısıyla
kamuoyuna duyurduk, paylaştık. Ortak komisyon kuralım, uzlaşarak bu çalışmayı
yapalım biçimindeki somut önerilerimizi sunduk. 
(Mikrofon
otomatik cihaz tarafından kapatıldı) 
BAŞKAN
– Buyurun.
İBRAHİM
ÖZDEN KABOĞLU (Devamla) – Teşekkürler Sayın Başkan.
Benzer
çalışmayı Anayasa için yürütebiliriz çünkü bilindiği gibi Osmanlı’dan
cumhuriyete uzanan anayasal ve siyasal birikimler, başta hükûmetin kaldırılması
olduğu üzere, olağanüstü dönemde yapılan Anayasa değişikliğiyle
gerçekleştirildi. Oysa şimdi olağan dönemdeyiz ve bu mirasımıza doğru devam
etmek için gerekli çalışmaları yapabiliriz, bu birikim bizde var. Olağanüstü
hâl Anayasa’sını olağan hâl Anayasa’sına dönüştürmek durumundayız. Bu konuda
zaman zaman “Tartıştırmayız.” biçiminde sözler söyleniyor, oysa bunun meşru
zeminini Sayın Devlet Bahçeli sağlamaktadır. Sayın Bahçeli 5 Eylül 2018 günlü
konuşmasında şöyle diyor: “Eğer büyükşehir belediyelerini alamazsak
Cumhurbaşkanlığı hükûmet sistemi tartışmalı hâle gelir.” 
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) – Sayın Başkan, toparlıyorum izninizle.
BAŞKAN
– Toparlayın lütfen.
İBRAHİM
ÖZDEN KABOĞLU (Devamla) – İşte tam da Sayın Bahçeli’nin söylediği gibi bizim şu
anda yaptığımız o meşru tartışma zeminini canlandırmaktır. Ama o söz
söylenmemiş olsaydı bile, “Hayır biz tartıştırmayız.” demek esasen “Biz
olağanüstü hâl, sıkıyönetim ortamı, hatta savaş hâlinden daha sıkı bir rejimi
uygulamak istiyoruz.” demektir. Bu nedenle, biz tartışalım. Tartışmaktan
korkmayın. Evet, olağanüstü hâlde Anayasa değişikliği yapmak belki bir korkunun
ürünüydü ama olağan hâldeysek tartışmaktan korkmayalım. Mirasımıza, ulusal
kazanımlarımıza yaraşır, anayasal denge ve denetim düzeneğini öngören bir
Anayasa değişikliği için ortak adım atalım, ortak komisyonlar, gruplar
oluşturalım ve cumhuriyetin 100’üncü yılına, insan haklarına dayanan,
demokratik bir anayasayla ilerleyelim.
Hepinizi
saygıyla selamlıyorum. (CHP sıralarından alkışlar)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Buyurun Sayın Grup Başkan Vekili.
IV.- AÇIKLAMALAR
1.- Sakarya Milletvekili Muhammed Levent Bülbül’ün,
İstanbul Milletvekili İbrahim Özden Kaboğlu’nun yaptığı gündem dışı
konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Hatip, Cumhurbaşkanlığı yönetim sisteminin tartışılması meselesini Genel
Başkanımızın “Tartışılır, yerel seçimler eğer büyükşehirlerde bir Cumhur
İttifakı’nın kaybıyla sonuçlanırsa Cumhurbaşkanlığı yönetim sistemi
tartışılır.” dediği için şu an tartışıldığını ifade etmiştir, bunu kabul etmek
mümkün değil. Genel Başkanımız sadece o konuşmasında değil, diğer
konuşmalarında da bunun bir süreç olduğunu ve bu işin çok ince bir işçilikle
önce 31 Martta, bu, işte “Millet İttifakı” denilen birliktelik ve devamında
onunla birlikte olanlarla birlikte Türkiye’de Cumhur İttifakı’nın ve
nihayetinde 31 Martta elde edilecek neticeyle bunun bir yerel seçim
olmayacağını, bu neticeler üzerinden bir sistem tartışmasının Türkiye’de
açılacağını, bunun hazırlıklarının yapıldığını tespit etmiş, bu konuda bir
öngörüde bulunmuştur. 
Bu
sistem tartışması bizim desteklediğimiz veya bu manada kabul ettiğimiz bir
mesele değildir. Aksine, Milliyetçi Hareket Partisi ve Cumhur İttifakı
Cumhurbaşkanlığı yönetim sisteminin, hükûmet etme sisteminin milletimizin 16
Nisan referandumuyla ekseriyetle kabul ettiği, Meclisimizden geçen ve
milletimizin teyidine sunulmuş olan ve 24 Haziranda da aynı şekilde milletimizin
desteğine mazhar olan bir yönetim sistemi olduğunu ve bunun bütün kurum ve
kuruluşlarıyla yerleşebilmesi için Türkiye’nin önünde 2023’e kadar çok önemli
bir süre olduğunu ve bu zamanı Türkiye’nin çok iyi değerlendirmesi gerektiğini
ifade etmiştir. 
Bu
noktada, niyet, sizlerin niyetini ve bu noktadaki plan ve programı ifşa etmek,
açığa çıkarmak noktasında bir beyandır ve nihayetinde Sayın Genel Başkanımız bu
noktada haklı çıkmıştır. 
Dün
her ne kadar Grup Başkan Vekili Engin Altay Bey “Biz bunu tartışmıyoruz,
tartışmaya açmadık.” demiş olsa da orada ince bir ifade kullandılar kendileri.
(Mikrofon
otomatik cihaz tarafından kapatıldı) 
TAHSİN
TARHAN (Kocaeli) – Hoca açtı ya, Hoca açtı.
MUHAMMET
LEVENT BÜLBÜL (Sakarya) – Yok yok, ben şimdi oraya geleceğim. 
Seçim
öncesinde Sayın Muharrem İnce’den tutun da birçok CHP milletvekilinin,
yöneticisinin beyanlarına bakıldığında arkasından bunun bir sistem tartışmasına
dönüştürüleceği ve bu yapıya destek olanların Türkiye’de ifade ettikleri
hususları değerlendirdiğimizde bu hazırlıkları görmemek mümkün değil. Yani,
işte, parlamenter sistemin Cumhurbaşkanlığı yönetim sisteminden intikamının
olacağını dahi söyleyenler oldu Türkiye’de. Bu noktada, sistem tartışmasının
hazırlık çalışmalarının olduğunu teyit ve tespit etmek çok önemlidir, önemli
bir öngörüdür ve bu noktada Milliyetçi Hareket Partisi Genel Başkanı Sayın
Devlet Bahçeli’nin öngörüsü şu an itibarıyla gerçek olmuştur, sabit olmuştur,
bu noktada haklılığımız da ortaya çıkmıştır. Fakat bütün bunlara rağmen, Milliyetçi
Hareket Partisi de Cumhur İttifakı da Adalet ve Kalkınma Partisi de -dün de
sayın grup başkan vekillerinin de net ifadeleriyle- sonuna kadar
Cumhurbaşkanlığı yönetim sisteminin arkasındayız. Bu noktada, kurum ve
kuruluşlarıyla, bütün kurallarıyla bu sistemin oturması ve yerleşik hâle
gelmesi ve Türkiye’ye üçüncü faz olarak değerlendirdiğimiz bu sistemin hayırlar
getirmesi için elimizden gelen bütün çabayı sarf edeceğimizi burada dile
getiriyorum. 
Teşekkür
ederim. 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay. 
ENGİN
ALTAY (İstanbul) – Sayın mevkidaşım ismimden de bahsederek dün yaptığım
konuşmanın satır arasında, konuşma içeriğimden farklı mesajlar verdiğimi
söylemek suretiyle sataşmış olmakla birlikte, ben yerimden 60’a göre söz istiyorum.
MUHAMMED
LEVENT BÜLBÜL (Sakarya) – “İnce bir mesaj” dedim. 
BAŞKAN
– Buyurun Sayın Başkan. 
2.- İstanbul Milletvekili Engin Altay’ın, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ilişkin açıklaması
ENGİN
ALTAY (İstanbul) – Sayın Başkan, önce şunu söylemek istiyorum: Sayın mevkidaşım
bir Cumhuriyet Halk Partilinin, Genel Başkanından üyesine kadar, özellikle
yenilenen İstanbul seçiminden sonra erken seçim istediğini ispatlarsa burayı
terk eder giderim.
MUHAMMED
LEVENT BÜLBÜL (Sakarya) – “Erken seçim” demiyorum “sistem tartışması” diyorum. 
ENGİN
ALTAY (İstanbul) – Şimdi oraya geleceğim. 
Şimdi
“erken seçim” sözünü Türkiye’de yenilenen İstanbul seçiminden sonra ilk
zikreden Sayın Bahçeli’dir, “yok” diye zikretti. 
MUHAMMED
LEVENT BÜLBÜL (Sakarya) – Sistem tartışması Sayın Başkan, erken seçim yok. 
ENGİN
ALTAY (İstanbul) – Efendim, geliyorum, bir dakika durun Sayın Vekilim, üç
dakika konuştunuz, ben daha yirmi saniye konuştum. 
Erken
seçimi ilk zikreden Sayın Bahçeli’dir “Erken seçim yok.” diye zikretmiştir.
Bunu ben kamuoyunun takdirine bırakıyorum. 
Gelelim
sistem tartışmasına. Sayın Başkan, bu sistem tartışması yenilenen İstanbul
seçiminden sonra başlamadı ki, 16 Nisan 2017 Referandumu öncesinde, Türkiye Büyük
Millet Meclisine bu Anayasa değişikliği geldiği andan itibaren yani 2017, 2018,
2019, neredeyse üç yıldır bu sistem tartışılıyor ve tartışılmaya muhtaç. Öyle
ki bu sistemin tartışılmaya muhtaç olduğunu Meclisteki birinci partinin sayın
yetkilileri de zaman zaman zikrettiler. Yani yenilenen İstanbul seçimlerinden
dolayı sistem tartışması yok, tartışılan bir sistem tartışması yok. Üç yıldır
tartışılan bir sistem var ve bu sistemin bence bir yıl içinde köhneleştiğini,
iş göremez, kullanılabilir olmadığını ve Türkiye'de beklenileni veremediğini
ekonomik göstergelerde de yargıda da eğitimde de görüyoruz. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Yani durduk yerde, seçim kaybettikten sonra seçimleri
konuşmadık. Cumhuriyet Halk Partisi Grubu olarak 31 Martta da 23 Haziranda da
çıkıp şurada “Seçimi kazandık, gördünüz mü?” diye geçmişte kimi AK
PARTİ’lilerin yaptığı gibi biz şımarıklık da yapmadık. Ama sistemi tartışmak
için de Sayın Bahçeli’den izin alacak hâlimiz yok. (CHP sıralarından alkışlar)
Sayın Bahçeli’nin tasarrufu, takdiri kendinedir, bizim tasarrufumuz takdirimiz
kendimizedir. Yani şunu demek istiyorum sevgili meslektaşım: Hiçbir Cumhuriyet
Halk Partili yenilenen İstanbul seçimleri öncesinde “Bu seçimi kazanırsak
sistemi tartışmaya açarız." diye bir hazırlık içinde olmadı. Bunu
ispatlarsanız çıkar özür dilemesini bilirim. 
Genel
Kurulun ve yüce milletin takdir ve bilgisine sunuyorum efendim. (CHP
sıralarından alkışlar) 
MUHAMMED
LEVENT BÜLBÜL (Sakarya) – Kısa bir cevap vermek istiyorum Sayın Başkan.
BAŞKAN
– Buyurun. 
3.- Sakarya Milletvekili Muhammed Levent Bülbül’ün,
İstanbul Milletvekili Engin Altay’ın yaptığı açıklamasındaki bazı ifadelerine,
Milliyetçi Hareket Partisinin Cumhurbaşkanlığı hükûmet sisteminin arkasında kararlı
şekilde duracağına ve layıkıyla işletilmesi için elinden gelen çabayı sarf
edeceğine ilişkin açıklaması
MUHAMMED
LEVENT BÜLBÜL (Sakarya) – Sayın Altay cevaben bir erken seçim talebi noktasında
bir taleplerinin olmadığını dile getirmiştir. Bizim ifade ettiğimiz, benim
konuşmamda bir sefer “erken seçim” ifadesi geçmedi farkındaysanız. “Sistem
tartışması” dediğimiz hadise, bir takvime yayılan ve bu tartışmaların da
zemininin 31 Mart seçimleri sonrasında özellikle oluşturulmaya çalışıldığı
herkesin malumu olan, bunların dozunun ciddi ölçüde artırıldığı ve Türkiye’de,
bundan sonra yapılacak olan işin Cumhurbaşkanlığı yönetim sisteminden vazgeçmek
ve geri dönmek olduğu noktasındaki yüzlerce, binlerce beyanı burada ifade
etmeye gerek var mı? Bunu her hafta, efendim “ucube sistem, şu sistem, bu
sistem” ifadeleriyle şimdi daha sık dile getirmeye başladınız. Bunlar takip
altında, tutanaklarla sabit.
ENGİN
ALTAY (İstanbul) – Yok, yine diyeceğiz. “Ucube” demeye devam edeceğiz.
MUHAMMED
LEVENT BÜLBÜL (Sakarya) – Bu konuda bir şey yok ama bizim de Cumhurbaşkanlığı
yönetim sistemini, Meclisimizden geçen ve milletimizin -referandumda, 24
Haziran seçimlerinde de kabul ettiği- Cumhur İttifakı’na, bu sistemin
mimarlarına “Alın, bu sistemle Türkiye’yi yönetin.” diye yetki verdiği bir
sistemi sonuna kadar savunmak için ve o sistemin bütün kurum ve kuruluşlarıyla,
kurallarıyla uygulanır hâle getirilmesi için çabamız devam edecektir,
mücadelemiz devam edecektir.
Bugün
Türkiye’de her türlü ekonomik manipülasyonun yapıldığı, dünya çapında
Türkiye’nin üzerinde her türlü baskının devam ettiği bir süreçte, Meclis
tablosunda hiçbir partinin çoğunluğu elde edememiş olduğu bir durumda…
(Mikrofon
otomatik cihaz tarafından kapatıldı)
BAŞKAN
– Toparlayalım Başkan.
MUHAMMED
LEVENT BÜLBÜL (Sakarya) – …şu an Türkiye’ye hükûmet konusunda ve yönetim
konusunda, yürütme organı konusunda operasyon çekilememesinin nedenleri, acaba
Türkiye’de yürütmenin sandıktan çıkıp beş yıllığına net bir yetki alması mıdır,
bunu da tartışmak lazım. Bakın, şu an Türkiye’de bu manada en ufak bir tartışma
yok. Konulan ekonomik programların da sabırla uygulanması -sizler de dâhil
olmak üzere- 2023’e kadar Türkiye’nin seçimsiz bir yönetimle, seçimsiz bir
dönemle selamete kavuşması noktasında temennilerinizi dile getiriyorsunuz. Bu,
siyaseten yürütmenin tartışmasız bir şekilde hâkimiyetinden ve sandıktan çıkmış
olmasından kaynaklanmaktadır. Bu yönetim sisteminin getirmiş olduğu daha birçok
avantajı süreç içerisinde hep birlikte göreceğiz. Dün Sayın Erkan Akçay bu
sistemin Mecliste temsilde adalete sağlamış olduğu faydaları dile getirdi.
Benim de ifade ettiğim husus, bir nebze de olsa yönetimde istikrar noktasındaki
bir vurgudur. Bunları süreç içerisinde dile getirmeye devam edeceğiz.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Bülbül.
MUHAMMED
LEVENT BÜLBÜL (Sakarya) – Bitiriyorum efendim.
Milliyetçi
Hareket Partisi bu sistemin arkasında kararlı bir şekilde duracaktır, Cumhur
İttifakı bu sistemin layıkıyla işletilmesi için elinden gelen çabayı sarf
edecektir diyorum, saygılar sunuyorum.
BAŞKAN
– Buyurun Sayın Başkan.
4.- İstanbul Milletvekili Engin Altay’ın, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ve güçlendirilmiş parlamenter sistemin Cumhurbaşkanlığı hükûmet sisteminden
daha iyi olduğuna ilişkin açıklaması
ENGİN
ALTAY (İstanbul) – Teşekkür ederim.
Aslında
sayın mevkidaşım konuştu, ben de değerlendirmemi yaptım, uzatmak istemiyorum
ama kendisine ben sataşmamış olmama rağmen benim yaptığım değerlendirmelerden
yola çıkarak…
MUHAMMED
LEVENT BÜLBÜL (Sakarya) – Bizde de sataşma yok.
ENGİN
ALTAY (İstanbul) – Evet, evet.
Şimdi,
şunu ben söylemedim: Erken seçim söylemedik diyorum. “Evet ama 2023 vurgusu
nedir?” deniyor. 2023’ü işaret etmek yani “2023’e kadar hedeflerimize
yürüyeceğiz.” demek 2023’ten önce seçim yok demektir. Erken seçimi zikreden
sizsiniz sayın mevkidaşım, bizim böyle bir derdimiz yok.
MUHAMMED
LEVENT BÜLBÜL (Sakarya) – Sistem tartışması… 
ENGİN
ALTAY (İstanbul) – Bakın, bakın, şöyle: İçinde “2023” geçen her cümle erken
seçimi işaret eder, lehte ya da aleyhte.
MUHAMMED
LEVENT BÜLBÜL (Sakarya) – Referandum talep ettiniz.
ENGİN
ALTAY (İstanbul) – Geleceğim oraya.
Şunu
kabul etmiyorum: Yürütme organına yani şu anda Recep Tayyip Erdoğan’ın başkanlık
ettiği yürütme organına operasyon çekilmesi ne demek? Bunu kabul edemeyiz,
Parlamento olarak kabul edemeyiz, hep birlikte arkasında dururuz. Öyle şey
olmaz. Biz bu sistemi, biz Recep Tayyip Erdoğan’ı… O yürütme organına operasyon
çekilmesini kelime olarak kullanmanızı bile doğru bulmam. 
MUHAMMED
LEVENT BÜLBÜL (Sakarya) – Uluslararası odaklar tarafından…
ENGİN
ALTAY (İstanbul) – Efendim, hep birlikte karşı çıkarız diyorum. Ama biz onu er
geç, ister 2023 olur ister erken olur, oradan indireceğiz, sandık marifetiyle;
o ayrı bir şey. (CHP sıralarından alkışlar) 
Asıl
söylemek istediğim şu: “Geri dönmek” ifadesi bize ait değil, onun için söz
aldım. Cumhuriyet Halk Partisinin hiçbir sayın milletvekili “Eski sisteme
dönelim.” demez. Şöyle diyoruz biz…
MUHAMMED
LEVENT BÜLBÜL (Sakarya) – Parlamenter sistem…
ENGİN
ALTAY (İstanbul) – Hayır, hayır. Yok canım, parlamenter sisteme geri dönmek
değil ki. Güçlendirilmiş parlamenter sistem şimdiki sistemin yenisidir,
iyisidir, daha iyisidir. Hep söylerim, en…
MUHAMMED
LEVENT BÜLBÜL (Sakarya) – Bunun adı “sistem tartışması” değil mi efendim?
ENGİN
ALTAY (İstanbul) – Geri dönüş değil efendim.
MUHAMMED
LEVENT BÜLBÜL (Sakarya) – “Sistem tartışması” değil midir bunun adı?
ENGİN
ALTAY (İstanbul) – Tartışalım. Ne zararı var? 
MUHAMMED
LEVENT BÜLBÜL (Sakarya) – Diyorum ki bu, şu an gündeme alınmış durumda.
ENGİN
ALTAY (İstanbul) – Ne zararı var ya sistemi tartışmanın? Niye tartışmayalım
canım, niye tartışmayalım?
FİKRET
ŞAHİN (Balıkesir) – Millet de onu istiyor, millet istiyor, millet memnun değil,
değişsin istiyor. 
BAŞKAN
– Sayın Başkanım...
ENGİN
ALTAY (İstanbul) – Efendim, bitiriyorum. 
Şunu
söylemeye çalışıyorum: Geri dönüş demiyoruz biz. Güçlendirilmiş parlamenter
sistem bundan iyidir diyoruz, demeye devam edeceğiz. 
Diğer
konulara sonra, gün içinde cevap veririz. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Buyurun Sayın Başkan.
5.- Çankırı Milletvekili Muhammet Emin Akbaşoğlu’nun,
egemenliğin kayıtsız şartsız milletin olduğuna, Cumhurbaşkanlığı hükûmet
sistemine milletin karar verdiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım. 
Değerli
milletvekilleri, tabii, Sayın Kaboğlu’nun konuşmasından sonra bir sistem
tartışması yapıldı. Biz de bu konudaki kanaatlerimizi yüce Meclisin huzurunda
deklare etmek isteriz. 
Bakınız
“Egemenlik kayıtsız şartsız milletindir.” hepimizin temel düsturu, bu Meclis
çatısı altında hepimizin düsturu. 
Değerli
arkadaşlar, bakın, 1946, 1950, 1983, 1991, 1999, 2001, 16 Nisan 2017, 24
Haziran 2018, 31 Mart, hepsi milletin iradesi. 
ATİLA
SERTEL (İzmir) – 23 Haziran?
MUHAMMET
EMİN AKBAŞOĞLU (Çankırı) – 23 Haziran da milletin iradesi.
ATİLA
SERTEL (İzmir) – Kabul etmediniz.
TUMA
ÇELİK (Mardin) - Kabul etmediniz bazılarını. 
MUHAMMET
EMİN AKBAŞOĞLU (Çankırı) – Şöyle: Değerli Başkanım, bakın, biraz evvel 2 grup
başkan vekilimiz huzurda konuştu. Bizim grubumuzdan hiçbir grup başkan
vekilinize bir cümle sarf edildi mi? Sarf edildi mi?
ENGİN
ALTAY (İstanbul) – Biz de etmedik Sayın Akbaşoğlu. 
MUHAMMET
EMİN AKBAŞOĞLU (Çankırı) – Aa, ya bu kadar hakikate bile “Etmedik.” derseniz
olmaz. İşte mesele bu, tam da mesele bu. Bunu millet seyrediyor şu anda, bakın,
şu anda millet seyrediyor. 
ENGİN
ALTAY (İstanbul) – Aa, ya ben konuşurken oradan bana küfür ediyorlardı, onları
yaşadık biz canım; ayıp ediyorsun yani. 
MUHAMMET
EMİN AKBAŞOĞLU (Çankırı) – Yok, rica ederim. Ne zaman?
ENGİN
ALTAY (İstanbul) – Yani sanki siz sütten çıkmış ak kaşıksınız! Öyle şey olur
mu!
BAŞKAN
– Sayın Başkanım, anlatın düşüncelerinizi, buyurun. 
MUHAMMET
EMİN AKBAŞOĞLU (Çankırı) – Değerli arkadaşlar, şimdiki enstantaneyi
anlatıyorum, bakın, şu andaki enstantaneyi anlatıyorum. 
ENGİN
ALTAY (İstanbul) – Tamam, arkadaşlarımı uyardım ben de. Arkadaşlar, müdahale
etmeyin.
MUHAMMET
EMİN AKBAŞOĞLU (Çankırı) – Evet, şu andaki enstantaneyi anlatıyorum ve diyorum
ki: Egemenlik kayıtsız şartsız milletindir. Millet herkesi hizaya sokar,
hepimizi. Bu benim için de geçerli, burada bulunan 600…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Arkadaşlar, genel kuralları hatırlatmamdan hakikaten
birkaç gündür rahatsızlık duyanlar var nedense. Genel kuralları söylüyorum “Bu,
sizin için geçerli, bizim için geçerli değil.” mantığıyla dinliyorsunuz, böyle
dinlemesin kimse lütfen. Ben önce kendi nefsime söylüyorum bunu, ondan sonra
hiçbir istisnası olmaksızın burada bulunan 600 milletvekilinin her birisinin
nefsine söylüyorum, herkese söylüyorum. Benim söylediğim sözler herkes için
geçerli sözler. Önce kendi nefsim bundan payını alacak ama hiç kimsenin de
istisnası yok. Herkes alışmış bu vesayet zihniyetine “Kimse bana dokunmasın,
ben her şeyi söyleyeyim yalan yanlış, doğru, fark etmez, herkes de bunu
kabullensin.” Öyle bir şey yok, öyle bir şey yok arkadaşlar. 
ENGİN
ALTAY (İstanbul) – Bu söz kime Sayın Akbaşoğlu?
MUHAMMET
EMİN AKBAŞOĞLU (Çankırı) – Sonuç itibarıyla herkese. 
ENGİN
ALTAY (İstanbul) – Ne demek herkese?
MUHAMMET
EMİN AKBAŞOĞLU (Çankırı) – Bu söz, başta ben ve herkese. 
ENGİN
ALTAY (İstanbul) – “Yalan yanlış” diyorsunuz, kimi kastediyorsunuz?
MUHAMMET
EMİN AKBAŞOĞLU (Çankırı) – Herkese konuşuyorum ve diyorum ki: Egemenlik
kayıtsız şartsız milletindir. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlıyorum. 
16
Nisan 2017’de millet kararını vermiştir ve millet demiştir ki: Parlamenter
hükûmet sistemini ben bugüne kadar kullandım, o sistem içerisinde irademi beyan
ettim; bundan sonra, anayasal değişiklikle, doğrudan yasama organını ve
doğrudan yürütme organını ben kendim seçmek suretiyle, partili Cumhurbaşkanlığı
sistemi çerçevesinde, ben irademin tecelli etmesini istiyorum. 
16
Nisan 2017… Millî iradenin tezahürü budur ve herkes bu millî iradeye saygı
göstermek durumundadır. Biz hiçbir tartışmadan çekinmeyiz ve asla geri durmaz,
korkmayız. Bu konuda herkes fikirlerini ortaya koyabilir. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Barikayıhakikat müsademeyiefkârdan doğar. Bununla
beraber, Cumhurbaşkanlığı hükûmet sistemini hiçbirimiz kararlaştırmadık, millet
kararlaştırdı. Millî iradeye saygı duymak başta bu Meclisin vazifesi.
BAŞKAN
– Peki, teşekkür ederiz Sayın Grup Başkan Vekili. 
MUHAMMET
EMİN AKBAŞOĞLU (Çankırı) – Bizi buraya getiren irade millet iradesi. Yasama
organını, bizleri seçti ve yürütme sıfatını da yüzde 53 oyla AK PARTİ Genel
Başkanı Sayın Recep Tayyip Erdoğan’ın bizzat kendisine verdi ve dedi ki:
“Yürütme organını siz temsil ediyorsunuz, siz beş yıllığına iktidarsınız, bu
iktidarınız döneminde, 2023’te, yaptığınız icraatlara göre yürütmenin de
yasamanın da şekillenmesine yine ben karar vereceğim.” Ama bazı yaklaşımlar bu
millî iradenin tecellisini sindiremiyor maalesef. 
BAŞKAN
– Peki, teşekkür ederiz Sayın Başkan.
MUHAMMET
EMİN AKBAŞOĞLU (Çankırı) – Bu meseleyi bu şekilde anlamamız lazım gelir.
Cumhurbaşkanlığı hükûmet sistemiyle ilgili AK PARTİ içerisinde en ufak bir
tereddüt ve farklı bir yaklaşım söz konusu değildir. Buradan bir daha ortak
çağrıyı yapıyorum: “Geçmiş geçmişte kalmıştır, yeni şeyler söylemek lazım.”
diyor ya Mevlâna…
ENGİN
ALTAY (İstanbul) – “Cancağızım”ı da var onun.
MUHAMMET
EMİN AKBAŞOĞLU (Çankırı) – Mevlâna Hazretlerinin sözünün manasını söyledim,
lafzen bire bir değil ama manasını ifade ettim.
Sonuç
itibarıyla, hepimiz Türkiye'nin, Türk milletinin ve devletinin, vatanının
bölünmez bütünlüğü çerçevesinde hep beraber, sistemin daha doğru, daha faydalı,
daha isabetli bir şekilde çalışması hususunda zamanımızı harcarsak doğru ve
anlamlı bir iş yapmış oluruz. [İYİ PARTİ sıralarından alkışlar(!)]
Hepinize
teşekkür ediyorum, sağ olun. 
LÜTFÜ
TÜRKKAN (Kocaeli) – Bravo Başkan(!) 
BAŞKAN
– Peki, teşekkür ederiz.
ENGİN
ALTAY (İstanbul) – Sayın Başkan…
BAŞKAN
– Hemen söz vereceğim de izninizle bir şey söyleyeceğim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
milletvekilleri ile grup başkan vekillerinin Türkiye’yi daha iyi noktalara
taşımak için bir iradeye öncülük ettiğine ve meseleleri kısa cümlelerle de
ifade edebileceklerine ilişkin konuşması
BAŞKAN
– Değerli milletvekilleri, sayın grup başkan vekilleri; esasında, buradaki
milletvekillerimiz, grup başkan vekillerimiz toplumun içerisinde yetişmiş ve
Türkiye’yi daha iyi noktalara taşımak için bir iradeye öncülük yapmaktadırlar.
Çok az cümleyle de meselemizi anlatabiliriz düşüncesindeyim, bir iki cümleyle
anlatabiliriz.
Bir
ikincisi: Sayın Başkanım, söz isteyen arkadaşlarımız, gündem dışı söz
isteyenler veya grup başkan vekillerimizin görevlendirdiği milletvekilleri
biraz emek sarf ederlerse kendilerine tanınan süreyi doldurmakta bile zorluk
çekerler. Ya, beş dakikalık bir konuşmayı evde de bir gözden geçirin beş
dakikada bitiyor mu bitmiyor mu diye. Şimdi, hocam geldi konuştu, hocama
verilen beş dakika kadar ek süre tanıdım, hocanın lafını kesmek istemedim.
Ama
Hocam, bir bak ya! Beş dakikada anlatacak şekilde gelirseniz sevinirim Sayın
Hocam.
Buyurun
Sayın Grup Başkan Vekili. 
IV.- AÇIKLAMALAR (Devam)
6.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ve milletin partili Cumhurbaşkanı istemediğine ilişkin açıklaması
ENGİN
ALTAY (İstanbul) – Sayın Başkan, biz Levent Bey’le karşılıklı bir
değerlendirmede bulunduk. Bu değerlendirmenin üstüne Sayın Akbaşoğlu çıktı, iki
önemli şey söyledi ya bana ya Levent Bey’e çünkü bizim değerlendirmelerimiz
üzerine söz aldı. Dolayısıyla ben, Sayın Akbaşoğlu’nun “Millet iradesini
içinize sindirin.” cümlesini hangimize söylediğini kendisinden duymak
istiyorum, bir. Bize söylediyse cevap hakkı kullanacağım, sataşmadır bu. 
Bir
de “Yalan yanlış şeyler konuşuyorsunuz.” dedi, ya Levent Bey’e söyledi ya bana
söyledi. Yani bunu da söylesin. Şimdi, bu Meclisi izleyenler şöyle algıladı:
“Levent Bey ile Engin Bey yalan yanlış laf etti, millet iradesini içine
sindiremedi.” gibi algıladı efendim.
ARSLAN
KABUKCUOĞLU (Eskişehir) – Aynen öyle.
ENGİN
ALTAY (İstanbul) – Söylediklerimiz bağlamından koparılarak Genel Kurula ve
millete nakledildi efendim. 
MUHAMMED
LEVENT BÜLBÜL (Sakarya) – Sayın Başkanım, sen anladın onu aslında ama…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Altay.
ENGİN
ALTAY (İstanbul) – Dolayısıyla bu arada, şunu da 60’a göre söz almışken
söyleyeyim: Millet karar verdi, evet. Millet kararı verir, yarın da değiştirir.
Daha önce de millet başka bir anayasaya karar verdi efendim, 82 Anayasası’na da
millet sandığa gidip karar verdi. 
Şimdi,
yüreğiniz yetiyorsa… Ben bir “sandık, seçim” diye söylemiyorum ama ben hep şunu
savundum: Başkanlık sistemi de olabilir, yeter ki etkin, katı kuvvetler
ayrılığını tesis edelim. Partili Cumhurbaşkanını bu millet is-te-mi-yor. (CHP
sıralarından alkışlar) Eğer istiyorsa, öyle iddia ediyorsanız, gelin, sırf
bunun için bir referandum yapalım, millet bunu istiyorsa biz de milletin karşısında
esas duruşa geçer “Başüstüne.” deriz. Olay bundan ibaret.
Yalan
yanlış lafı kim etti, bunu söylemesi lazım. Millet iradesini kim, Levent Bey
mi, ben mi, hangimiz sindiremedik, bunu açıklaması lazım Sayın Akbaşoğlu’nun.
(CHP sıralarından alkışlar) 
TAHSİN
TARHAN (Kocaeli) – Kimse sahip çıkmadı ya dün gelen kanuna.
BAŞKAN
– Bir dakika…
Sayın
Başkan, buyurun.
7.- İstanbul Milletvekili Hakkı Saruhan Oluç’un, var
olan denge denetleme mekanizmalarını, kuvvetler ayrılığını, hukukun üstünlüğünü
yok eden Cumhurbaşkanlığı hükümet sisteminin tartışılmasının zorunlu olduğuna
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Ufak
bir katkıda bulunmak istiyorum bu tartışmaya. 
Şimdi,
bakın, biraz evvel sayın meslektaşım da söyledi, 1982 Anayasası yüzde 92 oyla o
zaman kabul edildi, biliyorsunuz. Hangi koşullarda olduğumuzu buradaki bazı
arkadaşlarımız, Sayın Meclis Başkan Vekili de gayet iyi bilir. O koşullarda
yüzde 92’yle kabul edildi ve son derece ceberut bir anlayışla hazırlanmış, hiçbir
demokratik özelliği içermeyen bir anayasaydı bu. Biz yıllarca buna karşı
mücadele ettik, hâlâ 1982 Anayasası’yla bu ülke yönetiliyor. Eklektik, yamalı
bohçaya dönmüş bir hâle geldi, oradan bir madde çıktı, oraya bir madde eklendi;
biliyorsunuz, bunları çok detaylı anlatmayayım şimdi, vaktimiz az. Fakat bu
1982 Anayasası yüzde 92’yle kabul edildi diye, buna muhalif olanlar -ki Adalet
ve Kalkınma Partisi sıralarında da vardır buna muhalif olanlar- sustular mı
yani? Susmadılar. Şimdi efendim, yüzde 52 küsurla yeni Anayasa değişiklikleri
kabul edilmiş. Ee, susmayacağız yani beğenmediğimiz şeyler varsa elbette ki
eleştireceğiz; bu tartışmadan telaşlanacak bir şey yok, Türkiye her zaman böyle
tartışmaları yapar. Üstelik bir yıl geçmiş daha, toplumların tarihlerine
bakarsanız bir yıl nedir yani bir damla bile değildir toplumların tarihine
baktığımızda. Dolayısıyla bu tartışılır, değerlendirilir: Siz “revizyon”
dediniz, bugün Sayın Bostancı “revizyon değil, değişim” dedi. Mühim değil,
hangi kelimelerle konuşacaksak ama bu sistem tartışılmak zorunda çünkü var olan
denge denetleme mekanizmalarını yok etti, kuvvetler ayrılığını yok etti.
Dolayısıyla şu anda son derece sorunlu bir dönem yaşanıyor, yaşadıkça da bunu
görüyoruz, hukukun üstünlüğünü de yok etti. Bunları tekrardan tesis etmenin
yolu bunları tartışarak, konuşarak müzakere etmektir esas itibarıyla.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Grup Başkan Vekili.
HAKKI
SARUHAN OLUÇ (İstanbul) – Dolayısıyla yani bundan dolayı telaşlanmaya gerek
yok, sanki memleket yerinden oynayacakmış gibi düşünmeye gerek yok. Yüzde 52
küsurla kabul edilmiş bir Anayasa değişikliği yine yüzde 52’lik başka bir
çoğunlukla reddedilebilir ve zaten toplumda da böyle bir şey gelişmektedir.
Dolayısıyla toplumun ihtiyacına, siyasetin de ihtiyacına uygun bir tartışmayı
gayet rahat bir şekilde bu Mecliste de komisyonlarda da yapmanın önünde hiçbir
engel olmamalıdır, telaşa mahal yoktur demek istiyorum. Bir kez de bunları
söylemiş olmak istedim.
Teşekkür
ederim.
BAŞKAN
– Teşekkür ederim.
Buyurun.
8.- Sakarya Milletvekili Muhammed Levent Bülbül’ün,
İstanbul Milletvekili Hakkı Saruhan Oluç’un yaptığı açıklamasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Şimdi, Sayın Başkan, hem Cumhuriyet Halk Partisi
sayın grup başkan vekilinin hem HDP grup başkan vekilinin ifadelerinde 1982
Anayasası referandumuna ilişkin olarak beyanlar üzerinden bu Anayasa
referandumu ve bu Anayasa çalışmasına atıfta bulunularak bir benzetme, bir bağ
kurulması eğer…
ENGİN
ALTAY (İstanbul) – Hayır, hayır, kastımız o değil, benim kastım o değil. Niyet
okuma Levent Bey. 
MUHAMMED
LEVENT BÜLBÜL (Sakarya) – Bu, bağ kurulması gibi bir şey. Yani en azından şu
örneği verdiniz: Halkın iradesi böyle tecelli etti diye bu doğru anlamına
gelmez bağlamında da söylemiş olabilirsiniz; bunu söylediniz zaten.
HAKKI
SARUHAN OLUÇ (İstanbul) – “Değişebilir.” dedik “Doğru değil.” demedik.
MUHAMMED
LEVENT BÜLBÜL (Sakarya) – Hayır “Yüzde 90’la kabul edilmiş olması doğru olduğu
anlamına gelmez.” dediniz ama şunun da…
TURAN
AYDOĞAN (İstanbul) - İkisi de olağanüstü koşullarda yapıldı, benzerliği bu. 
MUHAMMED
LEVENT BÜLBÜL (Sakarya) – Yani ben yanlış anlamadım herhâlde, öyle
değerlendiriyorum.
Şimdi,
1980 ihtilalini yapmış olan, Jimmy Carter’ın “bizim çocuklar” dediği yapıların
arkasından, devamı niteliğinde olan bir Anayasa çalışmasının Türkiye’de, o
baskı düzeni altında, belli bir çoğunlukla kabul edilmiş olması bambaşka bir
şeydir ve 15 Temmuzda o aynı “bizim çocuklar” diye bir iradenin yine aynı
şekilde kendi çocuklarını bir darbe girişimine tevessül ettirdiği bir ortamda
millet iradesinin yanında olan ve orada muvaffak olan bir yapının bir daha
Türkiye’nin başına bu tarz bela ve musibetler gelmesin diye anayasal düzenle
alakalı olarak birtakım tedbirler alması ve yönetim sistemiyle alakalı bir
çalışma ortaya koymuş olması ve bunun milletimiz tarafından da anlayışla
karşılanması ve desteklenmiş olmasını birbiriyle hiçbir şekilde bağdaştırmamız
mümkün değildir. Oradaki çoğunluk ile burada verilen destek birbirinin aynısı
değildir. Bunu özellikle tutanaklara geçmesi açısından ifade ettim.
ENGİN
ALTAY (İstanbul) - Ben de aynısı demedim yani öyle bir şey yok.
BAŞKAN
– Lütfü Bey söz istemişti.
9.- Kocaeli Milletvekili Lütfü Türkkan’ın,
Cumhurbaşkanlığı hükûmet sisteminin değiştirilmesi ve tartışılması için çok
fazla sebep olduğuna ilişkin açıklaması
LÜTFÜ
TÜRKKAN (Kocaeli) – Sayın Başkan, sistemde bulunan bütün partiler bu konuyla
ilgili fikirlerini beyan ettiler. Sistem dışında kalmamak adına ben de bir
cümle edeceğim.
ENGİN
ALTAY (İstanbul) – Yoksa sistem dışı kalırsın.
LÜTFÜ
TÜRKKAN (Kocaeli) – Evet. 
Yani
bu sistemin değiştirilmesi, tartışılması için gereken o kadar çok sebep var ki
sayın konuşmacılar bunlara başlasalar sabahı buluruz ama ben Sayın Akbaşoğlu’nun
bir sözünden yola çıkarak ifade ediyorum. “Egemenlik kayıtsız şartsız
milletindir.” ifadesi ruhunu kaybedip bu sistem sayesinde “Egemenlik kayıtsız
şartsız sarayındır.” şekline dönüşmüştür. Bu bile bu sistemin tartışılması için
yeterli bir sebeptir.
Teşekkür
ederim.
BAŞKAN
– Bir mahallelisi şehit bir milletvekilimizin, oraya intikal edecek, 60’a göre
söz istiyor. 
Buyurun
Sayın Milletvekili.
10.- Kırıkkale Milletvekili Halil Öztürk’ün, Siirt ili
Eruh ilçesi kırsalında PKK’ya karşı yapılan operasyonda şehit olan hemşehrisi
Jandarma Uzman Çavuş Yasin Baran’a Allah’tan rahmet dilediğine ilişkin
açıklaması
HALİL
ÖZTÜRK (Kırıkkale) – Teşekkür ederim Sayın Başkanım. 
Siirt’in
Eruh kırsalında il jandarma komutanlığınca düzenlenen operasyon kapsamında teröristlerle
çıkan çatışmada 1 askerimiz şehit olmuş, 1 askerimiz yaralanmıştır. Şehit
askerimiz Jandarma Uzman Çavuş Yasin Baran bugün seçim bölgem Kırıkkale’de
ebediyete uğurlanacaktır. Aziz milletimizin başı sağ olsun. Şehidimize Cenab-ı
Allah’tan rahmet niyaz ediyor; acılı ailesine ve Türk Silahlı Kuvvetlerimize
başsağlığı, sabır ve metanet diliyorum. Kahraman Yasin’imizin ve diğer
şehitlerimizin kanları yerde kalmayacaktır. Bu alçakların kökü kazınacak ve
ülke içinde ve sınırında tek bir hain kalmayana kadar operasyonlar ve
mücadelemiz kararlılıkla sürecektir. Milletimizin feraseti ve vatan aşkı her
türlü zorluğu yenecektir.
Saygılarımla.
BAŞKAN
– Buyurun Sayın Grup Başkan Vekili. 
11.- İstanbul Milletvekili Hakkı Saruhan Oluç’un,
Sakarya Milletvekili Muhammed Levent Bülbül’ün yaptığı açıklamasındaki bazı
ifadelerine ve toplumun Cumhurbaşkanlığı hükûmet sistemini kabul etmeyen
kesiminin taleplerinin, ihtiyaçlarının tartışılmasının demokratik olduğuna
ilişkin açıklaması
HAKKI
SARUHAN OLUÇ (İstanbul) – Teşekkür ederim.
Tartışmayı
uzatmak istemiyorum, sadece bir noktaya dikkat çekeceğim. Yüzde 52 küsur
-rakamların küsuratlarına takılmadan söylüyorum bunu- bir kabul gördüyse, yüzde
47 küsur da -ki resmî rakamlar bunlar- reddetti yani toplumun yarıya yakını da
bunu kabul etmedi. Bizler de muhalefet partileri olarak bunu kabul etmemiş
olanların taleplerini, beklentilerini, ihtiyaçlarını tartışmak ve konuşmak
durumundayız; bunda bir tuhaflık yok, çok demokratik bir durumdur. Buna işaret
etmek istiyorum. Ben 1982 Anayasası’na atıfta bulunurken “Yüzde 92’ye rağmen bu
Anayasa’nın yanlış olduğunu hep birlikte savunduk.” diye ifade etmiştim, yoksa
koşulları karşılaştırmak için değil; karşılaştırmaya kalkışsak, bu referandum
da OHAL altında yapıldı, bunları konuşurduk ama şimdi yeri değil, daha sonra
bunlar tartışılabilir.
Teşekkür
ediyorum.
BAŞKAN
– Buyurun Sayın Akbaşoğlu.
12.- Çankırı Milletvekili Muhammet Emin Akbaşoğlu’nun,
Kocaeli Milletvekili Lütfü Türkkan’ın yaptığı açıklamasındaki bazı ifadelerine
ve millî iradenin tecelligâhı olan Mecliste milletin iradesine saygı
gösterilmesi gerektiğine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Tabii,
hakikaten, biraz evvel söylenen “Egemenlik kayıtsız şartsız milletindir.” sözünü
“Egemenlik kayıtsız şartsız sarayındır.” şekline dönüştürmek çok talihsiz bir
yaklaşım olmuştur. Aslında birinci konuşmamda ifade ettiğim şeylerin de bir
bakıma farklı düşüncelerin tezahürü bakımından teyidi söz konusu olmuştur. Bu
vesileyle ben mevkidaşım Sayın Engin Altay Bey’in sorularına da cevap vermiş
oluyorum kestirmeden, kısaca. Dolayısıyla hepimizin, millî iradenin tecelligâhı
olan bu Mecliste milletin iradesine saygı göstermemiz ve ortaya koyduğu sistemi
hep beraber kabul etmemiz, daha iyi çalışması için de millet lehine, devlet
lehine birlikte yol almamız gerekir diyorum.
Teşekkür
ediyorum.
ENGİN
ALTAY (İstanbul) – Sayın Başkan, şöyle bir önerim var.
BAŞKAN
– Buyurun.
ENGİN
ALTAY (İstanbul) – Meclisin zamanı, milletvekillerimizin zamanı kıymetli, bu
Meclisin dakikasının maliyeti yüz binleri tutuyor. Ben, bu polemiklerden sebep,
grup başkan vekillerine tanınan üç dakikalık konuşma hakkımdan sarfınazar
ediyorum efendim.
BAŞKAN
– Teşekkür ediyorum.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Erzincan Milletvekili Burhan Çakır’ın, 5 Temmuz
Başbağlar katliamının 26’ncı yıl dönümüne ilişkin gündem dışı konuşması 
BAŞKAN
– Gündem dışı üçüncü söz, Erzincan Başbağlar katliamı hakkında söz isteyen
Erzincan Milletvekili Burhan Çakır’a aittir.
Buyurun
Sayın Çakır. (AK PARTİ sıralarından alkışlar) 
BURHAN
ÇAKIR (Erzincan) – Sayın Başkan, değerli milletvekilleri, ekranları başında
bizi izleyen aziz milletimiz, değerli hemşehrilerim; ben de sizleri saygıyla,
sevgiyle, muhabbetle yürekten selamlıyorum.
Bu
arada Siirt’in Eruh ilçesinde şehit olan Yasin Baran kardeşimize ve vatan
topraklarını kendi canından aziz bilen bütün şehitlerimize Allah’tan rahmet
diliyorum.
Bugün,
Yavuz Sultan Selim Han zamanında uç beyliği olarak konuşlandırılmış
Erzincan’ımızın Kemaliye ilçesine bağlı Başbağlar köyünde yaşanan hüzünlü bir
olayın yıl dönümünü yaşıyoruz.
Bundan
yirmi altı yıl önce -yani yarın- 5 Temmuz 1993’te Erzincan’ımızın Kemaliye
ilçesine bağlı Başbağlar köyünde akşam namazı esnasında camiden çıkarılarak
kurşuna dizilen ve evleri ateşe verilerek öldürülen 33 masum hemşehrimizin her
biri kendi canımızdan kopan bir parçadır. Başbağlar, kalbimizde açılmış ve hiç
kapanmayacak derin bir yaradır. Bu kalleş saldırıda şehit olan 33 kardeşimizi
rahmet ve minnetle yâd ediyorum.
2
Temmuz 1993’te Sivas’taki Madımak Oteli’nde yanan canlar bizim canımızdı. 5
Temmuz 1993’te Erzincan’ın Kemaliye ilçesinin Başbağlar köyünde akan kan yine
bizim kanımızdı. O gün bu katliamı yapan eller aynı ellerdi, aynı amaca hizmet
ediyorlardı. Camide namaz kılan insanları dışarı çıkartarak kurşuna dizen,
evleri ve camileri yakıp yıkan, çocukları öldüren katliamcı terör örgütünü bir
kez daha lanetliyorum ve o dönemin siyasilerini de bu konuda destek olanları da
buradan kınıyorum. 
Bakın,
işte, burada. Buna acı dayanır mı? Çocukları katletmişler? Dönemin adalet
bakanları da bundan sorumludur. Dolayısıyla dün, Temel Karamollaoğlu Sivas
Madımak olayları için yeniden araştırılmasını gündeme getiriyor. Elbette araştırılsın
ama Başbağlar ile Madımak’ın birbiriyle bağlı olduğunu aziz milletimiz biliyor.
Burada Alevi-Sünni çatışması çıkaranlara da aziz milletimiz ders vermiştir.
Onun için burada bu masumların katledilmesine göz yuman kim varsa Allah’ın
lanetiyle lanetliyorum, onlar için yaşasın cehennem diyorum. (AK PARTİ
sıralarından alkışlar) 
İşte
burada görüyorsunuz, bu insanlar vatanına, milletine, dinine, bayrağına,
devletine bağlı olan insanlar. Bunların kanı yerde kalmayacaktır. Onun için
bugün nara atanlar, adalet, hak, hukuk isteyenler… Sivas Başbağlar’da ve yurdun
çeşitli yerlerinde yaşayan genç kardeşlerimizin şehit edilmesine göz yumanları
tekrar bu Gazi Meclisimizden lanetliyorum. Dolayısıyla Başbağlar, dillerin
tutulduğu, gözlerin yaşardığı, kelimelerin boğazımıza düğümlendiği yerdir.
Başbağlar, milletimizin ortak acısının yaşandığı yerdir. Yirmi altı yıl değil,
yüz yıl geçse de bu acıyı ve acıyı yaşatanları asla unutmayacağız ve sonuna
kadar da mücadelemiz devam edecektir. 
Bu
katliamı gerçekleştirenlerin amacının topluma nefret tohumlarını ekmek olduğunu
hepimiz biliyoruz. Bu oyunlara gelmeden neslimize nefreti değil sevgiyi,
kardeşliği ve hoşgörüyü aşılamaya devam etmeliyiz. Provokatif zihniyetler
geçmişte olduğu gibi günümüzde de amaçlarına ulaşamamışlardır. Bunun en yakın
örneğini yıl dönümü yaklaşmakta olan 15 Temmuz 2016’da gördük. Hepimizin şahit
olduğu olaylar zinciri, milletimizi parçalama hareketidir. Milletimiz tankların
üstüne çıkarak, göğsünü kurşuna siper ederek ilk kez silahlı darbe girişimini
sivil irade eliyle bertaraf etmiştir. 15 Temmuz, milletimizin yeniden diriliş
destanının yazıldığı bir gün olarak tüm dünyada yerini almıştır. 
Bizim
milletimiz feraset sahibidir. Bizim milletimiz bu ülke üzerinde oynanan
oyunların farkındadır. Bu milletin en büyük gücü, birliği ve beraberliğidir.
İşte bu yüzden Başbağlar daima hainliğe, kalleşliğe, şer odaklarına karşı
milletimizin dik duruşunun sembolü olarak tarihteki yerini almıştır. 
(Mikrofon
otomatik cihaz tarafından kapatıldı) 
BAŞKAN
– Bundan sonra söyleyeceğim Sayın Milletvekilim, çalışıp gelin yani. Beş
dakikada…
BURHAN
ÇAKIR (Devamla) – Diğerleri yedi dakika konuştuğu için… Ben yedi dakika
konuşmayacağım.
BAŞKAN
– Herkese söylüyorum, herkese; herkese söylüyorum. 
BURHAN
ÇAKIR (Devamla) – Başbağlar köyünde 30 kişinin şehit edilmesi ve 3 kişinin
kaybolması olayıyla ilgili 21 sanığın ifadesi alınmış, bu sanıklardan 2’si
cezalandırılmıştır, 31 şüpheli hakkındaki soruşturma ise cumhuriyet
başsavcılığımız tarafından devam etmektedir. Vahşice şehit edilen
kardeşlerimizin sorumlularını bulup ortaya çıkarana kadar bu olayın takipçisi
olacağız, şehitlerimizin kanını yerde bırakmayacağız.
Bu
toprağa verdiğimiz her şehidin bu milletin her ferdi üzerinde hakkı var,
toprağa verdiğimiz her şehidin bu milletin üstünde hakkı var. Onların bu
haklarını ifa etmenin yolu, onların uğruna can verdikleri değerlere sıkı sıkıya
bağlı kalmaktır.
Sayın
Cumhurbaşkanımız önderliğinde, hainlere ve zalimlere karşı dik duruşumuzu
sürdürecek, tüm şehitlerimizin aziz hatıralarını sonsuza kadar yaşatacağız
diyorum. Vatanımızı ve milletimizi bölmeye çalışan her türlü terör odaklarına
karşı da içeride ve dışarıdaki mücadelemizi kararlı bir şekilde devam
ettireceğiz.
Aziz
milletimizi saygıyla selamlıyorum.
Saygılarımı
sunuyorum. (AK PARTİ, MHP ve İYİ PARTİ sıralarından alkışlar) 
BAŞKAN
– Sayın Kenanoğlu…
IV.- AÇIKLAMALAR (Devam)
13.- İstanbul Milletvekili Ali Kenanoğlu’nun, 5 Temmuz
Başbağlar katliamının 26’ncı yıl dönümüne ilişkin açıklaması
ALİ
KENANOĞLU (İstanbul) – Sayın Başkan, Başbağlar katliamının yıl dönümündeyiz.
Erzincan’ın Kemaliye ilçesinde bulunan Başbağlar köyünde 5 Temmuz 1993’te 33
köylünün yaşamını yitirdiği bir katliam gerçekleştirilmiştir. Köye 25 kilometre
ötede bulunan jandarmanın olay yerine on dört saat sonra geldiği, yine olay
yerinde bulunan 558 kovanın neden balistik inceleme sürecine tabi tutulmadığı
hâlâ gizemini korumaktadır. 1994 yılında Erzincan DGM’de başlayan Başbağlar
katliamı duruşmaları, katliam mağduru ailelerin sürgün diye nitelediği İzmir
DGM’ye taşınmış, 1998 yılında da dava takipsizlikle kapanmıştır. 2013 yılında
mevcut iktidar döneminde zaman aşımına uğramıştır. Yine 2013 yılında katliam
mağduru ailelerin Meclis araştırma komisyonu kurulması talebi reddedilmiştir.
Olaylarda tetikçi olduğu iddia edilen 20 kişi yargılanmış fakat olayın gerçek
organizatörleri ve faillerine dair en ufak bir inceleme başlatılmamıştır.
Davanın hâkimlerinden Şakir Kadıoğlu yıllar sonra şöyle bir ifadede
bulunmuştur: “Katliamdan dolayı…
(Mikrofon
otomatik cihaz tarafından kapatıldı)
BAŞKAN
– Sayın Aydoğan, buyurun. 
14.- İstanbul Milletvekili Turan Aydoğan’ın, Erzincan
Milletvekili Burhan Çakır’ın yaptığı gündem dışı konuşmasındaki bazı
ifadelerine ve adalet, eşitlik istenilmesinin erdem olduğuna ilişkin açıklaması
TURAN
AYDOĞAN (İstanbul) – Başkanım, söz alma sebebim, bir önceki konuşmacı Başbağlar
katliamından bahsederken “Adalet, hak, hukuk narası atanlar.” diye bir ifade
kullandı. Adalet, hak ve hukuk narasını biz atıyoruz, şerefle atıyoruz. Adalet
istemenin, eşitlik istemenin bir erdem olduğuna inanıyoruz. Adaletin devletin
temeli olduğuna inanıyoruz. Yaptığımız işten onur duyuyoruz. Adalet için 450
kilometre yürümüş bir genel başkanı olan parti olarak tarihe geçmekten de onur
duyuyoruz. Bu çatı altında adalet isteğini eleştirmenin de bir talihsizlik
olduğuna inanıyoruz. 
Saygılar
sunuyorum. 
BAŞKAN
– Sayın milletvekilleri, şimdi sisteme giren ilk 15 milletvekiline yerlerinden
birer dakika süreyle söz vereceğim, bu sözlerin ardından sayın grup başkan
vekillerimizin söz taleplerini karşılayacağım. 
Sayın
Gündoğdu… 
15.- Kırklareli Milletvekili Vecdi Gündoğdu’nun, Hazine
ve Maliye Bakanı Berat Albayrak’ın “Acı bir reçete varsa bunu hep beraber
üstleneceğiz.” ifadesi ile vefakâr milletin mi yoksa sarayın mı Bakanı olduğunu
öğrenmek istediğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan. 
Sayın
Hazine ve Maliye Bakanı, aylar önce “Acı bir reçete varsa bunu hep beraber
üstleneceğiz.” demiştiniz. Çalışanın, emeklinin acı reçetesini yazdınız ve
fahiş zamlar başladı; elektriğe yüzde 15, çaya, şekere yüzde 15, benzine 18,
motorine 23 kuruş. Zamlar sürerken enflasyonu çeşitli ayak oyunlarıyla düşük
tutup çalışanın ve emeklinin maaş zamlarını da maalesef kuşa çevirdiniz. Peki,
sizin acı reçeteniz nedir? Çalışana, emekliye yüzde 5, sarayda oturana yüzde
26, saraydaki çalışma arkadaşlarınıza yüzde 40 zam yapmak mı? Sizin acı
reçeteniz, saraylarda yaşamaya, özel uçaklarla, sayısız son model lüks
araçlarla ihtişam sürmek mi?
Sayın
Bakan, size soruyorum, siz bu vefakâr milletin mi yoksa sarayın bakanı mısınız?

BAŞKAN
– Sayın Akın…
16.- Balıkesir Milletvekili Ahmet Akın’ın, vatandaş
ekonomik krizle boğuşurken AK PARTİ’li belediyelerin öğrencilerin harçlığına
göz diker duruma geldiğine ilişkin açıklaması
AHMET
AKIN (Balıkesir) – Sayın Başkan, teşekkürler.
Vatandaş
ekonomik krizle boğuşurken iktidar partisinin belediyeleri öğrencilerin
harçlığına bile göz diker duruma geldi. Seçim zamanında dolaşıp “Balıkesir’de
toplu taşımada indirim yapacağız. Öğrencilerin ulaşım fiyatlarını indireceğiz.”
diyenler şimdi her türlü şekilde kıvırmak için elli tane yol gözlüyor. Mesela
bu arada vermek istedikleri indirime, yapmak istedikleri zamma da şöyle
diyorlar: “Efendim, biz zammı yapıyoruz veya indirimi de yaparız ama bunun
çilesini esnaf çeksin.” Şoför esnafı perişan durumda. Olması gereken şudur:
Belediye Başkanı verdiği sözün arkasında duracak ve indirimi öğrencilere
yapacak ama parayı da kendisi ödeyecek. Zaten kazanmayan esnafın üstüne bunu
yüklemesi çok büyük yanlış. 
Ayrıca,
yaklaşık iki buçuk üç ay önce bir kanun teklifi vermiştim öğrencilerden para
alınmaması için. Şimdi, bu teklifi de tekrar gündeme almayı…
(Mikrofon
otomatik cihaz tarafından kapatıldı) 
BAŞKAN
– Sayın Özkan…
17.- Bursa Milletvekili Yüksel Özkan’ın, Bursa Şehir
Hastanesinin resmî açılışının yapılıp yapılmadığını, devletin ilgili firmaya
kira ödeyip ödemediğini, aynı personelle mi devam edileceğini yoksa İŞKUR
üzerinden başka personel alımının mı yapılacağını Bursa kamuoyunun öğrenmek
istediğine ilişkin açıklaması
YÜKSEL
ÖZKAN (Bursa) – Sayın Başkan, değerli milletvekilleri; hepinizi saygıyla
selamlıyorum. 
Bursa
Şehir Hastanesinin açılış tarihiyle ilgili Sağlık Bakanlığı hâlâ bir açıklama
yapmadı. Hastanenin inşaatını ve işletmesini yapan firma İŞKUR üzerinden
800’den fazla personel alımı yaptı. Personel maaşlarının büyük bölümü İŞKUR
tarafından ödenmektedir. İşçilerin bir kısmı işten çıkarılmış, bir kısmı da
ücretsiz izne gönderilmiştir. Ücretsiz izin sonrasında aynı personelle işe
devam edilecek midir yoksa İŞKUR üzerinden başka personel alımı mı
yapılacaktır? Hastanenin resmî açılışı iddia edildiği gibi yapılmış mıdır?
Hangi hastaneler kapatılarak taşınma yapılacaktır? Devlet ilgili firmaya kira
ödemiş midir? Bursa Şehir Hastanesiyle ilgili Bursa kamuoyu açıklama
beklemektedir.
Saygılarımla.
BAŞKAN
– Sayın Özdemir…
18.- İstanbul Milletvekili Sibel Özdemir’in, Akademik
Becerilerin İzlenmesi ve Değerlendirilmesi araştırması sonuçlarına göre
eğitimdeki durum vahimken sorumluların eğitim gündeminin şu anda kadın
üniversitesi açsak mı, açmasak mı olduğuna ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Değerli
milletvekilleri, eğitim sistemimizin durumunu ve sıralamasını göstermek üzere
uluslararası değerlendirmeleri, PISA sonuçlarını gündeme getirdiğimizde iktidar
partisi sözcüleri bu ölçüm araçlarının Türkiye için güvenilir olmadığı
savunmasını yapıyorlardı. İşte, şimdi, Millî Eğitim Bakanlığınca dün açıklanan
tamamen yerli ve millî Akademik Becerilerin İzlenmesi ve Değerlendirilmesi
araştırması sonuçlarından bazılarını sizlerle paylaşmak istiyorum. 8’inci sınıf
öğrencilerimizin yüzde 86’sı orta ve alt düzeyde matematik bilgisine sahip,
yüzde 16’sı 4 işlem sorularını çözemiyor, yüzde 66’sı neden-sonuç ilişkisi
kuramıyor. 4’üncü sınıf öğrencilerimizin ise matematikte yüzde 40’ı, Türkçede
yüzde 29’u, fen bilimlerinde yüzde 38’i temel ve temel altı seviyededir.
Değerli milletvekilleri, eğitimdeki durum bu kadar vahimken bu tablonun
sorumlusu olanların tek eğitim gündemi “Şu anda kadın üniversitesi açsak mı?”
sizin de takip ettiğiniz gibi. 
Teşekkür
ederim.
BAŞKAN
– Sayın Kaplan…
19.- Gaziantep Milletvekili İrfan Kaplan’ın, üretimden
vazgeçen ülkenin tüketime dönmesiyle ekonomik krizin kaçınılmaz olduğuna
ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Cumhuriyet
Dönemi’nin ilk yıllarında devlet yatırımlarına büyük önem verildi. Fabrikalar
kuruldu, bunların başında şeker, çay, elektrik, demir, kâğıt ve taş kömürü
fabrikaları geliyor. AK PARTİ iktidarı ise iktidar olduğu günden beri hızlı bir
şekilde satma ya da özelleştirme politikalarıyla ülkeyi ekonomik bataklığa
sürükledi. On yedi yılda 62 milyar dolarlık özelleştirme yapıldı, yüzlerce
fabrika satıldı. Üretimden vazgeçen ülke tüketime dönünce ekonomik kriz kaçınılmaz
oldu. AK PARTİ iktidara gelmeden önce 116 milyar dolar borcu olan Türkiye'nin
bugün borcu 453 milyar dolar oldu. Sonuç: 8,5 milyon işsiz, değer kaybeden
paramız, tarihî bütçe açıkları, azalan rezervler, yüzde 18’e çıkan enflasyon…
(Mikrofon
otomatik cihaz tarafından kapatıldı)
BAŞKAN
– Sayın Durmuşoğlu…
20.- Osmaniye Milletvekili Mücahit Durmuşoğlu’nun,
açıklanan ihracat rakamlarının artmaya devam ettiğine, başta Osmaniyeli üretici
ve ihracatçılar olmak üzere tüm üretici ve ihracatçıları tebrik ettiğine
ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
Açıklanan
ihracat rakamlarımız artmaya devam ediyor. Haziran ayı dış ticaret rakamlarına
göre ihracat 11 milyar 597 milyon dolar, ithalat 15 milyar 86 milyon dolar
oldu. Haziran döneminde dış ticaret açığı yüzde 42,50 düşüşle 3 milyar 177
milyon dolar olarak gerçekleşti. İhracatın ithalatı karşılama oranı da geçen
yılın aynı döneminde yüzde 70,1’ken, bu yılın aynı ayında yüzde 77,77’ye
çıkmıştır. Yılın ilk altı ayında dış ticaret açığımızdaki daralma 27 milyar 974
milyon dolar seviyesinde gerçekleşmiştir. Böylece, ülke ekonomimiz, geçen yılın
aynı dönemine göre dış finansman ihtiyacı 27 milyar 974 milyon dolar
azalmıştır. 
Başta
Osmaniyeli üretici ve ihracatçılarımız olmak üzere tüm üretici ve
ihracatçılarımızı tebrik ediyor, başarılarının devamını diliyor, Genel Kurulu
saygıyla selamlıyorum.
BAŞKAN
– Sayın Filiz…
21.- Gaziantep Milletvekili İmam Hüseyin Filiz’in,
ekonominin güçlendirilmemesi, eğitimde kalitenin artırılmaması, nitelikli
istihdamın yaratılmaması hâlinde sorunların devam edeceğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Temmuz
ayında yapılan zam oranları, memur ve memur emeklileri için yüzde 6, SSK ve
BAĞ-KUR emeklileri için yüzde 5 olarak açıklandı. Bu dönemde, düşük zam vermek
için enflasyon rakamları maalesef ayarlanır hâle geldi. Veri alınacak
dönemlerde belirli ürünlerin fiyatları talimatla düşürülerek enflasyon
rakamlarının tespit edildiği anlaşılmaktadır. Birçok il için verilen
istatistiklerde, yapılan bunca zamlara rağmen enflasyon bir önceki aya göre
eksi çıkmıştır. Hayret etmemek mümkün değil. Ismarlama olunca enflasyon
rakamları böyle düşürülüyor. Çaya, elektriğe, şekere yüzde 15, benzine 26 kuruş
zam gelirken TÜİK’in açıkladığı rakamlar vicdanları sızlatmıyor mu? Bu
rakamlara göre yapılan zamlar, zaten ay sonunu zor getiren çalışanları ne kadar
tatmin eder? Üretimi artırmadan, ekonomiyi güçlendirmeden, eğitimde kaliteyi
artırmadan, nitelikli istihdam yaratmadan bu sorunların devam edeceğini
belirtiyor, Genel Kurulu saygıyla selamlıyorum. 
BAŞKAN
– Sayın Ceylan…
22.- Çanakkale Milletvekili Özgür Ceylan’ın, Hazine ve
Maliye Bakanlığı tarafından yaz aylarında orman yangınlarının artması nedeniyle
hizmetlerine ihtiyaç duyulan mevsimlik orman işçilerinin iş akitlerinin
sonlandırılmasının kabul edilemez olduğuna ilişkin açıklaması 
ÖZGÜR
CEYLAN (Çanakkale) – Orman yangınları yaz aylarıyla birlikte yeniden gündemde.
Geçtiğimiz yıl, mevsimlik işçilerin çalışma süreleri dokuz ay yirmi dokuz güne
çıkartılmıştı. Yılda beş ay yirmi dokuz gün çalışan işçiler, iş güvencesinden
yoksun, yılın altı ayı işsiz ayakta kalmaya çalışmaktadır. Geçici işçi
pozisyonunda çalışan orman işçilerinin iş akitleri, Hazine Bakanlığı tarafından
bütçe olmadığı gerekçesiyle sonlandırılmakta ve binlerce mevsimlik orman işçisi
aileleriyle birlikte mağdur edilmektedir. İhtiyaç olmasına rağmen böyle bir
kararın alınmış olması kabul edilemez. Öyle anlaşılıyor ki 31 Mart seçimleri
geride kaldı, AKP “Karnını doyuruyorsunuz, her türlü ihtiyacını karşılıyorsunuz
yine de oy vermiyor.” sözünden hareketle orman işçisini yüzüstü bırakmayı
seçmiştir. 
Yüksek
İstişare Kurulu üyelerine aylık 18 bin lira maaş veren sarayın işçilere gelince
“Kaynak yok.” demesi manidardır. 
BAŞKAN
– Sayın Kaynarca…
23.- İstanbul Milletvekili Tülay Kaynarca’nın, kabul
edilen Tapu Kanunu’yla vatandaşların tapularını en uygun şartlarda almasının
sağlanmasıyla millete verilen bir sözün daha yerine getirildiğine ilişkin
açıklaması
TÜLAY
KAYNARCA (İstanbul) – Teşekkürler Sayın Başkan. 
Gazi
Meclisimizde dün Tapu Kanunu Teklifi’ni kabul ederek yasalaştırdık. 30 maddelik
bu kanunda seçim bölgem olan İstanbul’umuzun güzide ilçeleri Silivri ve
Çatalca’mızın tapusuz köylerini ilgilendiren yasal düzenlemeler de yer aldı. 
Bu
düzenlemeye göre vatandaşımız, çiftçimiz tapularını 2/B uygulamalarındaki gibi
en uygun şartlarda alabilecekler. Yine, 2/B satışlarıyla ilgili yeni fırsatlar
da sunuyoruz. Böylece milletimize verdiğimiz bir sözü daha yerine getirmiş
olduk. 
Bu
anlamda her zaman milletimizin taleplerini önceleyen Sayın Cumhurbaşkanımıza,
seçim sürecinde Çatalca, Silivri ziyaretlerinde ilk Meclis toplantısında bu
kanunu çıkaracağımız sözünü veren ve gereğini yapan Çevre Bakanımıza,
problemlerin çözümüyle ilgili sürecimizi milletimizle doğru bilgilerle paylaşan
teşkilat mensuplarımıza da teşekkür ediyor, kanunun hayırlı olmasını diliyorum.

BAŞKAN
– Sayın Sümer… 
24.- Adana Milletvekili Orhan Sümer’in, plansız
programsız, envantere dayanmayan tarım politikalarının çiftçinin emeğinin boşa
gitmesine, maddi kayıpların yaşanmasına neden olduğuna ve bu konuda Tarım ve
Orman Bakanlığı yetkililerini önlem almaya davet ettiğine ilişkin açıklaması
ORHAN
SÜMER (Adana) – Teşekkür ederim Sayın Başkan. 
Hiçbir
plan uygulanmadan yürütülen tarım politikası, çiftçilerin emeklerinin boşa
gitmesine ve ciddi maddi kayıplarının olmasına neden oluyor. 
Adana’da
aşırı sıcaklar ve şiddetli rüzgârlar karpuz üreticisini zarara sokmuştur. Bunun
üzerine, diğer kentlerde de karpuzun piyasaya sürülmesiyle birlikte arz fazlası
olmuştur. Adana’da tarla fiyatı 10 kuruşa kadar düşen karpuz, İstanbul’da
marketlerde tam 35 kat fazlasına yani 3,5 liraya satılıyor. 
Plansız,
programsız, envantere dayanmayan tarım ve ekonomi politikası sonucu çiftçinin
ürünü tarlada kalırken tüketici de sebze ve meyveye yüksek fiyata ulaşabiliyor.
Bu plansızlık son bulmadıkça dalında çürüyen sebze ve meyveleri fazla fiyata
yemeye devam edeceğiz. Bunların olmaması için artık tarımda planlamaya,
istatistiğe, envantere önem veren politikaları yaşama geçirmek zorundayız. 
Tarım
Bakanlığı yetkililerini çiftçinin bu mağduriyetine önlem almaya davet ediyorum.

BAŞKAN
– Sayın Taşkın… 
25.- Mersin Milletvekili Ali Cumhur Taşkın’ın, 5 Temmuz
Başbağlar katliamının 26’ncı yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Erzincan’ın
Kemaliye ilçesine bağlı Başbağlar köyünde yirmi altı yıl önce PKK’lı
teröristlerce kurşuna dizilerek ve yakılarak öldürülen 33 sivil vatandaşımızı
rahmetle anıyor, katliamı gerçekleştiren bölücü terör örgütünü lanetliyorum.
Yakın tarihimizin en karanlık günlerini yaşadığımız 1993 yılı Temmuz ayı birlik
ve beraberliğimizin şer odakları tarafından hedef alındığı iki elim olaya sahne
olmuştur. 2 Temmuzda yaşanan Madımak faciasının ardından üç gün geçmişken bu
kez de Başbağlar köyünde evler, araçlar, köy okulu, köy camisi ve halkevi ateşe
verilmiş, 5’i kadın olmak üzere toplam 33 vatandaşımız bölücü terör örgütü PKK
tarafından hunharca şehit edilmiştir. Her iki acı olayda hayatını kaybeden
vatandaşlarımızı tekrar rahmetle anıyor, Genel Kurulu saygıyla selamlıyorum. 
BAŞKAN
– Sayın Bulut…
26.- Adana Milletvekili Burhanettin Bulut’un, Adana ili
Ceyhan ilçesi Kızıldere Mahallesi’nde yaşanan orman yangının neden olduğu
zararın karşılanabilmesi için yetkilileri göreve çağırdıklarına ilişkin
açıklaması
BURHANETTİN
BULUT (Adana) – Sayın Başkan, değerli milletvekilleri; geçtiğimiz günlerde
Adana’nın Ceyhan ilçesi Kızıldere Mahallesi’nde yaşanan orman yangını hepimizin
canını yaktı. Adana Büyükşehir Belediyemize ve Orman İşletme Müdürlüğüne bağlı
ekiplerin üstün gayretleri, karadan ve havadan helikopterle yapılan müdahaleler
sonucu yangın on saatte söndürülebildi. Ancak yangının ardından geriye bin
dönümlük alanda çam, harnup ve zeytin ağaçlarının külü kaldı. Yanan sadece
Ceyhan’ın akciğeri değildi, Kızıldereli hemşehrilerimizin yirmi yıllık
emeğiydi. Hemşehrilerimizin yirmi yıl önce kendi elleriyle, emekleriyle
diktikleri ağaçlar yangında bir bir yok oldu. Hemşehrilerim ormanlık alanın
tekrar eski hâline gelmesi için devletten yardım eli bekliyor. Biz de buradaki
yetkilileri bin dönümlük alanın yeniden ağaçlandırılması için göreve
çağırıyoruz ve tekrar Ceyhan’a geçmiş olsun dileklerimizi iletiyoruz. 
Teşekkür
ediyorum. 
BAŞKAN
– Sayın Şimşek…
27.- Mersin Milletvekili Baki Şimşek’in, kamuda geçici
mevsimlik işçi olarak çalışanların çalışma süresinin uzatılabilmesi için
gerekli onayın Hazine ve Maliye Bakanı Berat Albayrak tarafından verilmesini
talep ettiğine, Mersin ilinde sahte içkiden hayatını kaybedenlere Allah’tan
rahmet dilediğine ve bu konuda ciddi önlemler alınması gerektiğine ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Kamuda
geçici mevsimlik işçi olarak beş ay yirmi dokuz gün çalışan işçilerimiz
geçtiğimiz yıllarda Sayın Cumhurbaşkanımızın talimatıyla dokuz ay yirmi dokuz
gün çalıştırılmışlardır. Türkiye geneli yaklaşık 23 bin kişi geçici mevsimlik
işçi olarak çalışmaktadır. Seçim bölgem olan Mersin Erdemli Alata Araştırma
Enstitüsünde, orman bölge müdürlüklerinde, Devlet Demiryollarında, tarım
müdürlüklerinde ve değişik kurumlarda çalışan yüzlerce işçi vardır. Bu
işçilerimiz senenin 6 ayı alacakları maaşla geçimlerini temin edememektedir.
Geçtiğimiz yıllarda olduğu gibi bunların yine dokuz ay yirmi dokuz gün
çalıştırılması için gerekli onayın Maliye Bakanımız Sayın Berat Albayrak
tarafından verilmesini talep ediyorum. 
Yine,
seçim bölgem olan Mersin’de sahte içkiden hayatını kaybeden 7 vatandaşımıza
Allah’tan rahmet diliyorum. Bununla ilgili gerekli denetimlerin daha sık
yapılmasını, daha ciddi yaptırımlar uygulanmasını talep ediyorum. İnsan hayatı
bu kadar ucuz olmamalıdır diyorum. Geçtiğimiz yıllarda yine seçim bölgem olan
Mersin’de sahte içkiden çok sayıda vatandaşımız hayatını kaybetmiştir. Bununla
ilgili daha ciddi önlemler alınmalıdır. 
(Mikrofon
otomatik cihaz tarafından kapatıldı) 
BAŞKAN
– Sayın Altaca Kayışoğlu…
28.- Bursa Milletvekili Nurhayat Altaca Kayışoğlu’nun,
5 Temmuz Başbağlar katliamının 26’ncı yıl dönümüne ve Bursa ilinde 1999 Körfez
depremi nedeniyle yıkılan okulların yerine yenilerinin yapılması için Millî
Eğitim Bakanına seslendiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
26’ncı
yıl dönümü olan Başbağlar katliamını gerçekleştirenleri ve arkasındaki bütün
karanlık güçleri bir kez daha kınıyorum. Hayatını kaybeden vatandaşlarımızı
saygıyla anıyorum. 
Sayın
Başkan, değerli milletvekilleri; 1999 Körfez depreminde etkilenen şehirler
arasında Bursa da vardı ve birçok yapı depremden etkilendi. Etkilenen yapılar
arasında Millî Eğitim Bakanlığına bağlı 13 tane okul vardı. Bu okullar deprem
riski gerekçesiyle yıkıldı ve üzerinden tam yirmi yıl geçmiş olmasına rağmen
yapılmadı. Buradan Millî Eğitim Bakanlığına sesleniyorum: Bu yıkılan 13 okulu
bir an önce yapıp Bursalıların hizmetine sunun diyorum. 
Teşekkürler.

BAŞKAN
– Sayın Kavuncu…
29.- Çorum Milletvekili Erol Kavuncu’nun, güçlü ailenin
güçlü toplumu, güçlü toplumun da güçlü Türkiye’yi doğurduğuna, aileyi tahrip
etmek için bütün insani ve ahlaki değerleri hiçe sayarak cinsiyet eşitliği,
özgürlük gibi süslü kavramlarla servis edilen onursuzluğu şiddetle
kınadıklarına ilişkin açıklaması
EROL
KAVUNCU (Çorum) – Teşekkür ederim Başkanım. 
Toplumları
ayakta tutan en önemli unsur güçlü aile yapılarıdır. Nesli korumak aileyi
korumakla mümkündür. Güçlü aile güçlü toplumu, güçlü toplum da güçlü Türkiye'yi
doğurur. Tarih boyunca kadını ana olmaktan, erkeği baba olmaktan uzaklaştırmak
fıtrata, yaradılışa aykırı bir sapkınlık olarak kabul edilmiş, bütün inançlar
tarafından hem reddedilmiş hem de lanetlenmiştir. Her türlü hastalıklı
davranışlardan neslimizi korumak ise en başta biz milletvekillerinin asli ve
öncelikli görevimizdir. Aileyi tahrip etmek için bütün insani ve ahlaki
değerleri hiçe sayarak “cinsiyet eşitliği” “özgürlük” “onur” gibi süslü
kavramlarla servis edilen, bazı kişi ve kurumlarca da desteklenen, teşvik
edilen bu onursuzluğu şiddetle kınıyoruz. 
Teşekkür
ediyorum.
BAŞKAN
– Şimdi, gruplardan söz talebi…
MAHMUT
TANAL (İstanbul) – Sayın Başkan, cinsiyet eşitliğini sağlamak ne zaman
onursuzluk oldu? Sayın hatibin bu lafı hakikaten çok ağır bir laf. Cinsiyet
eşitliğini savunmak onursuzlukmuş!
BAŞKAN
– Bir dakika Sayın Tanal, ben size sonra söz vereyim.
Buyurun
Lütfü Bey.
30.- Kocaeli Milletvekili Lütfü Türkkan’ın, Siirt ili
Eruh ilçesi kırsalında PKK’ya karşı yapılan operasyonda şehit olan Jandarma
Uzman Çavuş Yasin Baran’a Allah’tan rahmet dilediğine, 4 Temmuz Karamürsel’in
düşman işgalinden kurtuluşunun 98’inci, 5 Temmuz Başbağlar katliamının 26’ncı
yıl dönümüne ve terör örgütü elebaşısı Cemil Bayık’ın “The Washington Post”ta
makalesinin yayımlanmasını şiddetle kınadıklarına ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Siirt’in Eruh
ilçesinde çıkan çatışmada PKK’lı teröristlerce şehit edilen Jandarma Uzman
Çavuş Yasin Boran kardeşimize rahmet diliyorum, ailesine ve yüce Türk milletine
başsağlığı diliyorum.
Bugün
Kocaeli’mizin en güzel ilçelerinden birisi Karamürsel’in düşman işgalinden
kurtuluşunun yıl dönümü. Karamürsel’in 98’inci kurtuluş yıl dönümünü
kutluyorum. Başta ilçemize adını da veren Osmanlı tarihinin ilk amirali
Karamürsel Alp’i ve Karamürsel topraklarını kanlarıyla vatan yapan tüm
şehitlerimizi saygı ve rahmetle anıyorum. Ruhları şad olsun.
Yarın
acı bir olayın yıl dönümü. 5 Temmuz 1993 tarihinde, Erzincan’ın Kemaliye
ilçesinde 33 sivil vatandaşımız teröristlerce katledildi. Yirmi altı yıl önce
karanlık ve hain ellerce gerçekleştirilerek tarihin en büyük sivil
katliamlarından biri olarak tarihe geçen Başbağlar katliamında şehit olan
vatandaşlarımızı rahmetle anıyorum. Acımız ilk günkü kadar taze, nefretimiz ilk
günkü kadar diri. Unutmadık ve unutturmayacağız.
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Dün terör örgütü elebaşısı katil Cemil Bayık’ın “Washington
Post”ta kendi yazdığı bir makalesi yayınlandı. On binlerce şehidimizin kanına
giren bu azılı hainin tüm dünyada takip edilen, tirajı yüksek bir gazetede
reklamının yapılmasını şiddetle kınıyoruz. Bu durum basın özgürlüğü değil,
düpedüz terör propagandasıdır, kabul edilemez. Cumhurbaşkanlığı Sözcüsü Sayın
İbrahim Kalın’ın “Amerika’nın, terör örgütleri listesinde olan bir teröriste
sayfalarını açması, açıkça terör propagandasıdır.” ifadelerini ise kusura
bakmayın ama biraz komik buluyoruz. Sayın Kalın, Washington Post dönüp size
“Bir diğer terörist Osman Öcalan’ı devletin resmî televizyonuna çıkarıp
konuşturdunuz.” derse ne diyecek, ne cevap vereceksiniz? Bu ne perhiz bu ne
lahana turşusu? Bizim için, kırmızı bültenle aranan bir teröristi devletin
televizyonuna çıkaran ile Bayık’ın makalesini Amerika gazetesinde yayınlayan
çarpık zihniyetin birbirinden hiçbir farkı yok. 
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) - Washington Post yöneticileri de dönüp size “Biz de Cemil
Bayık’ın Amerika’nın terör örgütleri listesinde olduğunu bilmiyorduk.” derse
cevabınız ne olacak, bunu da merak ediyoruz.
4
Temmuz 2003 günü Türkiye ve Türk Silahlı Kuvvetleri için acı bir gün oldu.
Kuzey Irak’ın Süleymaniye kentinde 11 Türk askeri başlarına çuval geçirilip
altmış saat süreyle göz altına alındılar. Operasyon için Amerika’nın millî günü
4 Temmuz özellikle seçildi. Amerika, çuval olayıyla 1 Mart tezkeresinin Mecliste
geçmemesinin acısını çıkarmak istedi. Türk Silahlı Kuvvetleri küçük duruma
düşürüldü. Dönemin Başbakanı Sayın Recep Tayyip Erdoğan, “Amerika’ya nota
verilsin.” taleplerine “Müzik notası mı vereceğiz?” şeklinde yanıt vermekle
yetinmişti. Dönemin Genelkurmay Başkanı Hilmi Özkök ise “Ben Amerikalıların
çuval olayının bizi bu kadar rencide edeceğini bildiklerini de zannetmiyorum.”
açıklaması yapmıştı. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Sayın Başkanım, bitiriyorum.
BAŞKAN
– Buyurun.
LÜTFÜ
TÜRKKAN (Kocaeli) – Olaydan sonra Özel Kuvvetler Komutanı ile Genelkurmay
Harekât Başkanı emekliye sevk edildi. Dönemin Genelkurmay Başkanı Hilmi Özkök
ve AK PARTİ Hükûmetinden ise hesap veren olmadı. 
Türk
Silahlı Kuvvetleri ve Türk halkı açısından çuval olayının acısı on altı yıldır
devam ediyor. Özellikle dış basında hâlâ bu olay için “Türkler bu olayı bir
kuşak geçmeden unutmaz.” yorumu yapılıyor. Çuval olayının bir benzeri geçen
günlerde G20 Zirvesi’nde Tokyo’da yaşandı. Amerika Başkanı Trump, Cumhurbaşkanı
Erdoğan’ın yüzüne karşı, kameraların önünde “Bir telefonla Erdoğan’a her
istediğimi yaptırıyorum. Rahip Brunson’ı serbest bıraktıran da benim, Fırat’ın
doğusuna operasyonu durduran da benim.” dedi ve ülkemiz çuval olayında olduğu gibi
yine küçük düşürüldü. Anlaşılıyor ki on altı yıldır o çuval başımızdan hiç
çıkarılmamış.
Sayın
Başkan, değerli milletvekilleri; Millî Eğitim Bakanlığının yaptığı “yerli PISA”
olarak da bilinen ABİDE eğitim araştırmasının sonuçları yayınlandı. Açıklanan verilerde
8’inci sınıf öğrencilerinin yüzde 16’sının 4 işlem dahi yapamadığı ortaya
çıktı. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Türkkan.
LÜTFÜ
TÜRKKAN (Kocaeli) – Bitiriyorum efendim.
Eğitimimiz
millîliğini unutalı çok olmuştu fakat bu sonuçlarla öğrendik ki eğitimimizin
tamamı yok olmuş. Hükûmet on yedi yılda 7 Millî Eğitim Bakanı değiştirmiş, her
değişen bakan istişareden uzak kendi sistemini getirmiştir. Hâl böyle olunca
eğitim sistemi yapboza dönmüş, öğrenciler dört işlem dahi yapamayacak seviyeye
gelmiştir. 
Arkadaşlar,
siz de kabul edeceksiniz ki Hükûmetin en zayıf ve en başarısız olduğu konuların
başında eğitim geliyor ve maalesef düzelecek gibi de durmuyor. 
Yüce
Meclisi saygıyla selamlıyorum.
Teşekkür
ediyorum Sayın Başkan.
BAŞKAN
– Levent Bey…
MUHAMMED
LEVENT BÜLBÜL (Sakarya) – Sonra efendim…
BAŞKAN
– Tamam.
Buyurun
Sayın Başkan.
31.- İstanbul Milletvekili Hakkı Saruhan Oluç’un,
Aladağ yurt yangını davasıyla ilgili duruşmada kamu görevlisi sanıklar hakkında
ölüme sebebiyet vermek suçundan beraat verilmesi ve cezasızlık politikası
uygulanmasının dikkat çekici olduğuna, açıklanan İşçi Sağlığı ve İş Güvenliği
Meclisi haziran ayı iş cinayetleri raporuna ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
İki
konuya kısaca değinmek istiyorum. Bugün Aladağ yurt yangınının duruşması vardı.
Aladağ yurt yangınını hatırlarsak, 29 Kasım 2016 tarihinde Adana’nın Aladağ
ilçesinde ortaöğretim çağındaki kız çocuklarının kaldığı ve Süleymancılar
cemaatine ait olduğu bilinen özel bir yurttaki yangın sonucunda 11’i öğrenci,
12 kişi yaşamını yitirmişti. Duruşma sürüyor, bugün 10’uncu duruşma görüldü ve
davada tutuklu kalınmadan bu duruşmalar sürdürüldü. Bugün yapılan duruşma
sonucunda karar alındı ve yurt müdürü ve dernek başkanına cezalar verildi. Bu
cezaların üzerinde çok fazla durmak istemiyorum ama esas üzerinde durmak
istediğimiz konu şu: Kamu görevlileri hakkında ölüme sebebiyet vermek konusunda
beraat verildi yani tam bir cezasızlık politikası uygulandı. Yani kamu
görevlilerinin Aladağ ilçesindeki yurt yangınında hiçbir sorumluluğu tespit
edilmemiş oldu böylece. Bu tabii ki gerçeği yansıtan bir durum değil çünkü
ortaokul öğrencilerinin bu yurda yerleştirilmesinin önünü açan, buna izin veren
kamu yetkilileri vardır. Neden bu önemli derseniz, bugünkü dönemde Türkiye’de
hâlâ vakıf ve cemaatlere ait çok sayıda yurt bulunduğunu biliyoruz, bunların
bir kısmının yasal olmadığını, bir kısmının da gerekli denetimler yapılmadan
işletildiğini biliyoruz. Dolayısıyla gerekli denetimlerin yapılmaması bu tür
felaketlerin yaşanmasına yol açmaktadır. Kamu görevlilerinin bu tür davalarda
beraat ettirilmeleri, bir tür cezasızlık politikasının uygulanması son derece
dikkat çekicidir. Bunu o nedenle vurgulamak istedik. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – İkincisi, bugün İşçi Sağlığı ve İş Güvenliği Meclisi
haziran ayı iş cinayetleri raporunu açıkladı. Bu rapora göre, haziran ayında iş
cinayetlerinde yaşamını yitiren işçilerin sayısı en az 124 kişi olarak
belirlendi. 2019 yılının ilk altı ayındaki iş cinayetlerinde yaşamını yitiren
işçi sayısına baktığımızda en az 840 gibi bir rakam olduğunu görüyoruz. Yani
neredeyse ayda ortalama 150 insanımız iş cinayetlerinde yaşamını yitiriyor.
Haziran ayındaki 124 kişinin içinde 6 da çocuk işçi bulunuyor. Bu, Türkiye’de
iş cinayetleri meselesi -hep bunu konuşuyoruz, söylüyoruz- artık sanki
normalleşti gibi yani neredeyse seri ve toplu cinayetlere dönüşmüş durumda. İş
yerlerinde gerekli denetim yapılmıyor ve iş cinayetlerinde de birçok cezasızlık
sonucuyla da karşı karşıya kalındığını biliyoruz. Biz, tüm duyarlı kesimleri
hem sendikal alanda hem sivil toplum kuruluşlarında hem de tabii ki siyasi
partilerde bu iş cinayetleri karşısında gereken önlemlerin alınması için
duyarlı davranmaya bir kez daha davet ediyoruz. 
Teşekkür
ederim. 
BAŞKAN
– Sayın Altay...
ENGİN
ALTAY (İstanbul) – Ben bir söz verdim Başkanım.
BAŞKAN
– Sayın Tanal...
32.- İstanbul Milletvekili Mahmut Tanal’ın, Çorum
Milletvekili Erol Kavuncu’ya yaptığı açıklamasındaki bazı ifadelerinin Anayasa
hükümlerini bozmaya teşvik ve tahrik etmesi nedeniyle Meclisten geçici çıkarma
cezası verilmesi gerektiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
Başkanım, biraz önce AK PARTİ milletvekili arkadaşımız şöyle bir cümle sarf
etti: “Cinsiyet eşitliğini istemek onursuzluktur.” Anayasa’mızın 10’uncu
maddesi kanun önünde eşitliği düzenler, “Herkes, dil, ırk, renk, cinsiyet,
siyasî düşünce, felsefî inanç, din, mezhep ve benzeri sebeplerle ayırım
gözetilmeksizin kanun önünde eşittir.” der. Türkiye Büyük Millet Meclisi
İçtüzüğü’nün 161’inci maddesinin (4)’üncü fıkrasının son cümlesi: “Anayasa
hükümlerini bozmaya teşvik veya tahrik etmek Meclisten geçici çıkarma cezasını
gerektirmektedir.”
Sayın
vekil arkadaşımızın burada sarf ettiği bu cümleler, Anayasa hükümlerini
bozmaya, teşvik etmeye ve tahrik etmeye ve aynı zamanda, eşitliği, cinsiyet
eşitliğini…
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Özür dilerim, bitiriyorum tek cümleyle.
BAŞKAN
– Buyurun. 
MAHMUT
TANAL (İstanbul) – Anayasa’nın eşitlik hükmü emredici olan bir hükümdür ve
vekil arkadaşımızın bu açıklamaları Anayasa’yı bozmaya teşvik ve aynı zamanda
bozacak olan kişilerin iradesini güçlendirmeye ve cesaretlendirmeye bir
açıklamadır. Bu anlamda, Meclisten geçici çıkarma cezasının uygulanmasını talep
ediyorum.
Saygılarımı
sunarım. 
BAŞKAN
– Sayın Grup Başkan Vekilim…
EROL
KAVUNCU (Çorum) – Söz istiyorum.
33.- Çankırı Milletvekili Muhammet Emin Akbaşoğlu’nun,
Siirt ili Eruh ilçesi kırsalında PKK’ya karşı yapılan operasyonda şehit olan
Jandarma Uzman Çavuş Yasin Baran’a ve 5 Temmuz Başbağlar katliamının 26’ncı yıl
dönümü vesilesiyle tüm şehitlere Allah’tan rahmet dilediğine, Cumhurbaşkanı
Recep Tayyip Erdoğan’ın önderliğinde hem teröristlerin hem de onların arkasında
duran emperyalist güçlerin başına çuval geçirildiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Siirt’te
teröristlerle çıkan çatışma neticesinde şehit olan Kırıkkaleli Uzman Çavuş
Yasin Baran’a ve yarın yıl dönümü olan Başbağlar katliamında şehit düşen bütün
kardeşlerimize ve onların şahsında tüm şehitlerimize Allah’tan rahmet ve
mağfiret, ailelerine ve aziz milletimize başsağlığı diliyorum. 
Tabii,
biraz evvel, çuval meselesiyle ilgili bir hatırlatmada ve değerlendirmede
bulunuldu. Geldiğimiz noktayı lütfen unutmayalım, geldiğimiz nokta şudur: Biz,
Başkomutanımız, Sayın Cumhurbaşkanımız Recep Tayyip Erdoğan’ın önderliğinde
Mehmetçiklerimizle hem teröristlerin hem de onların arkasında duran bütün
emperyalist güçlerin başına çuvalı geçirdik elhamdülillah ve ay yıldızlı al
bayrağımızı Cerablus’ta, Azez’de, Afrin’de dalgalandırıyoruz. Bunun
unutulmamasını istirham ediyorum.
Teşekkür
ederim.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Celal Adan’ın,
konuşma süreleri konusunda gösterilen hoşgörüye karşılık milletvekillerinin
zamanı iyi planlayamaması hâlinde İç Tüzük hükümlerinin uygulanacağına ilişkin
konuşması
BAŞKAN
– Değerli milletvekilleri, bugün sayın grup başkan vekillerimiz de buradayken…
Birkaç sefer daha ifade ettim. Bizim burada gösterdiğimiz hoşgörüye eğer
konuşmacılar dikkat etmezse grup başkan vekillerimizle arkaya geçer ve Tüzük’ü
uygulamaya başlarız. Dolayısıyla beş dakika söz isteyen beş dakikada sözünü
bitirsin, bir dakikada söz isteyenler de zamanında gelsin, listeye girsin. 
Bir
milletvekili söz istediğinde söz vermeyince burada sıkıntıya düşüyorum; söz de
istemesin ayrıca.
Şimdi,
Sayın Beko geldi buraya kadar.
Buyurun
Sayın Beko.
EROL
KAVUNCU (Çorum) – Sayın Başkanım, beni…
BAŞKAN
– Söz vereceğim size.
IV.- AÇIKLAMALAR (Devam)
34.- İzmir Milletvekili Kani Beko’nun, orman
yangınlarının yaz aylarında artması nedeniyle geçici orman işçilerinin sözleşme
süresinin uzatılması ve bu işçilerin en kısa sürede kadroya alınması
gerektiğine ilişkin açıklaması
KANİ
BEKO (İzmir) – Sayın Başkan, değerli milletvekilleri; 5620 sayılı Kanun’a göre
çalışan ve orman yangınlarına müdahale eden geçici orman işçilerinin
sözleşmeleri on aydan altı aya indirilmiştir ve mayıs ayında alınan bu karar
-siyasi bir kurnazlık- haziran sonunda duyurulmuştur. Sözleşme sürelerinin
kısaltılmasıyla birlikte orman yangınlarının en yoğun yaşandığı bu dönemde
Türkiye genelinde 4 binden fazla orman işçisinin işine son verilecektir. Hazine
ve Maliye Bakanı imzasıyla 9 Mayıs 2019 tarihinde Tarım ve Orman Bakanlığına
geçici işçilerin süre uzatımının dört ay yerine iki ay olacağı yönünde bir yazı
gönderildiği kamuoyuna yansımıştır. İşçiler kandırılmıştır, yaz sonuna kadar
çalışmayı beklerken birdenbire işsiz kalmışlardır. Orman yangınlarının yaz
aylarında artış gösterdiği de bilinmektedir. 
Alınan
bu karar yeniden gözden geçirilmeli ve işçilerin sözleşmelerinin eskiden olduğu
gibi hiç değilse yaz boyunca devam etmesi ve en kısa sürede kadroya alınmaları
sağlanmalıdır.
BAŞKAN
– Buyurun Sayın Milletvekili.
35.- Çorum Milletvekili Erol Kavuncu’nun, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
EROL
KAVUNCU (Çorum) – Teşekkür ediyorum Başkanım.
Az
önce bendenizi ifadelerim dolayısıyla Anayasa’ya aykırı hareket ettiğimden
dolayı dışarı çıkarma cezasını teklif etti veya tehdit etti arkadaşımız. 
Okuduğumu
tekrar ediyorum: “Cinsiyet eşitliği, özgürlük, onur” gibi süslü kavramlarla
servis edilen ve bazı kişi ve kurumlarca da desteklenen bu onursuzluğu şiddetle
kınıyorum. 
Kim
yapıyor bunu? Bu onursuzluğu yapanlar -adını telaffuz etmek istemiyorum o
grubun- onlar yapıyor. Örneğin bunlar ne diyor biliyor musunuz? “Onur
yürüyüşü”ymüş, adı “onur yürüyüşü.” “Onur yürüyüşü” demekle bunların yaptığı
“onur yürüyüşü” mü olmuş oluyor?
Teşekkür
ediyorum.
BAŞKAN
– Tamam, peki, teşekkür ediyorum.
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
Buyurun,
okuyun.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 2/7/2019 tarihinde Balıkesir
Milletvekili İsmail Ok ve arkadaşları tarafından, çok sesli ve özgür basının
demokratik sistemin korunması ve güçlendirilmesi için son derece önemli bir
unsuru teşkil ettiği düşünülürse ve yerel basının da ulusal basınla paralel bir
seyir takip ettiği göz önünde tutulursa, günümüzde oldukça zor günler
geçirmekte olan yerel basın yayın kuruluşlarının sorunlarının belirlenmesi ve
uygun çözümlerin bulunarak önlemlerin alınması maksadıyla verilmiş olan Meclis
araştırması önergesinin ön görüşmelerinin, Genel Kurulun 4 Temmuz 2019 Perşembe
günkü birleşiminde yapılmasına ilişkin önerisi
4/7/2019
Türkiye Büyük Millet Meclisi Başkanlığına
Danışma
Kurulu 4/7/2019 Perşembe günü (bugün) toplanamadığından grubumuzun aşağıdaki önerisinin
İç Tüzük’ün 19'uncu maddesi gereğince Genel Kurulun onayına sunulmasını
saygılarımla arz ederim.
 Lütfü
Türkkan
 Kocaeli

 Grup
Başkan Vekili
Öneri:
Balıkesir
Milletvekili İsmail Ok ve arkadaşları tarafından “çok sesli ve özgür bir
basının demokratik sistemin korunması ve güçlendirilmesi son derece önemli bir
unsuru teşkil ettiği düşünülürse ve yerel basının da ulusal basınla paralel bir
seyir takip ettiği göz önünde tutulursa, günümüzde oldukça zor günler
geçirmekte olan yerel basın yayın kuruluşlarının sorunlarının belirlenmesi ve
uygun çözümlerin bulunarak önlemlerin alınması” maksadıyla 2/7/2019 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin diğer önergelerin önüne alınarak görüşmelerin 4/7/2019 Perşembe
günü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Balıkesir
Milletvekili Sayın İsmail Ok.
Buyurun
Sayın Ok. (İYİ PARTİ sıralarından alkışlar)
İYİ
PARTİ GRUBU ADINA İSMAİL OK (Balıkesir) – Teşekkür ederim Sayın Başkanım.
Sayın
Başkan, değerli milletvekilleri; yerel basının sorunlarının araştırılması için
İYİ PARTİ grup önerisi üzerinde söz almış bulunmaktayım. Bu vesileyle hepinizi
saygıyla selamlıyorum.
Temelde
il ve ilçeler olmak üzere bölgesel konuları ele alan yerel basın bilgilendirme
görevini öncelikli olarak yerine getiren kitle iletişim araçlarıdır. Yerel
basın, aynı zamanda demokratik süreçlerin ilk basamağı olan yerel yönetimlerin
denetlenmesinde öncü sorumluluğa sahiptir. Dolayısıyla yerel basın, demokratik
toplumlarda vazgeçilmez konumda bulunmaktadır. Türkiye’de yerel basın,
öncelikli olarak halkın merkezî yönetimle olan bağının güçlendirilmesi amacıyla
oluşturulmuştur. 
Yerel
basın ya da diğer adıyla Anadolu basını günümüzde demokratik sürecin etkin bir
parçası olamadığı gibi ekonomik açıdan ayakta kalmanın mücadelesini
vermektedir. Yerel gazetecilik geleneğinin etkili olduğu birkaç il dışında
resmî ilan desteği almadan yayınlarına devam edebilecek gazete sayısı oldukça
azdır. Yerel basın, kâğıt fiyatlarının artmasıyla can çekişirken bir de Adalet
Bakanlığının hazırlamış olduğu ve yakın zamanda Mecliste görüşeceğimiz yargı
reformu paketiyle derinden yaralanmıştır. Adalet Bakanlığının hazırladığı Yargı
Reformu Strateji Belgesi’ne göre, resmî ilan statüsünde olan icra ilanlarının
yaygın yerel gazetelerde yayınlanma zorunluluğunun kalkacak olması yerel
basının idam fermanıdır. Basın İlan Kurumu tarafından gazetelere paylaştırılan
ilanlar yazılı basını ayakta tutan önemli gelir kaynaklarındandır. Yerel basın
millî güvenlik, ulaştırma, haberleşme, eğitim gibi bir kamu görevi alanıdır.
Tüm dünyada kitle iletişim sektörü kamu tarafından desteklenen, kamu yararı
hizmeti için özgürlük imkânı açılan özel bir alandır. Uluslararası ideolojiler,
bölücü akımlar, çıkar ve baskı gruplarının etkilerinden bağımsız, özgür bir
yayıncılık için Türkiye özgür bir çözüm üreterek resmî ilan ve reklamlar
sistemini başarıyla sürdüregelmiştir. Geldiğimiz noktada ihale ilanlarındaki
daralmanın üzerine icra ilanlarını ortadan kaldıracak bir yaklaşım sektörün
yaşamasını tehdit etmekten daha öte demokrasimizin sağlıklı işlerliğine
doğrudan tehdit oluşturmaktadır. 
Bunun
yanında Anadolu’da yayınlarını sürdüren yerel gazetelerin bir bölümü de
teknolojik yetersizliklerle mücadele etmektedir. Bu teknolojik eksiklikler
gazetenin çıkmasına, yayınlanmasına ve dağıtılmasına kadar kendisini
hissettirmektedir. 
En
önemli sorunlarından bir tanesi de vasıflı eleman sorunudur. Profesyonel kadro
eksikliği içerik ve baskı kalitesi olarak kendini hissettirmektedir. Gazeteleri
basan teknisyenlerin büyük bölümü alaylıdır. Düzenli bir eğitime ya da kursa
katılamadıkları için babadan gördüklerini uygulamaktadırlar. Vasıflı eleman ve
profesyonel kadro eksikliği tüm sektörlerde olduğu gibi yerel basında da önemli
bir sorun teşkil etmektedir. 
Yerel
basın ekonomik sorunlar, yetişmiş eleman sorunu, teknik altyapı, istihdam ve
etik gibi sorunlarla karşı karşıya bulunmaktadır. Çok sesli ve özgür basının
demokratik sistemin korunması ve güçlendirilmesinde son derece önemi bir unsuru
teşkil ettiği düşünülürse ve yerel basının da ulusal basınla paralel bir seyir
takip ettiği göz önünde tutulursa günümüzde oldukça zor günler geçirmekte olan
yerel basın-yayın kuruluşlarının sorunlarının belirlenmesi ve bunlara bir an
önce uygun çözümler getirilmesi gerekmektedir. 
Özellikle
yerel basından imdat çığlıklarının yükseldiği, yayın kuruluşlarının bir bir
kapandığı, çoğunun da kapanma aşamasına geldiği, işsizliğin zirve yaptığı,
maaş, tazminat gibi en temel özlük hakların tamamen dibe vurduğu benzer
sorunları iliklerine kadar hisseden yerel medya kuruluşları çareyi yayın
hayatlarını bitirmekte ve yayın kuruluşlarının kapanmasında aramaktadır. 
Yerel
basın talihsiz bir yıl olarak andığı 2018 yılını geride bıraktı. Bütün bu
olumsuzluklara rağmen 2019 yılında yerel basının da bu araştırma önergesinin
kabul edilmesiyle sorunlarının ele alınacağı ve onlara bir ışık olacağı
ümidiyle partimiz İYİ PARTİ adına bu önergeyi sunmuş bulunuyoruz. 
(Mikrofon
otomatik cihaz tarafından kapatıldı)
İSMAİL
OK (Devamla) – Bağlıyorum.
BAŞKAN
– Buyurun , toparlayın Sayın Ok.
İSMAİL
OK (Devamla) – Sayın Başkanım, çok gayret gösterdim beş dakikaya sığdırmak
adına. Anlayışınız için teşekkür ediyorum. 
BAŞKAN
– Teşekkür ederim, sağ olun.
Buyurun.

İSMAİL
OK (Devamla) - Bu duygu ve düşüncelerle yüce Meclisi saygıyla selamlıyorum ve
hazırlamış olduğumuz bu önergeye bütün grupların, bütün milletvekili
arkadaşlarımızın desteğini bekliyorum ve özellikle, biraz önce Sayın Grup
Başkan Vekilimizin de belirttiği gibi, Amerika’daki etkili, sözde etkili bir
yayın kuruluşunda eli kanlı terör örgütü bir hainin yazısının yayımlanmasını
nefretle ve şiddetle kınıyorum. Ama 3-5 oy uğruna, seçimler öncesinde, aynı
şekilde, eli kanlı terör örgütü mensubunun da TRT’ye çıkarılmasını bir kez daha
buradan yüksek sesle, şiddetle ve nefretle kınıyorum. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına İzmir Milletvekili Sayın Murat
Çepni’ye söz veriyorum. (HDP sıralarından alkışlar)
Süreniz
üç dakikadır. 
HDP
GRUBU ADINA MURAT ÇEPNİ (İzmir) – Teşekkürler Sayın Başkan.
Genel
Kurul ve değerli halkımız; demokrasi halkların kendi kendini yönetmesi sistemi;
yani, söz, yetki, kararın halkta olması. Ve demokrasi kurumunun en temel
ayaklarından bir tanesi de kuşkusuz basın yani halktan yana özgür basın,
bağımsız basın. Demokrasi dediğimiz kurum, parti binalarında, saray odalarında
ve kozmik odalarda inşa edilen bir mesele değil; doğrudan, düpedüz, halkın, yaşam
alanlarında eşit ve özgürce tartışabildiği, bugünlere ve geleceğe yanıt
üretebildiği, çözüm gücü açığa çıkartabildiği bir kurumsal. Dolayısıyla,
demokrasi dediğimiz kurumun temel kurucu ayağı yerel demokrasidir. Yerel
demokrasi de doğal olarak, dolayısıyla, yerel basınla yan yana olmak
durumundadır yani yerel basın, yerel demokrasinin kuruluşu sürecinde, temel,
vazgeçilmez bir kurum. Şimdi 135 gazetecinin cezaevinde olduğu koşullardayız ve
basının üzerine devlet gücünün bir karabasan gibi çöktüğü bir süreçteyiz. İki
tane basın var. Birisi, iktidarın borazanı olmuş ve neredeyse sarayın, tek
adamın konuşmalarının çözümlemesine dönüşmüş bir basın; bir diğer basın da
halkın haklarını savunan, eşitlikten, adaletten ve doğrudan yana tutum ortaya
koyan özgür basın ve bu özgür basın bunu yaparken her türlü bedeli -tutuklanma,
cezaevi, işkence, cinayet- ödemekle karşı karşıya. Dolayısıyla, bu iki basın
gerçeğinin ortasında biz yerel basını tartışıyoruz. Evet, bu yerel basın bütün
bu baskıların yanında ne hâle getirilmiş? Reklam giderlerine bağımlı, yerel
iktidar organlarının siyasi hegemonyası altında hayatını idame ettirmeye
çalışıyor. 
Evet,
Türkiye’de son üç yıla kadar 3 bin küsur yerel gazete vardı; bunlar, son yıl
içerisinde 1.200 civarına düşmüş durumda. Ve bu yerel basın, ilanlarla
geçiniyor çünkü halkın haklarını savunma iradesi ortaya koyamayan, bunu
koyduğunda her türlü devlet şiddetiyle karşı karşıya kalan basın bir taraftan
zorunluluk olarak bir taraftan da siyasi tercihler olarak kendisini mali,
ekonomik bir kuruma dönüştürmüş durumda, bu hâle gelmiş durumda. Dolayısıyla,
bir de buna şunlar ekleniyor değerli arkadaşlar: Son reklam düzenlemesiyle tek
gelir kaynakları ortadan kaldırılmış durumda. Zaten hâlihazırda döviz kurunun
artışıyla beraber girdi fiyatları artmış, kâğıt maliyeti artmış, yüzde 15
komisyon artırılmış durumda ve ödemeler de buna bağlı olarak geç yapılıyor.
Şimdi, bu koşullarda yerel basın zaten iktidarın, yerel sermayenin aparatı
hâline getirilmişken bir kez daha yok edilmekle karşı karşıya.
(Mikrofon
otomatik cihaz tarafından kapatıldı) 
BAŞKAN
– Dersimize çalışalım, süreyi tam zamanında dolduralım.
Buyurun.
MURAT
ÇEPNİ (Devamla) – Burada bizim çözüm önerimiz şudur: Evet, iktidar basından
elini çekmelidir; iktidar, basının işini özgürce yapmasını sağlamalıdır, bu
konudaki engeller ortadan kaldırılmalıdır ve yerel basın desteklenmelidir.
İktidar halkın haber alma özgürlüğü önündeki, doğruyu öğrenme özgürlüğü
önündeki engellere son vermelidir: Özgür basın susturulamaz!
Teşekkür
ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına İzmir Milletvekili Sayın Atila Sertel’e
söz veriyorum.
Buyurun
Sayın Sertel. (CHP sıralarından alkışlar)
CHP
GRUBU ADINA ATİLA SERTEL (İzmir) – Sayın Başkan, kıymetli milletvekilleri; biz
burada bu konuşmayı yaparken İzmir’de İzmir Gazeteciler Cemiyeti az önce bir
toplantıyı sonlandırdı. İzmir’de bütün yerel gazeteler, istisnasız cemiyet
önderliğinde toplandı ve “Yerel Basına Ses Ver” “hashtag”i altında yerel
basının sorunlarını Türkiye'nin gündemine taşımanın gayreti içine girdi.
Türkiye Gazeteciler Federasyonu ve İzmir Gazeteciler Cemiyeti Başkanı olarak,
Türkiye'deki bütün sorunları bu kürsüden geçmişte cemiyet başkanıyken,
federasyon başkanıyken zamanın Cumhurbaşkanına, Başbakanına defalarca iletmiş
bir insan olarak burada İYİ PARTİ’nin verdiği önergenin çok önemli olduğunun
altını çiziyorum. 
Yerel
basın büyük bir borç batağı içerisindedir. Türkiye'de patronlar, gazete
patronları gazetesini çıkaramaz noktaya geldiği gibi, gazeteciler de işsizlik
tehdidinin altındadır. Son dönemde, sadece son bir haftada Balıkesir’de Yeni
Haber gazetesi, Kocaeli’de Mavi Kocaeli, Ereğli’de Er Haber ve Alanya’da Alanya
Haber gazeteleri maalesef kapanmıştır. Gazeteler borç batağı içerisinde birer
ikişer kapanırken yine Sayın İsmail Ok’un gündeme getirdiği bir durum, icra
mahkemelerinden çıkan ilanların, yerel gazetelerde yayınlanmaması gibi bir
kuralın AK PARTİ iktidarı tarafından getirilecek olması tamamen basını bitirir.

Şunu
bilmenizi isterim ki yerel basın Türkiye'de demokrasinin nefes aldığı bir nokta
olduğu kadar yereldeki politika yapan insanların, belediye başkanlarının,
yerelde milletvekillerinin de sesidir. Bu son İcra ve İflas Kanunu’ndaki bu
yerel değişim, ilanların değişimi gerçekten medyayı iyice bitirir.
Sevgili
arkadaşlar, bu hâldeyken neyle uğraşıyor AK PARTİ iktidarı, daha doğrusu saray?
10 Ocak 1961’de, elli sekiz yıl önce verilen sarı basın kartının rengi
değiştiriliyor, turkuaz yapılıyor. Mecliste halıları değiştirdiniz, bunu
anladık; güzelim kırmızı halılar gitti, yerine turkuaz halılar geldi. Gerçekten
vurdum duymaz bir anlayışla, gerçekten israf anlayışıyla Türkiye'de parayı
nereye savurduğunuz belli değil.
HALİL
ETYEMEZ (Konya) – Değişim, değişim…
ATİLA
SERTEL (Devamla) – Ama sarı basın kartındaki değişim Türkiye'nin sadece sorunu
olmaktan öte, dünyada da tanınan kartın değişimi çok önemlidir. Örneğin biz dün
değil öncesi gün Tokat Ballıca’daki bir mağarayı ziyarete gittiğimizde bizlerin
yeni kartı gelmediği için sarı basın kartlarını gösterdik. 
(Mikrofon
otomatik cihaz tarafından kapatıldı)
ATİLA
SERTEL (Devamla) – Bitiyor Başkanım.
BAŞKAN
– Buyurun.
ATİLA
SERTEL (Devamla) - Halk TV’nin muhabiri kendisine verilen turkuaz kartı
gösterdi, oradaki arkadaş: “Bu kart geçersiz.” dedi. Dünyanın her yerinde,
hangi müzeye giderseniz gidin, elli sekiz yıldır tanınan sarı basın kartı ne
yazık ki gitti, turkuaz kart geldi. Bunun sonucunu hep birlikte göreceğiz. 
Bir
şeyi daha söylemek istiyorum. 1 Temmuza kadar borçlu olan yayın organlarının
Basın İlan Kurumu tarafından borçlarını göz önüne almadan, resmî ilanlardan hak
edilen paylar basın kuruluşlarına, gazetelere veriliyordu. Şimdi, o da kalktı
ve yerel basın borç batağı içinde çırpınırken kaynağından bütün borçlar resmî
ilanlar üzerinden kesiliyor ve gazeteler birer ikişer kapanma durumuna geliyor.
Basın İlan Kurumunun tesisi Bayramoğlu, gazetecilerin tek tesisiydi, kapatıldı,
bir yandaş kuruluşa verildi ve gazeteciler artık hiçbir hakkın sahibi değil. 
Yüce
Meclisin, bu konuda aldığı kararın, İYİ PARTİ önergesi doğrultusunda olması
dileğiyle saygılarımı sunuyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Muğla Milletvekili Sayın Yelda Erol
Gökcan’a söz veriyorum.
Buyurun
Sayın Gökcan. (AK PARTİ sıralarından alkışlar) 
AK
PARTİ GRUBU ADINA YELDA EROL GÖKCAN (Muğla) – Sayın Başkan, değerli
milletvekilleri; yerel basının sorunlarının araştırılması konusunda İYİ PARTİ
grup önerisinin aleyhinde söz almış bulunuyorum. Bu vesileyle yüce Meclisi
saygıyla selamlıyorum. 
On
yedi yıllık iktidarımız döneminde demokrasi, insan hakları ve ifade özgürlüğü
konularında gerçekleştirilen kayda değer atılımlarla medyada da ciddi bir
büyüme ve çeşitlilik ortaya çıkmıştır. Tüm özgürlükler Hükûmetimizin teminatı
altında olduğu gibi, AK PARTİ iktidarlarımız döneminde, basın özgürlüğü
konusunda da önemli adımlar attık. Yerel medyanın güçlendirilmesi noktasında
teknolojik altyapı, internet haberciliği, haber dili, mizanpaj, dijital
reklamcılık gibi alanlarda çok sayıda eğitim ve teşvik sağlanmıştır.
Cumhuriyetimizin
kurucusu Gazi Mustafa Kemal Atatürk’ün “Gazeteciler, gördüklerini,
düşündüklerini, bildiklerini samimiyetle yazmalıdır.” sözü AK PARTİ olarak
bizim için de yol göstericidir ve bu felsefeyle hareket etmekteyiz.
Cumhurbaşkanımız
Sayın Recep Tayyip Erdoğan’ın liderliğinde, iktidarlarımız döneminde yaptığımız
düzenlemelerle, yerel basına can suyu olduk, destek olduk, destek olmaya da
devam edeceğiz.
2017
yılında resmî ilan ve reklama yapılan ödemeler yüzde 4,5 artarak 444 milyon 445
bin lira olmuştur. Özellikle yerel gazeteler için hayati öneme sahip kamu
desteği 2002’de 53 milyon TL iken, 2018 yılı sonu itibariyle 493 milyon TL’yi
bulmuştur.
Basın
mesleğinde fikren veya bedenen en az on yıl çalışmış olup da hâlen çalışamaz ve
yardıma muhtaç durumda olanlara muhtaçlık yardımı, bu basın mensuplarından
hayatını kaybedenlerin muhtaç durumdaki ailelerine ise ölüm yardımı
yapmaktayız.
Yerel
basının güçlendirilmesi amacıyla daha önce sadece yaygın nitelikte yayın yapan
yayın kuruluşlarının sahiplerine tanınan ikinci iş yapma serbestisi, günlük ve
haftalık yayın yapan kuruluşların sahiplerine de tanındı.
İlk
kez basın kartı almak için başvuruda bulunan gazetecilerin bekleme sürelerini
de indirdik.
Eski
yönetmelikte, iletişim fakültelerinden mezun olanlar için on sekiz ay, diğer
fakülte ve yüksekokul mezunları için yirmi dört ay, lise ve dengi okullar için
otuz ay olan bekleme sürelerini ise ortalama altı ay kısalttık. Sürekli basın
kartı alma sürelerini de yeni yönetmelikle birlikte bir yıl geriye çektik.
Bu
bilgiler ışığında, İYİ PARTİ Grubunun Meclis araştırması açılması önerisinin
uygun olmadığını belirtiyor, Gazi Meclisimizi saygıyla selamlıyorum. (AK PARTİ
sıralarından alkışlar) 
BAŞKAN
– Çok teşekkür ederim Sayın Milletvekili. Zamanında konuşmanızı tamamladınız,
çok teşekkür ediyorum. 
YELDA
EROL GÖKCAN (Muğla) – Rica ederim. 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Sayın
Tanal…
IV.- AÇIKLAMALAR (Devam)
36.- İstanbul Milletvekili Mahmat Tanal’ın, Doğu ve
Güneydoğu Anadolu Bölgesi’ndeki ilçelerde ve köylerde LGS tercihlerini yapmakta
zorlanan öğrencilerin mağduriyetinin giderilebilmesi için Millî Eğitim
Bakanlığını göreve davet ettiğine ilişkin açıklaması
MAHMUT
TANAL (İstanbul) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum. 
Değerli
arkadaşlar, Liselere Giriş Sınavı tercihleri 1 Temmuzda başladı. Ancak Doğu ve
Güneydoğu Anadolu’daki ilçelerde ve köylerde okulların tatil olması nedeniyle
öğrenciler bu tercihlerini LGS kılavuzundan tek başlarına yapamamaktadırlar.
Öğrencilere rehberlik yapacak öğretmenlerin köyde ve ilçede olmaması nedeniyle
öğrencilerimiz mağdur durumdadır. Doğu ve Güneydoğu Anadolu Bölgesi’ndeki
köylerde ve ilçelerde okulların tatil olması nedeniyle tercihini yapmakta
zorlanan öğrencilerin bu mağduriyetinin giderilmesi açısından Millî Eğitim
Bakanlığını derhâl göreve davet ediyorum, tedbir almasını istirham ediyorum.
Öğrencilerin bu mağduriyetinin giderilmesi lazım, aksi taktirde gerçekten
onarılmaz bir zarar oluşacaktır, mağduriyet oluşacaktır.
Hepinize
teşekkür ederim, saygılarımı sunarım. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 30/5/2019 tarihinde Siirt
Milletvekili Meral Danış Beştaş ve 19 milletvekilinin, Hizbullah davası
sanıklarına verilen tahliye kararlarının araştırılarak, benzer şartlara sahip
olan tutukluluk hâlinde bulunan sanıklara aynı kararın verilmemesinin
sebeplerinin tespiti amacıyla verilmiş olan (10/1334) esas numaralı Meclis
Araştırması Önergesi’nin ön görüşmelerinin, Genel Kurulun 4 Temmuz 2019
Perşembe günkü birleşiminde yapılmasına ilişkin önerisi
BAŞKAN
– Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
Buyurun.

Türkiye Büyük Millet Meclisi Başkanlığına
Danışma
Kurulu 4/7/2019 Perşembe günü (Bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Hakkı
Saruhan Oluç
 İstanbul
 Grup
Başkan Vekili
Öneri:
30
Mayıs 2019 tarihinde Siirt Milletvekili Sayın Meral Danış Beştaş ve arkadaşları
tarafından verilen 2588 sıra numaralı “Hizbullah davası sanıklarının tahliye
edilmesinin araştırılması amacıyla” Türkiye Büyük Millet Meclisine verilmiş
olan Meclis araştırma önergesinin diğer önergelerin önüne alınarak,
görüşmelerinin 4/7/2019 Perşembe günkü birleşiminde yapılması önerilmiştir. 
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Siirt Milletvekili Sayın Meral Danış Beştaş’a söz veriyorum. 
Buyurun
Sayın Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Teşekkürler Sayın Başkan. 
Evet,
önergemiz yargıda herkese eşit yaklaşım aslında. Hizbullah sanıklarının tahliye
edilmesi fakat diğer örgütlerin ya da muhaliflerin, hükümlülerin tahliye
edilmemesi yargıdaki çifte standart. 
Değerli
milletvekilleri, şöyle özetleyeyim: 31 Aralık 2010 tarihinde kamuoyunda 19 Hizbullah
sanığının tahliye edildiği herhâlde hafızalarımızda, bir kısmımızın hafızasında
vardır. O zaman Hizbullah ana davasında 31 Aralık 2010’da yürürlüğe girecek
olan tutukluluk süresini on yılla sınırlayan yasa vardı ve Yargıtayın
önündeyken bu yasa henüz yürürlüğe girmemişti. Yargıtay, Hizbullahçıların
kaçmasına olanak sağlamak için dokuz ay o dosyayı görüşmedi, Hizbullahçılar
tahliye edildi ve on beş gün sonra kararı onayladı ve şimdi o sanıklar, o
suçlular INTERPOL’un ve İçişleri Bakanlığının arama listesinde. O tarihte
siyasi bir kararla tahliye edilen Hizbullahçılar bugün benzer bir yöntemle aynı
şekilde tahliye ediliyorlar. Nedir şu anda tablo? Anayasa Mahkemesi ve Avrupa
İnsan Hakları Mahkemesinin kararları var. Diyor ki eğer yargılama heyetinde askerî
hâkim varsa bu yeniden yargılama sebebidir, sanıklar yeniden yargılanabilir.
Tamam, bu karar herkese uygulanmalı, sonuçta herkesi bağlıyor. Bu Hizbullah
davalarında bir de dostane çözüm var aynı sebeple, askerî hâkim var diye
dostane çözümle anlaşmışlar. Bunu gerekçe gösteren bütün Hizbullah sanıkları
tahliye edildi, hepsi; dostane çözümde taraf olanlar, olmayanlar, etkilenenler,
etkilenmeyenler mahkemelere gittiler ve hepsi tahliye edildi. Şimdi 150
civarında -100’e yakın yani kesin rakamı bilmiyorum ama- bir tahliye var.
Hizbullahçılar serbest ama diğer muhalif örgütler aynı taleplerle mahkemeye
gidiyorlar fakat kabul edilmiyor. Şimdi emsal karar hukukta herkes içindir.
Hizbullahçı, a’cı, b’ci, c’ci fark etmez, eğer yargılamanın yenilemesi varsa herkese
eşit derecede uygulanması lazım. Hizbullah’ı nasıl tanıyoruz? Şiddet
yöntemleriyle, domuzbağı uygulamalarıyla, katliamla. 2000’li yıllarda, 1990’lı
yıllarda faili meçhullerle, satır cinayetleriyle, mezar evlerle hatırlıyoruz ve
şu anda bunların hepsi tahliye ediliyor. Bir kararla; bir ittifakla, bir iş
birliğiyle mi, bilmiyoruz. Ama burada soruyoruz gerçekten, başta iktidar
partisine olmak üzere: Bu, yargıya verilen bir talimatın neticesi midir,
Hizbullah’la bir anlaşma mı var? Hizbullah’la yapılan anlaşmada ne vaat edildi
ya da ne alındı, bunun sonucunda nasıl bir ilişki var ki başvuran herkes
tahliye ediliyor, ertesi gün İran’a kaçıyor, başka bir ülkeye kaçıyor ve on beş
gün sonra da haklarında İçişleri Bakanlığınca arama kararları çıkarılıyor,
INTERPOL’e giriyor. Bunu şeyden de hatırlıyoruz, kafasına 1 milyon 500 bin ödül
konulan, Ayşenur İnci idi galiba, serbest bırakıldı, IŞİD sanığı. IŞİD ve
Hizbullah söz konusu olunca ne gariptir ki yargı böyle hemen serbest
bırakmaktan yana ama diğerlerinde aynı taleplerde bulunmuyor. 
Burada
elimde örnek mahkeme kararları var. Bir kısmı Hizbullah sanıklarının tahliye
kararları, bir kısmı da başka sanıkların başvurduğu mahkemelerin vermiş olduğu
kararlar. Ferda İldan, yirmi yedi yıldır hapiste. Kendisi hakkında Avrupa İnsan
Hakları Mahkemesi, bizzat dosyasında, adil yargılama ihlali ve daha birçok
maddeden ihlal vermiş. Ferda İldan’ın avukatları başvuru yapıyor, gerekçesiz
reddediliyor ama Ferda İldan’ın mahkeme kararına dayanarak, AİHM kararına
dayanarak Hizbullah sanıkları tahliye ediliyor. Diyorlar ki “AİHM kararı bizi
bağlar.” Burada açıkça bir ayrımcılık var, açık bir çifte standart var.
Yargının açıkça, tarafsız değil, taraflı olma hâli var. Hizbullah’tan yana,
IŞİD’den yana taraflı olma hâli var. İşte, bu nedenlerdir ki gerçekten bu
konuda, biz, Türkiye’de yargının durumunun içler acısı olduğunu biliyoruz.
Yargının bu konuda kendisini aklaması gerekiyor. Behemehâl şu anda 1.500
dolayında hükümlü farklı hapishanelerde bulunuyor ve hepsi yirmi ila yirmi
dokuz yıl arasında…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Gerçekten bitirecektim ama yetişmedi…
BAŞKAN
– Teşekkür ediyorum anlayışınıza ama bitirelim…
MERAL
DANIŞ BEŞTAŞ (Devamla) – Sağ olun. Bitiriyorum.
1.500
dolayında mahpus var hükümlü yani yattıkları süre –benim hesapladığım
kadarıyla- yirmi üç ila yirmi dokuz yıl arasında değişiyor ve tümünün bugün
tahliye olması gerekiyor Avrupa İnsan Hakları Mahkemesi ve Anayasa Mahkemesi
kararı gereğince. 
Tahliye
olmak için Hizbullahçı ya da IŞİD’ci olmak gerekmiyor. Bu konuda mahkemeler ve
yasalar herkese aynı mesafededir, aynı uzaklıktadır, aynı yakınlıktadır. Hukuk
soyuttur. Kararlar soyut uygulanır, kimliğe göre uygulanmaz. Bu nedenle,
gerçekten, iktidar bu konuda her fırsatta “Yargı bağımsızdır ve tarafsızdır.”
diyor ya, yargı bağımsız ve tarafsız olmadığını kararlarla tarihe not ediyor.
Bir an önce bu taraflılıktan tarafsızlığa geçin. Hizbullah’la ya da IŞİD’le
yapılan anlaşma varsa, bunu öğrenmek istiyoruz. Tahliye edilmezlerse bu
anlaşmanın devam ettiği sonucunu çıkaracağız.
Teşekkür
ediyorum. (HDP sıralarından alkışlar)
BAŞKAN
– Değerli milletvekilleri, uyarımıza arkadaşlarımız dikkat ettiği için hepsine
teşekkür ediyorum. 
Cumhuriyet
Halk Partisi Grubu adına İstanbul Milletvekili Sayın Zeynel Emre’ye söz
veriyorum. (CHP sıralarından alkışlar) 
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, şöyle, çok büyük bir iddiada bulunmuyoruz, 2002’den önce Türkiye’de
yargı tamamen bağımsızdı, hatalı işlem yapmazdı, herhangi ideolojik angajmana
girmezdi gibi bir iddiamız yok ama orta yerde duran bir gerçek var. Yargının bu
denli araçsallaştırıldığı, bu denli siyaseti terbiye etmeye çalıştığı ve
iktidarın bir sopası hâline geldiği başka bir dönemi hiç yaşamadık değerli
arkadaşlar. Bakın, Türkiye’de öyle davalar görüyoruz ki kesinlikle hakkında
ceza takibatı dahi yapılmaması gereken insanlar yıllarca hapishanelerde çürüyor
âdeta. Öte yandan da insanların vicdanını kanatan… Hizbullah bunun örneğidir,
IŞİD benzeri bir örgüttür; domuz bağı yapmıştır, işkence yapmıştır, insanları
diri diri mezarlara gömmüştür ama çeşitli usuli gerekçelerle tahliye
edildiklerini duyuyoruz. Aslında ortada şöyle bir şey var değerli arkadaşlar:
Bakın, yargıda bir reform yapılmak isteniyorsa, bu konuda da bir samimiyet
arzulanıyorsa bu mesele popülizmin bir aracı hâline gelmesin. Gelin, Türkiye
Büyük Millet Meclisinde en az bir yıl çalışacak, siyasi partilerden eşit
temsilde milletvekilinin bulunacağı bir komisyon kurulsun ve bu komisyon
aracılığıyla Türkiye’deki yargının işleyişine ilişkin sıkıntılar giderilsin. 
Değerli
arkadaşlar, ben bu Meclis çatısı altında bulunan tüm milletvekillerinden rica
ediyorum, kamuoyuna yansıyan önemli bazı davalar olmak üzere yargısal
işlemlerin bizatihi iddianameleri, dosyaları okunsun. Bakın değerli arkadaşlar,
ben mümkün olduğunca bu iddianameleri, dosyaları alıyorum, tek tek içerisindeki
evraklar ne, iddialar ne, bunların hepsini inceliyorum. Ben, sizin adaletinize,
vicdanınıza seslenerek bazı örnekler vermek istiyorum. Bakın, dün davası
görüldü; Çorlu’daki tren kazasında, sorumlu olan insanların doğru dürüst
soruşturulması bir tarafa, orada evlatları hayatını kaybeden insanların
coplandığı görüntüleri görüyoruz. Ensar Vakfı gibi büyük bir skandalın
yaşandığı bir davada, bir soruşturmada, ceza hukukunu bilen herkes bilir ki tek
celsede duruşmanın bitmesi gibi bir durum söz konusu değildir. “Aman daha fazla
deşilmesin, arkası araştırılmasın, tartışılmasın.” denip bir an evvel karar
verildiğini görüyoruz. Bakıyorsunuz, Soma’daki madencilerin başına gelen
olaydaki yargılama benzer. Hepinizin bildiği, günlerce televizyonda tartışılan
Pastor Brunson davası vardı değerli arkadaşlar. Bu mesele konuşulurken…
(Mikrofon
otomatik cihaz tarafından kapatıldı) 
ZEYNEL
EMRE (Devamla) – Hızlıca tamamlayacağım Sayın Başkan.
BAŞKAN
– Tamamlayın lütfen. 
ZEYNEL
EMRE (Devamla) – O meselede dava dosyasını incelediğimizde görüyoruz ki
Türkiye'nin işgal edilmesi durumunda bulunulacak, muhafaza edilecek stratejik
bölgelere kadar çok derinlemesine iddialarda, çeşitli istihbarat faaliyetleri,
ülkeyi bölme gibi çok yüksek iddialarda bulunup, ülkenin Cumhurbaşkanının “Ben
burada olduğum sürece bu şahsı kimse alamaz.” dediği bir şahısla ilgili,
görüyoruz ki Trump herkesin huzurunda, tüm dünyanın huzurunda AKP Genel
Başkanına teşekkür ediyor Pastor Brunson’u tahliye ettiği için. 
Değerli
arkadaşlar, böyle bir ortamdan sağlıklı yargı çıkmaz. Dolayısıyla biz bu
öneriyi destekliyoruz ancak kapsamının çok daha geniş bir şekilde ortaya
konulup samimi bir şekilde yargının meselelerinin ele alınması gerektiğini
düşünüyoruz. 
Bu
düşüncelerle Genel Kurulu saygıyla selamlıyorum. (CHP ve HDP sıralarından
alkışlar) 
BAŞKAN
– Adalet ve Kalkınma Partisi Grubu adına İstanbul Milletvekili Sayın Abdullah
Güler’e söz veriyorum.
Buyurun
Sayın Güler. (AK PARTİ sıralarından alkışlar) 
AK
PARTİ GRUBU ADINA ABDULLAH GÜLER (İstanbul) – Sayın Başkanım, çok saygıdeğer
milletvekilleri; Halkların Demokratik Partisi Grubunun, Hizbullah davası
sanıklarının tahliyesiyle ilgili Meclis araştırması açılmasına dair verdiği
grup önerisi üzerine söz almış bulunmaktayım. Bu vesileyle de yüce Meclisimizi
ve aziz milletimizi saygıyla selamlıyorum.
Çok
saygıdeğer milletvekilleri, hukuk, kimliğe göre karar vermez. Hâkimler; maddi
veriler, mevcut dosya kapsamı neyse özellikle vicdani kanaatine göre o konudaki
kararını oluşturur. Anayasa’mızın 138’inci maddesine göre, hâkimler
görevlerinde bağımsızdırlar; Anayasa’ya, kanuna ve hukuka uygun olarak vicdani
kanaatlerine göre hükümlerini verirler. Yasama ve yürütme organları ile idare,
mahkeme kararlarına uymak zorundadır. Bu organlar ve idare, mahkeme kararlarını
hiçbir suretle değiştiremez ve bunların yerine getirilmesini geciktiremez. Tabii,
eğer maddi verilere bakarsak birçok mahkeme kararını burada eleştirebiliriz,
gündeme getirebiliriz.
Bakın
en son, somut olarak, yakın zamanda, geçen hafta itibarıyla bir karar verildi.
Diyarbakır ilinde yaşayan sanık Ayşe Çelik’in bir TV programında yaptığı sözlü
paylaşımlar nedeniyle yargılandığı Bakırköy 2. Ağır Ceza Mahkemesi tarafından,
terör örgütü propagandası yapmak suçundan 1 yıl 3 ay hapis cezasına mahkûm
edildiği, bu kararın istinaf mahkemesinde itirazla İstanbul Bölge Adliye
Mahkemesinin 2. Ceza Dairesi tarafından istinaf başvurusunun esastan reddine
karar verilmesi neticesinde bu kararın kesinleştiği; akabinde, başvurucu Ayşe
Çelik’in Anayasa Mahkemesine yaptığı bireysel başvuru neticesinde 9 Mayıs 2019
tarihinde başvurucunun ifade özgürlüğünün ihlal edildiğine karar verilmesi
nedeniyle sanığın tahliye edildiği ve dosyanın gönderildiği Bakırköy 2. Ağır
Ceza Mahkemesinde yeniden yargılanması neticesinde, 26 Haziran 2019 tarihinde
beraatına karar verildiği…
MERAL
DANIŞ BEŞTAŞ (Siirt) – Hizbullaha gelin Vekilim. 
ABDULLAH
GÜLER (Devamla) – Bakın, siz bir taraftan bizi bir çerçeve içerisine sokup,
“Sadece buraya bakın, sadece bu kapsam içerisinde değerlendirme yapın, sadece
bu kapsam içerisinde mahkemeleri yargılayın, onlar hakkında hüküm verin.”
diyorsanız bu doğru bir şey değil. Biz, hakkaniyete uygun, eşit bir şekilde;
mahkemelerimizde tarafsız ve bağımsız olarak adil yargılanma tarafındayız ve
kimsenin de bu manada adı Hizbullah, adı PKK, adı DHKP-C, adı başka bir örgüt
diye herhangi bir ayrıma tabi tutulmaksızın; dosya kapsamı neyse, hakkaniyet
neyi gerektiriyorsa; bağlı olduğumuz, tarafı olduğumuz Avrupa İnsan Hakları
Mahkemesi Sözleşmesi’nin 6’ncı maddesi, adil yargılanma hakkı neyi
gerektiriyorsa o taraftayız. 
Eğer
siz özelde Hizbullah davasıyla ilgili bir şey diyorsanız, Anayasa Mahkemesinin
verdiği karar var. Bakın, Anayasa Mahkemesi, mevcut müdafi yardımından
yararlanma hakkıyla bağlantılı olarak hakkaniyete uygun yargılanma hakkı…
(Mikrofon
otomatik cihaz tarafından kapatıldı)
ABDULLAH
GÜLER (Devamla) – Başkanım, bir dakika daha verirseniz, hemen tamamlayacağım. 
BAŞKAN
– Dosyaları okuyorsunuz Sayın Milletvekili, buyurun.
ABDULLAH
GÜLER (Devamla) – Sadece bir atıfla beraber “Bu haktan yararlanmasın.” mı
diyorsunuz? Avrupa İnsan Hakları Mahkemesinin kararları var, bu haklardan
yararlanmasın mı? Siz “Bu insanları ön yargıyla yargılayın.” mı diyorsunuz? 
Ben
bu grup önerisi üzerine aleyhte oy kullanacağımızı ifade ediyor, yüce Meclisi
saygıyla selamlıyorum. (AK PARTİ sıralarından alkışlar)
BAŞKAN
– Çok teşekkür ederim Sayın Milletvekilim, zamana dikkat ettiğiniz için. 
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun efendim.
IV.- AÇIKLAMALAR (Devam)
37.- Siirt Milletvekili Meral Danış Beştaş’ın, İstanbul
Milletvekili Abdullah Güler’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ve yargının kararlarının taraflı mı
tarafsız mı olduğunun araştırılması çağrısında bulunduğuna ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Doğrusu
konuşmanın üçte 2’si Ayşe Çelik’ti, onu söyleyeyim yani ben asıl sorduğum
sorulara yanıt alamadım. 
Biz
Avrupa İnsan Hakları Mahkemesinin kararları uygulanmasın demiyoruz, Avrupa
İnsan Hakları Mahkemesi kararları ve AYM kararları herkese eşit uygulansın
diyoruz. Mahkemeler sanıkların kimliklerine, örgütlerine, aidiyetlerine göre
karar vermesin diyoruz. Herkese adil bir yaklaşım istiyoruz. 
Siz
bizim söylediklerimizi öyle anlamış olamazsınız çünkü iktidar partisinin bu
konuda verdirmiş olduğu tahliye kararlarına kıtalar arası teşekkür geliyor.
Yani Trump, Brunson tahliyesine teşekkür edince yargının ne kadar bağımsız
olduğunu öğrenmiş oluyoruz. 
Burada
eğer dedikleriniz gerçekten hakiki yaklaşımınız olsaydı bugün Figen Yüksekdağ,
İdris Baluken, Selahattin Demirtaş hapiste olmazdı. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Milletvekili. 
MERAL
DANIŞ BEŞTAŞ (Siirt) – Bugün, Cumhurbaşkanına hakaretten binlerce dava dosyası
açılmış olmazdı. Barış akademisyenleri için “Sizin oluk oluk kanlarınızı akıtıp
banyo yapacağım.” diyen Sedat Peker beraat etmezdi. Eğer yargı gerçekten adil
ve herkese eşit yaklaşıyor olsaydı kararlar arasında bir denklik, ayrımsız bir
yaklaşım olurdu. Tam da sorunumuz bu. 
Ben
bütün milletvekili arkadaşlarıma gerçekten şu çağrıyı yapıyorum: Gelin,
beraberce yargının kararlarının taraflı mı tarafsız mı olduğunu araştıralım ve
bu konuda Meclis inisiyatif alsın. Talebimiz budur zaten. 
Teşekkür
ediyorum. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 30/5/2019 tarihinde Siirt
Milletvekili Meral Danış Beştaş ve 19 milletvekilinin, Hizbullah davası
sanıklarına verilen tahliye kararlarının araştırılarak, benzer şartlara sahip
olan tutukluluk hâlinde bulunan sanıklara aynı kararın verilmemesinin
sebeplerinin tespiti amacıyla verilmiş olan (10/1334) esas numaralı Meclis
Araştırması Önergesi’nin ön görüşmelerinin, Genel Kurulun 4 Temmuz 2019
Perşembe günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
3.- CHP Grubunun, 3/7/2019 tarihinde Bursa Milletvekili
Erkan Aydın ve arkadaşları tarafından, üniversite mezunu öğrencilerin Kredi
Yurtlar Kurumuna olan kredi borçlarıyla ilgili sorunlarının araştırılması
amacıyla verilmiş olan Meclis araştırması önergesinin ön görüşmelerinin, Genel Kurulun
4 Temmuz 2019 Perşembe günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 4/7/2019 Perşembe günü (Bugün) toplanamadığından Grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili 
Öneri:

Bursa
Milletvekili Erkan Aydın ve arkadaşları tarafından üniversite mezunu
öğrencilerin Kredi Yurtlar Kurumuna olan kredi borçlarıyla ilgili sorunlarının
araştırılması amacıyla 3/7/2019 tarihinde Türkiye Büyük Millet Meclisi
Başkanlığına verilmiş olan Meclis Araştırma Önergesi’nin (1063 sıra no.lu)
diğer önergelerin önüne alınarak görüşmelerinin 4/7/2019 Perşembe günlü
birleşimde yapılması önerilmiştir.
BAŞKAN
– Sayın Altay, söz istemişsiniz, görmedim ben. 
Buyurun.

IV.- AÇIKLAMALAR (Devam)
38.- İstanbul Milletvekili Engin Altay’ın, Siirt ili
Eruh ilçesi kırsalında PKK’ya karşı yapılan operasyonda şehit olan Jandarma
Uzman Çavuş Yasin Baran’a Allah’tan rahmet dilediğine ilişkin açıklaması
ENGİN
ALTAY (İstanbul) – Başkanım, çok teşekkür ederim. 
Yani
her vesileyle söylüyorum, Meclis taziye yeri olmamalı, bu terör sonlandırılmalı
diye. Siirt’ten yine acı bir haber geldi bugün. Eruh ilçesinde bir çatışmada
Uzman Çavuş Yasin kardeşimizi kaybettik. Kendisine Allah’ımdan rahmet
diliyorum, kederli ailesine ve milletimize başsağlığı ve sabır diliyorum
efendim. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 3/7/2019 tarihinde Bursa Milletvekili
Erkan Aydın ve arkadaşları tarafından, üniversite mezunu öğrencilerin Kredi
Yurtlar Kurumuna olan kredi borçlarıyla ilgili sorunlarının araştırılması
amacıyla verilmiş olan Meclis araştırması önergesinin ön görüşmelerinin, Genel
Kurulun 4 Temmuz 2019 Perşembe günkü birleşiminde yapılmasına ilişkin önerisi
(Devam)
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Bursa Milletvekili Sayın Erkan Aydın’a söz veriyorum. (CHP sıralarından
alkışlar)
CHP
GRUBU ADINA ERKAN AYDIN (Bursa) – Teşekkür ederim Sayın Başkan. 
Üniversite
mezunu gençlerimizin Kredi ve Yurtlar Kurumuna olan borçlarının
yapılandırılması üzerine verdiğimiz araştırma önergesi için söz almış
bulunmaktayım. Sizleri saygıyla selamlıyorum. 
Her
yıl mezun olan gençlerimiz ki sayıları yüz binleri bulan -390 bine yaklaşan- ve
on yıldır geriye yönelik ödeyemedikleri -sayılara baktığımızda- borçlarının
toplam büyüklüğü 2 milyar 95 milyon lira olan ve sayısı da yüz binleri bulan bu
gençlerimize; bu iş bulamamış, üniversiteden mezun olmuş; ailelerinin,
kendilerinin o kadar özveriyle çalışarak çabalayarak bitirdikleri okuldan sonra
iş bulamadan bir de kapılarına tebligatla 18 bin liralık borcun 25 binlere
çıkartılması, 25 bin liralık borcun 35 bin liralara kadar çıkartılmasıyla,
zaten bunalımda olan, zaten iş bulamamış olan öğrencilerimize bir darbe de
Kredi ve Yurtlar Kurumundan vuruluyor. 
Bakın,
Anayasa’nın 49’uncu maddesi ne diyor, amir hükmü diyor ki: “Çalışanları ve
işsizleri korumak, çalışmayı desteklemek, işsizliği önlemeye elverişli ekonomik
bir ortam yaratmak ve çalışma barışını sağlamak için gerekli tedbirleri devlet
alır.” Bu tedbirleri almadığınız için gençlerimizin yüzde 26’sı -ilk altı aylık
veri- işsiz, iş bulamadan kapıya gelen tebligatla bunalımda ve bunun üzerine
çaldıkları her kapı yüzlerine kapanıyor. Biz de Cumhuriyet Halk Partisi olarak
diyoruz ki: Futbol kulüplerine yaptığınız, yüzde 60’ı silinen, on yıl vadeye
yayılan, iki yıl ödemesiz… Bu koşullardan, gelin, üniversite mezunu gençlerimizi
de yararlandırın. Bu konuda Kocaeli Milletvekilimiz Tahsin Tarhan’ın verdiği
kanun teklifi var; gelin, bunu değerlendirmeye alın. Gene, Türk Telekomun 5
milyar liralık bir borcunu bir kalemde silip attığınızı 82 milyon biliyor.
Yandaş iş adamının 425 milyon TL’lik vergi borcunu bir kalemde sildiğinizi 82
milyon halkımız biliyor. Gelin, bu kolaylıklardan gençlerimizi de
yararlandırın. Biz demiyoruz ki aldıkları kredilerin üstüne yatsınlar, bunları
ödemesinler ama devletin Anayasa gereği de görevi olan… Önce işini bulsun,
çalışma hayatına gelsin, ondan sonra bunun, on yıla kadar bir vadede, faiz
almadan geri ödemelerini sağlayalım.
Bugün
41 milyon insan Türkiye’de borç batağı içerisinde, icra kapıya dayanmış; kredi
borcu, kredi kartı borcu, ev kredisi, otomobil kredisi gibi birçok ödemeyle
sıkıntı içerisinde. Bu gençlerimizi daha yolun başındayken hayata küstürmek
yerine… Devlet kapısına gittiğinde kadro yok, özel sektöre gittiğinde “Tecrüben
yok.” Ne yapacak bu genç? Birçoğu bizi arıyor, intiharın eşiğine gelmiş. Bu
gençlerimiz hepimizin geleceği. Biz, geleceğimize umut vermek yerine kapıya
PTT’yle tebligat yolluyoruz “Hadi bakalım, şu paraları ver.” Kardeşim, adam
daha iş bulamadı, nasıl versin? Bu konulara eğilmemiz gerekiyor. Şu anda
bizleri televizyon başında izliyorlar, büyük bir umutla izliyorlar. 
Ben,
geçen hafta kendim konuyu gündeme getirdim, o günden beri de sağ olsunlar,
sosyal medyadan, telefonlarla bize ulaşıyorlar, diyorlar ki: “Yaşı 70’i bulmuş,
milletvekili emekli maaşı alan, sırf başka yerlere gitmesin diye Yüksek
İstişare Kurulu adı altında bir kurum yaratıp 13 bin lira maaş bağlayıp ama
beğenmediklerinde 18 bin lira para verdikleriniz yerine gelin, şu bizim
borçları yapılandırın, biz ödeyeceğiz, öyle üzerine de yatmayacağız.” Bunu da
Genel Kurulun takdirlerine…
Aslında,
biz bütün partilerin uzlaşmayla çözümü için araştırma komisyonu kurulmasını ve
bir çözüme bağlanmasını teklif ediyoruz, birazdan da oylanacak. Bu gençler de
televizyonları başında bizleri izliyorlar. Kimler bunun yapılandırılmasına
kabul oyu verecek, kimler de “Biz bunu istemiyoruz.” diyecek, hep birlikte
göreceğiz. Takdir de tabii ki sayıları 10 milyona yaklaşan bu gençlerimizin;
bizim görevimiz onların hakkını savunmak diyorum, süreye de riayet ediyorum. 
Saygılar
sunuyorum. (CHP sıralarından alkışlar) 
BAŞKAN
– Çok teşekkür ederim Sayın Milletvekili. 
Erkan
Bey, özellikle çok teşekkür ederim, sağ olasınız. 
İYİ
PARTİ Grubu adına Adana Milletvekili Sayın İsmail Koncuk. 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
Öncelikle,
yarın Başbağlar katliamının yıldönümü. Bu katliamda hayatını kaybeden, şehit
edilen bütün vatandaşlarımıza Yüce Allah’tan rahmet diliyorum. Dün de 3 Temmuz
itibarıyla da Madımak katliamının yıldönümüydü. Bu iki olay, aslında, yaşandığı
gün milletimizin yüreğini yakan olaylardır ama bugün millet olarak ders almamız
gereken olaylardır. Dolayısıyla bu iki olayı birbirinin aslında bugün
tamamlayıcısı olarak görüp bundan sonra bu olaylardan ders alarak bundan
sonraki süreçte milletimizin birliğine beraberliğine vesile olması gereken
olaylar olarak siyasetçilerin değerlendirmesi doğru bir yaklaşım olacaktır.
Tekrar rahmetle anıyorum.
Bugün
az önce internet sitesinde okudum, Şehit Aileleri Dernek Başkanı Pakize
Akbaba’ya -İstanbul’da- Cumhurbaşkanına hakaretten bir dava açılmış.
Bakın,
TRT’ye çıkartılan Osman Öcalan’la ilgili İbrahim Eren’e hâlâ tahammül
ediyorsunuz ama bir şehit anasının eleştirilerine tahammül etmeden, sabır
göstermeden dava açıyorsunuz. Bu, son derece yanlıştır. Sayın Cumhurbaşkanının
ben bu konuyu yeniden değerlendirmesini arzu ediyorum, sizlerin de
değerlendirmesini arzu ediyorum. Elbette şehit analarının, şehit babalarının,
kardeşlerinin Hükûmete yönelik eleştirileri olacak, buna tahammül
göstereceksiniz. Hükûmet olmak milletin eleştirilerine, size yönelik
eleştirilerine tahammül etmeyi de gerektiren bir durumdur. Hele bir şehit
anasının eleştirilerine elbette tahammül göstereceğiz.
Ben
Grubumuz adına, Cumhuriyet Halk Partisinin kredi ödemesi konusunda
gençlerimizle alakalı olarak verdiği bu teklifi, Meclis araştırmasını son
derece isabetli bir teklif olarak görüyorum ve İYİ PARTİ Grubu olarak
desteklediğimizi ifade ediyoruz.
Bakın,
işsizliğin bu kadar arttığı bir dönemde -almadan vermek Allah’a mahsustur-
yüzde 26’ları aşan genç işsizliğin olduğu ülkemizde tutup da kredisini
ödeyemedi diye bu gençlerimizin evlerine ödeme talimatları, emirleri göndermek,
haciz işlemleri yaptırmak filan devletin işi olmasa gerek. Bu sebeple, tutarı
yaklaşık 2 milyar 95 milyon TL’yi bulan ve 342 bin gencimizi ilgilendiren bu
kredi ödemeleri konusunda yeniden yapılandırmaların ve uygulanan faizlerin
iptal edilmesi lazım.
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım, bir dakika daha istirham ediyorum.
BAŞKAN
– Buyurun.
İSMAİL
KONCUK (Devamla) – Çok şeyi affettiniz, bu Meclis çok şeyi affetti, Hükûmet çok
şeyi affetti. Bu 2 milyar TL’yi belki affetmek mümkün değildir ama faizlerin
tamamen silinmesi, yeniden yapılandırılması ve çocuklarımızın işe başlayacağı
tarihle ilgili olarak bu yapılandırmaların hayata geçirilmesinin sağlanması
lazım. Ne yapalım şimdi? Bir sürü genç kapımıza geliyor, sizlere de geliyordur,
bu konuda AK PARTİ milletvekillerine de diğer gruplara da uğruyorlar. Bu,
kanayan bir yaradır. Buna göz yumduğunuz sürece, kulak tıkadığınız sürece bu
problemin çözülebilmesi mümkün değildir. Dolayısıyla CHP’nin verdiği teklif
aslında siyasetüstü bir tekliftir. Bütün parti gruplarının burada elini
vicdanına koyarak bir oylama yapması netice almamızı sağlayacaktır. Bir yol
bulunması lazım diyorum, hepinizi saygıyla selamlıyorum. (İYİ PARTİ
sıralarından alkışlar) 
BAŞKAN
– Halkların Demokratik Partisi Grubu adına Mersin Milletvekili Sayın Rıdvan Turan’a
söz veriyorum.
Buyurun
Sayın Turan. (HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli milletvekilleri ve
ekran başında bizi takip eden değerli halkımız; hepinizi saygıyla selamlıyorum.
Evet,
gerçekten çok önemli bir mesele. Kredi borcu olan gençlerimizin borcu bini
aşmış durumda. Bu borçların faizleri silinmek suretiyle yeniden
yapılandırılması olmazsa olmaz bir zorunluluk hâle gelmiş, nokta. Bunu bir
kenara koyalım. Fakat işin bir tabii kuramsal tarafı var, o kuramsal taraf da
şu: Bütün kapitalist devletlerin anayasalarında -Türkiye'nin olduğu gibi-
çalışma hakkından bahsederler fakat hiçbir zaman çalışma hakkı anayasada
yazılmış olanın karşılığı biçimde uygulanmaz. Çünkü kapitalizm kendi varlığını
sürdürmek için mutlaka ve mutlaka eksik istihdama ihtiyaç duyar. Yedek işçi
ordularının olması, emek gücünün ücretinin düşürülmesi başta olmak üzere, işçi
sınıfının ve çalışanların örgütlülüğünün engellenmesi için her zaman bir
kenarda duran işsizlere ihtiyaç vardır. İşin kuramsal tarafı bu, Keynesçi
ekonomi politiğin kısmen bunu aşmış olduğu varsayılabilir, o da belli bir
tarihsel dönemde geldi geçti. Şimdi neoliberalizmle birlikte büyük bir işsizler
ordusu, Türkiye gibi devletlerde, deyim yerindeyse arzıendam ediyor.
Türkiye
açısından önemli olan ve işin politik tarafı da şu: 2001 ila bu zamana kadar,
uluslararası alanda dolaşan, aşağı yukarı 600 milyar dolar civarında para
memlekete girdi. Bu yoğun dış borçlanmaya dayalı ve inşaat eksenli sermaye
birikim modeli kısa süre sonra iflas etti. Şu anda işsizlikten bahsediliyorsa,
örneğin inşaat sektörünün durmasından bahsediliyorsa işte tam da AKP’nin
üretmiş olduğu bu yanlış sermaye birikim rejiminin doğal sonuçlarıyla karşı
karşıya olduğumuzdan dolayı bundan bahsediyoruz. İnşaat sektörünün iflas
etmesiyle beraber, özellikle inşaatlarda çalışan ve emin olun -çalıştığım için
biliyorum- büyük bir kısmı da üniversite mezunu gençler olan devasa bir
işsizler ordusu, AKP’nin ekonomi politikaları vasıtasıyla yaratılmış oldu. 
Tabii,
işin bir de şöyle bir tarafı var: Üniversiteler, bizim ülkemizde ne yazık ki
işsizliği geciktirme fakülteleri olarak çalışıyor. Her ilde bir tane üniversite
açıldı ve üniversite mezunlarının sayısı o kadar artmış durumda ki bunlara iş
bulunamayacağı zaten ortadaydı, zaten belliydi.
Dolayısıyla,
evet, CHP’nin önerisi doğru bir öneridir ama bunun geri planında bir görev
kusuru değil, tam tersine AKP’nin sürdürmüş olduğu ekonomi politikalarının
hatası vardır; bunu da tarihe not düşmek isterim. 
Teşekkür
ediyorum. (HDP sıralarından alkışlar)
Nasıl
Başkanım?
BAŞKAN
– Çok teşekkür ederim süreye dikkat ettiğiniz için. 
Adalet
ve Kalkınma Partisi Grubu adına Bitlis Milletvekili Sayın Cemal Taşar’a söz
veriyorum. (AK PARTİ sıralarından alkışlar) 
AK
PARTİ GRUBU ADINA CEMAL TAŞAR (Bitlis) – Sayın Başkan, değerli milletvekilleri;
Cumhuriyet Halk Partisi grubunun vermiş olduğu 3 Temmuz 2019 tarihli Meclis
araştırma önergesi üzerine şahsım adına söz almış bulunuyorum. 
Sayın
Başkan, değerli milletvekilleri; Kredi ve Yurtlar Kurumu, üniversitede öğrenim
gören öğrencilere, yurt içinde ve yurt dışında yükseköğrenim gören öğrencilere
kredi ve burs vermektedir; yurtlar yaptırmak ve uygun barınma ücretleri ile
ücretsiz barınma imkânları, yapılan beslenme yardımları ve buralarda yapılan
eğitimler, kişisel gelişim kursları ve seminerlerle sosyal hayatın aktif bir
üyesi olan gençlerin yetişmelerine zemin hazırlamaktadır. 
Şimdi,
neler yaptık? 2012 tarihi itibarıyla Türkiye’de 75 il ve 57 ilçede, toplam 190
yurtta, sadece 182.258 yatak kapasitesinden 1 Temmuz 2019 tarihi itibarıyla 81
il ve 239 ilçeyle birlikte, Kuzey Kıbrıs Türk Cumhuriyeti başta olmak üzere 777
yurt ve 689 bin yatak kapasitesine ulaştık. Burada, sürekli bir iyileşme var,
öğrencilerimizin lehine sürekli bir çalışma var. 
Bakın,
2002’de barınma ücreti olarak sadece akşam yemekleri için 50 kuruş verilirken
bugün bu para sabah kahvaltıları, akşam yemekleri ve barınma ücretleriyle 15
liradan 375 liraya öğrencilerimiz için çıkarılmıştır. 2002’de öğrencilere
verilen kredi sadece 45 lira iken bugün lisans öğrencilerimize 500 lira, yüksek
lisansa bin lira ve doktora öğrencilerimize de 1.500 lira para ödüyoruz yani
500, bin ve 1.500; kartlarla artık para ödeniyor. Peki, bunlar ne zaman tekrar
geri alınıyor? Bunlar, öyle hemen mezun olur olmaz alınmıyor. Öğrencimiz okul
okuyorsa, velev ki okulu bıraksa bile bıraktığı tarih itibarıyla iki yıl sonra
tahsiline başlanıyor. Ancak okulu bitirdikten sonra, yine hemen tahsil
edilmiyor, iki yıl sonra, bu, tahsil edilmeye başlanıyor. Velev ki okulu
bitirdikten sonra, öğrencilerimiz, gençlerimiz “Bu parayı ödeyemiyorum.” diye
müracaat ettiği zaman, bu tekrar erteleniyor yani sıkıştırılma yok, bu
çocuklarımıza sürekli bir zaman veriliyor. 
Şimdi,
tabii, zaman çok kısa olunca bunu anlatmak, belki bunun teferruatına girmek zor
oluyor ama… 2002 yılından bugüne kadar öğrencilerimizin burs ve kredilerindeki
artış yüzde 1.011 olmuştur yani çocuklarımıza, gençlerimize sürekli bir
iyileştirme için gayret sarf edilmiştir.
(Mikrofon
otomatik cihaz tarafından kapatıldı)
CEMAL
TAŞAR (Devamla) – Son cümleleri söyleyeyim Sayın Başkan.
BAŞKAN
– Buyurun.
CEMAL
TAŞAR (Devamla) – Kredi ve Yurtlar Kurumu Genel Müdürlüğünden kredi alan
öğrencilerimizin KYK borçlarının geri ödemesi –biraz önce söylediğim gibi- öğrenimin
normal süresinin bitmesinden iki sene sonra başlıyor ve bu, istendiği zaman da
uzatılabiliyor. Bu açıdan da Cumhuriyet Halk Partisinin vermiş olduğu Meclis
araştırmasına gerek olmadığı görülmüştür.
Bu
vesileyle yüce heyetinizi saygıyla selamlıyorum. (AK PARTİ sıralarından
alkışlar)
ERKAN
AYDIN (Bursa) – Sayın Başkan…
BAŞKAN
– Buyurun.
ERKAN
AYDIN (Bursa) – Sayın Başkanım, öncelikle, iktidar partisinin temsilcisi sayın
hatip kendi dönemlerinde yapılanları anlattı, teşekkür ederiz, yapılanlara bir
itirazımız yok ancak kendisinin de ifade ettiği gibi, bu paralar iki yıl sonra
geri isteniyor ve faizle isteniyor. Bizim araştırma önergemizde; bu çocuklar iş
bulamıyor, birçoğu işsiz, dolayısıyla bu faizin kaldırılması, iki yıl değil,
daha uzun bir vadeye yayılması, iş bulduktan sonra da bu paraların ödenmesi...
Yoksa biz zaten “yapılmıyor” demiyoruz. Kayıtlara geçmesi açısından…
Teşekkür
ediyorum.
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
Birleşime
beş dakika ara veriyorum.
Kapanma Saati: 16.32
İKİNCİ OTURUM
Açılma Saati: 16.46
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
----- 0 -----
BAŞKAN
– Türkiye Büyük Millet Meclisinin 98’inci Birleşiminin İkinci Oturumunu
açıyorum.
Alınan
karar gereğince, denetim konularını görüşmüyor ve gündemin “Kanun Teklifleri
ile Komisyonlardan Gelen Diğer İşler” kısmına geçiyoruz.
1’inci
sırada yer alan, Rize Milletvekili Osman Aşkın Bak ve 48 Milletvekilinin Sporda
Şiddet ve Düzensizliğin Önlenmesine Dair Kanunda Değişiklik Yapılmasına Dair
Kanun Teklifi ve Adalet Komisyonu Raporu’nun görüşmelerine başlıyoruz. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (x)
BAŞKAN
– Komisyon? Yerinde.
Komisyon
Raporu 92 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklifin tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylarınıza sunulacaktır. 
Teklifin
tümü üzerinde ilk söz, İYİ PARTİ Grubu adına Trabzon Milletvekili Hüseyin Örs
Bey’e aittir. 
Buyurun
Sayın Örs. (İYİ PARTİ sıralarından alkışlar) 
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli
milletvekilleri; Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin geneli üzerinde, İYİ PARTİ Grubu
adına söz almış bulunuyorum. Hepinizi en derin saygılarımla selamlıyorum. 
Konuşmama
başlamadan önce, dün Samsun İlkadım Belediyesi Meclisince alınan bir kararı
sizlerle paylaşmak istiyorum: Trabzon’da hain bir saldırı sonucu şehit düşen
Eren Bülbül kardeşimizin ismi Samsun İlkadım Belediyesince Baruthane Mahallesi’nde
yapımı tamamlanan bir parka verilmiştir. Türk milletinin geçmişine ve şehidine
sahipliğinin bir göstergesi olan bu anlamlı kararlarından dolayı İlkadım
Belediye Başkanı Sayın Necattin Demirtaş ve Meclis üyesi arkadaşlarımıza
teşekkür ediyorum. Bu vesileyle şehidimizi tekrar rahmet ve minnetle anıyor,
ailesine sabır dileklerimi iletiyorum. 
Değerli
milletvekilleri, öncelikle ilgili kanun teklifiyle getirilmek istenilen
değişiklikleri özetleyerek konuşmama başlamak istiyorum. Bu teklif şu hususları
içermektedir: Müsabaka öncesinde, esnasında veya sonrasında taraftarların
sürekli veya geçici olarak gruplar hâlinde toplandıkları yerler, müsabakanın
yapılacağı yere gidiş ve geliş güzergâhları, takım veya taraftarların toplu
olarak seyahat ettikleri araçlar ya da takımların kamp yaptığı yerler spor
alanına dâhil edilmek suretiyle kanunun uygulama alanı genişletiliyor. Müsabaka
için seyircilerin kabulüne başlanmasından müsabaka sonrası tamamen tahliyesine
kadar sürede yetkisiz olarak müsabaka alanına, soyunma odalarına, odaların
koridorlarına, sporcu çıkış tünellerine girenlere yirmi günden az olmamak üzere
uygulanan adli para cezası üç aydan bir yıla kadar hapis cezasına çıkartılıyor.
Müsabakanın seyrini veya güvenliğini bozanlar hakkında üç aydan bir yıla kadar
uygulanan hapis cezası ise bir yıldan üç yıla kadar artırılıyor. Spor
alanlarında kasten yaralama veya mala zarar verme suçlarının işlenmesi hâlinde
şikâyet şartı aranmaksızın Türk Ceza Kanunu’na göre verilen ceza teklifte yarı
oranında artırılıyor. “Spor alanları” ibaresi genişletilerek “müsabaka,
antrenman ve seyir alanları” olarak değiştiriliyor. Sporda Şiddet ve
Düzensizliğin Önlenmesine Dair Kanun’a “Suçun ağırlaştırıcı unsuru ve hak
yoksunluğu” başlıklı madde ekleniyor. Kimliklerini gizlemek amacıyla yüzlerini
bez veya sair unsurlarla tamamen, kısmen kapatarak kanunda belirtilen suçları
işleyenler hakkında verilecek cezalar artırılıyor. “Kanunda tanımlanan veya
atıf yapılan ilgili kanunlardaki suçlardan dolayı bir yıl veya daha fazla hapis
cezasına mahkûmiyet hâlinde, kişi ayrıca, Türk Ceza Kanunu’nun ilgili
hükümlerine göre spor kulüpleri, federasyonlar ve bünyesinde spor faaliyetleri
yürütülen tüzel kişiliklerin yönetim ve denetim organlarında görev alamaz.”
deniliyor. Mahkûmiyet cezasına ilave olarak cezanın kendisi kadar bir süre daha
hak yoksunluğu devam edecek ancak toplamda uygulanacak hak yoksunluğu beş
yıldan fazla olamayacak. Kişinin müsabakaları ve antrenmanları izlemek amacıyla
müsabaka, antrenman seyir alanına girişinin yasaklanması, seyirden yasaklanması
geliyor. Elektronik bilet uygulamasına geçilmemiş spor alanlarına biletsiz
giriş veya kapasiteden fazla seyirci alınmasında verilen idari para cezasına
dair hükümde de ibare değişikliği yapılıyor. “Spor alanları” ibaresi “seyir alanları”
olarak değiştiriliyor. Sporda şiddeti teşvik edecek şekilde basın ve yayın
yoluyla açıklamada bulunan kişilerin idari tedbir olarak üç ay yerine yeni
düzenlemeyle bir yıl süreyle spor müsabakalarını seyredememesiyle ilgili
düzenlemeler kanun teklifinde var. 
Gördüğünüz
gibi, oldukça çok, farklı maddelerde yasakların artırılması şeklinde gelen bir
kanun teklifiyle de karşı karşıyayız. 
Saygıdeğer
milletvekilleri, 6222 sayılı Yasa 2011 yılı nisan ayında yürürlüğe girmişti.
6222 sayılı Kanun’a benzer kanunların dünyanın birçok ülkesinde, birbirine
yakın dönemlerde yürürlüğe girdiğine de dikkatlerinizi çekmek isterim. Burada
temel inisiyatif FIFA ve INTERPOL’den gelmiştir. FIFA ve INTERPOL, sporun,
bilhassa futbolun korunması gerektiğini belirtmişlerdi. İnternet üzerinden
oynanan bahis, şike faaliyetleri ve şiddet eylemleriyle artık daha geniş bir
şekilde mücadele edilmesi ihtiyacı tüm dünya ülkelerinde vardı. Bu mücadelede
spor federasyonlarının talimatları yetersiz kaldığından, kanunların yürürlüğe
konması ve polisiye tedbirlerin alınması FIFA ve INTERPOL tarafından şart
konulmuştu. 
Değerli
milletvekilleri, bugün görüşmekte olduğumuz kanun teklifiyle, sekiz sene önce
yürürlüğe giren kanunda, şiddeti önleme gerekçesiyle, ciddi ve önemli
değişiklikler yapılmasının istendiğini görmekteyiz. Öncelikle şunu ifade etmek
isterim: Bizler sporu sağlıklı bir neslin yetişeceği alan olarak görmek
zorundayız. Görüyoruz ki bugünkü anlayış tamamen farklıdır. Siyasi iktidar,
tribünleri, yani toplumsal algıyı kontrol altına almak niyetindedir. Ne yazık
ki, bugün Türkiye’yi idare edenler sporu siyasi iktidarın mevzi kuvvetlendirme
mecrası olarak görmektedirler. Bu çok büyük bir yanlıştır; bu, sporla gelişmeyi
bekleyen gençlerimize yapılmış bir haksızlıktır. Şunu söylemek zorundayım
saygıdeğer milletvekilleri: Kamuoyu algısını kontrol etmek isteyen siyasi
iktidar, spor kulüplerini ve tribünleri de kontrol etmek istiyor ve bu kontrolü
de iki şekilde sağlıyor. İlki doğrudan hâkimiyet yoludur. Nedir bu doğrudan
hâkimiyet yolu? Bugün olduğu gibi, Futbol Federasyonunu, Başkanını,
yöneticilerini, kurullarını atarsanız, hatta o kurulların yedek
listelerindekilerin sıralarına bile müdahil olursanız kulüpler üzerinde
doğrudan hâkimiyet kurarsınız. Hatta bu da bazen size yetmeyebilir; Anadolu’daki
yüz binlerce taraftarı olan şehir takımları alt liglerde mücadele ederken,
yakınlarınızı kamu kaynaklarıyla Süper Lig’de kulüp sahibi yaparak kulüp
üzerinde de doğrudan hâkimiyet kurarsınız; her şeyiyle sizin olan kulüp ve
atadığınız Federasyonunuz da sizin sözünüzden çıkmaz. Bir avuç insan keyif
yapar, sefa sürer, cefasını ise ülke ve futbol çeker.
Değerli
arkadaşlar, siyasi iktidar kulüpler üzerinde bir de dolaylı yollarla hâkimiyet
kurar. Bu nasıl olur? Bu da şöyle olur: Borçlandırılarak gerçekleşir, kulüpler
borçlandırılır çünkü borç alan, emir alır; borç alan, biat eder; borç alan, dik
duramaz, doğru konuşamaz; paranın geldiği yere, yöne yakın durur. Maalesef
ülkemizde Türk futbolunda bugün de bunu çok sıkça görüyoruz ve yaşıyoruz.
Birçok konuda olduğu gibi sporda da ve özellikle de futbolda gerçeklerle
yüzleşmeliyiz artık.
Değerli
milletvekili arkadaşlarım, bugün kulüplerimizin birçoğu iflasın eşiğindedir.
Süper Lig’te şampiyon olmuş 5 kulübümüz vardır; bunlardan Bursaspor bu sene
maddi sıkıntılar içinde küme düşmüştür, diğer 4 büyük kulübümüz ise ticari
açıdan müflis durumdadır. Bu kulüpler sınırsız şekilde borçlandırılmış, kamu
bankaları üzerinden gelecekleri ipotek altına alınmıştır. 5 kulüp dışındaki
diğer kulüplerimizdeki durum farklı mıdır? Hayır. Aynı sıkıntılarla onlar da
boğuşmaktadırlar. Oysaki kulüpleri borçlandıran yönetici ve menajerler ne yazık
ki Ankara’nın gölgesinde huzurlu bir hayat sürmektedirler. Yönetici ve
menajerler zenginleşmiş, kulüpler ise fakirleşmiş ve iflas etmiştir. 
Başka
bir trajik duruma da dikkatlerinizi çekmek isterim. Ne yazık ki kulüplerimiz
amatör ya da profesyonel branşlarda sporcu yetiştirememektedirler. İki komşu
Anadolu şehri maç yaparken Venezuela’dan Kongo’ya kadar onlarca ülkeden gelen
futbolcular sahada mücadele etmektedir.
Değerli
arkadaşlar, sporda şiddeti önlemek için yapılacak en iyi şey, insanların spor
yapmasını sağlamaktır. Ülkedeki spor politikaları maalesef sporun önünü
tıkamaktadır. Gençlerin sağlıklı şekilde boş vakitlerini geçireceği spor alanları
giderek azalmaktadır. Gençlerin spor yapacağı alanlar binalarla, alışveriş
merkezleriyle doldurulmuştur. Spor alanı olacak yerlere, yeşil alanlara,
ormanların içerisine binaları dikmek marifet değildir. Sonrasında özür
beyanları, pişmanlık ifadeleri hiçbir anlam ifade etmemektedir. Özellikle
büyükşehirlerde, yüksek gelirliler kendilerini büyük ve pahalı spor salonlarına
kapatmakta, orta ve alt gelir düzeyindeki vatandaşlarımız için spor, hayalini
kuramayacakları bir lüks olmaktan öteye geçememektedir. Halkımızın temiz,
ücretsiz ve sürdürülebilir spor yapma imkânı maalesef kalmamıştır. Ayrıca, şike
ve teşvik, ırkçılık konusunda da ülke futbolunun karnesinin ne derece zayıf
olduğunu hepimiz biliyoruz.
Değerli
milletvekilleri, ülke sporunun manzarası bu şekildedir. Bugün
değerlendirdiğimiz teklif işte bu fotoğrafın gölgesindedir. Ülkemizin ve
kulüplerimizin kaynakları heba edilmiştir, edilmektedir. Aynı hatalar devam
etmektedir. Aynı şeyleri yaparak farklı sonuç beklemek mümkün değildir. Mevcut
spor anlayışı, spora artık zarar vermektedir. Bu anlayış kendi kendisini yok
eden bir bünyeye dönüşmüştür. Şuna da dikkatinizi çekmek istiyorum: Bir yasa
metnini düzenlemek için yasanın ilgili olduğu farklı gruplarla temas etmek
gerekmektedir. Zira, her bir grup bir sacayağıdır. Oysa bu teklif baştan
sakattır çünkü sadece siyasi iktidarın kendi hassasiyetlerini alt alta yazarak
oluşturduğu bir metin olarak önümüzde durmaktadır. Taraftarların, sivil toplum
örgütlerinin ve uluslararası düzenlemelerin de göz ardı edildiği ortadadır. 
Değerli
milletvekilleri, biraz da Passolig’le ilgili bir iki cümle söylemek istiyorum.
Taraftarlar Passolig’le birlikte yandaş banka müşterisi hâline getirilmiştir.
Artık para ödeyip biletini alıp maça gitme devri kapanmıştır, neredeyse DNA
testi istenir hâle gelmiştir. Kişisel özgürlük alanı bu teklifle yok
edilmiştir. Sosyal medya üzerindeki baskı da arttırılmaktadır. Cezada
orantılılık ilkesi hiçe sayılmış, görmezlikten gelinmiştir. Cezaların orantısız
olarak artırılması, maddelerin sınırlarının net olmaması... Taraftarın
söyleyeceği marşların, yapacağı tezahüratların, bir yorumla suç sayılabileceği
ihtimalini, taraftar gruplarını ağır cezalar ve yaptırımlarla tek tip taraftar
hâline getirme niyetini görüyor ve doğru bulmuyorum. Siyasi iktidar, tribüne
seyirci gelmesini istemiyorsa bunu doğrudan yasaklaması daha uygun olur. Ya da
sadece “Bizim istediğimiz şekilde tezahürat yapabilirsiniz ha!” kuralı
getirilebilir. İlgili bakanlıkça görevlendirilecek memurlara tezahüratlar
önceden onaylatılır ve stat hoparlöründe de yayın yaptırılır, olur biter. Bu
hâliyle teklif “Mektepler olmasa maarifi ne güzel idare ederdim.” zihniyetinin
bir yansımasıdır. Tasarı mağdur olan sporu ve futbolu mağduriyetten
kurtaramamakta fakat yeni mağdurlar yaratacağının işaretlerini vermektedir.
Teklif hazırlanırken spor, insan, hak ve hukuk unutulmuştur.
Değerli
milletvekilleri, getirilen teklifle ilgili eleştirilerimi bazen tatlı, bazen
tatlı sert, bazen de keskin bir dille ifadeye etmeye çalıştım. Sorumlu
muhalefet anlayışıyla bazı tespit ve önerilerimi de sizlerle paylaşmak
istiyorum. Sporun içinden gelen, daha önce de profesyonel kulüp başkanlığı
yapan ve futbolun beşiği bir ilin milletvekili kardeşiniz, arkadaşınız olarak
cezaları artırmanın sporda şiddetin önlenmesinde tek başına çok da caydırıcı
olmadığına olan inancımı burada tekrarlamak istiyorum.
Değerli
milletvekilleri, ülkemizde spor eğitimi ve spor kültürüyle ilgili çalışmalar
maalesef istenilen düzeyde değildir. Sportif ve fiziksel aktivitelere katılımın
artırılması, performans sporunun altyapısının oluşturulmasında ve sporda
şiddeti azaltan spor kültürünün geliştirilmesinde temel etkendir; bunu
unutmayalım. Unutmayalım ki sporda şiddetin kültürel anlamdaki kaynağı, spora
aktif katılanların düşük oranlarda olmasındandır. Sistemli ve yapılandırılmış
spor eğitimi almayan kitleler, sokağın değerleriyle şekillenen seyirci
kültürüyle saldırganlığa ve şiddete uygun hâle gelmektedir. Spora seyirci
olarak büyük kitlelerin pasif katılımına karşı sadece nüfusun binde 75’nin
aktif katılımı gelişmiş ülkelerle tezat teşkil etmektedir. Ülke nüfusunun spora
aktif katılımı için ilgili bakanlıklar ve kurumlar tarafından akademik
destekler de alınarak yeni programlar oluşturulmalı, kolaylıklar sağlanmalıdır.
Türkiye’de düzenli ve sistemli spor yapan insanların sayısının artırılması
hedef olarak yeterince önemsenmemiştir. Sportif ve fiziksel aktivitelere
katılım oranlarını yüzde 30’lara ve yukarısına çıkarmak için tüm devlet
kurumları ve sivil toplum örgütlerinin seferber olması gerekmektedir. Türkiye,
uzun vadeli sporcu geliştirme programı uygulayarak, nüfusunun en az yüzde
30’unun düzenli fiziksel aktivitelere katılımını sağlayarak daha bilinçli
sporcu ve seyirci kitlesi oluşturabilir. 
Değerli
milletvekilleri, ne yazık ki toplumdaki şiddet spordaki şiddeti körüklüyor.
Cezalar, bu şiddetin daha da artarak devam etmesine vesile oluyor. Önce
barışçıl ortamları her alanda meydana getirmenin yollarını araştırmalıyız.
Sporda şiddete karışan, bulaşan, şiddet uygulayan insanlara sadece ceza vermek,
onları bu eylem ve söylemlerinden vazgeçirememektedir. Bu insanlara
baktığımızda, yaş grubunun genelde 16-30 yaş grubu arasında olduğunu,
parçalanmış aile çocukları olduğunu ve netice itibarıyla ailede sindirilmiş,
şiddet görmüş insanlardan meydana geldiğini ve bu sindirilmiş duyguların bir
şekliyle statlarda ortaya çıktığını görmekteyiz. Uyuşturucu kullanan gençleri
topluma kazandırmak adına nasıl tedavi edebiliyorsak, bu da bir hastalıksa, o
zaman sporda şiddete bulaşan bu gençlerimizi, insanlarımızı bir şekilde tedavi
etmenin önce yollarını aramalı, daha sonra tekrarında cezalandırma cihetine
gitmeliyiz. Önce, sporda şiddete yönelmesini doğrudan ortaya koyan unsurları
ortadan kaldırmalıyız. Statlarımızda istenmeyen tavır ve davranışlarda bulunan,
seyircileri yönlendiren kişilerle veya taraftar gruplarının başkanlarıyla veya
“amigo” diye tabir ettiğimiz insanlarla devlet veya spor kulübünün yöneticileri
bir şekilde temasa geçmeli, bunlar eğitilmeli ve güzel söylemler söyleyerek
sporu teşvik etmeleri yönünde ıslah edilmelidir. Statlarda olumlu davranışlarda
bulunan seyirci ve seyirci toplulukları ödüllendirilmeli, teşvik edilmelidir. 
Değerli
milletvekilleri, sporda şiddetin önlenmesinde basın ve medya kuruluşlarının,
televizyon yorumcularının ve spor yazarlarının tavır, söylem ve duruşları çok
önemlidir. Gazetelerin haber ve yorum başlıklarında seçilen anahtar kelimeler
özenle seçilmelidir. Ne yazık ki bu konuda çok olumlu şeyler söyleyemeyeceğim.
Özellikle, bazı spor gazetelerine baktığımızda maç öncesi haber ve maç sonrası
yorum ve değerlendirmelerde “savaş, kavga, saldırı, kapışma, silah, intikam,
parçalamak, imha, kurşun, ölüm” ifadelerinin birçok haber ve yorum
başlıklarında mecazi anlamda da olsa kullanıldığını görmekteyiz. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
HÜSEYİN
ÖRS (Devamla) – Başlıkların kısa olması gereği ve etkili ifade arayışı
nedeniyle olumsuz anlamlar içeren kelimeler anlam kaymasına neden olmaktadır.
Spor haberlerinde, özellikle de manşetler ve haber başlıklarında provokatif dil
rakip taraftarlar arasında gerginliği körüklemekte ve kalıp yargıları
güçlendiren bir araca dönüşmektedir. 
Özellikle
bir hususu daha ifade edip sözlerimi tamamlayacağım. 2. ve 3. Lig’de mücadele
eden kulüplerimiz çok zor şartlar altında kulüplerini yaşatıyorlar.
Yöneticilerimizin bir sıkıntısı var. Onların, bu yasa sonrasında Passolig
uygulamasının 2. ve 3. Liglerde uygulanabilme ihtimalini de göz önüne alarak
söyledikleri şöyle bir ifadeleri var: “Eğer bu Passolig uygulaması 2. ve 3.
Liglerde de uygulanırsa maçlarımıza gelecek taraftar bulamayız, seyirci
bulamayız.” Ben de onların bu ifadesini, sıkıntılarını sizlere arz ettim. 
Hepinizi
en derin saygılarımla selamlıyorum. (İYİ PARTİ sıralarından alkışlar)
BAŞKAN
– Teşekkür ederim Sayın Milletvekili.
Şimdi
Milliyetçi Hareket Partisi Grubu adına Kocaeli Milletvekili Sayın Sancaklı. 
Buyurun
Sayın Sancaklı. (MHP sıralarından alkışlar)
MHP
GRUBU ADINA SAFFET SANCAKLI (Kocaeli) – Sayın Başkanım, değerli milletvekilleri
ve bizleri televizyonları başında izleyen büyük Türk milleti; hepinizi saygıyla
selamlıyorum. 
Bugün
konumuz spor, sporda şiddet. Spor konuşulduğu zaman, partileri bir kenara
bırakıp siyasetüstü bir olgu olduğunu hepimizin kabul etmesi gerekiyor. Spor,
benim söylemimle değil, herkesin söylemiyle siyasetüstü bir şeydir. Tabii,
Türkiye'de spor çok önemli, özellikle futbol o kadar önemli ki bugün 82
milyonluk bir ülkede herhâlde 60-70 milyon insan futbolla ilgileniyor, en kötü
ihtimalle takım tutuyor. O zaman demek ki bu kadar geniş kitleleri ilgilendiren
bir olguysa bu spor, bunu siyasetüstü tutup problemler varsa bunların üstüne
gitmemiz lazım; parti ayrımı yapmadan, herhangi bir siyasi görüş belirtmeden
bunları çözmemiz gerekiyor.
Şimdi,
tabii, Türk sporunun ciddi sorunları var. Özellikle bu son yirmi-yirmi beş
yıldır olan problemlerden dolayı sıkıntılar yaşıyoruz. Fakat sıkıntıları
yaşarken şöyle yapıyoruz: Bir problem var, örtün üstünü süpürgeyle, orada
dursun, sanki problem çözülmüş gibi. Hayır, problem öyle çözülmüyor. Bunlar
birike birike altından kalkamayacağımız hâle geliyor. Bizim ne yapmamız
gerekiyor? Problemi önce doğru tespit etmemiz gerekiyor, ondan sonra gerçekçi
hamleler yapmamız gerekiyor ve sorunu ortadan kaldırmamız gerekiyor ki yolumuz
açılsın. Tabii, Türkiye Cumhuriyeti büyük bir devlettir, yalnız sporda değil,
bütün sorunlarını çözebilecek kabiliyete, yeteneğe ve ruha sahiptir. O yüzden,
bizim ne yapmamız gerekiyor? Önce problemi tespit edeceğiz, gereğini yapacağız,
yolu açacağız ama bunları yapmak için de en önemli bir şey var ki Peygamber
Efendimiz’in söylediği gibi, işi ehline vermemiz gerekiyor. Tabii, işi ehline
verelim derken neden bahsediyorum ben? Bugün, hepinizin bildiği gibi,
olimpiyatlar dört senede bir yapılıyor. Olimpiyatlarda o ülkenin sporunun
durumu ortaya çıkıyor. Yani neden? Dört senede bir yapılıyor olimpiyatlar,
aşağı yukarı her branşta katılıyorsunuz ve sonunda aldığınız neticelere göre
dünyada bir sıralamanız oluyor. Bu sıralamaya baktığınızda da ülkenizin sporunu
görüyorsunuz. Şimdi, maalesef, ülkemiz özellikle son 3 olimpiyatta tarihimizin
en kötü neticelerini aldı. Bunu şu şöyle yaptı, bu böyle yaptı olarak
algılamayalım, bunun bir tane nedeni var, ana nedeni: İşi ehline vermedik. İşi
ehline vermedik ama bu olimpiyatlarda niye biz bu kadar kötü netice aldık?
Sahamız olmaz, tesisimiz olmaz, imkânımız olmaz “E, yapacak bir şey yok.”
dersin. Bu olimpiyatlarda aldığımız kötü neticeler Türkiye Cumhuriyeti’nin
tarihinde en büyük tesis hamlesinin yapıldığı dönemde yani statlarımız var,
salonlarımız var, yüzme havuzlarımız var, atletizm pistlerimiz var, her şeyimiz
var, tesislerimiz var, var oğlu var. Peki, tesis var, ekonomi var… Türk
ekonomisi çok iyi durumda yıllardır yani dünyanın ilk 20’sinde. Peki, dünyayla
iletişim var, teknoloji var ama başarı yok. Bunun da en büyük nedeni ehil
ellerde olmaması, Türk sporundan bahsediyorum.
Tabii,
bunu söylerken lütfen şöyle de bir yanlış anlaşılma olmasın: Yani Türk sporunda
bir Spor Bakanı vardır, her şeyi Spor Bakanının üstüne yıkalım; öyle bir şey
yok. Genel konuşuyorum, hepimizden bahsediyorum, buna Meclis de dâhil. 
Tabii,
üç sene önce ben bunu ortadan kaldırmak için partimizin adına bir kanun teklifi
verdim, maalesef Mecliste gündeme bile gelmedi. Teklif şu: Hadi işi ehline
verelim. İtirazı olan var mı? Yok, herkes işi ehline vermek istiyor. Tahmin
ediyorum, 65 civarında federasyon var Türkiye’de. Dedim ki kanun teklifinde,
gelin, şöyle yapalım: O federasyon başkanlığına kendi branşında millî olmayan
kimse aday olamasın orada. Başkan orada millî olmuş kişi olacak artı -herhâlde
14 yönetici var, bir de yedekleri var- kota koyalım, yüzde 25’i de millî olsun.
Yani futboldan örnek verirsek diyelim ki 14 yönetici varsa bunun 4’ü eski millî
futbolcu olsun, bunlar millî takımların sportif tarafını yönetsin. Geri kalan
10 arkadaşımız da en iyi finansçı olsun, en iyi inşaatçı olsun, en iyi hukukçu
olsun yani en iyiler gene olsun. Ben bunları söyleyince diyorlar ki: “Her
sporcu yöneticilik yapabilir mi?” Yapabilir arkadaşlar, kendi branşında yapabilir.
Ama Futbol Federasyonunda millî futbolcuyu tesislerden sorumlu, inşaatlardan
sorumlu yaparsan doğal olarak yapamaz; anlatmak istediğim bu.
Tabii,
bunu verdim, maalesef Meclise bile gelmedi. Önümüzdeki yıl olimpiyatlar var.
Olimpiyat senesinde federasyon seçimleri var. Bir daha buradan yineliyorum:
Gelin, buradan bir kanun çıkaralım. Kendi branşında başkan olmak isteyenler o
branşta millî olmuş olsun. Yani Atletizm Federasyonu Başkanı atlet olsun,
Basketbol Federasyonu Başkanı basketçi olsun, Futbol Federasyonu Başkanı
futbolcu olsun. Bunu tekrar gündeme getireceğiz.
Biraz
futbola geçelim güncel olduğu için. Şimdi, Türkiye’de özellikle yirmi yıldır
yirmi beş yıldır Türk futbolu aslında böyle bir çıkış yaptı gibi 2002’ye kadar,
2003’e, 2004’e kadar, sonra aşağı doğru gitmeye başladı. Türk futbolunun bir
problemi var, en büyük problemini söylüyorum size: Bu, Türk ekonomisini yöneten
büyük patronlar futbolun içine girip yöneticilik ve başkanlık yaparak,
özellikle kendi güç savaşlarını kulüpler üzerinden yapmaya başladılar. Tabii,
böyle yapınca ilk başta, böyle, sanki bir paralar geldi, bir yıldız oyuncular
geldi gibi Türkiye’ye, sanki bu adamlar para vermiş gibi oldu, bir hoş göründü
ama şu anda gelinen nokta o kadar kötü durumda ki arkadaşlar, biraz sonra anlatacağım.
Biraz evvel Erkan kardeşim de konuya değindi, Bankalar Birliği müdahale etmek
zorunda kaldı. 
Ne
durumdayız biz şimdi? Sadece, işte “4 büyük kulüp” dediğimiz Galatasaray,
Fenerbahçe, Beşiktaş ve Trabzonspor’un 10 milyar lira borcu var, 10 milyar TL.
Bugünkü faizler herhâlde 20-25 civarında, yıllık faizi 2,5 milyar TL. Peki,
kulüpler bunu ödeyebiliyor mu? Tabii ki ödeyemiyor. Neden ödeyemiyor? Bir kere,
ne yaptılar? Fazla borçlandılar; gereğinden, gelirlerinden fazla para
harcadılar; baktılar iş olmuyor, önümüzdeki yıllardaki gelirlerini, gelecek
olan gelirlerini artı kendi taşınmazlarını ipotek vererek para çektiler ki bu
faizleri ödeyebilsinler. E, ne oldu? O da bitti. Şimdi gelinen nokta… Ben iki
üç yıldır buradan anlatıyorum. “Yakında bir zaman gelecek, Galatasaray,
Fenerbahçe, Beşiktaş, Trabzonspor bir alt lige düşecek bu mali fair playden
dolayı.” dedim. Çünkü beş altı yıl önce İsviçre’de Avrupa futbolunu yöneten
kuruluş Türkiye’ye kayyum olarak atandı, geldi -takip ediyorsunuz herhâlde- kulüplere
diyor ki: “Fenerbahçe, sen 30 harcayacaksın bu sene; sen 28, sen 25. Eğer onu
geçersen puanını silerim, Avrupa’dan menederim, en sonunda seni küme
düşürürüm.” Maalesef, şu anda küme düşme noktasına gelinmiş.
Düşünebiliyor
musunuz, Türkiye’nin en zengin adamı Ali Koç Fenerbahçe Kulübü Başkanı oldu,
istediği gibi müdahale edemiyor. Borçlar o kadar birikmiş ki para koymak
istiyor belki de cebinden, FIFA diyor ki: “Olmaz kardeşim, para da koyamazsın,
önce bu borçları öde.” Yoksa Ali Koç da transfer yapmak istiyor, dünyanın en
iyi yıldızlarını almak istiyor, Fenerbahçe’yi düştüğü bu durumdan kurtarmak
istiyor ama öyle bir kilitlenmişiz ki Türkiye'nin en zengin adamı bir kulübe
müdahale edemiyor. Geçen sene, evvelki sene Galatasaray’a Riva Tesislerini verdi,
Florya Tesislerini de… Yanılmıyorsam Emlak Konutla beraber bir proje yapıyor,
anca faizlerini ödeyebildi, anaparayı ödeyemedi.
Peki,
şimdi, bu kötü gidişat böyleyken birilerinin müdahale etmesi lazım. Kim
müdahale edecek? Devlet müdahale edecek. Yani burada takım tutuyoruz hepimiz,
yarın öbür gün kendi takımınızın, büyüklerden birinin alt ligde oynamasını
ister misiniz? İstemezsiniz. “Hadi müdahale edelim.” Ama müdahale edeceksin de…
Yani deveye sormuşlar ya “Boynun neden eğri?” diye, demiş ki: “Benim nerem düz
ki?” Ama bir yerden başlayıp tekrar biz Türk futbolunu, Türk sporunu bir hizaya
sokabiliriz. 
Şimdi,
yeni bir Futbol Federasyonu geldi. Ben daha önce burada birkaç defa eski
Federasyonu eleştirmiştim. Eleştiri sebebim kişisel değildi, onların hiçbiri
beni ilgilendirmiyor. Beni ilgilendiren şey, eski millî bir futbolcu olarak,
millî bir sporcu olarak eğer millet beni buraya gönderdiyse ben sporla ilgili
bildiklerimi, tavsiyelerimi, eleştirilerimi yapmak için geldim. Şimdi yeni bir
Futbol Federasyonu geldi, kendilerine başarılar diliyorum. Görüyorum,
hareketliler, bir şeyler yapmaya çalışıyorlar. İnşallah, yapılması gerekenleri
yaparlar. Biz bunun takipçisi olacağız, eski millî sporcular olarak Meclisten
bunun takipçisi olacağız.
Tabii,
ne oldu? İlk önce bu para işini çözmek lazım. Bankalar Birliği Başkanı Sayın
Hüseyin Aydın ve Yardımcısı Ali Kırbaş Bey’le görüştüm dün bizzat kendim;
birkaç kulüp başkanını aradım “Ortalıkta gezinen bazı şeyler var, bunun
gerçeğini bana anlatır mısınız?” diye. Hem kendilerinden dinledim hem kulüp
başkanlarından teyit ettim. Deniyor ki: “Devlet bu 10 milyar ya da kaç paraysa
bu borcu Ziraat Bankasına alacak, kulüplerin borçlarını sıfırlayacak, sonra
Allah kerim.” Yok arkadaşlar, öyle değil, işin gerçeğiyle ilgili size çok kısa
bir bilgi vereyim. 
İşin
gerçeği şu: Kulüplerin şu anda 15 civarında banka ve finans kuruluşuna borcu
var. Kimin hangi finans kuruluşuna borcu varsa onlarla tekrar bir yapılandırma
yapılıyor, aynı, normal bir şirket gibi düşünün ve buna hangi kulüp isterse
giriyor. Kulüplere bir mecburiyet yok çünkü bütün kulüplerin borcu yok,
Türkiye'de 3-4 tane kulüp var, borcu yok. O finans kuruluşlarına yapılandırma
yapılıyor, buradaki avantaj -ki olması gereken- iki yıl anapara ödemesiz, daha
sonra ödenecek o paralar. Ve burada ne devlet garantisi var ne Ziraat
Bankasının bir garantisi var ne de borcun silinmesi var. Düşünün ki tamamen bir
şirketin yapılanması gibi. Onun için, böyle bir bilgi kirliliği var, bunu da
düzeltmek istiyorum. İlk zamanlar biz de öyle algıladık, onun için ben hem
kulüp başkanlarıyla hem Bankalar Birliği Başkanı ve yardımcısıyla görüştüm,
böyle bir şey yok. 
Ha,
buna böyle başladık, yapıyoruz da sonra ne olacak? İşte Futbol Federasyonu bir
talimatname yayımlandı. Bize bu FIFA’nın, UEFA’nın uygulamış olduğu
yaptırımlara göre artık bu ödemeler kontrol edilecek, bağımsız şirketler
tarafından denetlenecek; hem Federasyondan bir ekip yaratılacak hem Bankalar
Birliğinden 2 kişi gelecek ve sene içinde kulüplerin kaç para harcaması
gerektiğini, neye, ne kadar ödeme yapması gerektiğini kontrol edecek. Bu, bizim
yıllardır söylediğimiz sistemdi, Türkiye Futbol Federasyonunun kanunuyla çıktı.
Bu kanun çıktı da eğer bu doğru uygulanmazsa hiçbir anlamı yok. Eğer Bankalar
Birliği ile Futbol Federasyonu, konuşulduğu gibi yüzde yüz bunu
becerebilirlerse önümüzdeki birkaç sene için kulüplerin daha fazla
borçlanmasına ve daha büyük batağa girmesine engel oluruz.
Peki,
ne yapacağız bu biraz evvel bahsettiğimiz yöneticileri? Kim getirdi kulüpleri
bu hâle? Bunların holdingleri almış başını gidiyor, maşallah hepsi büyüyor.
Zaten holding patronu olmak için parayı yönetmeyi bilmek lazım. Peki, bunlar
holdingdeki parayı yönetirken kulüpteki parayı niye yönetemiyorlar da kulüpler
bu hâle geldi? Bu adamlara, yöneticilere bir sorumluluk yüklemeyecek miyiz?
Onun için de -ben biliyorum, her gelen bakanımız bu konuda çalışma yaptı,
önceki 2 bakanımız da burada- Kulüpler Birliği yasasının gelmesi lazım.
Kulüpler Birliği yasası sekiz yıldır bekletiliyor ve çıkmıyor. Sadece bir tane
maddeyi söyleyeceğim size Kulüpler Birliği yasasından, hepiniz ne demek
istediğimi anlayacaksınız. Maddenin bir tanesinde şöyle yazıyor: “Kulüp
başkanları ve yöneticiler, kendi bulundukları dönemdeki borçtan şahsi
sorumludur.” Bir tane maddeyi söylüyorum sadece, bunun gibi çok var da. Bu
madde bile gelse bakalım o kulüp başkanları ve o kulüp yöneticileri 20’şer
milyon euroyu, 10’ar milyon euroyu, 5’er milyon euroyu dağıtabilecekler mi?
Tabii ki dağıtmayacaklar. Onun için, buradan herkese sesleniyorum: Bizim bir an
önce bu Kulüpler Birliği yasasını güncelleyerek çıkarmamız gerekiyor. Yoksa, bu
yöneticiler “Bankalar Birliği yardım etti, devlet bir şekilde yol açtı” diyerek
birkaç sene sonra kulüpleri gene aynı duruma getirmek için ellerinden geleni
yaparlar. 
Tabii,
böyle olunca mutsuz oluyoruz. Mutsuzluğumuz ne? Futbol prestij kaybetti,
kalitesi düştü. En son, geçen sene Avrupa Uluslar Ligi diye bir lig açıldı, çok
kale almasak da biz o ligden de küme düştük. Önümüzdeki sene kuralar
torbalardan çekilecek ya, hangi gruba düştüğümüzü anlamanız açısından, gelinen
nokta açısından bizim olduğumuz torbadaki birkaç ülkeyi sayayım size: Türkiye,
Estonya, Ermenistan, Karadağ, Kuzey İrlanda, Lüksemburg, Litvanya, Cebelitarık,
Faroe Adaları, San Marino, Malta, Andora, Kosova. Arkadaşlar, bu durumdayız.
Örtmeyeceğiz üstünü, sorun neyse göreceğiz, tespit edeceğiz ve üzerine gidip
parti ayrımı gözetmeksizin bu işleri çözmek zorundayız. 
Bunun
dışında, Avrupa kupalarında başarısızız. Millî Takım’ımız, Allah’tan üst üste 3
maçı kazandı da… 53’üncü sıradaydık dünya sıralamasında. Avrupa’da baktığınız
zaman, mali olarak, maddi olarak, büyüklük olarak 6’ncı sıradayız ama dünya
sıralamasında 45’lerde, 50’lerde geziyoruz. En son neredeyiz bilmiyorum, 3 maç
üst üste kazandık, şükür, iyi oldu. 
Yayın
ihalesini alan kuruluş beIN Sports dedi ki: “Kardeşim, ben ödeyemiyorum bu
paraları.” Yılda 500 milyon dolar para ödüyor adamlar. Hakikaten, büyükleri
saymayalım ama Anadolu kulüplerinin yüzde 90 geliri buradan geliyor fakat
kalite o kadar düştü ki, lig o kadar düştü ki, o kadar zayıfladı ki artık
adamlar bu paraya dekoder satamıyor, reklam alamıyor. Şimdi, büyük bir kriz
var. “Niye böyle bir şey yapıyorsunuz?” diye adamlara tek başına bu suçu
yükleyemeyiz. Şimdi görüşüyorlar Kulüpler Birliğiyle beraber, inşallah buna bir
çözüm bulacaklar ama beIN Sports’a da şunu söylemek lazım: Kardeşim, bir
kontrat imzaladın, sonuna kadar arkasında duracaksın yani senin satışların
artsaydı sen daha fazla para mı verecektin; hayır, kontrattakini ödeyecektin.
Ama bir gerçek var, yayıncı kuruluş bile, dünyada 25 tane büyük ülkede yayın
yapan kuruluş “Türkiye'den çekilirim ha, haberiniz olsun.” diyor. “Doları şuna
endeksleyin, şu kura endeksleyin.” diye… Yani gelinen kalite, düşülen standart…
Peki, bunları kim yaptı? Biraz evvel bahsettiğimiz yine o yönetici
arkadaşlarımız.
Tabii,
bu yeni gelen Futbol Federasyonunun takipçisi olacağız. İnşallah başarılı
olacaklar. Eğer başarılı olurlarsa, gerekeni yaparlarsa biz Meclis olarak da…
Ben şahsen Milliyetçi Hareket Partisi adına, eski bir futbolcu olarak
kendilerini desteklediğimi söyleyeceğim. Ama eğer yapmazlarsa yine aynı şekilde
bu işi düzeltene kadar üzerilerine gideceğiz.
Tabii,
konu çok ama vakit de fazla yok.
Şimdi,
bu Sporda Şiddet Yasası’na gelelim. Şimdi, bu Sporda Şiddet Yasası’na biz de
katkı sağladık herkes gibi. Sokakta geziyorum, taraftarlar diyor ki: “Ağabey,
hep bizim üzerimize mi yıkıyorsunuz her şeyi?” Şimdi, dışarıdan öyle bir algı
var. Aslında burada hukuki bir dille yazılmış çok şey, ben de okuduğum zaman
bazı şeyleri anlamadım, bir iki de toplantı yaptık arkadaşlarla. Sanki hep
böyle taraftarın üzerine gidiliyormuş gibi…
Tabii
ki gelip futbolda şiddet yaratanlar, tabii ki gelip orada holiganlık yapanlar,
döner bıçaklarıyla maça gelenler, otobüse binenler ceza alacak hem de en ağır
cezayı alsın. Çünkü “spor” dediğin şey, “futbol” dediğin şey bir temaşa
zevkidir. 
Avrupa’da
maç seyrediyoruz, en kötü ihtimalle televizyondan görüyoruz; adam ailesini
alıyor, tiyatroya gider gibi maç seyrediyor, spor seyrediyor, keyif alıyor.
Bizde iş düşmanlığa dönmüş yani. Bugün yani maça giderken maalesef ülkenin de
bulunduğu durumdan dolayı, millet artık o kadar klikleşmiş ki, o kadar ayrışmış
ki Fenerbahçeli Galatasaraylıdan, Galatasaraylı Beşiktaşlıdan, o Trabzonludan,
o ondan nefret eder hâle gelmiş. Aslında spordan bahsediyoruz. Mutlaka bu
yasalar gelmeli. Ama 4 defa değişti 2011’den beri, bu da 5’inci, galiba 1
tanesini Anayasa Mahkemesi iptal etti, geri kalanı üstüne ekleyerek gittik.
Şimdi,
geçen gün de eski sayın bakanımızla beraber bu konuyla ilgili konuşurken…
Şimdi, bu şiddeti yaratan sadece taraftar mı? Bu şiddeti en başta körükleyen
futbol yöneticileri, kulüp yöneticileri ve o televizyonlarda arsızca,
pervasızca, terbiyesizce yayın yapan –isimleri ne onların, “yorumcu” diyorlar
da ben “yorumcu” da demeyeyim- o televizyona çıkan insanlar, köşe yazarları.
Şimdi,
futbolda yönetici çıkıyor, konuşuyor. Ya, bir kulüp başkanı, bir yönetici
tahrik edici bir konuşma yaptığı zaman aşağıdaki amigo tabii ki döner bıçağını
alıp gelecek. Peki, ne oluyor? Okuyoruz “Kulüp başkanı kırk gün men cezası
aldı.” Men cezası şu demek: Türkiye’de hiçbir stada giremez, hiçbir kapalı spor
salonuna gidemez, hiçbir spor müsabakasına gidemez. Men cezası öyle alınıyor.
Bizim yönetici ceza alıyor, sadece şeref tribününe gitmiyor, o hafta maçı
locadan seyrediyor. Şimdi, yazıyoruz kanunları, çok güzel de -vardı bu kanun
zaten- ama uygulayabiliyor muyuz? 
Şimdi,
televizyon yorumcuları var, bakın, söylüyorum, inanın bazıları millî, manevi
değerleri yok etme üzerine özel eğitilmiş. Bakın, dikkat edin, bazı programlar
var, o programlarda konuşan bazı kişiler var; futbolun dışında her şeyi
konuşuyor, her türlü saygısızlık var, terbiyesizlik var ve bir bakıyorsunuz ki
rating uğruna bir sürü rezillik. Takip ettiniz, bir buçuk, iki sene önce
kanalın bir tanesinde, birisi, bir gruba ait çok iğrenç laflar etti, sonra
baskı sonucu istifa ettirildi; şimdi gelen haberlere göre gene aynı kanal aynı
şekilde çıkaracakmış onu. Ben de buradan söylüyorum: Sakın öyle bir şey
denemeyin. Bu spor yorumcularına çok ciddi uyarı lazım, çok ciddi tedbir lazım.
Sadece spor programını yapana değil, adama ceza veriyorsun -RTÜK ceza veriyor,
görüyorum ben- 5 bin lira, 10 bin lira, 50 bin lira; adam devam ediyor, rating
alıyor. Hayır, patronlara, televizyonlara, gazetelere, köşe yazarlarına… Eğer
bunu yaparsan anca o zaman şiddeti önlersin, yoksa taraftarın istediğin kadar
göz retinasını al, istediğin kadar bağla; zaten o fanatiklik yapanların sayısı,
süresi belli ama özellikle kulüp yöneticileri, televizyonlarda yorum yapan ve
gazete köşelerinde yazı yazan yazarlara…
(Mikrofon
otomatik cihaz tarafından kapatıldı) 
SAFFET
SANCAKLI (Devamla) – Başkanım, bir buçuk dakika kadar daha vaktim var mı?
BAŞKAN
– Toparlayalım Sayın Milletvekili.
SAFFET
SANCAKLI (Devamla) – Toparlıyorum efendim, sağ olun.
Şimdi,
spor ne demek? Ulu Önder Mustafa Kemal Atatürk demiş ki: “Sağlam kafa sağlam
vücutta bulunur.” “Ben sporcunun zeki, çevik ve aynı zamanda ahlaklısını
severim.”
Tarihten
çok kısa bir anı anlatayım size, bu bir gerçek: Atatürk’ün vizyonuna bakın,
1932 senesinde duyuyor ki olimpiyatlar yapılıyor. “Gidin, şu olimpiyatları
yapan adamı bulun, bana getirin.” diyor. Adam da Fransız bir adam, şu anda ismi
aklımda değil. Gidiyorlar, adama diyorlar ki: “Seni ülkemize davet ediyoruz,
sporla ilgili bir şeyler yapacağız.” Adam diyor ki: “Kusura bakmayın, ben
gelemem.” O zamanki şartlarda belki de haritada Türkiye'nin yerini bile
bilmiyor. Atatürk, bir daha ısrar ediyor. O zamanki olmayan paradan, devlet
bütçesinden buna ciddi bir para veriliyor ve bu adam geliyor. Atatürk,
kendisine diyor ki: “Beyefendi, bu olimpiyatları yapıyorsun ya, bizim ülkemiz
savaştan çıktı, gençlerimiz bitik vaziyette, bize öyle bir program yap ki bizim
önümüz açılsın.” Adam, altı ay kalıyor Türkiye’de. İlk önce, bugünkü
Hollanda’nın yüz ölçümü kadar yeri, arazi tapularını -o zaman Gençlik ve Spor
Bakanlığı yok, müdürlüğü var- Gençlik ve Spor Müdürlüğüne veriyor.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın lütfen. 
SAFFET
SANCAKLI (Devamla) – Sonradan Millî Eğitimle beraber öyle bir program yapıyor
ki adam, bugün kullandığımız gençlik ve spor yasasını yazıyor 1932’de ve
programı yapıyor, ondan sonra da Ulu Önder Mustafa Kemal Atatürk, öğretmenleri
topluyor “Ey öğretmenler, sizden gürbüz, sağlam vücutlu, sağlam kafalı yeni bir
nesil istiyorum. Ey öğretmenler, yeni nesil sizin eseriniz olacaktır.” diyor.
1932, Atatürk’ün vizyonu… 
Onun
için spor çok önemlidir. Biz Türkiye’de insanları sporla, futbolla mutlu
edebiliriz. Onun için sizden rica ediyorum, lütfen spor konuşurken partiyi,
siyasi görüşü, bunları arka plana bırakalım ve sporu siyaset üstü tutalım. 
Başkanım,
söz verdiğiniz için teşekkür ediyorum. 
Beni
dinlediğiniz için de teşekkür ediyorum, saygılar sunuyorum. (MHP ve CHP
sıralarından alkışlar) 
BAŞKAN
– Ben de süreye dikkat ettiğiniz için teşekkür ediyorum. 
Halkların
Demokratik Partisi Grubu adına İstanbul Milletvekili Hakkı Saruhan Oluç’a söz
veriyorum. 
Buyurun
Sayın Oluç. (HDP sıralarından alkışlar) 
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın vekiller;
hepinizi saygıyla selamlıyorum. 
Evet,
Türkiye’de gerçekten sporumuzda çok ciddi sorunlar var. Bunları oturup enine
boyuna tartışmak gerekiyor. Amatör sporun sorunları var, profesyonel sporun
sorunları var, spor endüstrisinin yarattığı sorunlar var, mali sorunlar var,
kulüplerin durumu, aldıkları uluslararası cezalar var. Bunların hepsini
tartışmak gerekiyor. Üstelik de “spor” deyince, tabii, sadece futbolu da düşünmemek
gerekiyor, bütün spor alanlarını ele almak gerekiyor. Biz, şimdi, bütün bunları
tartışıp buradaki sorunlara çözümler üretmek yerine, belki de en az konuşulması
gereken konuyu konuşmaya başladık; sporda şiddet meselesini. Yani sanki şu anda
bütün spor sahalarında büyük bir şiddet yaşanıyor, önü alınamayan bir durum var
ve bu önü alınamayan duruma acil önlemler getirmek gerekiyor, o nedenle
oturduk, bunları tartışıyoruz. Böyle bir durumla karşı karşıya değiliz, sizler
de biliyorsunuz. Elbette ki -biraz sonra değineceğim- statlarda, çeşitli
müsabakalarda çeşitli sorunlar yaşanıyor ama bu, şu anda bu kadar tartışılması
gereken vahim bir durumu önümüze koymuş değil. 
Bu
teklifin ruhu itibarıyla birkaç şeye değinmek istiyorum. Teklifin genel
gerekçesinde de içindeki maddelerde de anlatıldığı gibi, spor alanlarındaki
şiddet ve düzensizlik, sadece bir taraftar sorunu olarak görülüyor. Yani sanki
taraftarlar tamamıyla kötü insanlardan oluşmuş, bunlar şiddet eğilimli ve her
şeyden kopartarak, bütün toplumsal, siyasal, kültürel her türlü konudan
kopartarak bir taraftar sorunu var, şiddet gösteriyor bu taraftarlar sürekli.
Dolayısıyla bunu düzenleyecek, bu suça eğilimli kişileri yola getirecek bir
ruha sahip teklif esas itibarıyla, gerekçesinde de bunu görüyorsunuz,
maddelerinde de. Yani vardır, elbette ki taraftarlar arasında suç teşkil eden
davranışta bulunanlar. Bunlar tek tük kişilerdir, bazen küçük gruplar hâline
gelebiliyorlar ama bundan dolayı tüm taraftarlara âdeta potansiyel suçlu
muamelesi yapmak, gerçekten büyük bir adaletsizliktir. Ölçüsüz kurallar ve
yaptırımlar konularak, suçlar ve cezalar bireyselleştirilmeden, sporun tüm
bileşenlerinin katılımı ve katkısı olmaksızın, spor alanlarındaki şiddet ve
düzensizliği sadece bazı yasal düzenlemelerle önlemek mümkün değildir. Biraz
sonra bunun gerekçelerini de açıklayacağım. Bu teklifin gerekçesinde yer alan
sporun şiddet olaylarıyla gündeme geldiğine, bu olayların nicelik ve nitelik
olarak çeşitliliklerle gerçekleştiğine dair iddianın da, dediğim gibi, hiçbir geçerliliği
ve gerçekliği bulunmamaktadır. 
Şimdi,
ülke sporunun güncel, ekonomik ve yönetimsel sorunlarını bir kenara
bırakıyoruz, ülkemizin yasal düzenleme bekleyen öncelikli pek çok alanı
bulunmaktayken hiçbir surette gündemde olmayan biyometrik yöntemlerle kimlik
doğrulama sistemi düzenlemesi getiriyoruz taraftarlara. Yani var olan yasada
-ki bu yasa uygulansa aslında belki de buna hiç ihtiyaç kalmayacak, birçok
maddesi ihtiyaca cevap veren bir yasa- yer alan suçların kapsamını genişleterek
cezaları ölçüsüz biçimde ağırlaştırıyoruz, spor alanlarının dışında da bu
kanuna uygulama alanı verilmesi, gerçekten anlaşılmaz bir hâl olarak karşımıza
çıkıyor. 
Şimdi,
bakın, mevcut teklif, şiddet öğesi üzerine kurgulanmış ve şiddetin önlenmesi
amaçlı tasarlanan güvenlikçi önlemler içeriyor ama öyle maddeleri var ki
içinde, düşünce ve ifade özgürlüğünün sınırlarını daraltıyor. Orantılılık ve
ölçülülük ilkeleri yönünden Anayasa’ya ve Avrupa İnsan Hakları Sözleşmesi’ne
aykırılık teşkil eden maddeler taşıyor. Teklifte yer alan “spor alanları”
“seyir alanları” “güzergâh” “tezahürat” “taraftarlar” ve “taraftar olmayan”
gibi kavramlar, sınırları o kadar belirsiz hâle getirilmiş vaziyette ki
bunların, bu yasa metninde bu şekilde kullanılması, ulusal ve ulusal üstü
birçok yasa metnine ve Türkiye'nin imzalamış olduğu demokratik sözleşmelere de
aykırı görünüyor. 
Şimdi,
bir madde var, 3’üncü maddede “Seyircilerin müsabaka ve seyir alanlarına
girişinde biyometrik yöntemlerle kimlik doğrulama sisteminin kurulmasına
ilişkin federasyonun görüşü alınarak Bakanlıkça karar verilir.” deniyor. Şimdi,
bu, Anayasa’nın 3’üncü ve 20'nci maddelerine aykırı, Avrupa İnsan Hakları
Sözleşmesi’nin 8’inci maddesine aykırı. Bu teklif, spor müsabakalarına giriş
esnasında kimlik doğrulama amacıyla kişisel biyometrik verilerin depolama ve
kullanılma imkânını, keyfîliğe ve kötüye kullanmaya bütünüyle açık hâle
getiriyor. Yani biyometrik kimlik doğrulama yöntemlerinin kullanılabilmesine
ilişkin olarak Bakanlığa tanınmak istenen yetki, Anayasa’nın 20'nci maddesinin
üçüncü fıkrasına da aykırılık taşıyor. 
Şimdi,
bu kimlik doğrulamada kullanılacak biyometrik verilerin kimin tarafından
saklanacağı belli değil. Bu kullanılacak elektronik kartlar, biliyorsunuz, özel
bir kuruluş tarafından sağlanıyor. Kişilerin biyometrik verilerinin elektronik
kart sağlayan özel ticari kuruluşa ve/veya spor tesisinin kullanım hakkına
sahip kurum ve kuruluşlara teslim edilmesi muhtemel bir durum. Bu hâliyle de
tamamen keyfîliğe açık olan, kişisel verilerin özel kuruluşlar tarafından kötü
niyetli kullanımına karşı, hiçbir güvence öngörmeyen bir öneriyle karşı
karşıyayız.
Şimdi,
biraz konunun felsefesi üzerine birkaç şey söylemek istiyorum: Biz konuşurken
de tabii, spor dediğimizde daha çok futbolu konuşuyoruz, bu teklifin temel
konusu da futbol zaten. Yani büyük oranda futbolda şiddet kültürünü
konuşuyoruz. Futbol dışındaki spor müsabakalarında çok fazla bir şiddet eşiği
görmüyoruz. Teniste görüyor musunuz bu şeyi? Voleybolda, basketbolda,
atletizmde herhangi bir şey yaşanmıyor. Ama bu teklifin ruhuna sirayet etmiş
olan -biraz evvel de söyledim- futbol taraftarını suçlayan bir anlayışa sahip
olması ve bunu “yanlış” olarak değerlendiriyoruz. 
Şimdi,
taraftarları potansiyel suçlu gören anlayış, bu iktidarın genel siyasi tarzına
çok uygun, evet. Yani iktidar, elinde tek araç olarak çekici görüyor, her
gördüğüne de çivi muamelesi yapıyor ve çekiçle çakmaya çalışıyor. Cezaları
artırarak bu alandaki devasa sorunları çözmemiz mümkün değil.
Bakın,
araştırmacılar, Türkiye’de sporda şiddet meselesini araştırıyorlar,
üniversitelerde de çeşitli kurumlarda da. Bunun birkaç temel sebebini
sıralıyorlar: Bunlardan bir tanesi adaletsizlik ve bir tanesi de otorite
boşluğu. “Adaletsizlik” dediğimizde -spordaki adaletsizlikten bahsediyorum,
diğer konularda değil- 3 büyüklerin ve medyanın da etkisiyle futbolun hemen tüm
kesiminde ağırlıklarını hissettirmeleri, haklı olarak sporun, futbolun diğer
kesimlerinde bir adaletsizlik olarak algılanıyor ve buna yönelik tepkiler
doğuyor. 
İkincisi,
kimi zaman olaylar çıkıyor müsabakalarda, evet. Federasyon, Emniyet mensupları,
yöneticiler, medyanın her birimi, kimse kendine düşen sorumluluğu yerine
getirmediği gibi, hiç kimse de bir sorumluluk üstlenmiyor yani bir otorite
boşluğu da var yaşanan sorunlarda. Şimdi, dolayısıyla bu konuların hepsinin
tartışılması gerekiyor yani adaletsizlik duygusunun pekişmesi, esas itibarıyla
sporda şiddeti artıran bir olay. 
Kulüp
yöneticilerine bakıyoruz, şiddeti tahrik eden, kışkırtıcı demeçleri olmuyor mu?
Oluyor. Kimi zaman maçlar öncesinde, kimi zaman maçlar sonrasında kışkırtıcı
demeçler, düşünülmeden söylenmiş sözler ağızlardan dökülüyor. Peki, kulüp
yöneticilerinin taraftar gruplarını kullandıklarını bilmiyor muyuz? Biliyoruz.
Yani kendi çıkarları doğrultusunda, kimi zaman maddi desteklerle, kimi zaman
başka türlü desteklerle… Bu bağlantıyı görmezden gelebilir miyiz, kulüp
yöneticilerinin yaşanan sorunlardaki rolünü? 
Peki,
medyanın bu işlerdeki rolünü görmezden gelebilir miyiz? Gelemeyiz. Yani çıkan
yorumculara baktığımızda, yazılan yazılara baktığımızda, televizyonlarda
yapılan konuşmalara baktığımızda medyadaki yorumcuların önemli bir kısmı,
inanılmaz kışkırtıcı bir dile sahipler, ortalığı birbirine katıyorlar. 
Yani
şöyle düşünmeyin: “Tribünlerde, tribün dışında ve alana girmeden olan yerlerde
daha çok sayıda polis bulundurursak taraftarlar güvenlik duygusuyla rahat
ederler.” Değil, tam tersine, taraftarlar, bunu bir psikolojik şiddet olarak
değerlendirmeye başlıyorlar ve rahatsızlık duyuyorlar. Neden futbol izlemeye
gidiyor, mesela, insanlar? Bunun sosyal nedenleri var, psikolojik nedenleri
var, kültürel faktörler var, keyif alma da var, stres atma da var. Stres atma
konusunu gündeme aldığımız zaman, şiddet, mutlaka, elbette ki önemli bir kulvar
hâline geliyor. Spor dediğimiz şey rekabet demek, bir yarışma var. Rekabet
olunca işin içinde, bir şampiyon da oluyor, birinci gelen de oluyor.
Şampiyonluk dediğimiz, birinci gelen, kazanan oluyor. Fakat Latincede
şampiyonluk, “campus”ten geliyor. “campus” saha, meydan yani meydandan galip çıkan
anlamına geliyor şampiyon. 
Şimdi,
bu konuda çok yazan ve çok değerli fikirler üreten bir kardeşimiz vardır, Tanıl
Bora -belki ismini duymuşsunuzdur- o, çok ciddi de araştırmalar yapmıştır spor
ve spor sosyolojisi konusunda, diyor ki: “Erken Orta Çağ’da Avrupa’nın bazı
yerlerinde şampiyonun başka bir anlamı daha var. Devrin hukuk düzeninde kimi
ihtilaflar, taraflar arasında yapılan dövüşle çözüme bağlanıyordu. Dövüşecek
durumda olmayanlar, mesela, kadınlar, çocuklar yaşlılar, kendilerini temsil
etmek üzere bir dövüşçü tutabiliyorlardı, ona da ‘şampiyon’ deniliyordu.”
Şimdi, tabii, bu şampiyonlar bunu profesyonel olarak yapıyorlar ama biz bu işin
biraz daha başka bir yanına bakalım, daha romantik olarak bazı şeyleri
değerlendirelim. Yani bu anlamıyla bizim bu şampiyonlar, Orta Çağ’daki
şampiyonlar “kuvvetsizi, çaresizi, garibanı hak meydanında temsil eden”
anlamına geliyor. 
Evet,
bu yıl mesela Galatasaray şampiyon oldu, kutlarız elbette fakat bir anlayışı
vurgulamak için şampiyon gördüğümüz başka takımları da kutlamak istiyoruz;
mesela, Amedspor. Tüm baskılara karşı barış ve kardeşlik talebinden tek bir
geri adım atmayan, her türlü şiddete karşı yaşamı savunan Amedspor, bizim
açımızdan şampiyonlardan biridir. Bir başka şampiyon var: Altınordu. Şaşıracaksınız,
Altınordu, altyapı çalışmalarıyla ülke futboluna çok güçlü katkılar sunan bir
takım; o anlamda, şampiyondur bizim gözümüzde. Mesela, kendi imkânlarıyla
mücadele eden Adana Demirspor; hak meydanında çaresizi, kuvvetsizi, garibanı
temsil eden bir takımdır, şampiyondur o açıdan baktığımızda. 
Ben
şimdi Amedspor dedim, Amedspor’un sportif başarılarını ve yakın tarihini
anlatmak istemiyorum, vaktimiz de yetişmez ama bu yeşil-kırmızılı takım
açısından baktığımızda, karşı karşıya kaldığı utanç verici bir ayrımcılık ve
linç saldırıları var. Bunları biliyorsunuz, kimi zaman televizyonlarda, kimi
zaman gazetelerde görüyorsunuz. Irkçı sloganların kol gezdiği bir ortam oluyor.
Mesela, Amedspor “Çocuklar öldürülmesin, maça gelsin” sloganlı bir pankartla
maça çıktı, ceza aldı. Bir maçta yöneticileri, şeref tribününde linç
saldırısına uğradı, şeref tribününde. Deplasmanlarda sistemli hakaretlere
uğramaları adli vakalardan sayılıyor. Yani futbolcuları stada taşıyan otobüs
taşlanıyor, yöneticiler, protokol tribününde tartaklanıyor; futbolcu ve teknik
ekip, soyunma odası koridorlarında saldırıya uğruyor, örnekleri artırmak
mümkün. Bu Mecliste olanlar da bunları biliyorlar, biz sık sık bunu da gündeme
getiriyoruz. Ceza ne bu yapılanlar karşısında? Ceza, Amedspor’a, taraftarlarına
deplasman yasağı getiriyor. Kim? Futbol Federasyonu; saldırıları önlemediği
gibi, deplasmanda da dezavantaj yaratıyor takım açısından.
Amedspor,
evet, baktığımızda, ağırlıklı olarak Kürt kimliği daha belirgin bir takım;
kadrosunda Diyarbakırlı var, Mardinli var, Batmanlı var, Siirtli var ama
Amedspor aynı zamanda bir Türkiye takımı, kadrosunda Antepli var, Konyalı var,
İskenderunlu var, Ankaralı var, Trabzonlu var, Düzceli var, Bursalı var,
Türkiye takımı. Amedspor her şeye rağmen, sebat ediyor, sebatkârlığı temsil
ediyor ve hayata devam etme azmini yaşatıyor, bir yaşam kuvveti veriyor
aslında, saldırılarla karşı karşıya kalan Batmanspor da öyle, Cizrespor da
öyle, o da saldırılarla karşı karşıya kalıyor. 
Sporda
şiddetten bahsediyoruz bu teklifte. Bu oyun icat edildiğinden bu yana -futboldan
bahsediyorum- üzerine hep askerî mecazlarla konuşulmuş bir oyun. Futbolda ırkçı
ve şiddet dili hep revaçta olmuş, medya da bunu büyük bir keyifle kışkırtmış
zaten. Türkiye’den söz etmiyorum, uluslararası alanda da böyle, dünyada böyle.
Irkçı motiflerin ve şiddet dilinin rahatça kullanıldığı bir alandan söz
ediyoruz. Zaten, o yüzden de biliyorsunuz, bu ırkçılığa karşı uluslararası
alanda “ırkçılığa hayır” sloganıyla takımlar sahaya çıkıyorlar yani
uluslararası federasyonun aldığı bir karar doğrultusunda.
Peki,
sporda şiddeti konuşurken kadın şiddetinden niye hiç söz etmiyoruz? Hiç kadın
şiddeti gördünüz mü sporda? Görmediniz. Bir ara federasyon bir ceza bulmuştu
-hâlâ geçerli mi o, bilmiyorum ama- bazı uygunsuz tezahüratların yapıldığı
takımlara ceza veriyordu, sadece kadınların izlediği maçları
oynayabiliyorlardı. Yani buna “ceza” demeleri de tabii, kadınlar açısından
ayrıca değerlendirilmesi gereken bir konu ama... Şimdi, kadın futbol
müsabakaları yapılıyor, hatta şu aralar, bugünlerde kadın futbol dünya
şampiyonası var millî takımlar düzeyinde -finali oynanacak yakında, ya bugün ya
yarın- şiddet görüyor musunuz? Yok. Türkiye’de kadın futbol kulüpleri var,
oynuyorlar. Şiddet görüyor musunuz? Yok. Son on beş yirmi yılda kadınlar,
futbol ortamına daha fazla dâhil oldular. Tribünlerin daha konforlu ve güvenli
hâle getirilmesi bunda bir rol oynadı gerçekten, maç seyrinin bir hafta sonu
eğlencesi seçeneği hâline gelmesi, gerçekten önemli bir rol oynadı. Bu, hem
dünyada böyle hem Türkiye’de böyle. Kadınların ortama dâhil olması, usul usul
da olsa terbiyevi bir etki yaratıyor erkekler üzerinde. (HDP sıralarından
alkışlar) Erkeklerin kendilerinden ibaret bir dünyada yaşadıkları zannını biraz
törpülüyor. Oyuna ve etrafa daha değişik dikkatle, belki biraz da mizahla
bakmalarına katkıda bulunuyor.
Şimdi,
futbol dünyasının nasıl bir erkek dünyası olduğunu ben hani burada uzun uzun
anlatmayayım, gerek yok, herkes biliyor. Oyunun kendisinden çok, oyun etrafında
kurulan dünyadan söz ediyorum elbette ki yani futbol maçı izleyen erkeklerin
hâlini burada herkes hem kadınlar hem erkekler biliyorlardır. Ben de maç
izliyorum, kimseyi kötülemek için söylemiyorum, çok da ciddi bir taraftarım
aslında. Ama bizim hâlimiz maçlar sırasında saldırgan bir meydan okuma, futbol
üzerine önce tatlı tatlı, sonra asabiyetle devam eden bir atışmaya dönüşen
konuşma, bir gürültücülük, çalımlar, kabarmalar, iri iddialar, bir tür horozluk
talimi diyebiliriz. 
Şimdi,
tribünlere baktığımızda erkek egemenlik, oyunun kendisinden çok orada soluk
alıp veriyor işte. Tribün şarkılarının, sloganlarının, tezahüratlarının
cinsiyetçi içeriği herkesin malumu. Taraftarlar hasım saydıkları herkesi, rakip
takım olsun, onların taraftarları olsun, yöneticileri olsun, hakemler olsun,
spor bürokrasisi yetkilileri olsun, bazen hatta kendi kızdıkları yönetici ve
oyuncuları da dâhil olmak üzere ya aşağılarlar ya küfrederler. Yani biraz bu
futbol ortamı erkeklere geniş bir kendini koyverme, bir azma sahası açıyor
aslında. 
Şimdi,
bunları niye söylüyorum? Yani erkekleri kötülemek için söylemiyorum. Bu olayın
sosyal, kültürel yanları var. Şimdi sporda şiddeti tartışırken bunları
düşünmeden sadece bazı taraftarlar, birtakım uygunsuz işler yapıyorlar ve
şiddet yaratıyorlar diye bakarsanız meseleye, eksik değerlendirmiş olursunuz.
Yani bazı yasa maddeleriyle bu konuyu halledemezsiniz, onu söylemeye
çalışıyorum. O yüzden bunu biraz daha ciddi değerlendirmek lazım. 
Bakın,
taraftar hakları dernekleri var, taraftar grupları var. Bu yasayı tartışırken
bunların hiçbir tanesine sordunuz mu, hani “Sorunlarınız neler, var olan yasa
yetmiyorsa ne yapalım?” ya da “Hangi adımları atabiliriz?” diye, tartıştınız
mı? Zannetmiyorum yani böyle bir şey duymadık, tartıştınızsa bu söylediğimi
geri alırım. 
Şimdi,
dolayısıyla tribün şiddetinden söz ederken ve buna yönelik önlemleri düşünürken
meseleye sadece polisiye olarak bakarsanız, meseleye sadece güvenlik önlemi
diye bakarsanız atılacak adımların bir karşılığı olmayacaktır ve taraftarlar
mağdur hâle gelecektir; bunu size söyleyeyim. Spor alanlarını, statların
etrafını falan bıraktık, her tarafı kontrol altına alan bir ifade var,
özellikle 1’inci maddeye baktığımızda. Yani işin sosyal yanına bakalım, işin
ekonomik yanına bakalım. 
Bakın,
şimdi, siz belki şöyle düşünüyorsunuz: Son zamanlarda tribünlerde biraz daha
politize oldu taraftar, bunun çeşitli nedenleri var. Taraftarın politize olması
sorun değil, taraftarın ırkçı ve linçci bir yönde politize olması sorundur. Biz
bu kötülüğe karşı birlikte mücadele edelim yoksa taraftar, politize olabilir
zaman zaman, kendi görüşlerini açıklayabilir şu ya da bu şekilde. Ama bakın,
ekonomik eşitsizlik derinleşiyor, insanların hayatı ve insan ilişkileri her
alanda bozuluyor, çürüme yaşanıyor, bozulma yaşanıyor. Ekonomik, sosyal ve
siyasal sorunlar karşısında insanlar öfkeleniyor. Bu öfkeyi biraz da belki
stres atma diye ifade ettiğim şey gibi, bu öfkeyi giderebilmek için maça giden
ya da çeşitli müsabakalara giden taraftarlar var. Bunları zapturapt altına
almak için bu anlayışla suçlu ilan etmek, son derece yanlıştır.
(Mikrofon
otomatik cihaz tarafından kapatıldı)
BAŞKAN
– Toparlayalım.
HAKKI
SARUHAN OLUÇ (Devamla) – Toparlıyorum. 
Özelikle
taraftarlar, futbol açısından baktığımızda -diğer sporlar için de geçerlidir
bu- onlar potansiyel suçlu veya güruh değildir, reşit yurttaşlardır. Futbol
ortamı bütün bileşenleriyle birlikte vardır. Yani kendi bütün bileşenlerinin
özel kimliklerinin gözetilmesi gerekir, değer aradalık gerekir yani bu, spor ve
futbol ortamını daha demokratik kılar, daha canlı kılar. Yani taraftarlar spor
ortamının saygın bileşenleridir, bunu unutmayalım. Sadece müşteri değildirler,
sadece seyirci değildirler, sadece manipülatif amaçlarla oraya buraya
yönlendirilecek insanlar değildirler, bunu göz ardı etmemek gerekiyor. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
HAKKI
SARUHAN OLUÇ (Devamla) - Bu nedenle bizim önerimiz, bu teklifteki gerçekten çok
ciddi sorun yaratacak bazı maddelerin mutlaka değiştirilmesi yönünde ve konunun
sosyal, ekonomik ve kültürel yanlarını göz ardı eden adımlar atarak
taraftarlarla ilgili sorunlar yaratmaktan uzak duralım ve taraftarları “kötü”
görmek yerine, var olan sorunların hangi sosyal ve ekonomik durumlardan
kaynaklandığını, hangi kültürel nedenlerle ortaya çıktığını görerek bunların
giderilmesi yönünde önlemler alalım.
Dinlediğiniz
için çok teşekkür ederim. (HDP sıralarından alkışlar)
BAŞKAN
– Cumhuriyet Halk Partisi Grubu adına İstanbul Milletvekili Sayın Erdoğan
Toprak. 
Buyurun
Sayın Toprak. (CHP sıralarından alkışlar)
CHP
GRUBU ADINA ERDOĞAN TOPRAK (İstanbul) – Sayın Başkan, değerli üyeler; öncelikle
hepinizi saygıyla selamlarım. 
Bu
Parlamentoda bazı kanunlar vardır ki partiler üstü olarak algılanır ve tüm
siyasi partiler o kanunlara destek verirler, bunların başında da spor gelir.
Ben bu Parlamentoda birçok spor yasasının çıkmasına şahit oldum. Karşısında
durduğumuz kanunların -2010, 2011, 2012 civarında- yanlış olduklarını
söylediklerimizi tekrar, ne yazık ki, buraya getirdik, adına “şike” dediler,
başka şey dediler ama o kanunlara öncülük edenler bugün hapishanelerdeler. Eğer
bizi dinleselerdi o dönemin yöneticileri, o kanunların ne kadar yanlış olduğunu,
bir tezgâh olduğunu, Ergenekon’a ne kadar çok benzediğini çok iyi anlarlardı. 
Bir
başka nokta: Ben sporu 4 ayakta değerlendiririm değerli arkadaşlar. Sporun
sağlıklı yaşam boyutu önemlidir. İkincisi, tribün ve seyir bölümü vardır.
Üçüncüsü, saha ve müsabaka boyutu vardır. Dördüncüsünde de sporun ekonomisi
vardır. Baktığımızda, 4 alanı ele aldığımızda, en masumu seyir kısmıdır. 
Sporun
ekonomisi konusunda maşallah ha bire transfer ediyoruz, ediyoruz ama doğru
dürüst biz transfer edemiyoruz. Dünyada Güney Kıbrıs Rum Kesimi’nden sonra en
çok yabancı sporcuyu barındıran ülke bizim ülkemiz. Avrupa’da, yaşları dolmuş
ve “Artık gideyim Türkiye’de de biraz para kazanayım.” diyen herkesi kulüp
yöneticileri alıyor, bir yılda da şampiyon olabilir miyim amacıyla onları
buralara dolduruyor ama öyle miydi değerli arkadaşlar? AK PARTİ 2002’nin
sonunda iktidara geldiğinde, Türkiye, sıralamada 8’inciydi, dünyada, 8’inciydi.
Türk Millî Futbol Takımı dünyada sıralamada 3’üncüydü, dünya 3’üncüsü bir Millî
Takım vardı. Onun bir değerli sporcusu burada, kendisine teşekkür ediyorum. Ve
o dünya 3’üncüsü olan Türk Millî Takımı dünyaya ihracat yaptı, sporcu ihracatı
yaptı. İşte, Alpay kardeşimiz İngiltere’ye gitti, Barcelona’ya ilk defa bir
Türk gönderdik, Rüştü Reçber’i gönderdik. Yani sporu doğru kurgularsanız sporda
başarı kaçınılmaz. 
Peki,
diğer alanlara baktığınızda, sağlıklı yaşam boyutuna baktığınızda spor, hak
ettiği yerde mi? Hayır. Çocukken parklara gideriz, yaşlanınca dede olarak
torunlarımızı alır gene parklara götürürüz. Park kalmadı, yeşil alan kalmadı.
Neden? Çünkü şehir rantı, o yeşilliği yuttu arkadaşlar; biz de o yeşil
alanları, spor alanlarını koruyamadık. Umut ediyorum ki bundan sonra Sayın
Bakan öyle bir kanun getirir ve o kanun diğer bakanlıklarla, Çevre Bakanlığıyla
eş güdümlü olur; bizim o yeşil alanları korumamız için il müdürlüklerimizden
öneri alırlar, il müdürlüklerimiz imar konusunda öneri verir. 
Şimdi,
bu 4 ayaklı konuya baktığımızda, en masum olan taraf, seyir kısmı. Seyir
kısmında -elinizi vicdanınıza koyun- Türkiye’de kaç tane olay oldu? Münferiden
bir iki. Statlarda olay var mı? Ben görmüyorum. Gerçekten Türk halkına,
izleyiciye çok teşekkür ediyorum; bizim, siyasiler olarak birbirimize
yaptığımızın yüzde 1’ini yapmıyorlar. Zaten Türk halkının sağduyusu gerçekten
bizden, Türk siyasetçilerinden çok daha ileri, bunu söylemiş olayım. Ama eğer
siz statlara giden seyircilerin kendilerini ifade etme marşlarından, bundan
rahatsız oluyorsanız ya bunlar barışçı şeyler. Maça giderken hep beraber
toplanırlar, “İzmir’in dağlarında çiçekler açar.” derler; bu, rahatsız
etmemeli. İzmir’in dağları nedir? İzmir, Türkiye’nin bağımsızlık mührünün
vurulduğu, Türkiye’nin emperyalizmden korunarak, düşmanın kovularak denize
döküldüğü yerdir. “Mustafa Kemal’in askerleriyiz.” dememizden rahatsız
olmamalıyız. O zaman Nene Hatunlar, Karayılanlar, Sütçü İmamlar, Mustafa
Kemal’le beraber bağımsızlık mücadelesi verdiler ve biz de bundan gurur
duyuyoruz. En son slogan da: “Her şey çok güzel olacak.” Bundan da rahatsız
olmamamız lazım. Yani, ne olacaktı? “Her şey kötü olacak.” mı denseydi? Hatta
Sayın Cumhurbaşkanı “Daha güzel olacak.” dedi. Her şeyin güzel olmasından çok
memnunuz ve bu nokta, bizi hiçbir zaman rahatsız etmiyor. 
“Bu
kanun nereden çıktı?” derseniz arkadaşlar, bu kanun, “spor alanı” tanımının
”müsabaka seyir alanı” olarak değiştirilmesinden sonra çıktı. Bu öncelik miydi?
Bu, öncelik değildi. Hazırlayan 2 değerli bakanım karşımda oturuyor. Bakın,
dopingle ilgili yaptığınız başarıya çok teşekkür ediyorum. Başarı varsa söyleriz.
Dopingde aldığınız o mesafeden dolayı her 2 bakanı da -karşımda- kutluyorum ama
bu öncelik değil, Türk sporunun çok daha büyük öncelikleri var arkadaşlar. Türk
sporunun kulüpleri uluslararası alanda başarı kaydetmiyor. Siz dünya 3’üncüsü
bir takım aldınız, dünyada elemelerini geçemeyen bir Millî Takım var, 50’nci
sıraya düşmüş bir Türk Millî Takım’ı var. Peki, nasıl bunu ayağa kaldıracağız?
E, kaldıramıyoruz. Sebebi ne? Sebebi, Türkiye’yi yabancı cenneti yaptınız.
Arkadaşlar, Türkiye’nin büyük kulüplerinde 14 yabancı olursa nasıl Türk
sporcusu başarılı olur, takıma giremiyorsa? Bu sene şampiyon olan takım 11
yabancıyla sahaya çıkıyor. “Efendim, futbol özerk, karışamayız.” Ee, borçlar 10
trilyona gelince sizin kapınıza dayanıyorlar. Olur mu öyle şey. Ben 40 milyon
gencimin kaderini bir kanuna mı teslim edeceğim? Anayasa değişecekse getirin
buraya, değiştirelim ama Futbol Federasyonuna ihale ederek bunun içinden
çıkamayız arkadaşlar. Türk futbolu elemeleri geçemiyor. Türkiye şu anda
elemeleri geçti zor topal ilk süreçte, onu da Saffet Bey söyledi; o da yurt
dışındaki gurbetçi vatandaşlarımızdan. Şimdi, gurbetçi vatandaşlarımız
olmasaydı biz belki onu da geçemezdik. 
Değerli
arkadaşlarım, 2002’de 65 milyon 600 bin nüfusumuz var, 848 bin lisanslı
sporcumuz var. Doğrudur, bunu başarıyla söylüyorsunuz, katılıyorum: 2019’da 82
milyon nüfus var, lisanslı sporcu sayısı 6 milyon 775. Şimdi, bu oranla
başarının da yukarıya çıkması gerekmez mi? E, başarı çıkmıyor. 2004’te yani
Demokratik Sol Partinin bıraktığı dönemde 11 tane madalya var, 2008’de 6 taneye
düşüyor, 2012’de 2 taneye düşüyor, 2016’da da 8’e düşmüş, daha doping var mı
yok mu belli değil. 
AKİF
ÇAĞATAY KILIÇ (İstanbul) – Ama yani…
ERDOĞAN
TOPRAK (Devamla) – Sevgili Bakanım, burada.
Bu
yasayla ilgili söyleyeceğimiz çok şey var. Biyometrik veriler, ya, Türkiye daha
buna hazır değil. Türkiye’nin biyometri konusunda atması gereken adımlar var,
ileride ihtiyaç olabilir ama bugün, bu, ihtiyaç değil. Bugün daha ihtiyacımız
olan maddelere gelirseniz biz size destek veririz çünkü sporu her zaman biz
partilerüstü görmüşüzdür.
Kanun
teklifinin içerisinde 3-4 tane çapanoğlu var; bir tanesi Passolig’dir, bir
tanesi biyometrik verilerin kopyalanmasıdır, bir de deplasmanlarda seyir
alanlarıdır. Şimdi, seyir alanları eskiden, eski kanunda “spor alanı” tanımı
olduğu için statla sınırlıydı ama siz seyir alanını genişlettiniz, o, stadın
üstüne çıktı. Bir takım İstanbul’dan Ankara’ya kadar gelirse, o seyir alanının
tüm yaptırımları o otobüsün içinde geçerli, taraftar otobüsünün içinde geçerli.
Yani eğer vatandaş orada durup bir yerde yemek yese, bir duble de alkol alsa
hemen ceza geliyor. Umut ediyorum düzeltmişsinizdir. Seyir alanı çok genişledi
arkadaşlar, seyir alanını daraltmamız lazım. İnşallah daraltırsınız çünkü daha
önceki kanundaki o spor alanlarındaki tüm maddeler buraya taşınmış durumda.
Bunu hepimiz görüyoruz yani yoksa gelin, burada beraber bakalım.
Kulüplerin
başarısızlıklarının bir başka boyutu da arkadaşlar, federasyonlar.
Federasyonlar başarısız. Niye başarısız federasyonlar? Eskiden başarılıydı da
niye şimdi başarısız? Çünkü değerli dostlar, her yerde olduğu gibi siyaseti
spora bulaştırdınız. Artık doğru dürüst seçimler olmuyor. Eskiden Başbakanlık
koridorları vardı bu işi tayin eden, şimdi sarayın koridorları var. En son
Futbol Federasyonu yönetimi değişti, hangi listeler yarıştı? Hangi listelerde
projeler kamuoyuyla paylaşıldı? Paylaşılmadı. Peki, ne oldu? Atamalı bir
federasyon oldu. Türkiye'nin en büyük Federasyonunda, en çok profesyonel üyesi
olan, lisansı olan Federasyonda atama böyle olursa başarı gelir mi? Voleybolda
da aynı. Siz teslim aldığınızda Filenin Sultanları vardı, başarılıydı, müthiş,
gurur duyuyorduk Filenin Sultanlarıyla. Nerede Filenin Sultanları? 
OSMAN
AŞKIN BAK (Rize) – Çin’de şu anda, finallerde.
ERDOĞAN
TOPRAK (Devamla) – 12 Dev Adam vardı. 
Sevgili
Bakanım, ben dersimi çalıştım, bakın, bu siyahlar başarısız olduğunuz yıllar,
ben bunun fotokopisini size verebilirim. Sporda geriye gidiş var. Yabancı
sayısını mutlaka ve mutlaka kısıtlamanız lazım. “Yaptı, yanına kâr kaldı.”
olmamalı. Türk evlatlarımızı sahalardan çekip onların yerine büyük paralarla bu
insanları transfer eder koyarsak Türk gençlerimiz yer bulamaz. Galatasaray
şampiyon oldu, 11 kişiyle sahaya çıktı; 11’in içinde Türk yoktu. Onun için
başarıyı böyle beklememek lazım.
Kulüpler
borç batağına girmiş durumda, yumurta kapıya geldi; şu andaki borç 10 milyar
434 milyon. Değerli arkadaşlarım, peki, bu kulüp başkanlarına hiç mi bir
yaptırım olmayacak? Eskiden kulüp başkanı olanlar ceplerinden biraz finansman
desteği yaparlardı ama şimdikiler öyle mi? Gelip kulüp üstünden kendisini
tanıtıyor, işlerini büyütüyor ve ondan sonra borcu kulübün sırtına bırakıp,
yıkıp gidiyor. Bu, yanlış. Getirin buraya bir kanun, biz de size destek
verelim. Yöneticilik yapacaksa adam gibi yapacak, o borcun hiç olmazsa -Saffet
Bey’in teklifinin daha da altında- yüzde 5’ine müteselsil kefil olsun. Kulüp
başkanları geliyor, hava atmasını biliyor “Ben kulüp başkanıyım.” diye,
istediğini açıyor, işini büyütüyor, tanıtıyor, maşallah forsundan geçilmiyor
ama kulübü borç batağına bırakıp gidiyor. Eğer biz bunu getirirsek, kulüplerle
ilgili bu kanunu, onlar kendilerine çekidüzen verirler. Bunun başarılı olmuş
örnekleri var. Nur içinde yatsın, Allah rahmet eylesin, İlhan Cavcav’ı
bilirsiniz. Gençlerbirliği gibi bir takımı vardı, kasasında parası vardı,
dünyanın en başarılı sporcularını gider, toplar, getirirdi ve onlarla da sonuç
alırdı, Süper Lig’de de sürekli kalırdı. 
Şimdi,
tabii, bunlarla da bitmiyor yani sporun derdi bu kadar değil ki derdi bir hayli
fazla. Gençlik sorunu var. Gençlikle ilgili, baktığımda, değerli arkadaşlarım,
sentetik uyuşturucu kullanma yaşı 14’e düşmüş, yüzde 18 artış var. Şu anda,
tahminlere göre milyonun üstünde genç bu uyuşturucuyu kullanıyor çünkü 5 lira.
Yani biz gençlerimizi spora adapte edemediğimiz zaman gençler buralara gidiyor.
Biz gençlerimizi spor alanlarından çektiğimizde ya uyuşturucuya ya alkole ya
terörün kucağına düşüyor çünkü bizim müthiş bir genç nüfusumuz var. Rakamlara
baktığımda da yaklaşık 40 milyona yakın bir genç nüfus bizim elimizde.
Baktığımızda, toplam 41 milyon 139 bin gencimiz şu anda spor yapma çağında veya
içinde ama biz bunların -sizin rakamlarınıza göre- sadece 6 milyonunu lisanslı
yapmışız. Onların da ne kadarı başarılı, tartışılır, çoğunun da yaş haddi
geçmiş. 
Önerilerimiz
var, 14 maddelik bir öneri var. Sürem de doldu. Bu önerileri istiyorsanız, ben
Sayın Genel Müdürü de gördüm burada az önce, ona da verebilirim, kanun
teklifini hazırlayan siz değerli bakanlarıma da verebilirim. Sizi muhatap
alıyorum, sebebi şu: Değerli bakanlarım, siz ikiniz bu kanunu hazırlayan,
görevden yeni gelmiş kişilersiniz. Bu kanun Türkiye'nin önceliği değil, bu
kanunun sıralamada önde olmaması lazım. Bir an evvel Türk sporunu ayağa
kaldırabilmek için büyük bir spor şûrası yapılmalı, herkesin görüşü alınmalı,
herkesin o görüşü ile Parlamentoda bulunan 600 milletvekilinin katkısıyla
buraya Türk sporunu ayağa kaldıracak bir formülle çıkmalıyız. Yoksa
atletizmdeki devşirmelerimizle yoksa basketteki o büyük kulüplerimizin 5
yabancıyla sahaya çıkmasıyla, şampiyon olmuş kulübümüzün 11 yabancıyla sahaya
çıkmasıyla biz başarı elde edemeyiz. Bizim, Türk insanının spora, futbola karşı
yatkınlığı var, birçok branşa karşı. Bizim gurbetçi çocuklarımız şu anda Millî
Takım’ımızın omurgasını sağlıyor. Demek ki başarabiliriz. Dünya 3’üncüsü
olmuşsa bu arkadaşlarımız, gene olabiliriz ama sporu siyasetten uzaklaştıralım,
federasyonlara siyaset gölgesi düşürmeyelim, federasyonların seçimlerini
objektif yapalım. Amatör branşlara biraz daha katkı vermemiz lazım. Şu anda 6
bin tane amatör kulüp 10 delegeyle temsil ediliyor, 18 tane kulüp 120 delegeyle
temsil ediliyor. Yani o kadar kulübe baktığınızda, temsil sayısında da müthiş
bir uçurum var. 
Bu
kanunun ülkemize hayırlı olmasını diliyorum. Tabii ki şiddete karşıyız, tabii
ki şiddetle ilgili statlardaki huzursuzluğun olmamasından yanayız. Sizi bu
kanun teklifinin bazı maddelerinde de destekleyeceğiz, diğerlerini de gelince
göreceğiz, önergelerimiz olacak. Umut ediyorum, bu kanun ülkemize hayırlı
uğurlu olur. (CHP ve İYİ PARTİ sıralarından alkışlar)
BAŞKAN
– Sayın Bakanım, çok teşekkür ederiz, zamanında bitirdiniz.
ERDOĞAN
TOPRAK (İstanbul) – Engin Bey “On beş dakikada bitir.” dedi de onun için. 
BAŞKAN
– Şimdi, şahsı adına ilk konuşmacı İstanbul Milletvekili Zeynel Emre.
Buyurun
Sayın Emre. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, tabii, Türkiye açısından “spor” denince seyir zevki, gençlerimizin
ilgisi, Türkiye’de toplumun kendini bir anlamda deşarj ettiği alanlar olarak
değerlendirilebilir. Türkiye, esasında, bu açıdan çok şanslı çünkü ciddi bir
genç nüfusu var, spora ilgi çok yüksek düzeyde ancak gerek nüfus açısından gerek
coğrafi açıdan elverişli ortamın bulunmasına rağmen, hedeflenen başarıdan çok
uzakta. Dünyaya baktığımız zaman, futbolun bacasız fabrika olarak
değerlendirildiğini, aynı zamanda ülkeler için gelir açısından ciddi bir önemi
olduğunu, ekonomik bir gelir kattığını, profesyonel futbol takımlarının
futbolcu ihraç eder hâle gelmesiyle birlikte ülke ekonomisine de ciddi katkı
yaptığını görüyoruz. Türkiye buradan gerekli payı şu ana kadar almıyor. Burada
yapılması gereken düzenlemeler, esas itibarıyla, birincisi, futbol
kulüplerimizin kendi bütçelerinin çok çok ötesinde borçlanmaları, yönetimdeki
her türlü usulsüzlüğün çeşitli şekillerde göz ardı edilmesi gibi birçok
başlıkta sayılabilir ama bunlardan daha uzak, bunlarla ilgisi olmayan, esas
itibarıyla, mevcut durumda zaten 6222 sayılı Sporda Şiddetin Önlenmesi
Yasası’nda ağır şartlar barındıran, seyirciyi her türlü kontrol altına alan
düzenlemeye ilave düzenlemeler yapılmakta olduğunu görüyoruz. 
Değerli
arkadaşlar, bakın, bugün, bizim ülkemizde 3 milyon 840 bin lisanslı sporcu var
yani bu bizim nüfusumuzun yüzde 4,5’una tekabül ediyor. Bu, Amerika Birleşik
Devletleri’nde 216 milyon 600 bin -kaynağını da söyleyebilirim sayın bakanlar-
genel nüfusa oranı yüzde 69, Almanya’da yüzde 33, Fransa’da yüzde 27, Hollanda’da
yüzde 31 gibi sıralanabiliyor yani lisanslı sporcu sayısının emsal ülkelere
göre baktığımızda onların çok daha altında olduğunu görüyoruz. Ne kadar
lisanslı sporcu olursa o, aynı zamanda o ülkedeki şiddet ortamının azaltılması,
çeşitli madde bağımlılığı oranının azaltılması gibi dolaylı sonuçları da
beraberinde getirmekte. 
Değerli
arkadaşlar, tabii, insan yapısının olduğu her alanda muhakkak ki çeşitli şiddet
olayları da baş göstermektedir yani bunu bütünüyle minimize etmek, sıfırlamak
çok zor ama hedef, azaltabilmek olmalı. 
Baktığımız
zaman, holiganizm ve taraftarların şiddet eylemlerinin nedenini araştıran
çeşitli araştırmalar bize gösteriyor ki burada önemli olan iki temel başlık
var: İşsizlik oranının yüksekliği ve yine, o ülkede yaşanan eşitsizlik oranının
yüksekliği, aynı zamanda holiganizm ve şiddet olaylarının arttığı bir
parametreyi ortaya koyuyor. Eğer biz sporda şiddetin azaltılması gibi bir
hedefi amaçlıyorsak buna uygun yasaları, çalışmaları yapmamız lazım. Şu anki
getirilen düzenlemeyle, bizim genel olarak yasa yapma tekniği açısından da son
yıllarda sıklıkla başvurduğumuz -bizim eleştirdiğimiz- dönemsel tepkilere göre,
planlama yapılmadan yasa çıkartıldığının bir örneğini daha görüyoruz.
Değerli
milletvekilleri, bakın, Türkiye'de AK PARTİ iktidarında bu konuda 2004 yılında
bir yasal düzenleme oldu, daha sonra 2005 ve 2008 yıllarında o çıkartılan yasal
düzenlemenin bazı maddelerinde hemen değişiklik oldu. 2011 yılına gelindiğinde
de bakıyorsunuz, Dünya Basketbol Şampiyonası’nda Ankara ve İstanbul’da, daha
sonra da Türk Telekom Arena’da Sayın Erdoğan’ın protesto edilmesinden hemen
sonra, bakın, birkaç gün sonra Meclise yasa geliyor -6222 sayılı Yasa- ve
taraftarların ciddi şekilde zapturapt altına alınmasına yol açacak bir yasa
hazırlanıyor.
Şimdi,
bakıyoruz, o yasadan bugüne gelinceye kadar bunun çeşitli olumsuz sonuçlarını
yaşadık. Peki, bugüne geldiğimizde, bu yasanın maddelerinin tekrar revize
edilerek daha ağır şartlara getirilmesinin amacı nedir? “Bu arada ne oldu?” dersek,
bu arada açıkça şöyle bir şey oldu: İstanbul Büyükşehir Belediye Başkanlığını
Sayın Ekrem İmamoğlu 31 Martta kazandı, bu sonuca saygı gösterilmedi, bu sonuç
tanınmadı ve Sayın İmamoğlu’nun gittiği statlarda da çeşitli tezahüratlar
gördük: “Mazbatayı ver. Mazbatayı ver. İmamoğlu’na mazbatayı ver.” Yani bu
biraz ironi, biraz espri dolayısıyla taraftarın verdiği bir tepki. Zamanlama
açısından bakıyoruz, hemen peşine böyle bir yasa geliyor ve burada neler var?
Biyometrik açıdan, gelen taraftarların göz ya da parmak iziyle stada girmesi
gibi düzenleme var. “Spor alanı” kavramının genişletilip “seyir alanları”
şekline getirilmesi ve onun daha da genişletilip çeşitli güzergâhların da tıpkı
futbol sahasında olan olaylarmış gibi, taraftarların bulunduğu alandaki
olaylarmış gibi ele alınacağı bir düzenleme var. Ne var başka? Sosyal medya
paylaşımlarında şikâyete tabi olmadan işlem yapılmasına ilişkin düzenleme var.
Değerli
arkadaşlar, burada endişeyle yapılan, korkuyla yapılan bu düzenlemeler çok kısa
süre sonra tekrar Türkiye Büyük Millet Meclisine geliyor, amaca matuf olmadığı
ortaya çıkıyor. Şimdi, bakın, Türkiye’de -eğer takviminde giderse- uzunca bir
süre seçim yok. Bu süreyi, Türkiye Büyük Millet Meclisi ciddi anlamda memleket
faydasına geçirebilir. Şayet samimi olarak Türkiye’deki çeşitli şiddet
olaylarının azaltılması isteniyorsa, kutuplaşmanın kırılması isteniyorsa bir
hoşgörü ikliminin ortaya konması lazım. Bunun için de en başta, yargı reformu
yapılırken kapsayıcı, herkesin düşüncesini alan, Türkiye’deki yargının sopa gibi
kullanılmasının önüne geçen şekilde bir reform yoluna gidilmesi… Mecliste
bugünkü yapılan tartışmalarda da dile getirildiği gibi, değerli arkadaşlar,
siyasetçiler fikrini söyler, fikirleri savunur; mevcut bir yasa değişmez diye
bir şey yoktur, yasa ya da anayasa, gider halkın karşısına, onay görürse
değişebilir ancak zaman içinde o yasanın, o anayasanın o ülke için faydalı
olmadığı görülürse, daha önce itiraz edenlerin haklı kaygılarının gerçekleştiği
anlaşılırsa onlardan sarfınazar edilebilir ve gerçekten bu ülkenin ihtiyacını
karşılayacak -gerek anayasal anlamda gerek kanuni anlamda- değişiklikler
yapılabilir. Dolayısıyla biz geçici çözümlerin değil, kalıcı çözümlerin bu
memleket için daha faydalı olacağını düşünüyoruz. Bu yasa teklifinin bu hâliyle
doğru olmadığı, iyi sonuçlar vermeyeceği kanaatindeyiz diyorum.
Hepinizi
saygıyla selamlarım. (CHP sıralarından alkışlar) 
BAŞKAN
– Teşekkürler Sayın Milletvekili.
Şahsı
adına ikinci konuşmacı Rize Milletvekili Osman Aşkın Bak.
Buyurun
Sayın Bakan. (AK PARTİ sıralarından alkışlar) 
Süreniz
on dakika Sayın Bakan.
OSMAN
AŞKIN BAK (Rize) – Sayın Başkan, değerli milletvekilleri; öncelikle hepinizi
saygıyla sevgiyle selamlıyorum. 
6222
sayılı Yasa’nın, Sporda Şiddet ve Düzensizliğin Önlenmesine Dair Yasa’nın bazı
maddelerinde değişiklik yapılmasıyla ilgili kanun teklifi üzerinde, kanun
teklifini veren 48 milletvekilinden birisi olarak görüşlerimi arz edeceğim. 
Öncelikle,
sporda şiddet hikâyesi futbolun beşiği olan İngiltere’de başlıyor. 29 Mayıs
1985, Juventus-Liverpool maçı, Heysel faciası; 39 kişi ölüyor, 600 kişi
yaralanıyor. 15 Nisan 1989, Hillsborough faciası, Liverpool-Notthingham Forest
maçı; 96 taraftar ezilerek ölüyor. Ardından diğer Avrupa ülkelerindeki olaylar…
Bizde, 28/4/2004 tarihinde 5149 sayılı Spor Müsabakalarında Şiddet ve
Düzensizliğin Önlenmesine Dair Kanun çıkarılıyor Meclisimiz tarafından, bu ilk
kanun. Ardından, 2011 yılında sporda şiddetle alakalı bir araştırma komisyonu
kuruluyor. Oranın raporuna göre de 31/3/2011 tarihinde 6222 sayılı Sporda Şiddet
ve Düzensizliğin Önlenmesine Dair Yasa çıkıyor. 
Yasanın
uygulanmasında bazı sorunlar olduğu ortaya çıkıyor. Bu yasanın getirilmesiyle
alakalı “Niye şimdi bu zamanı seçtiniz?” diye ifadeler var. Bakın, 2017 yılı
Mayıs ayı, Türkiye Kupası finali, Eskişehir, Konyaspor-Başakşehirspor maçı;
taraftarlar sahaya iniyor, güvenlik kuvvetleri oraya müdahale etmekte
zorlanıyorlar. Ardından, bir hafta sonra Antalya’da Eskişehirspor-Göztepe maçı;
o müsabakaya giden taraftar kafilesinden bazı örnekler, o gecenin final
maçından: Evet, taraftar otobüsünde giderken, görüyorsunuz, pompalı tüfek,
satır, maytap vesaire vesaire… Bakıyorsunuz, silah... Taraftar kitlesinin, -gene
Göztepe-Eskişehir- üzerinde... Bakın, resimleri burada. 
Şimdi,
yasada “spor alanı” tanımının değiştirilmesiyle ilgili ifadeler kullanılıyor. Taraftar
kitlesi deplasmana giderken ilin il spor güvenlik kurulu tarafından hangi
kafilenin gideceği, bunların plakaları belirleniyor. Bakın, diyorlar ki: “Yolda
giderken herhangi birisi de çevrilir.” Hayır. Taraftar kafilesi belli. Hangi
müsabaka, hangi otobüsler, nereden kalkacak, bunlar biliniyor İstanbul’daki
Emniyet tarafından. Geçeceği güzergâh üzerindeki yerlere bilgi veriliyor fakat
bu taraftarlar İstanbul’da aranırken hiçbir şey yok. Yolda arkadaşlarını
arıyorlar, gerekli malzemeleri temin edecek kişileri, arada hatta o ilde.
Geliyor kafile, X şehrine geldi, kafileyi arıyorlar, bir şey yok veya bunları
buluyorlar, gördüğümüz şeyleri. Yol üzerinde, işte taraftar kitlesinde…, Bizim
hiç hoş görmediğimiz yasaklı maddelerden tutun pek çok şeyi kullanarak geliyor.
Şimdi,
bu kitle müsabakaya giderken çevreye nasıl bir zarar verebilir, ne yapabilir?
Aşırı alkol almış, hap kullanmış, uyuşturucu kullanmış vesaire. E, bunları
tespit etmek gerekiyor, Türk Ceza Kanunu’na göre işlem yapılıyor ama 6222
sayılı Yasa’ya göre işlem yapılmıyor. Yani bu taraftar, beş saat tutulsa sonra
müsabakaya gitme hakkına sahip, müsabakaya girme hakkı var, seyirden men yasağı
yok. Dolayısıyla bu anlamda o tanımlamalar yapılıyor. 
Hepimiz
görüyoruz, bir X maçından Y maçına doğru taraftar gidiyor. İstanbul’da
görüyoruz, İETT otobüslerine, 25 tane İETT otobüsüne taraftarlar biniyor bir
yerden bir yere giderken. İETT otobüslerinin camlarını, çerçevelerini
görüyorsunuz. Yol üzerindeki taraftarın, müsabakaya gitmeyen vatandaşların da
karşılaştıkları durumları görüyoruz, esnafın karşılaştığı durumları görüyoruz.
Dolayısıyla, bunları, bu taraftar grubumuzu, onları, bu işin başındaki kişileri
tespit etmemiz lazım çünkü herkesi korumamız lazım. Bizim için müsabakaya
giden, oraya giden 1 seyirci bile çok önemli. 
Şimdi,
diyorlar ki: “E-bilet” E-bilet çıktığı zaman, Passolig’le beraber seyirci
sayısı 10.500, ilk etapta 6.500’e düşüyor, sonra, en son, 2018-2019 sezonunun
rakamı 13.953, Süper Lig ortalaması bu. Neden? Çünkü ben, artık, ailemle
beraber gidiyorum, yanımdaki kişinin kim olduğunu biliyorum, orada oturan kim,
biliyorum; ne yaptığını biliyorsunuz, çocuklar geliyor, tribünlerin ne kadar
renkli olduğunu görüyorsunuz. Dolayısıyla bu amaçla o “spor alanı”nın tanımı
düzenleniyor. Türkiye Futbol Federasyonunun, Gençlik ve Spor Bakanlığının,
kulüplerimizin -aynı fikirdeyim- bu taraftar gruplarıyla temas kurarak onları
eğitmeleri lazım, onlarla görüşmeleri lazım -ben Bakanken bu konuda çalışmalar
yaptım- taraftar gruplarına bunları anlatmaları lazım. Çünkü artık, bir
taraftar grubu giderken bunları yaparsa müsabakaya giremez, çevresine zarar
verir. Yolda dinlenme tesisinde duran bir vatandaşın üzerinde “X” şehrinin
forması var diye o taraftar grubu tarafından darbedilmesine Türk Ceza Kanunu’na
göre ceza var ama 6222’ye göre ceza yok yani müsabakaya girmeye devam ediyor. 
Sonra,
biyometrikle ilgili sorunlar… Biyometrik tanımlamasının gelmesindeki amacımız
şu: Ben ceza alıyorum, benim Passolig’im donduruluyor, maça gidemiyorum; çok
basit, internete giriyorsunuz, başka birinin kimlik bilgileriyle beraber kendi
resminizi koyuyorsunuz, yeni bir Passolig üretiyorsunuz. Bu müsabakaya aynı
kişi giriyor, devam ediyor ve o kitleye, o kulüp başkanına, o yöneticiye, o taraftara
hakaretlerini etmeye devam ediyor, küfürlerini etmeye devam ediyor. Biz bunları
duymak istemiyoruz, biz futbolun güzel yanlarını konuşmak istiyoruz. 
“Kişilere
endeksli.” Bakın, ben Bakan olduktan bir ay sonra Samsun’daki Süper Kupa
Finali’nde, Konyaspor-Beşiktaş müsabakasında yaşanan olaylar; sahaya atılan
kelebek bıçağından tutun pek çok şey, sahaya inen taraftarlar. Biz bu tabloları
görmek istemiyoruz. O yüzden, eğitim, doğru, Futbol Federasyonuyla beraber
taraftarlarımızı kontrol edelim ama bu işi meslek hâline getirmiş kitleler de
var. Onlar daha önceleri kulüp başkanlarını tehdit ediyorlardı, bilet
istiyorlardı, “Bize bilet vermek zorundasınız.” diyorlardı; taraftarı, sporcuyu
tehdit ediyorlardı, sporcudan avanta alıyorlardı. Bunlar yaşanan gerçekler.
Bunları niye söylemiyoruz? Kitle bu. İngiltere bunları yaşadı. Bakın, diyoruz
ki biz böyle olaylarla karşı karşıya gelmeyelim. Diyor ki: “Devlet buna baskı
yapıyor.” Hayır, bakın, herkes huzurlu bir şekilde müsabakayı izlesin;
tezahüratın ne olduğu, şiddet tanımının, tehdit tanımının ne olduğu belli
zaten. Onları değerlendirmek… 
Sosyal
medya… Sosyal medyada atılan -Adalet Komisyonunda da söyledim- “tweet”te “Kan
istiyoruz, vahşet istiyoruz…” nokta noktanın nokta diyor. Ne diyeyim şimdi? Bu
ne? Bunu atan adama, çağıran adama, kitleleri karıştıran adama ne diyeceğiz; ne
diyeceğiz bunlara? Ama doğru vatandaşı, müsabakaya gitmek isteyen vatandaşı,
huzurlu bir şekilde müsabaka izlemek isteyen vatandaşı korumayacak mıyız?
Dopingde de bir esas vardır: Temiz atleti, temiz sporcuyu koruyacaksın, 1 kişi
dahi olsa, korumak zorundasın. Onun için bu kitleleri… Tabii ki buna temas
edelim, bunların hepsi bizim vatandaşımız, bizim çocuklarımız ama bu işi meslek
hâline getirmiş, bu iş üzerinden rant elde eden kişileri, provoke eden
tarafları da ayırmamız lazım, ayırmak zorundayız. 
Kişisel
Verilerin Korunması Kanunu… 2011’de Sporda Şiddet Yasası çıkıyor; evet, o zaman
Kişisel Verilerin Korunması Kanunu yok, 2016’da çıkıyor. Biz, buradaki teklifte
bu maddeyi de dercettik, burada var, verilerin nasıl korunacağı var, maddesi
belli. Dolayısıyla bizim bunları sağlamamız lazım. 
Peki,
futbolun marka değeri… Özür dilerim, ben bir (X) holdingin patronuyum, reklam
verdim. Peki, bıçaklanmış, yakılmış veya yerde sürüklenmiş bir taraftarı, bir
kişiyi görmek ister miyim; böyle bir tablonun içerisinde, formada veya tribünde
ben logomu görmek ister miyim? Ben niye para vereyim, niye markamın böyle bir
topluluk içerisinde yer almasını sağlayayım? E, futbolun değerini artıracaksak,
marka değerini artıracaksak böyle önlemleri almamız gerekiyor. Herkesi
korumamız lazım, futbolun marka değerini artırmamız lazım. Bu, çok önemli.
Bunlar bize Kulüpler Birliğinden gelen talepler. Bir de diyorlar ki… Biz
tarafların hepsiyle bir araya geldik. Kulüpler Birliğiyle 5 defa bir araya
geldim. Futbol Federasyonuyla 3 defa bir araya geldik. Bu sürecin bir kısmında
Sayın Bakanım da yer aldı; benden önce, daha önce de kendisi çalışma yaptı.
Bakın, bütün bunlar taraflarla görüşüldü, Basketbol Federasyonuyla görüşüldü,
Adalet Komisyonundaki…
(Mikrofon
otomatik cihaz tarafından kapatıldı) 
OSMAN
AŞKIN BAK (Devamla) – Başkanım, rica ediyorum…
BAŞKAN
– Süreye dikkat ediyorsunuz Sayın Bakan.
OSMAN
AŞKIN BAK (Devamla) – Teşekkür ediyorum. 
Erdoğan
Bakanımın üç dakika alacağı var; o yüzden, Bakanımın o süresini ilave
istiyorum. 
ENGİN
ALTAY (İstanbul) – Hayhay, feda olsun.
OSMAN
AŞKIN BAK (Devamla) – Peki, bu şirketin sahibi niye reklamını koysun oraya?
Marka değeri çok önemli, bizim bunun değerini artırmamız lazım. Peki, ne
yapacağız? İşte, diyorlar ki “Falancayla ilgili sloganlar atıldı.” Ya, arkadaş,
ben şunu söyleyeyim: Daha önce yasa çıkarılırken, biz bu çalışmaları yaparken,
bu yasa çıktığında ilgili şahıslar neredeydi? Beylikdüzü Belediyi Başkanıydı
ya, daha önce de iş adamıydı, meclis üyesiydi; kusura bakmayın. Bununla alakası
yok; bu, kitleleri hareket ettiren bir şey. Dolayısıyla, bizim burada yapmamız
gereken, bu marka değerini korumak.
Şimdi,
bazı eleştiriler oldu, onlarla ilgili de şunu söyleyeyim: Futbolun marka
değerini artıracağız. Ya, bakın, şu anda beIN Sports’un yayın geliri ne kadar?
500 milyon dolar artı KDV olarak verildi. 
SERPİL
KEMALBAY PEKGÖZEGÜ (İzmir) – Her şeyiniz para ya!
OSMAN
AŞKIN BAK (Devamla) – Türkiye ligi Avrupa’da 6’ncı değerli lig. Kaynak var,
kulüplere stadyumlar, yeni…
(Mikrofon
otomatik cihaz tarafından kapatıldı) 
BAŞKAN
– Toparlayın, maddeler üzerinde de…
SERPİL
KEMALBAY PEKGÖZEGÜ (İzmir) – Şirketin ismini de verir misiniz?
OSMAN
AŞKIN BAK (Devamla) – Teşekkür ediyorum ama müsaade edersiniz teklif sahibi
olarak bir şeyler ifade edeceğim.
Bu
yasa teklifinin zamanlaması açısından bir şeyler söylendi. Bakın, ben kendim
için söylüyorum: Toplantı yaptığımız tarihler belli, müsabakalar belli,
kimlerle bir araya geldiğimiz belli. “Şimdi, yeni yapı için çalışıyor.”
deniyor. Doğru değil; bunları bu ülkenin futbolunun, basketbolunun gelişmesi
için yapıyoruz, sporunun gelişmesi için yapıyoruz.
“Başarılı
olmadı.” dediler; 2010 yılında dünya 2’ncisi Türk Basketbol Takımı. Türkiye
Güreş Federasyonu Başkanı olarak görev yaptım, Grekoromen Takımı 2009 yılı
Dünya Şampiyonu, 2010 dünya 2’ncisi, 2011 dünya 2’ncisi; bunların hepsinde
Başkan bendim ve gençleri saymıyorum, alınan madalyaları saymıyorum. 2008’de
futbol Avrupa 3’üncüsü…
Federasyon
başkanlarıyla ilgili Saffet arkadaşım eleştiri yaptı. Basketbol Federasyonu
Başkanı Hidayet Türkoğlu, millî basketbolcu; güreşte Hamza Yerlikaya görev
yaptı; tekvando, Metin Şahin, 1988 Olimpiyatları’na katılmış, millî sporcu;
atletizm, Fatih Çintimar, millî sporcu; karate, Esat Delihasan, millî sporcu;
hentbol, Bilal Eyuboğlu, millî sporcu; judo, Sezer Huysuz, millî sporcu.
Dolayısıyla, bu da var ama eksiklikler de var, katılıyorum…
(Mikrofon
otomatik cihaz tarafından kapatıldı) 
OSMAN
AŞKIN BAK (Devamla) – Daha iyisini yapmamız lazım. Spor yasası konusunda da
Erdoğan Bakanımla görüştük, zaten şey yapıyoruz, bunu da getireceğiz. Bu yasa
gerçekten Türk sporunun şiddetten arındırılması için çok önemli. Bir tek temiz
seyirciyi de korumamız gerekiyor. 
Teşekkür
ediyorum. (AK PARTİ sıralarından alkışlar) 
ENGİN
ALTAY (İstanbul) – Sayın Başkan, 60’a göre kısa bir söz talebim var efendim. 
BAŞKAN
– Sayın Altay, buyurun. 
IV.- AÇIKLAMALAR (Devam)
39.- İstanbul Milletvekili Engin Altay’ın, Şiddet ve
Düzensizliğin Önlenmesine Dair Kanunda Değişiklik Yapılmasına Dair Kanun
Teklifi sahiplerinin muradının sporda şiddeti minimize etmek olduğuna ve CHP
Grubunun teklifle ilgili çekinceleri dikkate alınmadığı takdirde İç Tüzük’ün
kendilerine tanıdığı hakları kullanacaklarına ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Bu
söz talebim yapıcı bir muhalefet anlayışının gereğidir. Kanun teklifi üzerinde
konuşan milletvekillerimiz Sayın Erdoğan Toprak ve Sayın Zeynel Emre genel
olarak teklife bakışımızı, Türk sporunun içinde bulunduğu hâlle ilgili
değerlendirmemizi Genel Kurulla paylaştılar. 
Şimdi,
Sayın Başkan, değerli milletvekilleri; dün ve evvelsi gün Mecliste kadastro
kanun teklifini görüştük. Bir hesap yaptım; evvelsi gün 5 saat, dün de 11 saat,
toplam 16 saat Meclis mesai yaparak 30 maddelik bir teklifi görüşmüş ki bu 16
saatin de 8 saati kanun görüşmeleridir. Şuraya gelmek istiyorum: Sayın Erdoğan
Toprak ve Sayın Zeynel Emre’nin ve diğer partilerin hatiplerinin uyarıları
çerçevesinde bu kanun teklifinin gelen şekliyle değil de uyarılar dikkate
alınarak önergelerle yeniden tadili hâlinde, bizim yapıcı muhalefet
yaklaşımımız -eminim diğer partilerin de- sürecektir. Bunu peşinen, bir önden
hatırlatmak istiyorum. Zaten bir arkadaşımız da söyledi, adı bile vukuat;
“spor” ve “şiddet” yan yana: “Sporda Şiddet ve Düzensizlik…” Olmaması gereken
bir şey. Ben eminim, teklif sahiplerinin de muradı sporda şiddeti minimize
etmek. Öyleyse biz samimiyiz, siz de samimiyseniz bu kanun teklifi Meclisten
pek kısa bir süre içinde de geçebilir diye düşünüyorum. Aksi hâlde,
çekincelerimiz dikkate alınmazsa İç Tüzük’ün bize verdiği obstrüksiyonları ve
hakları kullanacağımızı da Genel Kurula beyan etmek istiyorum. 
Teşekkür
ederim efendim.
BAŞKAN
– Teşekkür ederim. 
Sayın
Pekgözegü…
40.- İzmir Milletvekili Serpil Kemalbay Pekgözegü’nün,
Çorum Milletvekili Erol Kavuncu’nun yaptığı açıklamasındaki bazı ifadelerine ve
Cumhurbaşkanı Recep Tayyip Erdoğan’ın YÖK Başkanı Yekta Saraç’a kadın
üniversitesi talimatına ilişkin açıklaması
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan. 
Önceki
oturumda, LGBT+ onur yürüyüşüne yönelik olarak cinsiyetçi ve nefret söylemi,
ifadeleri kullanıldı, böyle bir dil kullanıldı. Bu dili kınıyorum.
Sayın
Başkan, Japonya’dan dönen Erdoğan, YÖK’e kadın üniversitesi talimatı vermiş,
orada gördüğü örnekten yola çıkarak -tırnak içinde- sadece kızlardan oluşan
üniversite istemiş. Eğitimde ayrıştırma, toplumsal cinsiyet eşitliğini yok
saymaktır. Ayrıca, bir erkek olarak kadınların ne istediğini bilmesi de mümkün
değildir. Biz kadınlar sadece kadınlardan oluşan üniversite değil kadınların
erkek şiddetiyle ölmediği, kadınların aşağılanmadığı, saygı gördüğü, emeğinin
değer gördüğü bir hayat istiyoruz; erkek adalet değil gerçek adalet istiyoruz.
Kadınların emeğinden, bedeninden, kimliğinden elinizi çekin diyoruz.
Teşekkür
ediyorum.
BAŞKAN
– Sayın Süllü…
41.- Eskişehir Milletvekili Jale Nur Süllü’nün, 28
Haziran-4 Temmuz Emekliler Haftası’na ilişkin açıklaması
JALE
NUR SÜLLÜ (Eskişehir) – Bir milletin emeklilerine karşı tutumu, o milletin
yaşama kudretinin en önemli kıstasıdır. “Geçmişte çok güçlüyken tüm gücüyle
çalışmış olanlara karşı minnet hissi olmayan bir milletin geleceğe güvenle
bakmaya hakkı yoktur.” diyen ebedî Önderimiz Atatürk’ün askerlikten emekli
olarak ilk emekli aylığını 4 Temmuz tarihinde alması vesilesiyle 28 Haziran-4
Temmuz arası Emekliler Haftası olarak kutlanmaktadır. Ancak günümüzde
emeklilerimiz haftalarını kutlayacağımız yaşam koşullarından uzaklar.
Emeklilerimizin 8 milyonu açlık sınırı, 4 milyonu yoksulluk sınırı altında
aylık almaktadır. Dün açıklanan yüzde 5, yüzde 6 zam emeklilerimizin hak ettiği
yaşam koşullarını sağlamaktan uzaktır.
Emeklilerimizin
enflasyona ezdirilmemesi için zamlarda TÜFE yerine seyyanen hesaplama, sağlıkta
katkı payından muaf tutulma, ek ödeme oranlarının artırılması ve 2000 yılı
sonrası emeklilerin intibaklarının yapılması gibi haklı talepleri acilen hayata
geçirilmelidir. 
BAŞKAN
– Sayın Yaşar…
42.- Samsun Milletvekili Bedri Yaşar’ın, İYİ PARTİ, AK
PARTİ, CHP ve MHP’nin mutabakatla eczacılık fakültesinin Bafra’da kurulmasını
talep ettiklerine ilişkin açıklaması
BEDRİ
YAŞAR (Samsun) – Teşekkür ederim Sayın Başkanım.
Samsun
Ondokuz Mayıs Üniversitesinde kırk dört yıldır eczacılık fakültesi
açılamıyordu. Bafra sivil toplum kuruluşlarının baskısı sonucu Sayın
Cumhurbaşkanımız 25 Haziran 2019’da eczacılık fakültesinin açılmasına onay
vermiştir. Bafralı hayırsever iş adamları, başta Saffet Arslan olmak üzere
diyorlar ki: “Bafra’mız kazansın mantığıyla çıktığımız bu yolda hakkaniyetli
bir şekilde tüm Bafra halkıyla birlikte bu konuya destek verip eczacılık
fakültesinin Bafra’ya kazandırılmasını sağladık. Lütfen, eczacılık fakültesini
Bafra’da açalım.” Son aldığımız duyumlara göre fakültenin Samsun’a kaydırılmasına
yönelik eğilimler belirmiştir. Biz Ondokuz Mayıs Üniversitesi Rektörü Sayın
Sait Bilgiç Hocamıza diyoruz ki: Bafralıların hakkını Bafralılara verelim. Bu
konuda tam bir mutabakat var; İYİ PARTİ, AK PARTİ, Cumhuriyet Halk Partisi ve
MHP heyetleri eczacılık fakültesinin Bafra’da kurulmasını istiyorlar.
BAŞKAN
– Sayın Kabukcuoğlu…
43.- Eskişehir Milletvekili Arslan Kabukcuoğlu’nun,
Eskişehir, Kütahya, Uşak, Manisa, İzmir, Aydın, Afyon, Denizli, Sakarya
illerine hayat veren, birçok ovayı sulayan akarsuların kaynak bulduğu ve
endemik bitki türlerinin vatanı olan Murat Dağı’nı kapsayan altın arama
ruhsatının iptal edilmesi gerektiğine ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım.
Murat
Dağı Eskişehir, Kütahya, Uşak, Manisa, İzmir, Aydın, Afyon, Denizli, Sakarya
illerine hayat veren bir yaşam kaynağıdır. Başta Gediz, Büyük Menderes,
Sakarya, Salihli, Menemen Ovaları olmak üzere birçok verimli ovamızı sulayan 7
adet akarsu Murat Dağı’ndan kaynağını almaktadır. Bu illerimizde ve
ovalarımızda yaşayan 10 milyon insanımız Murat Dağı’nın sunduğu nimetlerden
doğrudan veya dolaylı olarak faydalanmaktadırlar. Bu insanlar hayvancılığını ve
tarımını Murat Dağı’nın onlara sunduğu imkânlarla yaparlar. Ayrıca Murat Dağı,
endemik bitki türlerinin vatanı, tehlike altında ve tehlikeye yakın pek çok
kuşun da yuvasıdır. Murat Dağı’nın 5.340 dönümlük yeşil alanında yapılacak
altın araması bölgenin eşsiz ekosistemini bozacak, canlıları zehirleyecektir.
Murat Dağı altın arama ruhsatı derhâl iptal edilmelidir.
Teşekkür
ederim.
BAŞKAN
– Sayın Çelik…
44.- Mardin Milletvekili Tuma Çelik’in, Mardin ilinde
İŞKUR tarafından AKP’li belediyelere personel tahsisi yapılırken HDP’li
belediyelere tahsis yapılmamasının gerekçesinin açıklanmasına ve bu haksız
tutumun düzeltilmesini talep ettiğine ilişkin açıklaması
TUMA
ÇELİK (Mardin) – Teşekkürler Başkan.
Bilindiği
gibi, daha önce kabul edilen konular çerçevesinde İŞKUR değişik kuruluşlara
personel tahsis ediyor. Maaşları İŞKUR tarafından ödenen bu personel, tahsis
edildikleri kurumlarda hem çalışıyor hem de eğitim görüyorlar. Bu hafta
Mardin’deki İŞKUR yetkilileri hangi kamu kurumuna kaç personel tahsis
edeceklerini açıkladılar. Ne gariptir ki İŞKUR, Mardin’de bütün AKP
belediyelerine tahsis yaparken kayyumlar tarafından borç batağına sürüklenen
Nusaybin Belediyesi başta olmak üzere birçok HDP belediyesine tahsis yapmadı.
İŞKUR’un bu partizan yaklaşımını protesto ediyor, gerekçesinin açıklanmasını ve
bu haksız tutumun düzeltilmesini talep ediyorum. 
Teşekkürler.

BAŞKAN
– Sayın Eksik… Yok. 
Sayın
Bakırlıoğlu… 
45.- Manisa Milletvekili Ahmet Vehbi Bakırlıoğlu’nun,
yaşanan olumsuz iklim koşullarından kaynaklı doğal afetler nedeniyle zor
durumda kalan çiftçilerin Ziraat Bankası ile tarım kredi kooperatiflerine olan
borçlarının ötelenmesi konusunda Tarım ve Orman Bakanlığının çalışma yapması
gerektiğine ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan. 
Zeytin
üreticisinin sorunlarını Meclis kürsüsünden fırsat buldukça dile getirdim. Üretici
için geçtiğimiz hasat sezonu sıkıntılarla doluydu. Maliyetlerin yüksekliği,
Suriye’den ve Afrin’den gelen zeytinyağı, istikrarsız piyasa ve bu piyasada
oluşan düşük fiyat üreticimizin belini bükmüştür. Çiftçimiz gerçekten zor
durumdadır. Önümüzdeki sezon yaraların sarılması için bir fırsat olarak görülüp
umutla bekleniyordu ancak olumsuz iklim koşulları, rekoltenin yüzde 70 oranında
düşük olmasına sebep olmuş ve üreticimizin tüm umutlarını kırmıştır. Ürün
kaybıyla karşı karşıya kalan çiftçimizin borçlarını ödemesi imkânsızdır.
Olumsuz iklim koşullarından kaynaklı doğal afet nedeniyle zor durumda kalan
çiftçimizin Ziraat Bankasına ve tarım kredi kooperatiflerine olan borçlarının
ötelenmesi mecburiyet hâline gelmiştir. Bu hususta Tarım Bakanlığının gereken
adımları atması üreticinin talebidir. 
Genel
Kurulu saygıyla selamlıyorum. 
BAŞKAN
– Sayın Kılıç…
46.- Kahramanmaraş Milletvekili İmran Kılıç’ın, Ankara
Ticaret Odası Congresium’da düzenlenen 8’inci Uluslararası Öğrenciler Mezuniyet
Töreni’ne ilişkin açıklaması
İMRAN
KILIÇ (Kahramanmaraş) – Teşekkürler Sayın Başkanım. 
Cumhurbaşkanımız
Sayın Recep Tayyip Erdoğan Türkiye’deki uluslararası öğrencilere ATO
Congresium’da düzenlenen 8’inci Uluslararası Öğrenciler Mezuniyet Töreni’nde
hitap etti ve “Biz, sizleri ülkenize döndüğünüz zaman Türkiye’nin ülkemizdeki
misyon şefleri olarak görüyoruz.” dedi. Bu projenin temellerini atan 8’inci
Cumhurbaşkanı Turgut Özal’ı rahmetle anıp yürütülen bu hayırlı işin programında
emeği geçenlere teşekkür etti.
Bu
proje kapsamında, bugüne kadar ülkemizde eğitim öğretim gören yaklaşık 150 bin
öğrenci mezun olmuştur. Ülkemizde hâlen kendi imkânlarıyla veya burslu olarak
eğitim gören 182 ayrı ülkeden 150 bin uluslararası öğrenciye ev sahipliği
yapmaktayız. Hedefimiz, 2023’te uluslararası öğrenci sayımızı 200 bine
çıkarmaktır. Kahramanmaraş Sütçü İmam Üniversitemizde de 2.300 uluslararası
öğrenci eğitim öğretimine devam etmektedir, 3.114 öğrenci de mezun olmuştur. 
İlimin,
bilimin, bilginin öğretilip yaygınlaştırılmasını; nereden gelirse, kimden
bulunursa alınmasını emreden bir medeniyetin çocuklarıyız. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN
– Teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi,
birinci bölümün görüşmelerine başlıyoruz.
Birinci
bölüm 1 ila 10’uncu maddeleri kapsamaktadır. 
Birinci
bölüm üzerinde ilk söz, İYİ PARTİ Grubu adına Aksaray Milletvekili Ayhan Erel’e
aittir. 
Buyurun
Sayın Erel. (İYİ PARTİ sıralarından alkışlar) 
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, yüce Türk milleti; Sporda Şiddet ve Düzensizliğin Önlenmesine
Dair Kanunda Değişiklik Yapılmasına Dair Kanun Teklifi’nin birinci bölümü üzerinde
söz almış bulunmaktayım. Hepinizi saygıyla selamlıyorum. 
Sözlerimin
başında Siirt’in Eruh ilçesi kırsalında şehit düşen Kırıkkaleli Uzman Çavuş
Yasin Baran’a Allah’tan rahmet, ailesine ve yüce Türk milletine başsağlığı
diliyorum. 
Sayın
milletvekilleri, şu anda “sporda şiddeti ve düzensizliği nasıl önleriz”i
konuşuyoruz. Dünyanın hiçbir yerinde sporseverlere bu kadar ağır cezaların
verileceğini öngören bir kanun bulunmamaktadır. Keşke burada, yüce Meclisin
çatısı altında iktidar ve muhalefet milletvekilleri olarak sporun tüm
paydaşlarıyla bir araya gelseydik ve Türk sporunu uluslararası arenada nasıl
daha üst noktalara getiririz, onu tartışsaydık. Geleceğimizin teminatı olan
çocuklarımıza sporu nasıl sevdiririz? Futbol kulüpleri altyapılarında yetenekli
yerli sporcuları nasıl yetiştiririz? Spor müsabakalarına gelen taraftarlara
nasıl güzel bir anı yaşatabiliriz? Çocuklarımızın, kadınlarımızın spor
müsabakalarına gelmelerini sağlamak için ne yapabiliriz? Spor kültürünü tabana
nasıl yayabiliriz? Bunları konuşsaydık. 
Ülkemizde
futbol dışında spora ilgi çok düşükken bu görüştüğümüz kanun teklifinde bulunan
ağır cezalardan dolayı ilginin daha da düşeceği endişesini taşıyoruz. Spor;
barış, kardeşlik ve sevginin bir arada yaşandığı ve toplumun her kesimini bir
araya getiren sosyal bir bağ olarak ifade edilebilir. Ama günümüze
baktığımızda, sporda aradığımız barışı, kardeşliği, sevgiyi toplumun hiçbir
kesiminde göremiyoruz.
Netice
itibarıyla, sadece sporda mı şiddet var? Toplumun her kesiminde; ailede,
çarşıda, pazarda, dolmuşta, iş yerinde, okulda, her yerde şiddet var.
Bireylerin sinir uçları gevşemiş; ne zaman, nerede, nasıl davranacaklarını,
nasıl tepki vereceklerini hiç kimse bilememektedir. Önce her alanda bu şiddet
kaynaklarının ve çözüm yollarının araştırılması gerekmektedir. Toplumdaki
şiddet, şiddeti meydana getiriyor; cezalar da bu şiddetin daha da artarak devam
etmesine vesile olabiliyor. Önce barışçı ortamı her alanda meydana getirmenin
yolları aranmalıdır, araştırılmalıdır.
Türkiye’ye
baktığımızda, emekliliğini hak ettiği hâlde emekli olamayan insanlarımızın
haksızlığa uğradığına dair duygu ve düşüncelerini, beklentilerini ortadan
kaldırabildik mi? Açlık sınırının 2.067 TL, yoksulluk sınırının 6.733 TL olduğu
günümüzde 2.155 TL asgari ücretle vatandaşın dünyasında kopan fırtınaları
empati yaparak okuyabildik mi? 3600 ek gösterge sözü verdiğimiz hâlde bir türlü
gerçekleşmediği için devlete ve siyasilere olan güveni erozyona uğrayan kamu
çalışanlarının umutlarına ışık tutabildik mi? Atanamayan 400 bine yakın
öğretmen adaylarına, 100 bine yakın sağlık personeline, yüz binlerce üniversite
mezunu gencimize bir yol haritası çizebildik mi? Her gece, işini kaybetme
korkusuyla yatağa uzanan ama gözüne uyku giremeyen çalışanlarımızın iş
güvencesini sağlayabildik mi? Azıcık sesini yükseltince “FETÖ’cü” “PKK’lı”
çamuru atılıp işinden, aşından, hürriyetinden olacağı endişesiyle korku çemberi
içerisinde yaşayan insanlarımızın korku duvarlarının yıkılmasını sağlayabildik
mi? Bu kadar sıkıntının, çilenin, çelişkinin, beklentinin, umutsuzluğun kol
gezdiği güzel yurdumuzda şiddeti nasıl ortadan kaldırabiliriz? Önce bunları
çözmek lazım.
Toplumun
hasretle, umutla beklediği huzuru, adaleti, güveni, korkusuz yaşama duygusunu,
hak ve hukuk düzenini tesis etmek zorundayız. Devleti yönetenler, Sayın
Cumhurbaşkanımızdan kaymakama kadar tüm idareciler vatandaşlara baba şefkati,
ana sevgisiyle davranmalı, tüm vatandaşlarımızı ayrım yapmadan bağrına
basmalıdırlar. Siyasi parti liderleri ve mensupları birbirlerinin yüzüne
bakamayacakları sözlerden sarfınazar etmelidirler, birbirlerine karşı sevgi
dilini kullanarak milletimize örnek olmalıdırlar. Yunus Emre, Hacı Bektaş Veli,
Mevlâna, Somuncu Baba, Hacı Bayram Veli gibi sevgi dilini kullananlar hâlâ
gönüllerimizde yaşarlarken öfke ve nefret dilini kullananlar kendi nefret
denizlerinde kaybolup gitmişlerdir. Halkıyla iç içe yaşayan, onlara tepeden
bakmayan, kaş çatmayan, parmak sallamayan, yüz asmayan, hak ve adaletten
ayrılmayan liderler gönüllerde Mustafa Kemal Atatürk gibi taht kurarken,
insanlığa zulüm eden, eziyet eden, hak ve hakkaniyetten ayrılanlarsa tarihin
tozlu sayfalarında kaybolup gitmişlerdir.
Sporda
şiddete karışan, bulaşan, şiddet uygulayan insanlara sadece ceza vermek, onları
bu eylem ve söylemlerinden vazgeçirmemektedir. Bu insanlara baktığımızda, bu
insanlarımızın genelde 16-30 yaş grubunda yer aldıklarını, genelde parçalanmış
aile çocuklarını olduklarını ve netice itibarıyla, ailede, toplumda şiddet
görmüş insanlardan meydana geldiğini ve bu sindirilmiş duyguların bir şekliyle
statlarda ortaya çıktığını görmekteyiz. 
Uyuşturucu
kullanan gençleri topluma kazandırmak için devletin vermiş olduğu mücadeleyi
hepimiz bilmekteyiz. Uyuşturucu kullanan gençleri hemen bir anda cezalandırma
cihetine gitmeyen devlet, sporda şiddete bulaşmış insanların bu davranışlarını
da bir hastalık olarak değerlendirmeli, önce bu davranışları tedavi yoluyla
ortadan kaldırmanın yollarını aramalı, daha sonra cezalandırma yoluna
gitmelidir diye düşünmekteyiz. 
Sporda
şiddete yönelmeyi doğuran unsurlar ortadan kaldırılmalıdır, bunları başta arz
ettim. Toplum katmanlarının beklentilerini en kısa zamanda yerine getirmek
zorundayız. Suriye’den gelenler için 40 milyar dolar harcama kudreti olan bu
devlet, bunları yapacak güç, kuvvet ve imkâna sahiptir. 
Sayın
milletvekilleri, statlarımızda istenmeyen tavır ve davranışta bulunan
seyircileri yönlendiren kişiler yani taraftar gruplarının liderleriyle veya
“amigo” diye tabir ettiğimiz bu insanlarla devletimiz, spor kulübü
yöneticileri, ilin mülki amirleri bizce diyaloga geçmeli, onlarla gönül
köprüleri kurmalı ve bunların seyircilerimize örnek olmaları yönünde
kendilerini teşvik etmelidir diye düşünmekteyiz. 
Yine,
statlarda olumlu davranışlarda bulunan seyirci ve seyirci toplulukları
ödüllendirilmeli, teşvik edilmelidir. TRT Spor’da zaman zaman taraftarların
yapmış olduğu olumlu tezahüratlar hakkında görsel görüntüler veriliyor; bu,
diğer illere de örnek oluyor. Bunlar artırılmalı ve ödülle teşvik edilmelidir. 
Yine,
bazı iller arasında kan davasına bürünen bir spor husumeti yaşanmaktadır.
Yıllarca süren bu husumeti ortadan kaldırmak için il valileri, belediye
başkanları, kanaat önderleri, spor kulüpleri başkanları bir araya gelmeli ve bu
kan davasına bürünen spor husumetine son vermelidir. 
Sayın
Başkan, değerli milletvekilleri; Mustafa Kemal Atatürk “Türk gençliği sağlıklı
yetişip spor yaparsa ulusumuzun geleceği güvence altında.” demiştir.
Gençliğimiz bu anlayışla spora teşvik edilmelidir. Spor yapmak gençlerin
sorumluluk duygularını artırır, saldırganlığı engeller, öfkenin kontrol
edilmesini sağlar. Spor yapan gençler hiçbir zaman spor sahalarında kötü
tezahürat yapmamışlardır, şiddete bulaşmamışlardır. Az önce bir sayın
bakanımızın dediği gibi, 40 milyona yakın gencimizden sadece 6 milyonu spor
yapabilmektedir. O zaman, bu 40 milyonun en azından 30 milyonunu spora
yönlendirebilirsek bu kötü tezahüratın ve sporda şiddetin kaynağını kuruturuz
diyorum.
Başkanın
zaman konusundaki hassasiyetini dikkate alarak sözlerim bitmediği hâlde
sözlerime son veriyorum. Hepinize saygılar sunuyorum. (İYİ PARTİ sıralarından
alkışlar)
BAŞKAN
– Çok teşekkür ederim Sayın Milletvekili, zamanı tam kullandığınız için çok
teşekkür ederim.
Şimdi,
Milliyetçi Hareket Partisi Grubu adına Tokat Milletvekili Yücel Bulut.
Buyurun
Sayın Bulut. 
MHP
GRUBU ADINA YÜCEL BULUT (Tokat) – Sayın Başkan, değerli milletvekilleri; yüce
heyetinizi saygıyla selamlıyorum.
Bugün,
Sporda Şiddet ve Düzensizliğin Önlenmesine Dair Kanunda Değişiklik Yapılmasına
Dair Kanun Teklifi’ni görüşmek üzere yüce Meclis toplanmış bulunuyor.
Bildiğim
kadarıyla, üzerinde değişiklik önerilerini görüştüğümüz yasa 2011 yılında çıktı
ve yürürlüğe girdi. Şimdi, aradan sekiz yıl geçmeksizin biz bu yasanın yetersiz
ve eksik olduğunu kabul ederek bunun üzerinde birtakım düzenlemeleri hayata
geçirmeye çalışıyoruz. 
Öncelikle,
Milliyetçi Hareket Partisi olarak bugünkü düzenlemeyi zaruri, gerekli ve
kaçınılmaz olarak görüyor ama aynı zamanda da yeterli olarak görmüyoruz. Neden
yeterli olarak görmüyoruz? 2011 yılında çıkarılmış bir yasa sekiz yıl sonra
kapsamlı bir değişikliğe tabi tutuluyor, bunun da nedeni “şiddet” kavramına tek
bir açıdan bakıyor oluşumuz. Dolayısıyla bu bakış açısını değiştirmediğimiz
sürece, mevcut yasada birkaç yıl içerisinde yeni değişiklikleri de hayata
geçirmemiz kaçınılmaz bir hâl alıyor.
Neden
şiddete bir bütün olarak bakmıyoruz? Şiddet bir bütündür, şiddet bir salgındır,
rahatsızlıktır ve şiddet bir toplumsal hastalıktır, bünyeye girmiş bir
hastalıktır. Şimdi, hayatın her veçhesinde, her yönünde şiddetin izlerini görebiliyoruz.
Biz bugün burada lokal olarak sadece sporda şiddete ilişkin bir çözüm önerisi
üzerinde çalışıyoruz. Oysaki -her sabah uyandığımızda- şiddet artık hayatımızın
bir parçası, ayrılmaz bir kavramı hâline geldi; “sporda şiddet” “kadına yönelik
şiddet” “çocuğa yönelik şiddet” “işçiye yönelik şiddet” derken hoşgörünün,
sabrın, tahammülün merkezi olarak kabul ettiğimiz Anadolu’da, maalesef, her gün
tırmanan ve inkâr edemediğimiz bir şiddet kültürü hayatımızın bir parçası
hâline geldi. Dolayısıyla bizler, şiddeti lokal olarak sadece sporda yahut da
sadece kadına yönelik, çocuğa yönelik bir şiddet olarak görüp buna çözüm bulmak
yerine, şiddeti bir bütün, bir hastalık olarak kabul edip bunun çözüm
yollarını, bunu doğuran sosyolojik gerçekleri ve bu işin membasını bulup
kurutmayı bu Meclisin asli bir görevi olarak kabul etmek zorundayız. Evet,
şiddet günden güne hayatımızın ayrılmaz bir parçası oldu. Neden oldu? Çünkü
artık millî eğitim politikaları yahut da ebeveynin vermiş olduğu eğitim ve
terbiyenin yanında kuşakları, nesilleri etkileyen, onları yoğuran, onların
kişiliğine doğrudan tesir eden başka faktörler ve egemen dinamikler hayatımızın
bir parçası hâline geldi. Nedir bunlar? Birçok hatip burada ifade etti, sosyal
medya bunlardan bir tanesi. Dolayısıyla yirmi-yirmi beş sene önce olduğu gibi,
artık bir genç, bir çocuk sadece annesinin, babasının söylediklerini doğru
kabul ederek kişiliğini bunun üzerinden şekillendirmiyor; Facebook gibi, işte,
Twitter gibi birçok sosyal platform, bilgiye erişimi kolaylaştırdığı gibi,
ortada bir süzgeç, bir denetim de olmadığı için aynı zamanda kirli bilgiye
erişimi de kolaylaştırıyor. Dolayısıyla kuşaklarımız, maalesef, bu kirli bilgi
eşliğinde, bu kirli bilgi doğrultusunda şekillenmeye ve şiddeti karakterlerinin
ayrılmaz bir parçası olarak görmeye başladılar. Dolayısıyla artık bu yüce
Meclisin, sadece ama sadece şiddeti önlemek babında değil, genel olarak yeni
nesillerin ahlak ve fazilet çerçevesinde yetişmesini temin etmek adına,
muhakkak ama muhakkak, bu sosyal medya platformlarını kirli bilgiden arındırmak
ve eğitim müfredatında bir düzenleme yapmak için çalışması lazım. 
Şiddetin
hayatımıza girmiş olmasının nedeni sadece sosyal medya mı? Elbette ki değil.
Kaldı ki biz bir kısıtlama da değil, sadece denetim ve düzenlemenin muhakkak ve
kaçınılmaz olduğunu söylüyoruz ama sosyal medya dışında medya kuruluşlarının da
Türk toplumunda oluşan şiddet kültüründe yadsınamaz bir payı olduğunu hepimiz
kabul etmek zorundayız. Bakınız, artık eğitici ve öğretici programların ve
yapımların yerini şiddete bulaşmış, şiddet yoluyla haksız kazanç elde etmiş eli
kanlı katillerin kahraman birer figür olarak gösterildiği diziler ve yapımlar
aldı. 11-12 yaşındaki çocuklar bu dizilerin, bu yapımların ve bu filmlerin
etkisi altında ergenlik çağını geçiriyorlar ve dolayısıyla şiddet bu toplumda
yavaş yavaş vakayıadiyeden bir kavram hâline geliyor. Dolayısıyla bu sosyolojik
sorunu ele almadan, bu membayı kurutmadan, kurutmak için gayret göstermeden,
meseleleri tek tek, lokal olarak ele alıp bunlar için çözümler üretmek sadece
ama sadece geçici, üç yıllık, beş yıllık ara çözümler bulmaktan başka hiçbir
anlam taşımıyor. 
Şimdi,
tabii, burada, zaruri gördüğümüz, desteklediğimiz ama aynı zamanda da bir
geçici çözüm olduğunu dile getirdiğimiz bu yasada hep spor taraftarlarını,
müsabakaların taraftarlarını konuşuyoruz ama spor dünyasının bunun dışında
sorunları olduğunu da görmek zorundayız. Nedir? Taraftara yönelik düzenlemeler
yanında spor kulüplerinin yöneticilerine ilişkin kapsamlı ve köklü düzenlemelerin
de artık zamanının geldiğini bu Meclis kabul etmek zorunda. 
Şimdi,
bu spor kulüplerinin tamamı, biliyorsunuz, yasal statü olarak dernek
statüsündeler. Şimdi, siyasi partiler de birer dernek aynı zamanda ancak 1982
yılından beri yürürlükte olan Siyasi Partiler Kanunu nedeniyle siyasi partiler
alelade birer dernek olmaktan çıkmış, bütün statüleri özel olarak belirlenmiş
ve Anayasa Mahkemesinin tabiriyle de alelade bir dernek olmanın ötesinde özel
statülü birer yapılar hâline gelmişlerdir. Şimdi, siyasi partilere üye girişi,
yönetici olmak, siyasi partilere genel başkan olmak, genel sekreter olmak,
yönetiminde görev almak nasıl ki sıradan bir dernekten farklılaştırılmış ve
sıkı şekil şartlarına tabi tutulmuşsa milyon dolarların konuşulduğu, çok yüksek
bütçeli bu spor müesseselerinin de alelade bir dernek statüsünde olmaktan
acilen çıkarılması, yönetici elitinin hangi şartlarla yönetici olacağının
altının çizilmesi, vurgulanması, sıkı şekil şartlarına bağlanması lazım. Aksi
takdirde, özellikle Anadolu’da -belki büyük spor kulüpleri için bu söylediğim
çok geçerli olmayabilir ama- binlerce insanın gönül vermiş olduğu spor
kulüpleri, bunun şartları, denetimi, ayakları yere basar bir şekilde
düzenlenmediğinden ehliyet sahibi olmayan insanların eline geçiyor ve milyonların
gönül verdiği spor kulüpleri de maalesef yine bu eller tarafından istismar
edilerek bir kenara bırakılıyor. Anadolu’da çokça örneği var, bu örneklerden
bir tanesi de benim memleketimin elli yıllık spor kulübü Tokatspor.
Tokatspor’un içinde bulunduğu hâl ve şartlar Türkiye’de birçok spor kulübünün
içinde bulunduğu hâl ve şartlarla aynı ve şu anda elli yıllık bir spor kulübü
ehliyet sahibi olmayan ne idiği belirsiz bir kişi tarafından ele geçirildi ve
13-15 milyon TL’lik bir borç batağında, o şekilde kaderine terk edildi. Bu spor
kulübünü kurtarmak için bütün memleket, bütün gönül verenler, siyasiler,
valisiyle hep beraber seferber oldular. Sırf bu durum dahi ya da buna benzer
yaşanan durumlar dahi aynı zamanda spor kulüplerinin mutlaka sıkı denetim altına
alınacakları özel bir rejime tabi tutulmaları gerektiğine işaret ediyor.
Dolasıyla,
biz bu Mecliste, bu meseleleri aceleci bir üslupla tek tek, lokal lokal ele
almak yerine tüm yönleriyle masaya yatıracağımız, tüm yönleriyle çözüm
arayacağımız, kökten ve kesin çözüm arayacağımız formüllere doğru da bir geçiş
yapmak zorundayız ve bu konuda da hemfikir olmak zorundayız. 
Dolayısıyla,
bir kez daha ifade etmek isterim ki huzurdaki değişiklik, bugün içinde
bulunduğumuz hâl ve şartlarda kaçınılmaz ve zorunlu bir değişikliktir ancak
daha gelişmişini, daha yeterlisini de bu Meclisin yapmasının muhakkak ama
muhakkak boynunun borcu olduğunu ifade etmek isterim. 
Sabırla
dinlediğiniz için çok teşekkür ediyorum.
Heyetinizi
bir kez daha saygıyla selamlıyorum. (MHP sıralarından alkışlar) 
BAŞKAN
– Çok teşekkür ederim, sağ olasınız. 
Bütün
milletvekillerimize teşekkür ediyorum, söz alan arkadaşlara teşekkür ediyorum. 
Halkların
Demokratik Partisi Grubu adına Ağrı Milletvekili Abdullah Koç. 
Süreniz
on dakikadır. 
Buyurun.
(HDP sıralarından alkışlar)
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri;
hepinizi saygıyla selamlıyorum. 
Sporda
Şiddet ve Düzensizliğin Önlenmesine Dair Kanunda Değişiklik Yapılmasına Dair
Kanun Teklifi’nin birinci bölümü üzerinde grubum adına söz almış bulunmaktayım.

Değerli
milletvekilleri, bugün bu kürsüde şiddeti konuşuyoruz, hem de sporda şiddeti.
Şiddet, güç ve baskı uygulayarak insanların bedensel veya ruhsal açıdan zarar
görmesine neden olan bireysel veya toplu olaylar olarak tanımlanabildiği gibi,
gözdağı verme, alay etme, sataşma, tehdit etme gibi psikolojik boyutları da
olan başka bir alandır. 
Değerli
arkadaşlar, şiddetin nedenlerine gelecek olursak, şiddet içeren programlar,
eğitim sistemindeki sıkıntılar, adalet sisteminde beklenen adalet anlayışına
ulaşmama, gelir dağılımındaki düzensizlik ve özellikle medya aracılığıyla
pompalanan şiddet anlayışı gibi nedenler, maalesef toplumda şiddet olgusunu
yaratan hususlardır. 
Şimdi,
değerli milletvekilleri, sporda şiddetin önlenmesine ilişkin kanun teklifini
görüşürken sadece bu alanda şiddet varmış gibi bir yaklaşım göstermek de doğru
değildir. Değerli arkadaşlar, gelin, biz bugün toplumun tamamına hâkim olan
şiddeti konuşalım. Ne yapalım? Mesela, üç gün önce Diyadin Belediye
Başkanlığına, belediye eş başkanlarımıza yapılan şiddeti ve saldırıyı
konuşalım. Mesela, neyi konuşalım? Çorlu’da, tren kazasında, tam bir yıl önce
canlarını kaybeden ailelerin hak ve adalet talebinde bulundukları nedeniyle
kolluk kuvvetleri tarafından coplandığını konuşalım, o şiddeti konuşalım. 
Değerli
arkadaşlar, gelin, özellikle şiddetin en yoğun şekilde uygulandığı, 2911 sayılı
Yasa çerçevesinde halkın, toplumun, demokrat kesimin ve demokrasi talebinde
bulunan insanların gösteri ve yürüyüş hakkını kullandıkları için coplandıkları
ortamı konuşalım. Değerli arkadaşlar, gelin, sokakta toplumsal muhalefetin
yanında yer alan, özellikle milletvekillerimize ve siyasetçilerimize yönelen,
şiddet uygulayan kolluk kuvvetlerinin tavırlarını konuşalım. Gelin, toplumun
tamamına empoze edilen ve büyük bir çoğunluğu toplumsal muhalefeti bastırmak
için, tek adam rejimini hâkim kılmak için, demokratik talepleri bastırmak için
sokakta, karakollarda, mahkemelerde kolluk kuvvetlerinin uyguladıkları şiddetin
boyutlarını ve geldiği tehlikeyi konuşalım. 
Değerli
arkadaşlar, esasında, son yıllarda, Anayasa ve uluslararası hukuka uygun
düşmeyen düzenlemelerle, kolluk kuvvetlerine bu gücü kullanmak için çok ciddi,
aşırı yetki verilmiş durumdadır. Şiddet ne yazık ki toplumun her alanına
yayılmış durumdadır; mahallede komşunun komşuya, okulda öğretmenin öğrenciye,
öğrencinin öğrenciye, karakollarda hüküm süren kötü muamele ve sistematik
işkenceyle kolluk kuvvetlerinin mazlumlara ve halka uygulamış olduğu ciddi bir
sorun olarak karşımıza çıkmaktadır. Farklı aidiyetlere sahip olan halkların her
türlü demokratik hak taleplerine ilişkin barışçıl eylem ve aktiviteleri
sırasında göstericilere uygulanan şiddet ve muamele olarak karşımıza
çıkmaktadır. 
Spor
alanlarında seyircinin seyirciye veya sporcuların birbirlerine uyguladıkları
her türlü maddi ve manevi şiddetin boyutları esasında ele almamız gereken diğer
hususlardan bir tanesidir. Bugün Türkiye’de ırkçılık had safhadadır değerli
arkadaşlar. İki gün önce yaşadığımız, Diyadin Belediye Başkanına yönelik olan
tutum da bunun tipik bir örneğidir ne yazık ki. 
Değerli
arkadaşlar, Genel Kurul önüne gelen Sporda Şiddetin Önlenmesine İlişkin Yasa
Teklifi’nde üzerinde durulan şiddet türleri yukarıda değindiğimiz genel
şiddetin yalnızca yüzeysel birkaç tane hususunu içermektedir. Şu noktaları
evleviyetle vurgulamak isteriz ki şiddetle mücadeleyi sadece adli veya polisiye
tedbirlerle almak mümkün değildir. Değerli arkadaşlar, bunun yanında işsizlik
boyutu vardır, yoksulluk boyutu vardır. Bu sisteme, bu rantçı sisteme öfke
duyan ciddi bir kesim söz konusudur. Karakolda kötü muamele gören gencin, baskı
ve işkenceyle karşı karşıya kalan gencin topluma ve ortama duymuş olduğu
öfkenin başka bir göstergesidir. Bu hususlar göz ardı edilerek değerli
arkadaşlar, özellikle sporda şiddetin önlenmesine ilişkin bu kanunu görüşmek de
doğru değildir, bize göre yeri ve zamanı da değildir. 
Şimdi,
ceza hukuku açısından baktığınızda değerli arkadaşlar, bu konuyla ilgili ilk
2004 yılında 5149 sayılı Yasa’yla sporda şiddetin önlenmesine ilişkin bir kanun
ihdas edilmiştir. Bu kanun yetmedi, 6222 sayılı Kanunla, aradan birkaç sene
geçmeden -yine bu kanun eksik görülmüş- 2011 yılında yeniden bir değişikliğe
gidilmiştir. Bu da yetmedi değerli arkadaşlar, yine şu anda Genel Kurulun
huzurunda olan bu kanunla yeniden sporda şiddetin önlenmesine ilişkin kanun
teklifiyle karşı karşıyayız. Demek oluyor ki kanun yapma, kanun ihdas etme
hususunda çok ciddi bir şekilde eksiklikler mevcuttur. 
Değerli
arkadaşlar, şimdi bu kanunla getirilmek istenen yasaklar Türk Ceza Yasası’nda
mevcut olan yasaklardır. Şimdi, bir Kabahatler Yasası var, Türk Ceza Yasası’nda
yer alan maddeler var. Burada getirmiş olduğunuz özel yasayla halkın sahip
olduğu hak ve hürriyetleri biraz daha kısıtlamış oluyorsunuz. Fikrî içtima diye
bir kural vardır Türk Ceza Yasası’nda. Siz bu tür ırkçılık olan eylemleri,
şiddet uygulama şekilleriyle ilgili eylemleri rahatlıkla Türk Ceza Yasası ve
mevcut olan 6222 sayılı Yasa’yla da önleyebilirsiniz. Sorun uygulamadadır
değerli arkadaşlar. Türkiye neredeyse bir kanun devleti hâline geldi. Dün yine
bu kürsüde dile getirdim, neredeyse nefes alış verişlerimizi dahi kanuna
bağlayacaksınız. Bu kadar kanunu ihdas etmek kimin yararınadır değerli
arkadaşlar? Bu halkın yararına olmadığı kesindir, nettir. Peki, kime yarar
getirecek? Yine rantçı anlayışın, yine halkın dışında olan ve trilyonlarca
bütçeyi oluşturan futbol kulüplerinin, futboldaki o mevcut para babalarının
işine yarayacaktır bu kanun. Halk için getirilen bir kanun asla değildir, bunu
unutmamak lazım. O hâlde ne yapmak gerekiyor? O hâlde, değerli arkadaşlar,
kanunu uygulamak gerekiyorsa veya kanun ihdasına gidilmesi gerekiyorsa oturup
halkla birlikte bunu düşünmek ve halkın yararına olan hükümleri yerine getirmek
gerekiyor. Şimdi, benim bir yıllık bir milletvekili geçmişim var, hangi kanunu
dile getiriyorsanız, hangi kanun ihdasına gidiyorsanız mevcut olan bir hak ve
hürriyetin kısıtlanmasından başka hiçbir şey bu Mecliste kürsüye gelmiyor. Uzun
bir süredir hak ve hürriyetlerin geliştirilmesi için hiçbir tane kanun maddesi
bu kürsüde tartışılmadı. Özellikle buna dikkatinizi çekmek istiyorum. Bu
nedenle de bu kanun teklifinin derhâl geriye çekilmesi gerektiğini, daha çok
hak ve hürriyetlerin yer aldığı, toplumun bir arada yaşayabileceği, demokratik
yasaların bu kürsüde tartışılması gerektiğini düşünüyorum.
Saygılar
sunuyorum, teşekkür ediyorum. (HDP sıralarından alkışlar)
BAŞKAN
– Teşekkürler Sayın Milletvekili.
Cumhuriyet
Halk Partisi Grubu adına Aydın Milletvekili Süleyman Bülbül konuşacak.
Buyurun
Sayın Milletvekili. (CHP sıralarından alkışlar)
Süreniz
on dakika Sayın Hatip.
CHP
GRUBU ADINA SÜLEYMAN BÜLBÜL (Aydın) – Sayın Başkan, değerli arkadaşlar; 6222
sayılı Yasa’da yer alan düzenlemeler, yasanın içerisinde bulunan suçların
kapsamını genişleten düzenlemeler. Burada cezalar ölçüsüz bir şekilde
ağırlaştırılıyor ve “spor alanları” kavramı adı altında bu alan genişletilip
müsabaka alanı dışında, toplantı ve yürüyüş hakkı ve ifade özgürlüğünü ortaya
koyan yurttaşın anayasal hak ve özgürlükleri zedeleniyor. 
Bu
çerçevede, hukuksal açıdan bu itirazlarımızı Komisyonda yaptık. Komisyonda
yaparken, AK PARTİ’li Komisyon üyesi bazı arkadaşlarımız “Ya o zaman maçlara
girmesinler. Biyometrik kimlik alınacaksa bu kimliklerin Verilerin Kullanılması
Kanunu’na aykırı bir şekilde kullanılma şüphesi varsa maçlara girmesinler.”
dedi. Bu mantık tabii ki yanlış yani trafikte bazı kuralları eleştirdik diye
biz trafiğe çıkmayacak mıyız? O nedenle, bizim birinci önceliğimiz anayasal hak
ve özgürlükleri öne çıkarmak, anayasal hak ve özgürlüklere aykırı düzenlemelere
bir milletvekili olarak karşı koymak.
Arkadaşlar,
bu kanunda ifadeler genel ve muğlak. Bu kanunda özgürlükler Anayasa’ya aykırı
bir şekilde sınırlandırılıyor ve özgürlük ve güvenlik arasındaki tercihteyse
güvenlik tercihi öne çıkıyor. Bu kanunda idari vesayet yetkisi özellikle özerk
federasyonlar üzerinde geniş bir şekilde kullanılıyor. 
Bakınız
arkadaşlar, ülkemizde kanunların çıkma ihtiyacının toplumun ihtiyacıyla yan
yana olması gerekiyor. Toplumsal bir ihtiyaç varsa, kanunlar büyük millet
Meclislerinde hazırlanır ve kanunlar yasalaştırılır. Bu çerçevede, bu ihtiyacı
toplumda görmek gerekiyor. 6222 sayılı Kanun, bildiğiniz gibi 2011 yılında mart
ayında çıkarıldı. O tarihte çıkarırken bu ihtiyaca karşılık mı çıkarıldı yoksa
Galatasaray Stadı’nda Sayın Cumhurbaşkanımıza yönelik tezahüratlar nedeniyle mi
çıkarıldı, bunun takdirini size bırakıyorum. 
Şimdi
ne için çıkarılıyor? Tabii, biz sporda şiddete karşıyız, şiddetin her türlüsüne
karşıyız ama biraz sonra Sayın Cumhurbaşkanımızın 12 Mayısta statlara giden
yollarda, Beşiktaş Çarşı’da, Fenerbahçe’de, Beyoğlu’nda kulüp taraftarlarının
kendisine yapmış olduğu tezahüratlara karşılık vermiş olduğu beyanatı
okuyacağım. Bakınız, hangi ihtiyaca göre çıkarıldığını açıkça ortaya koyuyor:
“İstanbul’daki iftar programında konuşan Erdoğan, sözlerinin devamında
statlarda yapılan tezahüratlara değindi: ‘İşte, görüyorsunuz, bunlar o kadar
şirazeden çıktı ki şimdi statların tribünlerine pankartlar asıyorlar. FETÖ’nün
uşağı durumunda olan kişilerin sloganlarını tribünlere pankart olarak
asıyorlar. Bunlara asla geçit vermeyeceğiz. Bunlar yanlış yolda ama biz bunu
düzelteceğiz. Bitmedi, bakıyorsunuz, aynı şekilde kapalı spor salonu… Bu
statları biz yaptık, biz! Kapalı spor salonunda beyefendinin 23 Nisandaki
sloganvari ifadelerini orada insanlara söylettiriyorlar. Bunların hepsi kayda
giriyor. Gereğini biz de yapacağız. Bunlara ‘eyvallah’ demeyeceğiz: dedi” 12
Mayısta bu şekilde beyanatı var. 
İhtiyaç
nereden kaynaklanıyor? İhtiyaç, 6222 sayılı Kanun’un şu andaki yapısından
kaynaklanmıyor. İhtiyaç, burada Sayın Cumhurbaşkanına yönelik taraftar
gruplarının yapmış olduğu tepkilerden kaynaklanıyor. 
Arkadaşlar,
tek kişinin ihtiyacı nedeniyle kanunlar çıkarılmaz, kanunlar revize edilmez,
kanunlar düzenlenmez. Bu nedenle, kanunun getirilmesinde en büyük amaçlardan
birisi bu. 
Taraftar
grupları potansiyel suçlu olarak görülüyor arkadaşlar. Taraftar gruplarını
potansiyel suçlu olarak görmek doğru değil. “Spor alanı” kavramını genişletip
Beşiktaş Çarşı’da, geçici toplanma yerinden İnönü Stadı’na kadar yürüyüş
alanını spor alanına dâhil etmek, müsabaka alanları dışında spor alanları
yaratmak ifade özgürlüğünü, toplantı ve gösteri hakkını ihlal eden, Anayasa’ya
aykırı düzenlemeler. Bunları kabul edemeyiz. Kişisel verilerin korunması
hakkındaki Anayasa’nın 20’nci maddesine aykırı düzenlemeyi kabul edemeyiz ve
“Biyometrik kimliğini vermeyeceklerse girmesinler, gitmesinler maça.”
denilmesini özgürlükler açısından kabul edemeyiz. Bu çerçevede, bu kanun
düzenlemesi Anayasa’nın birçok maddesini ihlal ediyor. Anayasa’nın 34’üncü
maddesini, gösteri ve yürüyüş düzenleme hakkını; Anayasa’nın 20’nci ve 13’üncü
maddesini, kişisel verilerin korunmasıyla ilgili maddesini; Anayasa’nın 59’uncu
maddesini, Anayasa’nın 38’inci maddesini; Anayasa’nın 26’ncı maddesini, sporu
geliştirme yükümlülüğü olan devlete verilmiş görevi, bu maddeleri özgürlükleri
ihlal ediyor. Bu nedenle karşıyız biz; bu yasal düzenlemenin toplumsal ihtiyaca
yönelik çıkmaması nedeniyle karşıyız. Bu çerçevede, bu itirazlarımı sunuyorum.
Hepinize
saygılarımı sunuyorum. Sağ olun, var olun. (CHP sıralarından alkışlar)
BAŞKAN
– Çok teşekkür ederim. 
Sayın
milletvekillerimizin anlayışına teşekkür ediyorum, süreyi doldurmadan düşüncelerini
ifade ettikleri için. 
Şimdi
şahsı adına Siirt Milletvekili Meral Danış Beştaş konuşacaktır. 
Buyurun
Sayın Beştaş. (HDP sıralarından alkışlar)
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet, önümüzdeki
yasa teklifi futbolda şiddetin önlenmesi olarak kamuoyuna yansıdı ve gerçekten
bu mantıkla devam ediyor ama futbolda şiddetin önlenebilmesi için önce
ayrımcılığın önlenmesi gerekiyor. Sporun birleştirici yönünü hep birlikte tesis
etmeliyiz. 
Şimdi,
her şeyden önce, spor sadece futbol olmadığı gibi, sadece bir erkek uğraşı da
değildir, bunu özellikle ifade etmek istiyorum. Hayatın birçok alanında olduğu
gibi, spor alanında da cinsiyetçi yaklaşımların ağır bastığını biz kadınlar çok
iyi biliyoruz. Bu cinsiyetçi yaklaşımları sıralasam herhâlde burada hiçbir süre
yetmez ama ben de sadece birkaç kere maça gittim -Adana Demirspor, Amedspor
benzeri maçlara- emin olun, oradaki tezahüratları bir kadın olarak dinlemek
mümkün değil. Bir kere kadınların oraya mutlaka gitmesi gerekiyor, “gitmesin”
anlamında demiyorum. İçerik itibarıyla kadınların spora ilgisi bu cinsiyetçi
yaklaşımları kıracaktır ve o tezahüratlara da belirli bir kültür ve düzey
getirecektir. Bu nedenle “Spor kadınların işi değildir.” demiyoruz, tam
tersine, hayatın her alanında olduğu gibi spor da kadınların uğraşıdır; hem
spor olarak bunu yaparlar hem de izleyici olarak hem tribünlerde hem sahada
kadınların var olması kadın erkek eşitliğine yaklaşımımızın bir sonucudur.
“Cinsiyetçilik” ne demek? Cinsiyetçilik “cinsiyete dayalı ön yargıların bütünü”
diyebiliriz. Gerçekten bir insanın kabiliyetlerini cinsiyetini baz alarak
değerlendirmek anlamına geliyor. Hani şöyle bir yargı var ya: “Erkekler yemek
yapamaz, kadınlar daha iyi yemek yapar.” İşte bu tam da cinsiyetçi bir ön yargıdır.
Erkekler de iyi yemek yapabilir, kadınlar da kötü yemek yapabilir. Yani hani bu
arada “kadın” ve “erkek” diye bir ayrıştırma mümkün değildir. Bu spor alanı
için de böyledir yani spor sadece futbol olmadığı için, futbol takımları da
var, kadın futbol takımları da var, bu konuda hepimize düşen görev bunu
özendirmek, futbolun ve sporun diğer alanlarının birleştirici ve gerçekten
barıştırıcı özelliklerinin yaşamımıza sirayet etmesi için çabamızı
göstermektir. 
Şimdi,
gerçekten bu konuda spora yaklaşımımızda ayrımcılık olmamalı dedik. Mesela
Başakşehirspor gibi, Osmanlıspor gibi kamu kaynaklarıyla iktidarın kendi
takımını yaratma ve diğer taraftarları dışlama gibi bir tutum kesinlikle
toplumsal barış ortamını sağlamaz ve diğer futbol takımlarına, kuruluşlara da
bir ayrımcılık getirir. Mesela Amedspor’a yönelik ayrımcılık burada çokça ifade
edildi ve buna yönelik, hayatın diğer alanlarında olduğu gibi, Amedspor’a
yapılanlar görünmez kılınıyor, cezalandırılmıyor ama kendilerine yüksek cezalar
veriliyor. Örneğin “Aşk Bodrum’da yaşanır” pankartı disiplin cezasıyla
karşılaşmazken Amedspor oyuncularından Deniz Naki ve diğerleri “Çocuklar
ölmesin, maça gelebilsin, gelsin.” dedikleri için ağır para cezalarıyla
karşılaştılar. Aslında genel siyasi yaklaşımın, erkin tutumu spor alanında da
maalesef devam ediyor. 
Bu
yasa teklifinde son olarak şunu da söyleyeyim: Gerçekten kişisel bilgilerin
depolanması, daha doğru bir ifadeyle, bir fişleme anlamına geliyor. Bunu kabul
etmemiz mümkün değil. Şimdi, maça giden insanların, yurttaşların biyometrik
verilerinin toplanması bu verilerin başka yerlerde kullanılması sonucunu
doğurabilir. Bu, Kişisel Verilerin Korunması Kanunu’yla da kesinlikle
bağdaşmayan bir durumdur. Aynı zamanda Anayasa ve uluslararası sözleşmelere de
aykırıdır. Şimdi, Bakanlığa tanınmak istenen bu yetki, Anayasa’nın 20’nci
maddesinin üçüncü fıkrasına tartışma dışı bir aykırılık oluşturmaktadır. Bu
nedenle bunun teklif metninden çıkarılması gerekiyor. Ayrıca kişisel verilerin
gizliliği esastır. Buna istisna olarak biyometrik verileri depolama yönteminin
öngörülmesi aynı şekilde kabul edilemezdir biraz önce ifade ettiğim gibi.
Genel
olarak da bu yasada söylediğimiz eleştirilerin karşılanması, hem taraftarların
hem toplumun gerçekten lehine düzenlemeler getirilmesi açısından çok büyük bir
önem arz etmektedir.
Çok
teşekkür ediyorum, saygılar sunuyorum. (HDP sıralarından alkışlar)
BAŞKAN
– Çok teşekkür ederim, sağ olasınız.
Sayın
Eksik…
IV.- AÇIKLAMALAR (Devam)
47.- Iğdır Milletvekili Habip Eksik’in, Iğdır
kayısısını üreten çiftçilerin emeğinin karşılığını alabilmesi için Tarım ve
Orman Bakanlığının çalışmasının olup olmadığını öğrenmek istediğine ilişkin
açıklaması
HABİP
EKSİK (Iğdır) – Teşekkürler Sayın Başkan.
Biliyorsunuz, mikroklima özelliğine sahip olması ve
verimli toprakları sayesinde Iğdır Ovası’nda -herkesin bildiği gibi- kayısı
yetiştirilmektedir. Büyüklüğü ve lezzetiyle Iğdır’a özgü olan Iğdır kayısısını
üreten çiftçilerin emekleri karşılanmamaktadır. Olgunlaştıktan sonra üç dört
gün içerisinde tüketilmesi gereken ve binbir cefayla yetiştirilen Iğdır
kayısısı, soğuk hava depolarının ihtiyacı karşılayamamasından kaynaklı ve
yeterli düzeyde pazar alanı oluşturulmadığı için maalesef 1-2 TL’ye
satılmaktadır. Alıcı çiftçiden bu kayısıyı alırken 1-2 TL’ye alıyor ama maalesef
Iğdır kayısısı manav tezgâhlarında 10-12 TL olmaktadır. Bu fiyat farkının
giderilmesi için, çiftçinin emeğinin karşılığını alması için Bakanlığın bir
çalışması olacak mıdır?
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN - Birinci bölüm üzerindeki görüşmeler
tamamlanmıştır. 
Şimdi
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
1'inci madde üzerinde aynı mahiyette iki önerge vardır,
önergeleri birlikte işleme alacağım ve oylarınıza sunacağım.
Okutuyorum:
Türkiye Büyük Millet Meclisi
Başkanlığına
Görüşülmekte olan Sporda Şiddet ve Düzensizliğin
Önlenmesine Dair Kanunda Değişiklik Yapılmasına Dair Kanun Teklifi’nin 1’inci
maddesinin teklif metninden çıkartılmasını arz ve teklif ederiz.
 Süleyman
Bülbül Turan Aydoğan Zeynel Emre
 Aydın İstanbul İstanbul
 Fikret
Şahin Erdoğan Toprak
 Balıkesir İstanbul
Aynı
mahiyetteki diğer önergenin imza sahipleri:

 Tuma
Çelik Rıdvan Turan Meral Danış Beştaş
 Mardin Mersin Siirt
 Ayşe
Acar Başaran Necdet İpekyüz
 Batman Batman
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen Balıkesir Milletvekili Fikret Şahin.
Buyurun
Sayın Şahin. (CHP sıralarından alkışlar)
Süreniz
beş dakika.
FİKRET
ŞAHİN (Balıkesir) – Sayın Başkan, değerli milletvekilleri; yüce heyetinizi
saygıyla selamlıyorum.
Tabii,
toplumumuz bir şiddet sarmalı içinde, bundan spor da kendine düşen payı alıyor.
Sağlıkta şiddet var, aile içi şiddet, hayvana şiddet, kadına şiddet… Umuyorum
ki getireceğimiz bu yasalarla bu şiddetin önüne geçmiş oluruz. Şimdiden ülkemiz
ve milletimiz için hayırlı olmasını temenni ediyorum.
Efendim,
ben, yasayla ilgili konuşmamı yapmadan önce, geçtiğimiz haftalarda
gerçekleştirilmiş olan İstanbul seçimlerinin Türkiye gündemine olan
yansımalarına ait bir değerlendirmede bulunmak istiyorum. 
İstanbul
seçimleri, özünde bir yerel seçim olmasına rağmen, yürütülen seçim kampanyası
ve bu kampanyadaki söylemler, seçimin tekrar edilme kararı alınması ve
Cumhurbaşkanının aktif olarak bu seçimin içine dâhil olması artık İstanbul
seçimlerini yerel seçimlerin ötesine taşımış, âdeta getirilen Cumhurbaşkanlığı
yönetim sisteminin bir yıllık değerlendirmesinin seçimi hâline gelmiştir.
İstanbul seçimleri sonrasında AK PARTİ oylarında görülen büyük kayıplar,
Cumhurbaşkanlığı yönetim sistemini tekrar tartışmaya açmıştır. 
Milletimiz,
sandıktaki tercihiyle, uygulamada olan Cumhurbaşkanlığı yönetim sistemine bir
yıl sonra onay vermemiştir. Bir kişiye her şeye karar verme yetkisinin
verilmesi ve devletin âdeta bir parti devleti hâline dönüşmüş olması
milletimizin vicdanında karşılık görmemiştir. Tarafsız olması gereken Cumhurbaşkanının
bir belediye başkan adayını seçtirmek için seçim meydanlarına inmiş olması,
hatta Cumhurbaşkanının yine seçim meydanlarında seçmenlere çay dağıtması
milletimiz tarafından yadırganmıştır çünkü halkımız Cumhurbaşkanının tarafsız
olmasına alışkın ve böyle olması gerektiğine inanmaktadır. 
Zaten,
Anayasa’mızda da Cumhurbaşkanının tarafsız olması gerektiği belirtilmektedir.
Bakınız, elimdeki, şu an yürürlükte olan Anayasa’mız; 103’üncü maddesini
sizlere de okumak istiyorum, Cumhurbaşkanının yeminiyle ilgili olan madde.
“Türkiye Cumhuriyetinin şan ve şerefini korumak, yüceltmek ve üzerime aldığım
görevi tarafsızlıkla yerine getirmek için -bakın ‘tarafsızlıkla’ diyor- bütün
gücümle çalışacağıma Büyük Türk Milleti ve tarih huzurunda, namusum ve şerefim
üzerine andiçerim.” Bakın, bu kürsüde, Cumhurbaşkanı bu şekilde tarafsız
olacağına dair ant içmişti. 
Yine,
Anayasa’nın 104’üncü maddesinde “Cumhurbaşkanı Devletin başıdır. Cumhurbaşkanı,
Devlet başkanı sıfatıyla Türkiye Cumhuriyetini ve Türk Milletinin birliğini
temsil eder.” der ve yine 117’nci maddesi Başkomutanlıkla ilgilidir.
“Başkomutanlık Türkiye Büyük Millet Meclisinin manevî varlığından ayrılamaz ve
Cumhurbaşkanı tarafından temsil olunur.” der.
Bakınız,
Anayasa'nın pek çok maddesinde bu kadar açık bir şekilde Cumhurbaşkanının
tarafsız olması gerektiği belirtilmiş olmasına rağmen bir Cumhurbaşkanının
sadece bir partinin Genel Başkanı olması kabul edilebilir midir, bunu sizlerin
vicdanına sormak istiyorum.
Bu
Mecliste, bakın, bizler, hepimiz Türkiye'de milletimizi temsil ediyoruz, farklı
bölgelerden milletvekili olarak seçildik, geldik. Sadece tek bir AK PARTİ yok
Mecliste; AK PARTİ var, Cumhuriyet Halk Partisi var, HDP var, MHP var, İYİ
PARTİ var yani hepimiz Türkiye'yi temsil ediyoruz. Cumhurbaşkanının da -eğer
milleti ve devletimizi temsil ediyorsa- sadece bir partinin Genel Başkanı
olması kabul edilebilir değildir.
Bu
-tarafsızlık- sadece siyaset açısından birtakım handikapları beraberinde
getirmemiş, bunun yanında ekonomiyle ilgili sıkıntıları da beraberinde
getirmiştir. Cumhurbaşkanlığı yönetim sisteminden itibaren enflasyon artmış,
işsizlik artmış, bütçe açığı artmış; sanayi üretimi azalmış, tarımsal üretim
azalmış, millî gelir düşmüştür. Cumhuriyetin en ağır ekonomik krizini hep
birlikte yaşıyoruz. Özetle, geldiğimiz nokta itibarıyla, Türkiye'nin, daha
fazla zaman kaybetmeden ve zarar görmeden bu sistemden vazgeçmesi ve
parlamenter sisteme geri dönmesi zorunlu hâl almıştır. Ülkeye güvenin geri
gelmesinin ilk şartı budur. Milletimizin talebi de tarafsız
Cumhurbaşkanlığından yanadır, hatta iktidar mensuplarının dahi bu yönetim
sisteminde revizyon yapılması gerektiğine dair basında açıklamaları yer
almıştır. Gerekirse bu konuda, halkımız, evet, 2017’de referandumla
Cumhurbaşkanlığı…
(Mikrofon
otomatik cihaz tarafından kapatıldı)
FİKRET
ŞAHİN (Devamla) – Başkanım, toparlıyorum.
Halkımız
her ne kadar 16 Nisan 2017 tarihinde Cumhurbaşkanlığı yönetim sistemine vize
vermiş olsa da geçmiş bir yıllık deneyim sonrasında artık Cumhurbaşkanlığı
yönetim sisteminin bizlere uygun olmadığını ve bundan geri dönülmesine dair
kararını sizlere bildirmiştir. Bu kadar Anayasa maddesinde değişiklik
yapamayacağımıza göre -doğru olanın- Cumhurbaşkanının partisinden ayrılarak
tarafsız konumda olmasını temenni ediyorum. 
Hepinizi
saygıyla selamlıyorum efendim. (CHP sıralarından alkışlar) 
BAŞKAN
– Aynı mahiyetteki diğer önerge hakkında konuşmak isteyen Mersin Milletvekili
Rıdvan Turan.
Buyurun
efendim. (HDP sıralarından alkışlar) 
RIDVAN
TURAN (Mersin) – Sayın Başkan, değerli milletvekilleri ve ekran başındaki
değerli halkımız; hepinizi saygıyla selamlıyorum. 
Sporda
şiddet konulu kanun teklifinin 1’inci maddesinde vermiş olduğumuz önerge
üzerinde söz almış bulunmaktayım. İki temel belirleme hatasının olduğunu
düşünüyorum. Bunlardan bir tanesi, genelde sporun, özelde de futbolun politika
dışı bir kategori olduğuna dair saptama. Bunlara itiraz etmemin sebebi şu: Eğer
bunları yerli yerine oturtamazsak bu konuda gerçekten spordaki şiddeti
önleyecek tedbirleri almamız mümkün değil.
Değerli
arkadaşlar, futbolun ya da daha geniş manada sporun öznesi insandır. İnsanın
olduğu her yerde doğal olarak siyaset vardır. Hatta futbol, siyasetin özel bir
kategorisidir, özel bir alanıdır; bakın, daha iddialı bir şey söylüyorum, özel
bir alanıdır. Faşist Franco, hatırlanacaktır “İspanya’yı 100 binlik beşiklerde
uyutuyorum.” demişti stadyumlar için. Yine “fado” “fiesta” ve “futbol” diye
meşhur 3F’si aslında faşist Franco’nun futbolu nasıl bir siyaset içerisinde
mütalaa ettiğinin göstergesiydi. Bunun karşıt örnekleri de var tabii ki,
yalnızca onun için konuşmak mümkün değil. 
Şimdi,
örneğin hangisi siyaset dışı bir kategori? Mesela Livorno mu siyaset dışı,
Mussolini’nin takımı Lazio mu, Barcelona mı siyaset dışı, Marseille mi siyaset
dışı? Örnekleri daha artırmak çok mümkün, bizim ülkemiz için de konuşmak
mümkün. Değerli arkadaşlar, bunların hepsi kurulması itibarıyla aslında politik
kökeni olan -örneğin Juventus gibi- olgular. Dolayısıyla futbol, çoğunlukla
iktidarlar tarafından siyaseti yeniden dizayn etmenin bir aracı olarak
kullanılmış. Aynı zamanda bir kimlik oluşturma aracıdır spor ve özelde de
futbol. Hem sınıfsal kimliğin hem millî kimliğin oluşmasında ve oluştuktan
sonra da bu kimlikleri tersten belirlemek noktasında son derece fonksiyonel
olgulardır bunlar. 
Yine,
şiddetin hastalık olduğuna dair bir belirleme var. Yani örneğin, Hitler hasta
olduğundan, ruh hastası olduğundan dolayı mı milyonlarca insanın hayatına
kastetti? Bunları eğer hastalık olarak mütalaa edeceksek, bunun geri
tarafındaki yani görüngeye takılıp arkadaki gerçekliği göremeyeceksek bunların
arkasındaki gerçekliği ortaya çıkartmamız mümkün olmayacak. Örneğin, Hitler’i
Hitler yapan uluslararası tekeller, emperyalizmin savaş güdüsü ve ihtiyacı
değerlendirilmeden Hitler’in şiddetini değerlendirmek mümkün değil. Eğer
futbolda şiddeti konuşacaksak endüstriyel futbolu konuşmak zorundayız. Toplumda
diziler vasıtasıyla pohpohlanan erkek egemenliğinin ve bununla hemhâl olmuş
ırkçılığın ne boyutlara geldiğini görmeliyiz. Bunları görmeden, endüstriyel
futbolun toplumda yaratmış olduğu tahribatı görmeden futbolda şiddet üzerine
konuşmak kanımca çok fazla mümkün değil değerli arkadaşlar.
Şimdi,
bunları atladığı için teklifte deniliyor ki… İki temel belirlemesi var. Spor
alanı belirlenmiş; müsabakaya giderken, müsabakadan çıktıktan sonra
taraftarların beraber oturduğu kalktığı, muhabbet ettiği bütün alanları, araçla
gidiş gelişi spor alanı olarak mütalaa eden bir değerlendirme var. Ya, buradaki
problem nasıl çözülecek? İnzibati yöntemlerle çözülecek. Yani onların başına
polis dikeceksin, böylece futboldaki şiddeti engelleyeceksin. “Özel seyir
alanı” diye geliştirilen kavram keza, yine öyle.
Değerli
arkadaşlar “Futbol siyaset dışıdır.” önermesine çok somut bir itiraz işte tam
da bu yasadır. Tribünlerin giderek politize olma hâli söz konusu olduğundan
dolayı, bu risk iktidar tarafından görülmüş olduğundan dolayı özelde tribün
gruplarının bu türlü inzibati yöntemlerle bastırılması ve tehdit edilmesiyle
muhalefetin bastırılacağına ya da muhalif ifadelerin ortadan kaldırılacağına
ilişkin bir “sübliminal” mesaj var bunun içerisinde. 
Stadyumlar
yalnızca barometredir. Toplum politize olduğu için stadyumlar politize olur,
toplum politize olduğu için geniş halk kitleleri politize olur. 
(Mikrofon
otomatik cihaz tarafından kapatıldı) 
BAŞKAN
– Toparlayın. 
RIDVAN
TURAN (Devamla) – Toparlıyorum Sayın Başkan.
Kaybedilen
şeyi kaybettiğiniz yerde aramalısınız. Taraftar gruplarına bu tür yasalarla
baskı üretmek bu politizasyonu azaltmaz, hele hele futbolda şiddeti hiç azaltmaz;
olsa olsa ülkemizin demokrasi kalitesini bir adım daha aşağıya düşürür,
ülkemizdeki hak ve özgürlükleri bir adım daha aşağıya düşürür. 
Madem
böyle değerli arkadaşlar, sevgili AKP’liler, elinizi korkak alıştırmayın, her
eve bir inzibat koyun, o evde izlenen futbol maçında kim tezahürat yapıyor, kim
ne yapmıyor, bunların hepsini takip etmiş olursunuz, böylece toplumda şiddeti
de kökten ortadan kaldırmış oluruz. 
Teşekkür
ediyorum. (HDP sıralarından alkışlar)
BAŞKAN
– Şimdi önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir. 
1’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
2’nci
madde üzerinde iki önerge vardır, önergeleri aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte olan (2/1974) esas numaralı Sporda Şiddet
ve Düzensizliğin Önlenmesine Dair Kanunda Değişiklik Yapılmasına Dair Kanun
Teklifi’nin 2’nci maddesinde yer alan “değiştirilmiştir” ibaresinin “yeniden
düzenlenmiştir” ibaresiyle değiştirilmesini arz ve teklif ederiz. 
 Ümit
Dikbayır Arslan Kabukcuoğlu Bedri Yaşar
 Sakarya Eskişehir Samsun
 Metin
Ergun Aylin Cesur
 Muğla Isparta
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen, Isparta Milletvekili Aylin Cesur. (İYİ
PARTİ sıralarından alkışlar)
Süreniz
beş dakika. 
AYLİN
CESUR (Isparta) – Sayın Başkan, değerli milletvekilleri; hepinizi saygıyla
selamlıyorum. 
Spor:
ister sporcu, antrenör ve kulüp yöneticileri isterse taraftar ve spor
yorumcuları olsun, içerisinde toplumun her kesimini bir araya getiren,
centilmenlik ve kardeşliğin esas olduğu bir bağ. Ancak ülkemizde futbolda ilk
akla gelenler, sahada kavga, saha dışında kulüp yöneticileri ve yorumcular
arasında atışma ve taraftarlar arasında da çatışma. 
Sporda
şiddet ülkemize özgü değil, büyük facialar başka ülkelerde de yaşandı. 1964
yılında Arjantin-Peru futbol maçında son dakikada iptal edilen golün
neticesinde çıkan arbedede 328 kişi öldü ve 500 kişi de yaralandı. 
85
yılında İngiliz Liverpool ile İtalyan Juventus futbol takımları arasında
Belçika’da oynanan Şampiyon Kulüpler Kupası finalinde de 39 kişi can verdi.
Tarihe “Heysel Faciası” olarak geçti. Bunun üzerine Başbakan Margaret
Thatcher’ın önderliğinde önce İngiliz takımları uluslararası müsabakalardan
menedildi, sonra yeni düzenlemelerle holiganizmle ciddi bir mücadele başladı.
İngiliz başbakanlarından birisi “…”(x)
diyor. Bazen çok katı önlemler almak gerekiyor. 
Ülkemizde
bu derecede büyük bir facia çok şükür yaşanmadı. İşin, şiddetin temelinde ne
yatıyor? Aslında bunları belirlemek ve buradan, en temelden başlamak lazım. 
Bir
başka sorun, maddi zorluklar nedeniyle birçok ilimizde şehri temsil eden
kulüpler profesyonel liglerde yer alamamakta, Bölgesel Amatör Lig’de var olma
mücadelesi vermekte. Kütahya, Burdur, Isparta gibi yüz binlerce vatandaşımızın
yaşadığı ve çok sayıda taraftarı olan kulüpler hak ettikleri koşullardan uzak bir
şekilde faaliyetlerini devam ettirmeye çalışıyor. Bunlara “Bölgesel Amatör Lig”
yani “BAL ligi” deniyor. Profesyonel liglerde bulunmayan şehirler için
gerçekten çok önemli ve hafta sonları bölgede heyecanla takip ediliyor. Ben de
çok keyifle zaman zaman maçlarına katılıyorum ve destek vermeye çalışıyorum.
Isparta
Davrazspor’umuz bu yıl sadece 36 bin lira destek aldı maalesef. Bunlara
deplasman katkı payı, konaklama filan, hepsi dâhil ve çok düşük. Bunun en az 2
kat artırılması gerekiyor. Davrazspor örneğinde olduğu gibi, diğer profesyonel
liglerde takımı olmayan ama şehri temsil eden kulüpler için ekstra destek
verilmesi gerekiyor, toplam en az 100 bin lira olmalı bu destek.
Şimdi,
Spor Toto profesyonel ligleri destekliyor ama BAL ligine bu desteği vermiyor.
Bu kaynağın sağlanması lazım. Spor Toto Genel Müdürlüğünden gelen Spor
Bakanımız Sayın Mehmet Kasapoğlu’nun bu konuya el atacağını düşünüyorum ve
kendisinden istirham ediyorum. 
BAL
liginden 3. Lig’e yükselme statüsü de yanlış çünkü yükselmek için ligi şampiyon
olarak tamamlamak da yetmiyor. 11 tane şampiyon takım var, bunlar kendi
aralarında bir müsabakaya daha tabi tutuluyorlar ve 9 tanesi yükseliyor. Bundan
dolayı Burdur Bucak Belediye Oğuzhanspor ve Konya Akşehirspor şampiyon
oldukları hâlde 3. Lig’e yükselemediler. Onların mağduriyetlerinin giderilmesi
lazım. Sayın Bakanımızın bu konuya da el atacağını ve bu geçişi düzenleyeceğini
umut ediyorum. 
Gelelim
Ispartaspor’a; 1967’de kuruldu, renklerini şehrin simgesi olan gül ve
yaprağından alan pembe yeşilli forma uzun süre profesyonel liglerde mücadele
vermesini sağladı ve birçok sebeple, başka takımlar gibi profesyonel liglere
veda etti Ispartaspor’umuz. Davrazspor, yeni ismiyle Isparta 32 Spor, 3
şampiyonluk mücadelesi vermesine rağmen, henüz hedefine ulaşamadı. 
Süleyman
Demirel Üniversitesi ve Uygulamalı Bilimler Üniversitesinin 100 bin öğrencisi
var, diğer öğrencilerle beraber Isparta’da 150 bin genç var ama bunların spor
yapacakları alanlar yetersiz. Semt sahaları, spor alanları ivedilikle
yapılmalı. Belediyeler bunları yapıyor, projeleri de var önümüzde ama bu
yeterli değil. Karşı değiliz ancak altyapı tesislerinin bir an önce yapılması
lazım ve Bakanlığın bu işe el atması lazım. 
Şimdi,
bazı illerimizin profesyonel liglerde takımı yok. Bir yasa teklifiyle bu
illerin takımlarından birinin bir sefere mahsus 3. Lig’e alınması sağlanmalı.
Bununla ilgili Aksaray Milletvekilimiz Sayın Ayhan Erel’in bir kanun teklifi
var. Bu teklifin Meclis gündemine alınması ve buna hep beraber sahip çıkmamız
gerektiğini düşünüyorum. 
Isparta’da
şehrin tek takımı olan Isparta 32 Spor, maalesef BAL liginde ilçe ve kasaba
takımlarıyla zor şartlarda mücadele ediyor. Üstelik bu ligde bütçeniz olsa bile
bu defa da transfer yasağı var, istediğiniz kişiyi transfer edemiyorsunuz. Bunların
da düzenlenmesi lazım. Oysaki Isparta, Atatürk Stadı’yla, gece maçlarının
oynanabileceği standartlara sahip altyapısı olan da bir şehir. Üstelik Davraz
Kamp Merkezi’miz var, futbol kulüplerinin kamp yapabilmeleri için çok ideal
şartlara sahip. Eğirdir, Şarkikaraağaç gibi oksijeni bol spor kamp
merkezlerimizin yanı sıra Süleyman Demirel Üniversitesindeki Sporcu Sağlık
Merkezinde sakatlanmalara anında müdahale edecek donanım var. 
Sayın
Spor Bakanımızın dikkatine sunuyorum: Gerekli reformları yapınız, hem kentlerin
gelişimine hem ülke sporunun gelişimine öncülük ediniz, isminizi Spor Bakanı
dışında “sporun ağabeyi” olarak tarihe yazınız.
(Mikrofon
otomatik cihaz tarafından kapatıldı)
BAŞKAN
– Toparlayın.
AYLİN
CESUR (Devamla) – Gerçi ilk Gençlik ve Spor Bakanımız Sayın İsmet Sezgin’dir,
Sayın Demirel’in hükûmeti zamanında ilk Gençlik ve Spor Bakanlığı başladı.
Ağabeyi değilse bile sporun büyüğü olarak eminim, milletin gönlünde yeriniz
olacaktır Sayın Bakanım.
Çok
güzel örnekler var tüm yetersizliklere rağmen, onu da söyleyerek sözlerime son
vereceğim. Atabey’imizde bir Samsunlu kadın öğretmen çıktı ve orada yatılı
bölge okulundaki kız öğrencileri yetiştirdi, onlardan birkaç tanesi madalyalar
aldı; biri Kadriye, ülkemizi uluslararası alanda temsil ediyor, büyük
madalyalar kazanıyor, en son gümüş madalya aldı; gururluyuz. Demek ki
olabiliyor, demek ki kentlerimize ve bu çocuklarımıza sahip çıkmak lazım.
Gelin, hep beraber bu düzenlemeleri yapalım diyorum, Sayın Bakanımıza buradan
tekrar sesleniyorum.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 2’nci maddesindeki “şeklinde”
ibaresinin “olarak” şeklinde değiştirilmesini arz ve teklif ederiz.
 Süleyman
Bülbül Turan Aydoğan Zeynel Emre
 Aydın İstanbul İstanbul
 Fikret
Şahin Erdoğan Toprak Rafet Zeybek
 Balıkesir İstanbul Antalya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen, Antalya Milletvekili Rafet Zeybek. (CHP
sıralarından alkışlar)
Süreniz
beş dakikadır. 
RAFET
ZEYBEK (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
Görüşmekte
olduğumuz bu yasa teklifinin, bütün olarak ele alındığında, ana teması; bir,
yasaklar genişletiliyor; iki, cezalar artırılıyor. Yasaklarda da en önemli iki
unsurdan birincisi “spor alanları” tanımının ölçüsüz bir şekilde
genişletilmesi, ikincisiyse biyometrik uygulamalarının getirilmesi. 
Değerli
milletvekilleri, sporun çok ciddi sorunları var. Sayın Bakanımız “Bir buçuk
yıldır bunun hazırlığını yapıyoruz.” dedi ama aslında o bir buçuk yıl
içerisinde sporun yapısal, yönetsel, ekonomik durumlarının ele alınması
lazımdı. Yine hepimiz biliyoruz ki artık federasyonlar ve kulüpler maalesef
iktidarların ve belediyelerin emri altına girmiştir. Bunları ortadan
kaldırmadan, spora gerçekten, özlediğimiz gibi dostluk, kardeşlik, sevgi, barış
unsurunu katmadan sporda gelişmemiz mümkün değil. Öncelikle aslında bu
sorunların ele alınması gerekiyordu ama sadece cezaların arttırılması ve
yasakların arttırılması… Maalesef, Türkiye’de son yıllarda hep bir sınırlama,
hep bir ceza arttırımı… Oysa hukukçu arkadaşlar şunu çok iyi bilir: Cezaları
arttırarak, yasakları çoğaltarak asla suçları önleyemeyiz. Evet, elbette sporda
şiddetin, düzensizliğin bir yaptırımı olacak ama biliyorsunuz, bu yasal
düzenleme ilk olarak 2004 yılında yapılmıştı, o zaman cezai bir yaptırım yoktu.
2011 yılında cezai yaptırım getirildi ama sekiz yıl sonra şiddeti önleyemedik,
arttıracağız cezaları, yasaklar getireceğiz. Değerli arkadaşlar, eğer böyle
gidersek, sekiz yıl sonra bu cezaları tekrar artırmak, yasakları tekrar
çoğaltmak zorunda kalırız. Bunlar çözüm değildir. 
Şimdi,
Sayın Bakan yine “Bu yasa teklifinin hazırlanması aşamasında her kesimle
görüştük.” dedi. Ama sporun asli unsuru taraftardır. Ben, açıkçası, bu yasa
teklifi sunulunca, özellikle seçim bölgem olan Antalya’da faaliyet gösteren 07
Taraftar Derneği yetkilileriyle görüştüm, hiç haberlerinin olmadığını
söylediler. Yine, Taraftar Hakları Derneği yetkilileriyle görüştüm “Hiç
haberimiz olmadı, apar topar getirildi. Biz hiç bilmiyorduk.” dediler.
Şimdi,
değerli arkadaşlarım, biz eğer bütün taraftarları potansiyel suçlu görürsek bu
spora katkıda bulunamayız. Suçlular cezalandırılır, yaptırımı da var zaten. Ama
bütün taraftarlarımıza sanki bir suçlu gibi yasaklarla, cezalarla, baskılarla
sporu geliştiremeyiz. Bu, tamamen sporu bir baskı altına alma yoludur. Bu yol
doğru değildir.
Özellikle
bu biyometrik uygulamasından kesinlikle vazgeçilmelidir. Yine, spor alanlarının
bu kadar genişletilmesinden vazgeçilmelidir, yoksa bundan sonra yapacağımız bir
yasa teklifinde bütün Türkiye’yi spor alanı ilan etmek zorunda kalırız.
Ben
de bu yasanın hem sporcularımıza hem de milletimize hayırlı olmasını diliyorum.
Saygılarımı
sunuyorum. (CHP sıralarından alkışlar) 
BAŞKAN
– Teşekkür ederim Sayın Milletvekili.
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü
madde üzerinde bir önerge vardır, önergeyi işleme alacağım.
Türkiye Büyük Millet Meclisi Başkanlığına
Görüşülmekte
olan 92 sıra sayılı Kanun Teklifinin çerçeve 3 üncü maddesinde yer alan
"aynı fıkraya aşağıdaki bent eklenmiş,” ibaresinin ve maddeyle 6222 sayılı
Kanunun 5 inci maddesinin üçüncü fıkrasına eklenen (d) bendinin madde metninden
çıkarılmasını ve maddede yer alan "aynı bende "devredebilir”
ibaresinden sonra gelmek üzere "ve teknik hizmet satın alabilir” ibaresi
eklenmiş ve bentte yer alan “, devir ve temlik edilemez” ibaresi madde
metninden çıkarılmıştır.” ibaresinin "aynı bende "ilişkin alacaklar”
ibaresinden sonra gelmek üzere "ile kulüplerle bankalar arasında yapılan
yeniden yapılandırma işlemleri kapsamındaki tüm banka alacakları” ibaresi ve
"devredebilir” ibaresinden sonra gelmek üzere "ve teknik hizmet satın
alabilir” ibaresi eklenmiştir.” şeklinde değiştirilmesini arz ve teklif ederiz.
 Muhammet
Emin Akbaşoğlu Engin Altay Erkan Akçay 
 Çankırı İstanbul Manisa
 Hakkı
Saruhan Oluç Saffet Sancaklı Mehmet Doğan Kubat
 İstanbul Kocaeli İstanbul
 Erdoğan
Toprak Osman Aşkın Bak Lütfü Türkkan İstanbul Rize Kocaeli
 Akif
Çağatay Kılıç
 İstanbul
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Takdiri Sayın Genel Kurula
bırakıyoruz. 
BAŞKAN
– Önerge hakkında konuşmak isteyen? Yok. 
Gerekçeyi
okutuyorum:
Gerekçe:

Önergeyle
kamu kurum ve kuruluşlarına ait alacaklar ile kulüplerle bankalar arasında
yapılan yeniden yapılandırma işlemleri kapsamındaki tüm banka alacakları hariç
olmak üzere; merkezî pazarlama ve bilet satışından elde edilecek kulüplere ait
federasyon ya da yetki verdiği üçüncü kişiler nezdindeki gelirlerin devir ve temlik
edilemeyeceğine ilişkin düzenleme yapılarak kulüplerin daha fazla
borçlanmalarının önüne geçilmek istenilmiştir. Ayrıca seyircilerin müsabaka ve
seyir alanlarına girişinde biyometrik yöntemlerle kimlik doğrulama sisteminin
kurulmasına ilişkin eklenen hüküm madde metninden çıkarılmaktadır. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
3’üncü
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Madde kabul edilmiştir.
4’üncü
madde üzerinde ikisi aynı mahiyette olmak üzere üç önerge vardır. Aynı
mahiyetteki ilk iki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 4’üncü maddesinin kanun
teklifinden çıkarılmasını arz ve teklif ederiz.
 Tuma
Çelik Meral Danış Beştaş Hüseyin Kaçmaz
 Mardin Siirt Şırnak
 Necdet
İpekyüz Rıdvan Turan Ayşe Acar Başaran
 Batman Mersin Batman

Aynı
mahiyetteki diğer önergenin imza sahipleri:
 Ümit
Dikbayır Aylin Cesur Bedri Yaşar
 Sakarya Isparta Samsun
 Arslan
Kabukcuoğlu İsmail Koncuk
 Eskişehir Adana
BAŞKAN
– Komisyon önergelere katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen, Şırnak Milletvekili Hüseyin Kaçmaz.
Buyurun.
(HDP sıralarından alkışlar) 
HÜSEYİN
KAÇMAZ (Şırnak) – Sayın Başkan, değerli milletvekilleri; sporda şiddet ve
düzensizliğin önlenmesine ilişkin bu kanun teklifine grubumuzca bence zaten
yeterince muhalefet edildi ve ilgili aktarımlar yapıldı.
Söz
konusu kanun teklifi, evet, gerekli. Sporda şiddetin önlenmesi ve düzensizliğin
önlenmesi, evet, elzem bir durum. Ancak daha elzem, daha yakıcı sorunlarımız
varken açıkçası şu an böyle bir kanun teklifinin Genel Kurula getirilmesini,
halkın taleplerini karşılamadığı gerekçesiyle ben biraz olumsuz olarak
görüyorum. Şöyle ki: Uzun zamandır beklenen, toplumda artık bir beklenti hâline
gelen bir af ya da infaz yasasında değişiklik talebi var. Her gün belki birçok
vekilimizi cezaevlerinden aramalarıyla ya da tutuklu, hükümlü ailelerinin
aramalarıyla sürekli bu af durumu gündeme geliyor. Dolayısıyla, halka verilen
bu umudun karşılanması, Meclis tatile girmeden en azından yapılacak
düzenlemeyle birçok insanın bu mağduriyetinin ve talebinin giderilmiş olması
gerektiğini düşünmekteyiz. 
Tabii,
sadece bu sorun değil, açıkçası Kürt meselesinin çözümsüzlüğü sebebiyle sporda
da birçok durumla karşı karşıya kalıyoruz ki vekil arkadaşlarımız, grup başkan
vekilimiz dile getirdi, birçok olayı da anlattı, Amedspor’un, Dersimspor’un,
Cizrespor’un karşılaştığı ırkçı saldırıları dile getirdi.
Bunlarla
birlikte, açıkçası biraz bu kanundan vareste, birkaç gün içerisinde seçim
bölgem olan Şırnak’ta Kürt meselesinin çözümsüzlüğü sebebiyle yaşanan o
görüntüyü size aktarmak istiyorum. Aynı gün içerisinde bir veya birden fazla
yerde askerî operasyonlar sebebiyle orman yangınları meydana geliyor, aynı gün
içerisinde onlarca eve polis baskınları düzenleniyor, işkence ve şiddet
iddiaları her gün kamuoyunda gündeme geliyor. Bununla birlikte, Kürt
meselesinin çözümü konusunda, demokratik çözümü konusunda açıkçası bir gayret
sarf edilmediği için ve yine şiddet temelli ya da güvenlikçi bir anlayışla
çözmeye gayret sarf edilmesi nedeniyle maalesef ki 2015 ve sonrasında birçok
şehrimizde sokağa çıkma yasakları ilan edildi ve bir savaş hâli yaşandı. Bu
savaş hâli sonrası yaşanan çatışmalar sonrası -ben de o dönemde avukatlık
yapıyordum, seçilmeden hemen önce de avukatlık yapıyordum- maalesef ki şu an
bölgede hukuk adına hiçbir şey kalmadı. Daha önce, istinaf mahkemesinin
“Haklarında herhangi bir somut, kesin, şüpheden uzak delil yok.” dediği, 8
teşhis tanığının beyanının olduğu dosyalarda bile “Bunlar sadece soyut
iddiadır.” diyordu, beraat kararı veriyordu ancak şu an tek bir kişinin bile
soyut iddialarıyla ağırlaştırılmış müebbet hapis cezası alabiliyorsunuz
bölgede. Kürt olmanın bedeli de bu ülkede maalesef ki budur. Yarın öbür gün bu kararı
verenler bu halkın önünde, yargının önünde bunun da hesabını verecekler. Bu
durum tabii ki spontane bir şekilde gelişmedi. Bu kararlar verildi, evet,
bunlar hukuki kararlardı. Ceza hukukunda somut deliller olması ve kesin, her
türlü şüpheden uzak deliller olması gerekiyorken maalesef ki -Yargıtay 16. Ceza
Dairesininkinde belli ki üst mercilerden bir talimat alındı- sadece hakkınızda
bir teşhis tanığının soyut beyanları olması halinde bile ağırlaştırılmış
müebbet hapis cezası alabiliyorsunuz. Şu an bölgede tüm dosyalar buna evrilmiş
durumda. Artık bölgede avukatlar avukatlık yapmak istemiyor. Adaletin, yargının
olmadığı yerde avukatlık da yapılmak istenmiyor. 
Tüm
bu sebeplerle, Kürt meselesi gibi yakıcı bir mesele varken spordaki şiddet ve
düzensizliğe zaman ayrılmasını ben doğru bulmuyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Aynı mahiyetteki diğer önerge hakkında konuşmak isteyen Adana Milletvekili
İsmail Koncuk. (İYİ PARTİ sıralarından alkışlar)
Süreniz
beş dakikadır.
İSMAİL
KONCUK (Adana) - Sayın Başkan, değerli milletvekilleri; yüce heyetinizi
saygıyla selamlıyorum. 
Tabii,
kanunla ilgili şerhlere baktım, bütün siyasi partilerin spor gibi bir konuda
dahi şerhleri var. Buradan şunu çıkarıyoruz ki bu Meclis spor gibi bir konuda
bile mutabakat sağlayamıyor. Bu anlayışı aşmamız lazım geldiğini düşünüyorum.
Hâlbuki spor konusu hepimizi ilgilendiren, herkesi ilgilendiren ve sağlıklı
çözümler bulunması gereken bir konudur, bunun için de kafa kafaya vermek lazım
gelir herhâlde ama iktidar partisinin kanun yapma şekli ben bilirimci anlayışa
dayandığı için her konuda, her kanunda böyle tartışmaları maalesef ittifak
oluşturamadan yapıyoruz. 
Değerli
milletvekilleri, ben enflasyon konusundan bahsedeceğim. Enflasyon konusunda çok
ciddi bir tartışma var. Bakın, Tekirdağ, Edirne, Kırklareli’nde eksi 0,07
enflasyon oranı; Balıkesir, Çanakkale’de eksi 0,23; Adana, Mersin’de eksi 0,44;
Gaziantep, Kilis’te eksi 1,14. Enteresan bir sonuç yani Gaziantep, Adıyaman,
Kilis’te TÜİK bölge müdürünü kutlamak lazım, bu sonuca nasıl ulaşmış diye. Şu
anda enflasyon rakamlarının gerçeği yansıtmadığı herkes tarafından
tartışılıyor. Bakın, temmuz ayı itibarıyla emeklilerimize, memurlara, işçilere
enflasyon farkı vereceğiz. Ben yıllardır gördüm ama bu dönemde daha enteresan
durumlarla karşı karşıya kalıyoruz. Temmuzda enflasyon farkı söz konusu
olduğunda enflasyonda bir hareketlenme başlıyor. 
Şimdi,
Yeniçağ gazetesinden Ahmet Takan bir yazı yazmış, TÜİK’te yaşanan baskıyı
anlatıyor. Diyor ki: “Üst düzey bir yetkili şunları söyledi bize: ‘Bölge
müdürlerini çağırdılar, önlerine hedef koydular, o hedefi tutturan bölge
müdürleri belli -bu Adıyaman, Antep’te iyi tutturmuş bölge müdürü, belli,
yerleri sağlamlaştı- hedefi tutturamayan bölge müdürleri değiştirilebilir. ‘Bakan
Danışmanı Ertuğrul Altın -Ahmet Takan’a göre söylüyorum- TÜİK Başkanı dışında
bölge başkanlarını çağırıyor, şunu söylüyor: ‘Herkes ayağını denk alsın,
medyayla konuşanların hepsine istediğimizi yaparız. Türkiye’nin ekonomik
yapısının, geleceğe yönelik olarak zarar etmemesi lazım. Devlet için, vatan
için, reisimiz için fiyatlar Sayın Bakanın dediği gibi kontrol edilecek ve
çıkacak.’ diyor ve tehditler savuruyor.” diyor Ahmet Takan.
Değerli
milletvekilleri, bunlar doğru mu, bilmiyorum. TÜİK Başkanının bu enflasyon
rakamlarını, akıl almaz rakamları açıklaması lazım. Şu anda…
CEMAL
ENGİNYURT (Ordu) – İsmail Başkan, yalandır yalan. Ahmet Takan yazdıysa yalan
yazmıştır. 
İSMAİL
KONCUK (Devamla) – Bilmiyorum, araştırılır. Şimdi, yalansa… “Bakan Danışmanı
Ertuğrul Altın” diye isim de veriyor, kaynak göstererek Ahmet Takan ifade
ediyor, yazıyı yazıyor. 
Şimdi,
işçiler için toplu sözleşmeye oturuldu, TÜRK-İŞ taleplerini ortaya koydu.
Ağustos ayında da memur ve memur emeklileri için sendikalar toplu sözleşme
masasına oturacak ve bu enflasyon rakamları üzerinden pazarlık yapılacak
değerli milletvekilleri. 
24
Hazirandan bu yana yaşadığımız ekonomik sıkıntıları bir düşünün. Bu ülkede
dolar 7,5’lara kadar yükseldi, 7,5’lara kadar ve o 7,5 TL’ye kadar çıktığı
dönemlerde artan mal ve hizmet fiyatları çok fazla düşmedi ama memurun,
işçinin, emeklinin, asgari ücretlinin maaşlarında bu ekonomik gerçeklere uygun
bir maaş artışı yaşanmadı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
İSMAİL
KONCUK (Devamla) – Eğer TÜİK Sayın Bakanın talimatıyla “Reisimiz mutlu olsun.”
diye bu enflasyon rakamlarıyla oynuyorsa -emir ve talimatla- Hükûmet işçiye,
memura, emekliye, asgari ücretliye, BAĞ-KUR’luya alenen ihanet ediyor demektir.
Lütfen, enflasyon rakamlarıyla oynanmasın. 
Eğer
bunlar doğruysa TÜİK Başkanı bir dakika bile o makamda tutulmamalıdır. Eğer
bunlar doğruysa bu Hükûmetin neyine güveneceğiz biz ya? Sendikalar, bu toplu
sözleşmede bu sahte, doğru olmayan enflasyon rakamları üzerinden nasıl pazarlık
yapacaklar, nasıl toplu sözleşme imzalayacaklar? Onun için Hükûmetin bu konuda
üzerine düşeni yapması lazım. TÜİK’in üzerine yapışan bu lekeden bir an önce
kurtarılması gerekir diyorum. 
Saygılar
sunuyorum. (İYİ PARTİ sıralarından alkışlar)
BAŞKAN
– Şimdi aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu. 
MUHAMMET
EMİN AKBAŞOĞLU (Çankırı) – Sayın Başkanım, kayıtlara geçmesi açısından, sayın
konuşmacı da zaten şarta bağlı olarak “gerçekse, gerçekse” diye birçok, sağda
soldaki gerçek dışı konuşmaları toplayıp “Gerçekse şöyle olur, böyle olur.”
diye tahayyüli, tamamen hayalî bir konuşma üzerine bir şeyler söyledi. Bunların
gerçek dışı olduğunu ifade etmek istedim. 
Teşekkür
ederim. 
BAŞKAN
– Teşekkür ederim. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 4’üncü maddesiyle değiştirilmesi
öngörülen üçüncü fıkranın üçüncü cümlesindeki “güvenliğin sağlanması amacıyla”
ibaresinin “güvenlik amacıyla” şeklinde değiştirilmesini arz ve teklif ederiz. 
 Süleyman
Bülbül  Turan Aydoğan  Zeynel Emre
 Aydın İstanbul İstanbul

 Fikret
Şahin  Erdoğan Toprak Utku Çakırözer 
 Balıkesir İstanbul
 Eskişehir 

BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge hakkında konuşmak isteyen, Eskişehir Milletvekili Utku Çakırözer. (CHP
sıralarından alkışlar)
Süreniz
beş dakikadır. 
UTKU
ÇAKIRÖZER (Eskişehir) – Sayın Başkan, değerli milletvekilleri; yüce Meclisimizi
saygıyla selamlıyorum. 
Bugün
burada, Genel Kurulda sporda şiddet yasasını görüşüyoruz. Resmî gerekçe şiddeti
önlemek ama işin aslı yurttaşı, sporseverleri fişlemekten başka bir şey değil
çünkü tribünler “Her şey çok güzel olacak.”, “Mazbatayı ver.” dedi, arkasından
ceza gibi bu yasa Meclise getirildi. Amaç on binlerce sporseveri
müsabakalardan, spordan uzak tutmak. Amaç Çarşı’yı, Genç Fenerlileri,
Ultraaslan’ı, Eskişehir’in Nefer’ini, Altes’ini, Adana’nın Şimşeklerini,
Ankaragücü’nün Gecekondu’sunu cezalandırmak, “Güvenlikçi önlem getiriyoruz.”
diyerek aslında özgürlük alanlarını kısıtlamak. 
Genel
Kurulda bu yasa var, komisyonlarda ne var? Turizm alanlarının teşvik yasası
var. Değerli arkadaşlar, ne yurttaşı fişlemek ne yandaşa turizm teşviki
dağıtmak Türkiye'nin gündemidir. Vatandaşın gündemi, Türkiye'nin gündemi
adalettir. Bakın, bizler burada taraftarları cezalandırmayı, tribünleri yine
yeniden cezalandırmayı konuşurken haksız, hukuksuz bir şekilde hapislerde yatan
yüzlerce aydınımızın, on binlerce kader mahkûmunun gözü haftalardır ha geldi ha
gelecek denen yargı reformunda. Hâl böyleyken bu yasanın çıkarılmasının acelesi
var mıydı değerli arkadaşlarım? İnsanlar cezaevinde nöbetleşe yatmak
zorundayken biz binlerce yurttaşı daha cezaevi kapısına gönderecek kanunlar
çıkarmamalıyız. 
Değerli
arkadaşlar, keşke statları terbiye etme ve vatandaşı fişleme arayışları yerine
spor kulüplerimizi ekonomik olarak güçlendirecek adımları, sporu siyasetin
etkisinden tamamen çıkaracak adımları konuşabilseydik bugün bu yüce Meclisin
çatısı altında. Bakın, o kadar başarılı Anadolu kulüplerimiz var ki futbolun
sadece üç büyüklerin arasında oynanmadığını, bütçesi küçük ama yüreği büyük
Anadolu kulüplerinin de bu alanda iddialı olduğunu Türkiye'ye gösteren
kulüplerimiz: İşte Bursaspor, işte Göztepe, Ankaragücü, Akhisarspor,
Elâzığspor, Sakaryaspor, Eskişehirspor, Anadolu’da futbol aşkını, spor aşkını
ateşleyen takımlar. Bu takımların desteğe ihtiyacı var. “Futbol” demek sadece
Passolig çıkarmak değil, sadece vatandaşı fişlemek demek değil. 
Bakın,
Passolig kartlarının fiyatı yedi yılda yüzde 300 artmış. Kulüplerin vergi ve
prim ödemeleri yüzde 300 artmış ama kulüplerin yegâne geliri Spor Toto
gelirleri artmıyor. Burada bunları konuşalım. Örneğin kırmızı-siyah renkleriyle
“Anadolu Yıldızı” olarak yıllarca statlarda fırtına gibi esen, vefakâr
taraftarının ünü ülke sınırlarımızı aşan, futbolun sadece İstanbul’dan ibaret
olmadığını herkese gösteren Eskişehirspor’umuz zor bir dönemden geçiyor.
Transfer yasağının aşılamaması, kulüp lisansının alınamaması, puan silme cezası,
yaşanan maddi kriz ve milyonlarca lira borçla Eskişehirspor zor koşullar
altında ama buna rağmen yılmıyor, pes etmiyor; gerekirse altyapı topçularıyla
sahaya çıkıyor, takır takır yüreğiyle oynuyor.
Şimdi,
borçları var dedik. Federasyondan, Spor Toto’dan gelen para temlike gidiyor. Bu
sezon 12 milyon lira gelecek, tamamı temlike gidecek. Kulübün elinde 1 kuruş
para yok. Ya ne yapılabilir? Bakın, borcunu ödeyemeyen vatandaşlarımızdan bile
maaşının belli bölümü kesiliyor. Hayatını sürdürebilmesi için kalan bölümünü
kullanmasına imkân veriliyor. Kulüplerin yaşayabilmesi için gelirlerinin hiç
olmazsa üçte 1’i ya da dörtte 1’ine dokunulmamasını sağlayacak bir düzenleme
burada yapılmalıdır.
Ayrıca
yayın gelirleri meselesi var. Eskişehirspor’umuzun bir sezonda oynayıp
alabileceği parayı Süper Lig takımları bir maçta alıyor. Oysa Anadolu’nun dört
bir yanında futbol ateşi çok canlı. Bakın, bir örnek vereyim: Geçtiğimiz sezon
Galatasaray-Beşiktaş maçını 27 bin seyirci izlerken aynı hafta
Eskişehirspor-Denizlispor maçını 26 bin kişi izlemiş. Anadolu’daki heyecana
bakın ama gelirlere gelince arada uçurum var. Oysa biz de saha kirası
veriyoruz, biz de deplasman masrafı yapıyoruz, kamp masrafı yapıyoruz.
Değerli
arkadaşlarım, tabii, burada az önce kanunun gerekçesini açıklayan bir
milletvekili arkadaşımız örnek olarak ilginç bir şekilde her ikisi de
Eskişehir’de geçen olaydan bahsetti. Biri, Eskişehir’de oynanan bir maç, bir
diğeri de Eskişehirspor’un taraf olduğu bir maç. Ben burada şunu ifade etmek
isterim bir yanlış algı ortaya çıkmaması için: Hem Eskişehir’imiz hem de
dediğim gibi Türkiye’nin göz bebeği Eskişehirspor taraftarımız asla ve asla,
kata şiddetle yan yana getirilebilecek bir şehir, bir taraftar değildir.
Bugün
hep futbol konuşuluyor ama Türkiye’de on binlerce, yüz binlerce gencimiz birçok
spor alanında kendilerini yetiştiriyor. Onlara destek olmalıyız değerli
arkadaşlarım. Bakın, hepimizin gururu bir kızımız var: Paralimpik yüzücümüz
Sümeyye Boyacı. Havuzda asla engel tanımıyor. Türkiye’de kazandı, Avrupa’da
kazandı, dünya şampiyonasında kazandı, olimpiyatlarda kazandı, yüzmede
gururumuz. Spor aşkını, her engeli aştığını tüm dünyaya gösterdi ama bakın
Sümeyye’nin yüzeceği bir havuz yok Eskişehir’de. Sayın Bak da Spor Bakanlığı
döneminden biliyor. Yenikent Kapalı Yüzme Havuzu’nun yapımı yılan hikâyesine
döndü, yıllardır bitmiyor. Belediyelerin havuzları olmasa antrenman yapacak
yeri yok Sümeyye’nin.
(Mikrofon
otomatik cihaz tarafından kapatıldı)
BAŞKAN
– Buyurun.
UTKU
ÇAKIRÖZER (Devamla) – Sadece Sümeyye değil, yüzlerce minik, yüzlerce genç bu
havuzu bekliyor Eskişehir’de. Bizim bunları konuşmamız lazım. 
Bir
başka örnek, Eskişehirli kick boksçu Ömer Ömürlü. Babası kâğıt toplayarak
yetiştiriyor Ömer’i. Ömer’in tek hayali var, şampiyon olmak ama bunun tek koşulu
var: Türkiye şampiyonasının Eskişehir’de yapılması çünkü ekonomik sıkıntıları
nedeniyle başka illere gidemiyor; hayalini kurduğu altın madalya için tek yol,
maçların Eskişehir’de yapılması. Anadolu’nun dört bir yanında böyle yetenekli
yüzlerce, binlerce gencimiz var. Biz bugün taraftarı fişlemeyi, cezalandırmayı
konuşmak yerine yok olan spor takımlarımızı nasıl yaşatacağımızı, bazen
bedenlerinin, bazen hayatın engellerine rağmen yüreklerindeki spor aşkını canlı
tutarak bizlere şampiyonluk gururu yaşatan yavrularımızı nasıl
destekleyeceğimizi konuşmalıyız aslında. Kulüplerimizi, amatör ve lisanslı
sporcularımızı desteklemezsek Türkiye’de sporu bir milim dahi ileri
götüremeyiz.
Hepinizi
saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– En güzel konuşma tanınan sürede biten konuşmadır. Tekrar ediyorum: Hazırlık
olmayınca konuşma zamanında bitmiyor. Dolayısıyla milletimize, Meclisimize
yakışanı, hazırlıklı gelip konuşmayı zamanında bitirmektir.
Şimdi
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
5’inci
madde üzerinde iki önerge vardır, önergeleri aykırılık sırasına göre işleme
alacağım ve oylarınıza sunacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 5’inci maddesinin kanun
teklifinden çıkarılmasını arz ve teklif ederiz.
 Tuma
Çelik Rıdvan Turan Meral Danış Beştaş
 Mardin Mersin Siirt
 Ayşe
Acar Başaran Necdet İpekyüz
 Batman Batman
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım.
BAŞKAN
– Önerge hakkında konuşmak isteyen Batman Milletvekili Ayşe Acar Başaran. (HDP
sıralarından alkışlar)
Süreniz
beş dakikadır.
AYŞE
ACAR BAŞARAN (Batman) – Sayın Başkan, değerli milletvekilleri; hepinizi
saygıyla selamlıyorum.
Bugün
Sporda Şiddet ve Düzensizliğin Önlenmesine Dair Kanun Teklifi üzerine
konuşmalar yapıyoruz ama sabahtandır gözlemlediğimiz kadarıyla spor deyince
aklımıza ilk futbol, futbol deyince de maalesef sürekli olarak erkekler
geliyor. Aslında, spor derken spor, sadece futbol değildir; spor, sadece
erkekleri ilgilendiren bir mesele de değildir ama tabii Türkiye’de siyaset,
toplumsal gerçeklik her zaman erkek tarafında olduğu için yine ortaya çıkan
tabloda, erkek egemen bir Mecliste sadece erkekleri ilgilendiren bir kanun
konuşuyormuşuz gibi bir izlenim maalesef bende doğdu. 
Değerli
arkadaşlar, bir örnek vereyim size, daha sonra kanun teklifiyle ilgili
şerhlerimizi de ifade edeceğiz. Batman’da bir kadın futbol takımımız var ve
maalesef erkekler kadar desteklenmedikleri için 3. Lig’den 2. Lig’e çıkmış
olmalarına rağmen büyük zorluklar yaşamaktadırlar. Eğer Meclisimiz Türkiye’de
en azından sporda bir ilerleme olması gerektiğini düşünüyorsa bence bu
toplumsal cinsiyet bakış açısıyla da bakmalı ve kadın sporcuların önünü açmak
için de bazı düzenlemeler yapmalıdır. Tabii ki, bu kadın futbol takımımız hem
kadınlardan oluştuğu için belli zorluklar yaşamakta hem de Kürt oldukları için
bazı zorluklar yaşamaktadır. 
Şimdi,
eğer sporda şiddeti konuşuyorsak, aslında toplumsal olarak ortaya çıkan
kutuplaşmanın, militarizmin, nefret söylemlerinin en yukarıdan başlayıp
sahalara, meydanlara nasıl ulaştığını vereceğim örnekte de görebilirsiniz. 
Kadın
futbol takımımız Kayseri’de bir maça çıkıyor ve gerçekten çok başarılı
birtakım. Aralarında Kürtçe paslaşma yaptıkları için Kayseri’de saldırıya
uğruyorlar. Şimdi, biz hangi kanunla bu saldırının önüne geçebiliriz? Hiçbir
kanunla değerli arkadaşlar çünkü aslında, dilimiz, söylemimiz, siyasetimiz eril
olduğu için, dilimiz, üslubumuz, siyasetimiz nefret üzerine kurulduğu için
toplumsal yansıması da maalesef bir kadın futbol takımının Kürtçe konuştuğu
için Kayseri’de saldırıya uğraması. 
Futbolda,
biz de biliyoruz, sahalarda, maçlarda yapılan cinsiyetçi, nefret söylemi
barındıran birçok söylem var ama bunun için bir kanun yapmaya gerek yok.
Aslında, Türk Ceza Kanunu’nda bununla ilgili düzenlemeler var ama tabii ki
Türkiye’de yargı, maalesef beklenen bir pakette hâlâ beklenti hâlinde olduğumuz
için, yargıda adil bir bakış açısı olmadığı için, şu anda mevcut yargılama sistemi
tamamen iktidarın söylemi ve eylemini destekler biçimde olduğu için bunlar
yargılanmaz hatta Diyarbakırspor’da Amedspor’da olduğu gibi aslında saldırıya
uğrayan takım bir şekilde cezalandırılırken saldırı gerçekleştiren takımlar da
bu şekilde mükafatlandırılıyorlar. İşte, onun için asıl mesele bu tür kanunlar
getirmek değil. Bu kanunun tamamında… Bizler de inceledik, muhalefet şerhimizi
de ifade ettik, Adalet Komisyonunda da arkadaşımız dile getirdi, bu tamamen bir
fişleme ve iktidarın bütün siyasetinin sadece spor alanındaki bir yansımasıdır.
İktidar uzun bir süredir ülkeyi güvenlikçi politikalarla yürütmeye çabalamakta,
halkı fişleyerek bir siyaset yürütmekte, bu kanunun en temelinde de güvenlikçi
bir siyaset, toplumu fişleyen, aslında orada bir güvenli ortam yaratmak yerine
kendine göre bir atmosfer ya da kendine göre bir tablo ortaya çıkartma girişimi
olduğunu görüyoruz. O açıdan, biz bu kanunun zaten bütününe muhalefet
ettiğimizi ifade ediyorduk. Ama değerli arkadaşlar, şimdi, biz bunu
konuşacağımıza neyi konuşmamız gerekiyordu? Beklenen bir yargı reformunu
konuşmamız gerekiyordu. Yargıda ortaya çıkan sorunları tartışmamız gerekiyordu.

Bir
örnek vermeden geçemeyeceğim, bu, aslında yargının geldiği durumun en trajik
hâllerinden biridir. Batman’da gençler iki ay önce, kırmızı ışıkta -bakın, buna
dikkat edin, kırmızı ışıkta, açlık grevleri devam ederken- durmuş ve iki slogan
atmışlar. Sadece söyledikleri: “Leyla Güven onurumuzdur. Yaşasın zindan
direnişi.” İki aydır bu gençler tutuklu, iki aydır. Ve suçlandıkları maddeler
de örgüt adına suç işlemek, ulaşım araçlarının kaçırılması ya da alıkonulması.
Kırmızı ışıkta durmuşlar, kırmızı ışıkta duran araçların önünde iki tane az
önce söylediğim slogan atıldığı için bu gençler iki aydır tutuklu, örgüt adına
suç işlemekten yargılanıyorlar. Ve biz bunu konuşacağımıza, başka fişleme
yöntemlerini, başka güvenlikçi politikaları nasıl bu ülkede var ederiz diye
daha fazla kanun getiriyoruz. Değerli arkadaşlar, asıl ihtiyacımız olan bu
değil, ihtiyaçlarımızı konuşalım diyorum. 
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 5’inci maddesiyle eklenmesi
öngörülen (5)’inci fıkrada yer alan “Bu toplantının yapılacağı müsabakalar ile
toplantıya katılacaklar ve gerekli diğer hususlar yönetmelikle belirlenir.”
cümlesinin “Bu toplantıya ilişkin hususlar yönetmelikle belirlenir.” şeklinde
değiştirilmesini arz ve teklif ederiz.
 Süleyman
Bülbül  Turan Aydoğan  Zeynel Emre
 Aydın İstanbul İstanbul

 Fikret
Şahin  Erdoğan Toprak Türabi Kayan 
 Balıkesir İstanbul
 Kırklareli 

BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge hakkında konuşmak isteyen, Kırklareli Milletvekili Türabi Kayan. (CHP
sıralarından alkışlar)
Süreniz
beş dakikadır. 
TÜRABİ
KAYAN (Kırklareli) – Teşekkür ederim Sayın Başkan.
Değerli
milletvekilleri, 92 sıra sayılı Sporda Şiddet ve
Düzensizliğin Önlenmesine Dair Kanunda Değişiklik Yapılmasına Dair Kanun
Teklifi üzerine söz almış bulunmaktayım. 
Spor karşılaşmalarının toplumsal olarak yapıldığı zaman toplumun
enerjisini boşaltma anlamında psikolojik ve sosyolojik faydası da vardır. Spor
karşılaşmalarının arbedeye ve kavgaya dönüşmemesi için alınması gerekli
tedbirler olmalıdır. Spor karşılaşmalarında taraftarların ve tezahüratların
aşırısı nasıl faydadan çok zarar vermeye dönüşüyorsa, şiddete dönüşmesinin
önlenmesine dair düzenlemelerin de aşırıya kaçması aynı şekilde toplumlara
zarar vermeye başlar; en basitinden, spora ilgiyi azaltır, insanlarımız spor
karşılaşmalarını izlemeye gitmemeye başlar, bu da hem ülkemizi spora karşı
soğuk tutar hem kaliteli oyuncuların
ortaya çıkmasını engeller hem de ülkemizi dünyaya tanıtmanın en ucuz ve en
etkili yöntemi olan uluslararası karşılaşmalardan mahrum kalmış oluruz. 
Ülkemizde
spor karşılaşmalarında ciddi bir olay olmamıştır. İzleyici ve oyuncuların aşırı
bir taşkınlıkları da yoktur. Dünya örneklerine bakarsak onların fersah fersah
gerisinde kalıyoruz taşkınlıklar konusunda. Bu konuda holigan yetiştiren bir
toplum da değiliz. Sırbistan, Almanya, Yunanistan, Polonya ve hatta Güney
Amerika ülkeleri gibi de değiliz. Bunların hepsinde holiganlar
mafyalaşmışlardır. Besbelli ki amaç, futbol statlarında çıkan veya dışarıda
olan arbedelerden, kavgalardan kaynaklanan bir şey değildir. Tamamen, seçimler
öncesinde futbol sahalarında izleyicilerin tezahüratlarından doğan rahatsızlık
bu yasal düzenlemenin kaynağını oluşturmaktadır. Durup dururken seyirciyle
uğraşmak, tezahürat yapanları engellemek veya istediğiniz gibi tezahürat
yapmaları konusunda şekillendirmek toplumu koyun sürüsü yapar. Koyun sürüsünden
de hiçbir şey çıkmaz. 
Yapılmak
istenen kanun değişikliğinde ayrıca göze çarpan bir diğer şey de maddelerdeki
kelime değişiklikleridir. “Spor” ibaresi yerine “müsabaka” ve “seyir”
kelimeleri… Neden “müsabaka” neden “seyir”? Neden “spor karşılaşması” ya da
“karşılaşma” ve “izleme” değil? Türkçe kelimelerden utanıyor muyuz? “Spor
karşılaşması” “karşılaşma” “izleme” “izlenme” kelimeleri utanç kelimeleri mi ki
ya da utanç mı ifade ediyor bu kelimeler? Siz Türklüğünüzden mi utanıyorsunuz,
yoksa kendinizden mi? Kendi diline yabancılaşma neden? Kendi dilinde kelime
varken yabancı kelime kullanmak, en hafif deyimiyle, kompleks ifadesidir. Bu
gidiş bizi Araplaştırmaya doğru götürüyor. Türkçe karşılığı varken Arapça
kelimeler kullanmak, Arap harflerine özenti, dünya toplumlarını Araplaştırmada
en büyük etkendir. Kuzey Afrika ülkeleri Arap değildi, kimisi Berberi kimisi
başka kavimlerdendi, Mısır da keza öyle, Suriye, Irak, Sur kavminden ama
Araplaştılar, aynı şekilde İran da. Farslı, bakıyorsunuz, bütün her şeyi Arap.
Bu konuda Kazakistan Devlet Başkanının söylediği çok önemli bir şey vardır
Kazak üniversite öğrencilerine: “Bizler Kazak’ız, İslam’ız ve İslam’ın da Sünni
mezhebindeniz ama Arap değiliz, biz Türk’üz, o yüzden Araplaşma bize yakışmaz
ve Türklüğü öldüremeyiz.” Bu şekilde, konuşmalarının sonunda, aynen benim
söylediğim gibi, Afrika’nın kuzeyindeki ülkeler, Arabistan’ın kuzeyindeki
ülkeler ve İran da önceden kavimlerin Arap olmadıklarını ama sonra bunların
hepsinin Araplaştıklarını üzerine basa basa söylemektedir. 
Değerli
arkadaşlar, bu teklifin bir tek sebebi var -önceden arkadaşlarım da söyledi-
sadece stadyumlarda atılan tezahüratlardır, ondan dolayı da bu teklif
getirilmiştir. İnsanları susturmak yerine, insanları konuşturmayı, insanları
cesaretlendirmeyi ve insanlara coşmayı öğretirsek hiç endişeniz olmasın,
Türkiye daha güzel olacak diyorum, hepinize saygılar sunuyorum. (CHP
sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir. 
5’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
madde üzerinde iki önerge vardır, önergeleri aykırılık sırasına göre işleme
alacağım.
Buyurun,
okuyun.
Türkiye Büyük Millet Meclisi Başkanlığına
Görüşülmekte
olan (2/1974) esas numaralı Sporda Şiddet ve Düzensizliğin Önlenmesine Dair
Kanunda Değişiklik Yapılmasına Dair Kanun Teklifi’nin 6’ncı maddesinin metinden
çıkarılmasını arz ve teklif ederim.
 Ümit
Dikbayır Aylin Cesur Bedri Yaşar
 Sakarya Isparta Samsun
 Ahmet
Kamil Erozan Arslan Kabukcuoğlu
 Bursa Eskişehir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım.
BAŞKAN
– Önerge hakkında konuşmak isteyen Eskişehir Milletvekili Arslan Kabukcuoğlu.
(İYİ PARTİ sıralarından alkışlar)
Süreniz
beş dakikadır.
ARSLAN
KABUKCUOĞLU (Eskişehir) – Sayın Başkanım, değerli milletvekilleri; görüşülmekte
olan Sporda Şiddet ve Düzensizliğin Önlenmesine Dair Kanunda Değişiklik
Yapılmasına Dair Kanun Teklifi üzerinde söz almış bulunuyorum. Yüce Meclisimizi
saygıyla selamlarım. 
Anayasa’mızın
59’uncu maddesi, devleti, Türk vatandaşlarının beden ve ruh sağlığını
geliştirecek tedbirleri almakla ve sporun kitlelere yayılmasını teşvik etmekle
görevlendirmiştir. Spor sağlık açısından faydalı, hem ruhsal hem de bedensel
yönden kişinin gelişimini destekleyen, kişiyi disipline eden, sosyalleşmesini sağlayan
aktiviteler bütünüdür.
“Yaşlandığımız
için egzersiz yapmayı bırakmıyoruz, egzersiz yapmayı bıraktığımız için
yaşlanıyoruz.” diyen spor otoritelerinin bu konudaki sözlerini unutmamalıyız.
Yine, bir spor otoritesinin “Eğer vücudunuz varsa siz bir atletsiniz.” sözü her
insan için sporun ne kadar önemli olduğunu ortaya koyar. Toplumun sağlığı için
spor olmazsa olmazdır. 
Uluslararası
platformda sporun bir ülkeye kazandırdığı bilinirlik ve tanınmışlık hiçbir
şekilde sağlanamaz. Buna bizim ülkemizde de hem sporcu olarak hem de takımlar
olarak değişik örneklerimiz vardır. Örneğin dünya 3’üncüsü olmuş olan bir Millî
Futbol Takımı’mız, yine kadınlar EuroLeague
Şampiyonu olan kadın basketbol takımımız, örneğin Aslı Çakır Alptekin, örneğin
Halil Mutlu, örneğin Naim Süleymanoğlu, örneğin paralimpik yüzücü SümeyyeBoyacı’nın Avrupa şampiyonu olması bunun
değişik örnekleridir. 
Her
ne kadar spor deyince akla futbol, basketbol gibi endüstrileşmiş spor dünyası
gelse de bir ülke yöneticilerinin ilk akıllarına gelmesi gereken, kitle
sporunun dikkate alınması ve toplumda yaygınlaştırılmasıdır.
Kabaca,
herkes haftada beş gün süreyle otuz ya da altmış dakika arasında yürüyüş
yapmalıdır, buna teşvik edilmelidir. 
Ülkemizde
futbol takımları borç bataklığındadır; bütçeleri, yönetimleri iyi olmaktan
uzaktır. Devlet bankası aracılığıyla futbol kulüplerinin desteklenmesi,
bütçeleri bu hâle gelinceye kadar olaya seyirci kalınıp sonra yardıma geçilmesi
anormal bir durumdur. 
Ortalama
bir Anadolu kenti için futbol takımının büyük önemi vardır. Gençleri ve
çocukları uyuşturucu gibi kötü ortamlardan uzak tutmak, onları spora özendirmek
önem arz etmektedir. Yine, spor takımı taraftarlığı, aynı amaç etrafında
toplanmışlık, birliktelik ve dayanışma duygularını artırmaktadır. Futbol takımlarımızın
ayakta kalmasını sağlayacak, giderlerini karşılayacak, bulunduğu şehirde çay
bahçesi, benzin istasyonu gibi düzenli meşru iratlar sağlanmalıdır. Futbol
kulüplerinin dernek statüsünden çıkarılıp uygun ve sağlıklı idari yapı neyse o
yapıya kavuşturulmaları elzemdir. 
Bir
zamanlar sadece şehrin imkânlarıyla Türkiye şampiyonluğuna oynayan
Eskişehirspor, imkânsızlıklarıyla zor durumdadır; maddi imkânsızlıkları vardır,
puanı silinmiştir, ligden düşme tehlikesiyle karşı karşıyadır. Bu güzide
Anadolu takımını maddi sıkıntılardan kurtarmak için Spor Bakanlığı her türlü
yardımı temin etmelidir. Eskişehirspor, Türk futbol tarihinde medarıiftihardır.
Eskişehirspor’un bulunduğu maddi sıkıntılardan kurtarılması Türk futbol
dünyasına moral verecektir. 
Batı
ülkeleri, insanların spora katılımlarını sağlayıcı tedbirler alıp onların
sağlıklı olmasını sağlamaktadır, ülkemiz için aynı şeyleri söylemek zordur. Bir
çalışmada, spor yapan nüfusun genel nüfusa oranı Amerika Birleşik
Devletleri’nde yüzde 69, Avustralya’da yüzde 64, Almanya’da yüzde 34, Fransa’da
yüzde 27, İngiltere’de yüzde 13 iken bizde sadece yüzde 3’tür. 
Tüm
bunlar bir kenara bırakılarak hükûmet insanları zapturapt altına alacak
tedbirlerle uğraşmaktadır. 
(Mikrofon
otomatik cihaz tarafından kapatıldı) 
ARSLAN
KABUKCUOĞLU (Devamla) – Bitiyor Başkanım. 
BAŞKAN
– Toparlayın. 
ARSLAN
KABUKCUOĞLU (Devamla) – Kitlenin spora çekilmesi dururken spor alanı kavramı
genişletilmekte, tüm şehri kapsayacak duruma getirilmeye çalışılmakta, kamusal
alanlara müdahale edilmekte, 2 kişi bir araya getirilmemeye çalışılmaktadır. Bu
hâliyle yasanın Türk sosyal hayatına ve spor dünyasına katkı yapma ihtimali çok
zayıftır. 
Hepinize
saygılar sunarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 92 sıra sayılı Kanun Teklifi’nin çerçeve 6’ncı maddesinin aşağıdaki
şekilde değiştirilmesini arz ve teklif ederiz. 
 Muhammet
Emin Akbaşoğlu  Engin Altay  Erkan Akçay
 Çankırı
 İstanbul  Manisa
 Hakkı
Saruhan Oluç  Lütfü Türkkan  Saffet Sancaklı 
 İstanbul
 Kocaeli  Kocaeli
 Erdoğan
Toprak  Mehmet Doğan Kubat  Fehmi Alpay Özalan
 İstanbul
 İstanbul  İzmir
 Salih
Cora  Akif Çağatay Kılıç  Osman Aşkın Bak
 Trabzon
 İstanbul  Rize 
“MADDE
6- 6222 sayılı Kanunun 12 nci maddesinin başlığı “Yasak maddeler” şeklinde,
birinci fıkrası aşağı şekilde, üçüncü fıkrasında yer alan “alanın çevresinde ve
müsabakanın yapılacağı yer gidiş ve geliş güzergâhından,” ibaresi “alanında”
şeklinde ve beşinci fıkrasında yer alan “alanı çevresinde” ibaresi “alanında”
şeklinde değiştirilmiştir. 
“(1)
Müsabaka, seyir, özel seyir ve antrenman alanları ile takım veya taraftarların
toplu olarak seyahat ettikleri araçlara; 
a)
Ruhsatlı dahi olsa ateşli silahlar ile esasen bulundurulması yasak olan diğer
silahların, 
b)
Esasen bulundurulması yasak olmamakla beraber kesici, ezici, bereleyici veya
delici aletler ile patlayıcı, parlayıcı, yanıcı veya yakıcı maddelerin, 
c)
Uyuşturucu veya uyarıcı maddelerin, 
sokulması
yasaktır. Müsabaka, seyir ve antrenman alanlarında alkollü içecek sokulması,
kullanılması ve satılmasına ilişkin usul ve esaslar ilgili federasyonlar
tarafından belirlenir.”
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkanım.
Söz
talebi yok.
Gerekçeyi
okutuyorum:
Gerekçe:

Müsabaka,
seyir ve antrenman alanlarında alkollü içecek sokulmasına, kullanılmasına ve
satılmasına ilişkin usul ve esasların ilgili federasyonlar tarafından
belirlenmesi öngörülmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 6’ncı maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
Değerli
milletvekilleri, süreci hızlandırmak adına gündeme bağlı olarak devam ediyoruz
ama bir saattir üç milletvekilinin söz talepleri var, çok önemliyse söz vereyim
ya, bir anlamı varsa. 
Israrcı
mısınız yani söz talebinizde?
TUMA
ÇELİK (Mardin) – Evet. 
BAŞKAN
– O zaman, Sayın Baltacı, buyurun.
IV.- AÇIKLAMALAR (Devam)
48.- Kastamonu Milletvekili Hasan Baltacı’nın,
Kastamonu ilinin yer altı zenginliğine sahip Küre ilçesinin maden payının
Hazine ve Maliye Bakanlığı tarafından ödenmesi gerektiğine ilişkin açıklaması
HASAN
BALTACI (Kastamonu) – Teşekkür ederim Sayın Başkan.
Kastamonu’nun
en önemli maden ilçesi olan Küre’mizin sahip olduğu yer altı zenginliği 2004
yılında yok pahasına Cengiz Holdinge hediye edilmişti. Şimdi de Eti Bakır
AŞ’nin özel idare ile köylere hizmet götürme birliğine 2018 yılı için maden
payı olarak aktarması gereken yaklaşık 7 milyon lira maalesef Hazine
Bakanlığınca gasbedilmiştir. Şubat ayında Meclise getirilen ve tüm itirazlarımıza
rağmen Maden Kanunu’na eklenen geçici 43’üncü maddeyle bu kaynağın adresini
bakanlık olarak değiştiren iktidar, bakanlığın 30 Hazirana kadar bu paraları
özel idareye ve birliğe ulaştırması gerektiğini bildiği hâlde sessizliğini
korumaktadır. Köylere yönelik planlanan yol, su ve altyapı işlerine ait bu
ihaleler bu gaspçı anlayış nedeniyle bir bir iptal edilmektedir. Hazine
Bakanlığı bir an önce maden paylarını ödemelidir. Küre ilçemizin maden payından
elinizi çekin.
BAŞKAN
– Sayın Çelik…
49.- Mardin Milletvekili Tuma Çelik’in, AKP’li Midyat
Belediyesinin yeni bir logoya ihtiyaç duymasının nedeninin Midyat ilçesinden
göç ettirilen Ezidilerin ve Süryanilerin tamamen yok edilmesi mi olduğunu
öğrenmek istediğine ilişkin açıklaması
TUMA
ÇELİK (Mardin) – Teşekkür ederim.
Midyat
etnik, dinî ve kültürel anlamda Türkiye'nin, belki de dünyanın en zengin
yeridir. Burada Süryaniler, Kürtler, Mıhallemiler, Türkler, Ezidiler,
Hristiyanlar, Müslümanlar bir arada yaşarlar. İşte böyle özgün bir ilçe olan
Midyat’ta AKP’li Belediye, Belediyeye yeni bir logo yapmak istiyor ve yeni
logoda Ezidilerin kutsal kabul ettiği Melek Tavus figürünü kaldırmak istiyor.
Ayrıca, Hristiyanlığı sembolize eden kilise çanının da fark edilmesini
engellemeye çalışıyor. 
Merak
ediyor ve soruyorum: Midyat Belediyesi buna neden gerek duyuyor? Yoksa bugüne
kadar değişik baskılarla Midyat’tan ve Türkiye’den göç ettirilen Ezidilerin ve
Süryanilerin tamamen yok edilmesini mi istiyor?
Teşekkür
ederim.
BAŞKAN
– Sayın Enginyurt…
50.- Ordu Milletvekili Cemal Enginyurt’un, Orduspor
gibi borç batağına saplanan amatör kulüplerin borçlarından kurtarılabilmesi
için gerekli çalışmanın yapılmasını Gençlik ve Spor Bakanından rica ettiğine
ilişkin açıklaması
CEMAL
ENGİNYURT (Ordu) – Teşekkür ederim Sayın Başkanım.
Orduspor,
mor beyaz renkleriyle 1967 yılında kurulmuş, Türkiye'nin müstesna kulüplerinden
biri olarak gerek birinci ligde gerekse Türk spor tarihinde iyi günler yaşamış
bir takım iken maalesef, bugün, borçları da göz önüne alınarak ikinci amatör
kümeye düşmüştür. Türkiye’de, Orduspor gibi büyük borç bataklığına kapılmış,
kötü yönetimler yüzünden bu hâle düşürülmüş olan birçok futbol takımı var. Ben,
Sayın Bakandan bu konuda çalışma bekliyorum, bu borç bataklığından amatör
kulüplerimizin kurtarılmasını hassaten rica ediyorum.
Size
de çok teşekkür ediyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN
– 7’nci madde üzerinde üç önerge vardır, önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 7’nci maddesinin kanun
teklifinden çıkarılmasın arz ve teklif ederiz.
 Tuma
Çelik Garo Paylan Rıdvan Turan
 Mardin Diyarbakır Mersin
 Meral
Danış Beştaş Necdet İpekyüz Ayşe Acar Başaran
 Siirt Batman Batman
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen Diyarbakır Milletvekili Garo Paylan. (HDP
sıralarından alkışlar) 
Süreniz
beş dakikadır. 
GARO
PAYLAN (Diyarbakır) – Sayın Başkan, sayın milletvekilleri; hepinizi saygıyla
selamlıyorum.
Eski
Bakanımız Osman Aşkın Bak ve arkadaşları yasa teklifi getirmişler değerli
arkadaşlar, sporda şiddeti önleyeceğiz gerekçesiyle. 
Değerli
arkadaşlar, sporda şiddet var mı son yıllarda? 
OSMAN
AŞKIN BAK (Rize) – Var, var.
GARO
PAYLAN (Devamla) – Çocukluğumuzda ciddi anlamda vardı, ilk gençliğimizde, döner
bıçaklarıyla gelirlerdi. Yaşı müsait olanlar hatırlarlar. Şimdi son yıllarda
sporda şiddeti çok fazla konuşuyoruz muyuz? Hayır, bence konuşmuyoruz. Zaten
büyük oranda zapturapta aldınız stadyumları, Osman Aşkın Bak.
Temel
olan şey, arkadaşlar, ama şiddet bir yerlerde var. Şiddet nerede var?
Irkçılıkla ilgili var. Bakın, peki, bununla ilgili, ırkçılıkla ilgili, spordaki
nefret söylemleriyle ilgili bu yasada herhangi bir cümle gördünüz mü? Var mı?
OSMAN
AŞKIN BAK (Rize) – Var.
GARO
PAYLAN (Devamla) – Yok, maddelerde yok. 
OSMAN
AŞKIN BAK (Rize) – Var.
GARO
PAYLAN (Devamla) – Bunu önleyici herhangi bir tedbir var mı? Yok arkadaşlar, bu
yasanın ruhunda böyle bir şey yok.
OSMAN
AŞKIN BAK (Rize) – Var.
GARO
PAYLAN (Devamla) – Gelin söyleyin Osman Aşkın Bak, neresinde var. Ben okudum,
göremedim. 
Değerli
arkadaşlar, nefret söylemlerini, spordaki ırkçılığı çözersek geriye bir şey
kalmaz. Bakın, bir örnek vereyim. Geçenlerde, biliyorsunuz, dünya şampiyonu
Fransa Türkiye’ye geldi ve ne mutlu ki kazandık maçı ama o büyük zaferimize
gölge düşüren bir şey vardı. Hani siyasetteki gerilimler sahaya da yansıyor ya
-Avrupa’yla, Batı’yla ilişkiler gergin- Fransa’nın ulusal marşı okunurken bütün
tribünler o ulusal marşı ıslıkladılar arkadaşlar. Bakın, biz, yurt dışına
takımlarımız gittiğinde bir kötü muameleye maruz kaldığında -İzlanda’da olduğu
gibi- nasıl hep beraber tepki veriyoruz. Ama beterini burada uyguluyoruz. Bir
ulusun ulusal marşını ıslıklamak bize ayıptır arkadaşlar ama bu, siyasetteki
gerilimin sahalara yansımasıdır. 
Bakın,
ben bir Diyarbakır Milletvekili olarak söylüyorum. Amedspor’a yapılanlardan
dolayı utanıyorum arkadaşlar. Bakın, Amedspor, Türkiye’nin sonuç olarak bir
takımı ve 1. Lig’e çıkmaya çalışıyor yıllardır. Düşünün, Doğunun, Güneydoğunun
tek bir takımı 1.Lig’de mücadele edemiyor. Ama o 1.Lig’e çıkmasın diye
elinizden geleni yapıyorsunuz arkadaşlar, her türlü ayırımcılığa maruz kalıyor
Amedspor.
Bakın,
Amedspor’a karşı neler yapılıyor arkadaşlar? Amedspor bir deplasmana gittiğinde
ne oluyor biliyor musunuz? O şehrin otelleri Amedspor’a yer vermiyorlar
arkadaşlar, düşünün yani deplasmana gidiyor, o şehrin otelleri dahi yer
vermiyorlar. Bu konuda vali, İçişleri bakanları… Ayrımcı muameleye maruz
kalıyor. Ama Diyarbakır’a hangi takım gelirse gelsin o şehrin gelip merkezinde
istediği otelde kalabiliyor, çiçeklerle karşılanıyor, alkışlarla karşılanıyor.
Değerli arkadaşlar, bu bir ayrımcılıktır. 
Bakın,
Amedspor’un geçen yıl Sakaryaspor’la bir maçı vardı. Güya bir sporcu elinde
jilet var diye -ki yalandır, bu konuyu Sakaryaspor futbolcuları dahi yalanladı-
yıllarca sahalardan uzaklaştırıldı. Bu ayrımcılıktır arkadaşlar. Profesyonel
Futbol Disiplin Kurulu ayrımcı cezalarla Amedspor’u karşı karşıya bırakıyor. 
Amedspor’un
otobüsü taşlanıyor arkadaşlar, nereye giderse gitsin. Ve geçen yıl yine olan
bir olayda yöneticileri, arkadaşlar, şeref tribününde darbeleniyorlar,
tartaklanıyorlar. Ya bunlara neden bir şey yok? Bu yasada bunu engelleyecek
herhangi bir cümle gördünüz mü Osman Aşkın Bak? Var mı?
OSMAN
AŞKIN BAK (Rize) – Var. 
GARO
PAYLAN (Devamla) – Gelin, söyleyin o zaman.
OSMAN
AŞKIN BAK (Rize) – Madde 14.
GARO
PAYLAN (Devamla) – Değerli arkadaşlar, bakın, Amedspor, ki onuruyla şerefiyle
mücadele etmeye çalışan Amedspor çıktı sahalara dedi ki -bir pankart taşıdı ya,
bütün takımlar pankart çıkarıyorlar- yalnızca şunu söyledi: “Çocuklar ölmesin,
maça gelsin.” Bakın, bütün takımlar pankart çıkarıyorlar. Bu kadar barışçı bir
pankarta Profesyonel Futbol Disiplin Kurulu ceza verdi arkadaşlar. “Çocuklar
ölmesin, maça gelsin.” dedi diye ceza verilir mi ya?
SALİH
CORA (Trabzon) – Özerk bir kuruluş.
GARO
PAYLAN (Devamla) – Böyle bir ayrımcılıkla karşı karşıya bırakılabilir mi?
Değerli
arkadaşlar, Deniz Naki’yi hatırlıyor musunuz, Deniz Naki’yi? Deniz Naki’yi
hatırlıyor musunuz?
CEMAL
ENGİNYURT (Ordu) – İyi hatırlıyoruz.
GARO
PAYLAN (Devamla) – Kendisi ömür boyu Türkiye’de futbol oynamaktan men edildi ve
yetmedi, Almanya’da futbol oynarken silahlı saldırıya uğradı çünkü nefret
söylemlerine maruz kaldı Deniz Naki bu ülkede, ayrımcılığa maruz kaldı. Deniz Naki’ye
karşı uygulanan nefret söylemlerini, ayrımcılığı durduracak herhangi bir madde
gördünüz mü burada? 
Değerli
arkadaşlar, bakın, siyasetteki gerilim sahalara da yansıyor. Bakın, siyasetteki
gerilim sahalara da yansıyor. Yapmamız gereken şey, yalnızca sporda değil,
topyekûn nefret söylemlerini, nefret suçlarını durduracak bir yasa yapmamız.
Ben yalnızca Osman Aşkın Bak’ı suçlamıyorum bu yasada niye yok diye. Yapmamız
gereken müstakil bir nefret söylemleri, nefret suçları yasası yapmaktır
arkadaşlar. 
Hepinize
saygılar sunarım. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
OSMAN
AŞKIN BAK (Rize) – Sayın Başkanım, 69’a göre söz istiyorum. İsmimi zikrederek
burada…
BAŞKAN
– Bitireyim şunu, söz vereyim size. 
Türkiye Büyük Millet Meclisi Başkanlığına
Görüşülmekte
olan 92 sıra sayılı Kanun Teklifinin çerçeve 7’nci maddesiyle değiştirilen 6222
sayılı Kanunun 13 üncü maddesinin altıncı fıkrasının aşağıdaki şekilde
değiştirilmesini arz ve teklif ederiz. 
 Muhammet
Emin Akbaşoğlu Engin Altay Erkan Akçay 
 Çankırı İstanbul Manisa
 Hakkı
Saruhan Oluç Saffet Sancaklı Mehmet Doğan Kubat
 İstanbul Kocaeli İstanbul
 Erdoğan
Toprak Osman Aşkın Bak Lütfü Türkkan  İstanbul Rize Kocaeli
 Alpay
Özalan Akif Çağatay Kılıç Salih Cora
 İzmir İstanbul Trabzon
"(6)
Müsabaka, seyir, özel seyir ve antrenman alanları ile takım veya taraftarların
toplu olarak seyahat ettikleri araçlara müsabaka öncesinde veya sırasında
uyuşturucu veya uyarıcı madde ya da 12 nci maddenin birinci fıkrasının ikinci
cümlesine aykırı olarak müsabaka, seyir ve antrenman alanlarına alkollü içecek
sokan kişi, fiili daha ağır bir cezayı gerektiren başka bir suç oluşturmadığı
takdirde, otuz gün adli para cezası ile cezalandırılır.”
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Takdiri Genel Kurula bırakıyoruz
Sayın Başkan. 
BAŞKAN
– Söz talebi yok. 
Gerekçeyi
okutuyorum:
Gerekçe:

Çerçeve
6’ncı maddede yapılan değişikliğe uyum sağlanması amaçlanmaktadır. 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler.. Önerge
kabul edilmiştir. 
Sayın
Bakan…
OSMAN
AŞKIN BAK (Rize) – Sayın Başkanım, İç Tüzük 69’a göre, ismimi zikrederek…
BAŞKAN
– Buyurun, yerinizden söz vereyim.
IV.- AÇIKLAMALAR (Devam)
51.- Rize Milletvekili Osman Aşkın Bak’ın, Diyarbakır
Milletvekili Garo Paylan’ın görüşülmekte olan 92 sıra sayılı Kanun Teklifi’nin
7’nci maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
OSMAN
AŞKIN BAK (Rize) – Teşekkür ederim Sayın Başkan.
Değerli
konuşmacı bu yasada din, dil, ırkla ilgili herhangi bir madde olmadığını ifade
etti. 
GARO
PAYLAN (Diyarbakır) – “Nefret söylemi” dedim.
OSMAN
AŞKIN BAK (Rize) – Aynen okuyorum, 2011’de çıkan yasanın 14’üncü maddesinin
(2)’nci fıkrası: “Spor alanlarında veya çevresinde toplum kesimlerini din, dil,
ırk, etnik köken, cinsiyet veya mezhep farkı gözeterek hakaret oluşturan söz ve
davranışlarda bulunan kişi, fiili daha ağır cezayı gerektiren başka bir suç
oluşturmadığı takdirde, altı aydan iki yıla kadar hapis cezası ile
cezalandırılır.”
İkincisini
okuyorum, bu yasanın da 8’inci maddesine gene atıf yapıldı, “hakaret içeren
tezahürat” sözüne “tehdit” de ilave edildi.
Teşekkür
ederim.
GARO
PAYLAN (Diyarbakır) – Sayın Başkanım, bir açıklama yapabilir miyim?
OSMAN
AŞKIN BAK (Rize) – Tespit yaptım.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN
– Diğer önerge çekilmiştir.
7’nci
maddeyi az önce kabul edilen önerge doğrultusunda oylarınıza sunuyorum: Kabul
edenler… Kabul etmeyenler… Madde kabul edilmiştir.
GARO
PAYLAN (Diyarbakır) – Sayın Başkanım…
BAŞKAN
– Size bir sataşma mı var?
GARO
PAYLAN (Diyarbakır) – Bir açıklama yapmak istiyorum efendim.
BAŞKAN
– Söyleyin, buyurun.
IV.- AÇIKLAMALAR (Devam)
52.- Diyarbakır Milletvekili Garo Paylan’ın, Rize
Milletvekili Osman Aşkın Bak’ın yaptığı açıklamasındaki bazı ifadelerine
ilişkin açıklaması
GARO
PAYLAN (Diyarbakır) – Sayın Başkanım, mademki bu yasada böyle bir madde var -ki
nefret söylemlerini de içermiyor- neden bu yasadaki madde Amedspor’a
uygulanmıyor, Amedspor’a yapılan bütün saldırılara uygulanmıyor? Sakarya’da
saatlerce Amedspor taraftarlarına, futbolcularına küfredildi, nefret
söylemleriyle küfredildi. Amedspor hangi deplasmana gitse küfürlerle, nefret
söylemleriyle karşı karşıya bırakılıyor. Neden bu yasa uygulanmıyor o zaman
Sayın Osman Aşkın Bak?
OSMAN
AŞKIN BAK (Rize) – Sayın Başkan, Futbol Federasyonu bu konuyla ilgili gerekli
uygulamaları yapmaktadır efendim. Futbol Federasyonu özerk bir yapıya sahiptir.
Disiplin Kurulu gerekli işlemleri yapmaktadır. 
Tutanaklara
geçsin diye söyledim.
Teşekkür
ederim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN
– 8’inci madde üzerinde iki önerge vardır, önergeleri aykırılık sırasına göre
işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 8’inci maddesinin teklif
metninden çıkarılmasını arz ve teklif ederiz. 
 Süleyman
Bülbül Turan Aydoğan Zeynel Emre
 Aydın İstanbul İstanbul
 Emine
Gülizar Emecan Erdoğan Toprak
 İstanbul İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekili Emine Gülizar Emecan.
(CHP sıralarından alkışlar) 
Süreniz
beş dakikadır. 
EMİNE
GÜLİZAR EMECAN (İstanbul) – Teşekkür ediyorum Sayın Başkan.
Değerli
milletvekilleri, 92 sıra sayılı Teklif’in 8’inci maddesi üzerinde söz almış
bulunuyor, Genel Kurulu saygıyla selamlıyorum.
Hiçbirimizin
sporda şiddeti onaylamamız tabii ki mümkün değil. Bugün bu kanun teklifiyle
ilgili çok şeyler söylendi ancak Anayasa’nın birçok maddesine aykırılıklarının
olmasını, özgürlüklere aykırı unsurlar içeriyor olmasını kesinlikle görmezden
gelemeyiz. Kitlesel spor karşılaşmalarında toplumsal, politik, ekonomik
tepkiler her zaman olağan olmuştur fakat 31 Mart seçimlerinden sonra, özellikle
tribünlerden yükselen “Mazbatayı ver, mazbatayı ver! İmamoğlu’na mazbatayı
ver!” söylemlerinden sonra bu teklifin gelmiş olması da manidardır, bunun
altını bir kez daha çizmek istiyorum. Çok rahatsızlık verdiği ve etkili olduğu
da ortadadır. 
Mevcut
6222 sayılı Sporda Şiddet ve Düzensizliğin Önlenmesine Dair Kanun’un 14’üncü
maddesinde değişiklik yapılıyor bu 8’inci maddede. Şimdi, burada “hakaret
içeren tezahürat” cümlesine “tehdit” kelimesi ekleniyor. Yani açıkçası,
gerçekten anlaşılmaz şeyler var bu maddede. Hangi söylemlerin hakaret ve tehdit
suçuna yol açacağı kesinlikle net değil. Bunların çok net olması gerekiyor
aslında. Sonra bu maddeye 4’üncü bir fıkra eklenmiş, söz ve davranışların yanı
sıra her türlü yazılı, görsel, işitsel, elektronik kitle iletişim araçlarıyla
bu suçun işlenmesi hâlinde bu madde hükümleri uygulanacak bir yıldan üç yıla
kadar. Yani bu nasıl olacak? Bir plazma ekran kuruldu, karşısındaki kişiler bir
söylemde bulunuyor, onlar orada tespit mi edilecek? Nasıl olacak gerçekten
anlaşılır gibi değil.
Başka
bir tuhaf suç daha var burada, “taraftarın grup hâlinde veya münferiden belirli
bir kişiyi hedef veya muhatap alıp almadığına bakılmaksızın duyan veya gören
kişiler tarafından tehdit olarak algılanması durumunda” diyor. Yani ben
balkondan baktım, aşağıda bir grup taraftar geçiyor, taraftar orada olumsuz
şeyler söyledi, ben bunu üzerime tehdit alıp ihbarda mı bulunacağım? Anlaşılır
gibi değil. Yani ODTÜ’lü öğrencilerin tutuklanması, gözaltına alınması, ondan
sonra bu maddelerin, kanun tekliflerinin gelmesi, karikatürler yüzünden suç
duyurularında bulunulması, tutuklamaların olması… Ya, gerçekten ben şunu ifade
etmek istiyorum: IV. Murat’ı, Allah rahmet eylesin, aratacak hâle geldik şu
dönemde. Bu kadar özgürlüklerin kısıtlanması… Aradaki tek fark o zaman
idamların olması, şimdi olmaması herhâlde.
Sporda
şiddeti önlemek için, değerli arkadaşlar, eğer bunu istiyorsanız, taraftarların
ve gençlerin bu kadar baskı altına alınmasını sağlamak yerine onların iş
imkânlarını, sosyal yaşam imkânlarını ve gelecek imkânlarını artırsak daha iyi
olmaz mı acaba? Ülkemizde resmî olarak 5 milyona yaklaşan, gayriresmî de 8
milyon sınırını aşan işsiz sayımız varken maalesef bu krizden etkilenenler
yerine AKP kadrolarında sürekli yüksek maaşlarla yeni görevlere kişiler
getirilmekte. Yüksek İstişare Kurulu üyelerinin maaşlarına yüzde 40 oranında
zam yapılmakta, Türk Hava Yolları Yönetim Kurulu üyeleri, Türkiye Bilimler
Akademisi üyeleri “huzur hakkı” adı altında çok ciddi paralar alırken maalesef
TÜİK enflasyon oranlarını açıklıyor. Emekliye, memura yüzde 5-6 zamla… Zaten
zamlarla maaşlarına aldıkları zam eriyor. Şu an ülkemizde 1 milyona yakın
üniversiteli işsiz var değerli arkadaşlar. 
Örneğin
ülkemizde bir kentsel dönüşüm problemi var, 20 milyona yakın yapının
dönüştürülmesi gerekiyor. Daha dün İmar Kanunu’nda, 6306 sayılı Kentsel Dönüşüm
Kanunu’nda yeni değişiklikler yaptık, kabul edildi. Fakat bu kanunların
uygulanmasında ne kadar samimiyiz, açıkçası ben bunu da sorgulamak istiyorum.
Çünkü 2017-2018 öğretim yılında mezun olan 10.280 inşaat mühendisinden sadece
47’si resmî olarak atanmış, 8.784 mimardan 16’sına kadro açılmış. Bu sayılar
böyle gidiyor. 10.258 makine mühendisinden sadece 63’üne resmî olarak kadro
açılmış. Ayrıca KPSS sınavına giren mühendisler arasında da kurumlara alınırken
ayrımcılıklar yapılıyor. Örneğin, 55 puanla Muş Özel İdaresine atanan ve altı
ay önce İznik Belediyesine başvuran ve 88 puan aldığı hâlde mülakata
çağrılmayan arkadaşlarımızın yerine düşük puan alanların atandıklarını
duyuyoruz. Yani üniversite açmak sadece bina açmak değildir. Üniversitelerde
istihdam planlaması mutlaka yapılmalıdır, bölümlere bu planlama dâhilinde
öğrenciler alınmalıdır. 
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
EMİNE
GÜLİZAR EMECAN (Devamla) – Toparlıyorum Sayın Başkan.
Mühendislik
fakültelerinden mezun olan on binlerce arkadaşımız işsizlikten inim inim
inlerken, Sayın Cumhurbaşkanımız G20 zirvesinden kadın üniversitesiyle dönüyor
ve YÖK Başkanına talimat veriyor bir kadın üniversitesi açılması için. Acaba
Sayın Cumhurbaşkanı, YÖK Başkanına istihdam planlamasıyla ilgili de bir talimat
verecek midir? Acaba Cumhurbaşkanımız bu işsizliğin, üniversiteli işsizlerin
işsizlik sorununu çözmek için de çalışmalarda bulunacak mıdır? Açıkçası bunu da
çok merak ediyorum. Yakında, önümüzdeki hafta yeni merkezî atamalar açılacak.
Merak ediyoruz ve bekliyoruz, daha fazla mühendisin atanmasını bekliyoruz. 
Sözlerime
son verirken, yarın Başbağlar Katliamının yıl dönümü; hayatını kaybeden
vatandaşlarımıza Allah’tan rahmet diliyorum ve bu, sporda şiddet yasasının hem
sporculara hem taraftarlara hayırlı olmasını diliyorum. Genel Kurulu saygıyla
selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 2/1974 esas numaralı Sporda Şiddet ve Düzensizliğin Önlenmesine Dair
Kanunda Değişiklik Yapılmasına Dair Kanun Teklifi’nin 8’inci maddesinde yer
alan “değiştirilmiş ve maddeye aşağıdaki fıkra eklenmiştir” ibaresinin
“değiştirilmiştir” şeklinde değiştirilmesini ve maddeyle 6222 sayılı Kanun’un
14’üncü maddesine eklenen dördüncü fıkranın teklif metninden çıkarılmasını arz
ve teklif ederim.
 Ümit
Dikbayır Aylin Cesur Bedri Yaşar
 Sakarya Isparta Samsun
 Yasin
Öztürk Şenol Sunat Arslan Kabukcuoğlu
 Denizli Ankara Eskişehir
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan. 
BAŞKAN
– Önerge hakkında konuşmak isteyen Ankara Milletvekili Şenol Sunat. (İYİ PARTİ
sıralarından alkışlar) 
Süreniz
beş dakikadır. 
ŞENOL
SUNAT (Ankara) – Sayın Başkan, değerli milletvekilleri; teklifin 8’inci maddesi
üzerine vermiş olduğumuz değişiklik önergesi üzerinde İYİ PARTİ Grubu olarak
söz almış bulunmaktayım. Yüce Meclisi saygıyla selamlıyorum. 
Evet,
Türkiye’de fanatizm ve şiddetin önlenebilmesi için alınan önlemlerin en
önemlisi 2011 yılında yürürlüğe giren 6222 sayılı Sporda Şiddet ve
Düzensizliğin Önlenmesine Dair Kanun’dur. 6222 sayılı Kanun, esasında bahse
konu şiddet olaylarını engelleyebilecek tüm düzenlemeleri de içinde
barındırmaktadır fakat hâlen şiddet engellenememiştir. Yasal olarak her şey
tamam olmasına rağmen uygulamadaki eksik ve yanlışlar şiddet olaylarının
engellenebilmesini sağlayamamaktadır. 
Teklifin
8’inci maddesinde belirli bir kişinin hedef ve muhatap alınıp alınmadığına
bakılmaksızın kişi ve grupların tehditten yargılanabilmesinin yolu
açılmaktadır. Türk Ceza Kanunu’nun 106’ncı maddesinde tehdidin ne olduğu
belirtilmiştir. Tehdit, şahsı hedef alan bir eylemdir. Belirli bir kişinin
hedef veya muhatap alınmadığı bir söylem ya da eylem nasıl tehdit olabilir?
Maddeye
eklenen fıkrayla maddenin birinci ve ikinci fıkralarında tanımlanan suçların
her türlü yazılı, görsel, işitsel ve elektronik kitle iletişim araçlarıyla
işlenmesi hâlinde de faillerin bu maddede düzenlenen suçtan dolayı şikâyet
şartı aranmaksızın cezalandırılmaları öngörülmektedir. 
Değerli
milletvekilleri, bizler “şiddet” kavramına tabii ki topyekûn karşıyız. Bir
kişi, grup ya da zümreye karşı küfre, hakarete, kötü söze de karşıyız. İlk önce
bu ülkeyi yönetenler ve yancıları dillerine dikkat edecekler, millete hakaret
etmeyecekler, aşağılamayacaklar, baskı kurmayacaklar, kötü örnek olmayacaklar
fakat futbolla hiç alakası olmayan bazı protestoların, tezahüratların kanun
kapsamına alınmasına ve on binlerce taraftarın haksız yere cezalandırılmasına
da asla müsaade etmeyiz. 
Bu
değişikliğin yapılması bizlerin aklına ister istemez farklı şeyler getiriyor
sayın milletvekilleri. Hatırlayınız, Cumhurbaşkanı Erdoğan 12 Mayısta yaptığı
açıklamada, futbol stadyumu ve spor salonlarında Millet İttifakı adayı İmamoğlu
lehinde yapılan tezahüratları kastederek “Bunların hepsi kayda giriyor,
gereğini biz de yapacağız.” demişti. Bu düzenlemenin amacı Millet İttifakı’nı
destekleyen taraftar gruplarına ceza kesmek midir, yoksa taraftar gruplarını
sindirmek ve seslerini kesmek midir? Eğer amacınız buysa çok samimi olarak
söylüyorum ki yanlış yapıyorsunuz çünkü siz o taraftar gruplarını emin olun hiç
ama hiç tanımıyorsunuz. Farklı şehirlerden, farklı görüşlerden, farklı
hayatlardan gelen on binlerce insan kol kola girmiş, aynı sloganı atıyor ise
size düşen o sesleri susturmak değil, o sesleri dinlemektir. Bizim taraftarımız
da insanımız da gencimiz de yaşlımız da haksızlığa boyun eğmez, adaletsizliğe
sessiz kalmaz. İnsanları baskı altına alırsanız, özgürlüklerini kısıtlarsanız,
hor görürseniz, ötekileştirirseniz, kamplaştırırsanız bunun karşısında muhakkak
ki bir tepki alırsınız. Türkiye'nin en büyük taraftar grupları size bir mesaj
verdi “Mazbatayı ver." dedi, dinlemediniz ama sonunu da gördünüz. 
(Mikrofon
otomatik cihaz tarafından kapatıldı) 
CEMAL
ENGİNYURT (Ordu) – Sen de çok yancısın ama. 
ŞENOL
SUNAT (Devamla) – Devam edebilir miyim Sayın Başkan? 
BAŞKAN
– Toparlayın lütfen. 
ŞENOL
SUNAT (Devamla) – Ey muktedirler, muktedir olduklarını zannedenler,
taraftarların sesini dinleyin. Mezuniyet törenlerinde pankart kaldıran
gençlerin sesini dinleyin, esnafın sesini dinleyin, çiftçinin sesini dinleyin;
memurun, işçinin sesini dinleyin, emeklilikte yaşa takılanların sesini
dinleyin. Milleti dinlemez de milletin sesini kesmeye çalışırsanız büyük Türk
milleti sizin biletinizi elbette kesecektir. Siyasi tarihimiz bunun birçok
örnekleriyle doludur diyor, yüreğiyle seven ve takımlarını destekleyen tüm
taraftarlara sevgilerimizi gönderiyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
Sazak, buyurun. 
IV.- AÇIKLAMALAR (Devam)
53.- Eskişehir Milletvekili Metin Nurullah Sazak’ın,
Rize Milletvekili Osman Aşkın Bak’ın 92 sıra sayılı Kanun Teklifi’nin tümü
üzerinde şahsı adına yaptığı konuşmasındaki bazı ifadelerinin Eskişehirspor
taraftarını zan altında bıraktığına ilişkin açıklaması
METİN
NURULLAH SAZAK (Eskişehir) – Teşekkürler Başkanım.
Spor
bakanımız Sayın Osman Aşkın Bak’ın kürsü konuşmasında sporda şiddetle ilgili
örnek verirken ismi anılan Eskişehir-Göztepe karşılaşmasında ve akabinde de
taraftar otobüslerinde yapılan aramalarda kesici, sakıncalı aletlerin toplandığını
belirterek, resimlerini göstererek genellemesi adı geçtiğinden dolayı
Eskişehirspor taraftarını zan altında bırakmıştır. Bu gibi münferit olayların…
Anadolu’nun güzide takımı Eskişehirspor ve efsane taraftarına yapılan bir
haksızlıktır. 
Teşekkür
ediyorum. (MHP sıralarından alkışlar) 
BAŞKAN
– Birleşime…
OSMAN
AŞKIN BAK (Rize) – Başkanım, bir saniye…
ENGİN
ALTAY (İstanbul) – Kanun sizin ya, engellemek istiyorsanız…
OSMAN
AŞKIN BAK (Rize) – Bir dakika ağabey… 
ENGİN
ALTAY (İstanbul) – Önergeden önce karar yeter sayısı istiyorum.
OSMAN
AŞKIN BAK (Rize) – Bir dakika ağabey, ne alakası var? Engin Ağabey…
ENGİN
ALTAY (İstanbul) – Ya, yeter ya!
OSMAN
AŞKIN BAK (Rize) – Ama Eskişehir’le ilgili laf söyledi. 
BAŞKAN
– Sayın Altay…
ENGİN
ALTAY (İstanbul) – Karar yeter sayısı istiyorum efendim oylama varsa.
BAŞKAN
– Birleşime on dakika ara veriyorum.
Kapanma Saati: 21.11
ÜÇÜNCÜ OTURUM
Açılma Saati: 21.20
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 98’inci Birleşiminin Üçüncü Oturumunu
açıyorum.
92
sıra sayılı Kanun Teklifi’nin görüşmelerine devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN
– Komisyon yerinde.
9’uncu
madde üzerinde bir önerge vardır, önergeyi işleme alacağım ve oylarınıza
sunacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 92 sıra sayılı Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi’nin 9’uncu maddesinin kanun
teklifinden çıkarılmasını arz ve teklif ederiz.
 Tuma
Çelik Rıdvan Turan Murat Çepni
 Mardin Mersin İzmir
 Ayşe
Acar Başaran Necdet İpekyüz
 Batman Batman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen İzmir Milletvekili Murat Çepni. (HDP
sıralarından alkışlar)
Süreniz
beş dakikadır. 
MURAT
ÇEPNİ (İzmir) – Teşekkürler Başkan. 
Belki
de Genel Kurulun son zamanlarında en ironik oturumlardan birini yapıyoruz.
Herhâlde bizi izleyen taraftarlar şöyle söylüyorlardır: “Sporda Şiddeti Önleme
Yasası’ndan ziyade Hükûmetin şiddetinden kurtulma kanununu tartışmak gerekir.”
Çünkü memleket uzunca bir süredir tek başına, şiddet siyasetiyle yönetiliyor.
Bu şiddet siyaseti öyle bir şiddet ki her türlü zorbalığı içinde barındırıyor
ve Hükûmet ile iktidar şiddetten başka hiçbir şey üretemez hâle gelmiş durumda.
Hükûmet adına yasayı savunan hatip, maçlara gidilirken palalarla, taşlarla,
sopalarla gidildiğini ve bu görüntülerin reklam veren şirketleri olumsuz
etkilediğini söyledi. Aslında biz yıllardır şunu söylüyoruz: Bu iktidar bir
avuç sermayenin iktidarıdır. Bakın, böylesi bir yasayı bile reklam veren
şirketlerin hassasiyetlerini düşünerek savunmaya çalışıyorlar. Oysa,
milyonlarca taraftar potansiyel suçlu gibi görülmeye çalışılıyor bu teklifte.
Milyonlarca taraftar potansiyel şiddet barındıran unsur olarak tariflenirken
milyonlarca taraftarın kendisinin bu pozisyona sokulmasından rahatsızlığını
asla dikkate almayan bir iktidarla karşı karşıyayız. Gerçekten, aslında
ibretlik bir durum olduğunu söyleyebiliriz. 
Spor
uzun zamandır büyük kumarların oynandığı bir bilgisayar oyununa dönüşmüş
durumda. Öylesine paralar dönüyor ki millî hasılalar düzeyinde paralar dönüyor.
Aynı zamanda, yolsuzluklar, mafyavari örgütlenmeler, organize işlerin döndüğü
bir organizasyona dönüşmüş durumda. Taraftar burada müşteri pozisyonunda.
Taraftara şu söyleniyor: Siz müşteriniz, paranızı vereceksiniz ama slogan
atacaksanız “Padişahım çok yaşa!” sloganı atabilirsiniz. Burada çok ciddi bir
tutarsızlık var, ikiyüzlülük var. Biz, çok net olarak biliyoruz, Amedspor’a
yapılanları biliyoruz, Ankara Gar katliamından sonra tribünlerde atılan
sloganları biliyoruz. Aynı zamanda, sokaklarda örgütlenmiş taraftar
topluluklarının linççi güruhlar hâlinde saldırtıldığını da biliyoruz. Demek ki
neymiş? Hükûmet lehine “Padişahım çok yaşa!” diye slogan atabilirsiniz, Hükûmet
adına, saray adına saldırabilirsiniz; burada sorun yok ama çıkıp “özgürlük”
derseniz “eşitlik” derseniz, Hükûmeti eleştirirseniz terörist olursunuz, bunu
yaparsanız güvenlik politikalarıyla engellenirsiniz. 
Peki,
bu böyle oluyor diye milyonlarca sporsever sporu sevmekten vaz mı geçiyor?
Elbette hayır. Örneğin, spor kulüplerinin başkanları Hükûmetin aparatına
dönüşmüşken taraftalar, örneğin, siyah-beyaz aşkından vazgeçiyor mu? Elbette
vazgeçmiyoruz. Örneğin, Çarşı’yı sevmekten vazgeçiyor muyuz? Vazgeçmiyoruz.
Siyahı beyazı da Çarşı’yı da sevmeye devam edeceğiz. 
Şimdi,
son dönemlerde Hükûmeti korkutan şeyin ne olduğunu aslında burada itiraf etmiş
oldular. Taraftar toplulukları, örgütlenmiş taraftar toplulukları Hükûmet
lehine suç işlerken sıkıntı yok. Peki, nerede sorun var? Örneğin seçimlere
dönük bir tezahürat olduğunda potansiyel tehdit hâline geliyorlar. Örneğin
Gezi’de, onur ve özgürlük isyanı Gezi’de taraftar toplulukları sokağa
çıktıklarında yargılanıyorlar. Ha, demek ki neymiş? Onur ve özgürlük isterken
teröristsiniz, “Padişahım çok yaşa!” derseniz makul taraftarsınız.
Altyapı
çökmüş, milyon dolarlarla futbolcular alınıyor. Peki, bu bize neyi
hatırlatıyor? Hani deniyor ya “Spor siyasetüstüdür.” Hayır, spor politikanın
tam merkezindedir, tam olarak merkezindedir. Bunu nereden çıkartıyoruz?
Bakın,
bu, Hükûmetin ekonomi politikasına çok benziyor. Ne yapıyor Hükûmetin ekonomi
politikası? İnşaat sektörü…
(Mikrofon
otomatik cihaz tarafından kapatıldı)
MURAT
ÇEPNİ (Devamla) – Başkanım, toparlayıp bitiriyorum.
Tüketim
ekonomisi, üretim yok. Futbolda ne var? Tam olarak aynısı. Amatör spor bitmiş
durumda, takımlar bitmiş durumda. Ne yapıyor spor kulüpleri? Borçlanıyorlar, o
borçlar da halkın bankalarından ödetilmeye çalışılıyor. Yani sporu tartışırken
ekonomi politikasını tartışmadan geçemeyiz. Şiddeti tartışırken, iktidarın
şiddetinden bahsetmeden geçemeyiz. Dolayısıyla iktidar şiddetine karşı mücadele
etmeye devam edeceğiz. Spora, renklere olan aşkımızı da ilan etmeye devam
edeceğiz.
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
9’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
10’uncu
madde üzerinde bir önerge vardır, önergeyi işleme alacağım, önergeyi
okutuyorum:
Türkiye
Büyük Millet Meclisi
Görüşülmekte
olan (2/1974) esas numaralı Sporda Şiddet ve Düzensizliğin Önlenmesine Dair
Kanunda Değişiklik Yapılmasına Dair Kanun Teklifi’nin 10’uncu maddesinde yer
alan “değiştirilmiştir” ibaresinin “yeniden düzenlenmiştir” ibaresi olarak değiştirilmesini
arz ve teklif ederiz.
 Ümit
Dikbayır Aylin Cesur Bedri Yaşar
 Sakarya Isparta Samsun
 Yasin
Öztürk Ayhan Altıntaş Arslan Kabukcuoğlu
 Denizli Ankara Eskişehir

BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Ankara Milletvekili Ayhan Altıntaş. (İYİ
PARTİ sıralarından alkışlar) 
Süreniz
beş dakikadır Ayhan Bey. 
AYHAN
ALTINTAŞ (Ankara) – Sayın Başkan, değerli milletvekilleri; Sporda Şiddet ve
Düzensizliğin Önlenmesine Dair Kanunda Değişiklik Yapılmasına Dair Kanun
Teklifi’nin 10’uncu maddesi hakkında konuşacağım. Hepinizi saygıyla
selamlıyorum. 
AK
PARTİ Hükûmeti, iktidarının başından beri düzenleme yaptığı neredeyse bütün alanlarda
olduğu gibi kanun teklifinin maddelerinde de muğlak ifadelerden kaçınmamıştır.
Bu, ileride büyük problemlere yol açabilecek bir hatadır. İktidar, yaptığı bu
değişiklikle hem sporseverlerin özel hayatlarını ihlal etmekte hem kişisel
verilerin güvenliğine aykırı hareket etmekte hem de sporseverlerin yerleşme ve
seyahat özgürlüklerine müdahale etmektedir; vatandaşların anayasal güvence
altındaki haklarını kanunla geri almaya çalışmaktadır. Bu teklifin Meclise
sunulma zamanı da manidardır, bu zamanlama “Bu kadar acele edilmesine ne etki
etmiştir?” “‘İmamoğlu’na mazbatayı ver.’ sloganları bu teklifte ne kadar etkili
olmuştur?” “Bu teklifte amaçlanan bu tür muhalif sloganları engellemek midir?”
sorularını akla getirmektedir. İktidar, kendine muhalif olanların, kendi gibi
düşünmeyenlerin toplanabileceği alanları kontrol altına alarak Türk milletinin
muhalefet kesimi üzerinde baskı kurmaya çalışmaktadır; Meclis dışında
muhalefete asla müsaade etmemektedir. Basının, televizyonların kontrol altına
alındığı, sivil toplum kuruluşlarının susturulduğu, sosyal medyanın sürekli
takip edildiği, üniversitelerin sessiz kaldığı, yargının bağımsızlığını
yitirdiği bir ortam yaratılmıştır. İktidarın amacı, spor müsabakalarının daha
nezih bir ortamda yapılması değil, sessiz sedasız, muhalefet etmeden yapılması
isteğidir. Taraftarı kontrol etmek için sporda şiddeti önlemek kamuflajıyla
yola çıkılmıştır. Teklifin 10’uncu maddesinde de bu amaca yönelik olarak
cezalar ağırlaştırılmaktadır. Bakın, Sayın Erdoğan Cumhurbaşkanı olduktan sonra
ilk üç yılında Cumhurbaşkanına hakaretten açılan dava sayısı da daha önceki
döneme oranla 13 kat artmıştır. Ahmet Necdet Sezer’in görev döneminde açılan
davalarda sanık sayısı 163’tü, Abdullah Gül döneminde 848’di ve nihayet Recep
Tayyip Erdoğan’ın ilk üç yılında rekor bir artışla 12.173 oldu. Darbeyle
yönetime gelen Kenan Evren döneminde dahi bu suçtan yargılanan sanık sayısı
340’tır. Merak ettiğimiz bir şey var, Sayın Erdoğan’a hakaret eden sayısı mı
daha çok, yoksa Sayın Erdoğan daha mı alıngan? Bu iş o kadar ileri gitti ki
bugün aldığımız habere göre 1993 yılında Van’ın Başkale ilçesinde çatışmada
hayatını kaybeden şehidimiz Astsubay Namık Ayhan Akbaba’nın annesi Pakize
Akbaba’ya 5 Aralık 2017 tarihinde yaptığı konuşmadan dolayı Cumhurbaşkanına hakaretten
dava açılmış. Teröristbaşının terörist kardeşini devletin televizyonlarına
çıkaranlar hakkında hiçbir işlem yapılmazken, tartışmalar hâlâ devam ederken
şehidimizin anasına karşı bu tavır toplumun vicdanını rahatsız edecektir. 
Bu
kanun teklifinin Türk sporuna bir şey kazandırmayacağı aşikârdır. Hatta, bu
teklif kabul edilirse kanundan dolayı Türk sporunun kaybetme ihtimali daha
yüksektir. Teklif, iktidar baskısını hisseden futbolseverlerin stada girişini
zorlaştıracaktır. Bu teklif, spor müsabakalarının seyirci sayısını
düşürecektir. Seyirciden istediği kadar maddi gelir elde edemeyecek olan
kulüplerin maddi sıkıntıları artacaktır. 
Spor,
sanat ve bilim önemli konulardır. Bunlar, devletlerin yumuşak güçlerindendir.
Bugün birçok ülke, şehir başka halklar nezdinde futbol kulüpleriyle
tanınmaktadır. Spor müsabakaları, turist çekmek için de önemli bir kaynaktır.
Spor müsabakaları, devletin döviz getirisinden tutun da tanınırlığına kadar
birçok alanda diğer alanlar kadar önemlidir. 
Hükûmet,
amacı sporun kazanması ise taraftarları baskı altına almaya, gizliliği ihlal
etmeye çalışmamalıdır. Güvenlik tabii ki önemlidir fakat paranoyakça her
kalabalıktan bir tehdit çıkarmaya çalışmak iktidara, devleti yönetenlere
yakışan bir hareket değildir. Devlet, sporun kazanmasını istiyorsa kendine
yakın ya da değil, bütün kulüplere ve sporculara eşit yaklaşmalıdır; bütün spor
dallarını desteklemeli, dünya standartlarını yakalamaları için destek
vermelidir; ülkemizi temsil edecek olan gençlerin önünü açmalıdır. Ancak bu
şekilde sporla ilgili çıkartılan yasaların samimi bir şekilde sporun iyiliği
için olduğuna bizleri ve Türk milletini inandırabilirsiniz. 
Genel
Kurulu saygılarımla selamlıyorum. (İYİ PARTİ sıralarından alkışlar) 
BAŞKAN
– Çok teşekkür ederim. Sağ olasınız, zamana tam uydunuz.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
10’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm 11 ila 20’nci maddeleri kapsamaktadır.
İkinci
bölüm üzerinde ilk söz, İYİ PARTİ Grubu adına Denizli Milletvekili Yasin
Öztürk’e aittir.
Buyurun
Sayın Öztürk. (İYİ PARTİ sıralarından alkışlar) 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; görüşülmekte olan kanun teklifinin ikinci bölümü üzerine İYİ
PARTİ Grubu adına söz almış bulunmaktayım. Yüce heyetinizi saygıyla
selamlıyorum.
Sözlerime
başlamadan evvel, geçtiğimiz günlerde kaybettiğimiz Denizlispor’umuzun eski
Başkanı ve Türkiye Futbol Federasyonunun eski yöneticilerinden Ali İpek
ağabeyimize Cenab-ı Allah’tan rahmet, spor camiasına ve kederli ailesine
başsağlığı diliyorum.
Başta
futbol olmak üzere, Türk sporunun şu an tüm branşlarda himmete muhtaç bir hâlde
olduğunu Meclis kürsüsünden üzülerek ifade ediyorum ve bu gerçeği hep birlikte
görmemize rağmen Türk sporunu spor cahilleriyle idare etmekte ısrar edenlerde
hiçbir rahatsızlık görülmemesi bizi ayrıca rahatsız ediyor. 
Dünya
bilgiyi ve görgüyü artırmak ve sporu bir yaşam biçimi hâline getirmek için spor
yapanı da izleyeni de teşvik ederken biz “Passolig” diye sportif müsabakalara
girişi zorlaştıran engelleri daha da geliştiriyoruz.
Bizzat
başımdan geçen bir olayı sizlerle paylaşmak istiyorum. Meclisteki
milletvekillerimiz de kendi bölgelerinin futbol takımlarını desteklemek
maksadıyla zaman zaman maçlara gidiyorlar. Ben protokolde oturmaktan ziyade,
deplasman maçları dâhil olmak üzere, maçları seyircinin içinde, tribünden
seyretmeyi tercih ediyorum ve bu sebeple geçen sezon 3 defa, milletvekili
olmama rağmen ceza aldım. Sebebine gelince, çok saçma, bulunduğum tribünde
kendini bilmez 3-5 kişinin kötü tezahüratı nedeniyle o tribünde bulunan herkese
ceza verilmesi uygulaması. Ucube bir uygulama. Bu durumu Gençlik ve Spor
Bakanlığına ilettiğimizde verilen cevap ayrı bir ucube. Cevap aynen şöyle:
“Hakareti içeren tezahüratta bulunulması 6222 sayılı Kanun’un 14’üncü maddesine
göre suçtur. Bu suçu işleyenlerin tespiti ve gerekli işlemlerin yapılması
amacıyla kanunla kulüplere stadyumlarda güvenlik kamerası kurulması zorunluluğu
getirilmiştir.” Ee be kardeşim, o zaman uygulasana bu kanunu. Kulüpler güvenlik
kamerası kurmadılarsa bunun sorumlusu yine Türkiye Futbol Federasyonu değil mi?
Türkiye Futbol Federasyonu vasıtasıyla, kulüplerin, bu maddi kriz ortamında,
suçlu suçsuz herkese ceza vermek gibi bir kolaylığa gidileceğine, kamera
kurulumunu Bakanlık olarak üstlenirseniz emin olun Türk futboluna bu kanun
teklifi kadar büyük bir hizmet yapmış olursunuz. Bu, akıllara durgunluk veren
bir uygulamadır ve bu çağ dışı uygulama derhâl kaldırılmalıdır. 
Diğer
bir husus ise, özellikle belediye futbol kulüplerine yapılan astronomik
transferlerde diğer kulüpler arasındaki orantısız rekabet kabul edilebilir gibi
değildir. Belediyeler, belediye kulüpleri yerine millî takımların can damarı
olan amatör kulüplere ve sporcu yetiştirecek toplumsal altyapı projelerine
bütçe ayırmaya gayret sarf etmelidir. Böylelikle büyük futbol takımlarımızın
dahi mali disiplini oluşturmayı zorlukla sürdürdüğü bu ortamda diğer kulüplerle
haksız rekabete mâni olmak önerilerimiz arasındadır. 
Belediyelere,
bu popülist, siyasi çıkar kokan davranış yüzünden milyonlarca döviz harcamak yerine,
onlara önerimiz, Türk gençlerinin istikbal projesi olan 6-14 yaş grubunda
yaklaşık 12 milyon Türk çocuğunun yetenek tespiti ve yıldız sporcu yetiştirme
projeleri gibi, yeni ve toplumsal projelere katkı sağlamalarıdır. Bu yolla
milyonlarca Türk genci hem meslek hem de sağlık sahibi olurlar ama ne yazık ki
sporu, özellikle de futbolu siyasete alet ediyorsunuz. Spora katkı vermek
istiyorsanız bu politikalardan acilen vazgeçin. 
Mevzu
teşvik ve destek vermeye gelmişken Süper Lig’e yeni çıkmış kulüplere tesisleriyle
ilgili modernizasyon desteği vermeniz hem kulüpleri daha da motive edecektir
hem de yeni çıktığı Süper Lig’de başarı sağlamak adına kulüplerin sıklıkla
karşılaştığı ilk yıl mali disiplini uygulamasında da rahatlık sağlayacaktır. 
Bu
vesileyle Denizlispor’a Süper Lig’de başarılar diler, Genel Kurulu saygıyla
selamlarım. (İYİ PARTİ sıralarından alkışlar)
BAŞKAN
– Teşekkür ederim. 
Milliyetçi
Hareket Partisi Grubu adına Kırıkkale Milletvekili Halil Öztürk. (MHP
sıralarından alkışlar)
MHP
GRUBU ADINA HALİL ÖZTÜRK (Kırıkkale) – Sayın Başkan, değerli milletvekilleri;
görüşülmekte olan 92 sıra sayılı Kanun Teklifi’nin ikinci bölümü üzerinde
Milliyetçi Hareket Partisi Grubu adına söz almış bulunmaktayım. Genel Kurulu
saygıyla selamlıyorum. 
Değerli
milletvekilleri, spor, özellikle de futbol günümüzde uluslararası bir güç
niteliğine kavuşmuştur. Bu bakımdan, sporu tehdit eden en büyük gelişme de
sporda şiddetin giderek yaygın bir hâl almasıdır. Günümüzde sporda şiddeti
ortaya çıkaran sosyolojik, psikolojik, ekonomik, kültürel, siyasal ve toplumsal
birçok etken bulunmaktadır. Bu temel etkenlerin altında ise spor seyircisi,
hakemler, futbolcular, kulüp yöneticileri, antrenörler, federasyon yetkilileri
ve kitle iletişim araçları yer almaktadır. Görüleceği üzere, gerek şiddet
gerekse sporda şiddet, toplumun tümünün mücadele etmesini gerektiren sosyal bir
sorun alanı olarak önümüzde durmaktadır. Son yıllarda toplumun huzurunu tehdit
eden ve artık sıradan bir olay gibi görünen spor sahalarındaki şiddet, sportif
müsabakaların seyir zevkini terör ve trajediye dönüştürmektedir. 
Sporda
şiddete yönelik yapılan araştırmalar göstermektedir ki günlük yaşantılardaki
tepkiler müsabaka izlerken büyük ölçüde değişkenlik göstermektedir. Yaş
grupları küçüldükçe olaylara katılma ihtimali, olasılığı yükselmektedir. Yine,
müsabaka esnasında küfretme hadiseleri eğitim seviyesi düştükçe artmaktadır.
Araştırma, gelir durumunun da bu olaylara katılmada etkili olduğunu
göstermektedir. 
Diğer
taraftan, medyanın toplumu etkileyen gücü çerçevesinde yapılan yayınlar gözden
geçirilerek sporda şiddeti teşvik eden medya dilinin mutlak suretle değişmesi
adına gerekli yasal düzenlemeler yapılabilmelidir. 
Yine,
bu kapsamda en büyük sorumluluk da gazetelerin, dergilerin spor sayfaları ve TV
kanallarındaki spor programlarıdır. Reyting uğruna spor programlarında hâlen
ramazan ayındaki televaiz programı formatına benzer yaklaşımlar görülmektedir.
Oysa konunun hassasiyeti bakımından magazinsel yaklaşımdan uzak durulmalı,
çatışma dili terk edilmelidir.
Yapılan
araştırmalara göz atıldığında spor sayfalarında ve spor programlarında
kullanılan sözcüklerin, başlıkların yenilgiye uğrayan takım taraftarını küçük
düşürücü nitelikte olduğu görülmüştür. Söz konusu bu durum yenilgiye uğrayan
takım taraftarını hırslandırmakta, izleyiciyi tetikleyerek Vandalizm
psikolojisini artırmaktadır. 
Saygıdeğer
milletvekilleri, bizim Milliyetçi Hareket Partisi olarak Komisyonda dile
getirdiğimiz bir öneri vardır, bu öneri şudur: HSK 7 coğrafi bölgemizde spor
ihtisas mahkemeleri kurmalı, yine gerekli eğitimi almış spor savcılarını da bir
an evvel gündeme getirerek bu eksikliği gidermelidir. Sayın Bakanım, bu
konudaki hassasiyetinizi biliyoruz, özellikle istirham ediyoruz. 
Konuşmamda
değinmek istediğim önemli diğer bir konu ise şehit yakınları ve gaziler ile
yine, gazi yakınlarına spor müsabakalarında izleyici localarında yeterince yer
ayrılmaması; oysa ülke güvenliğimiz için canını dahi ortaya koyanların bu
haktan mahrum kalmamaları gerekmektedir. Biz Milliyetçi Hareket Partisi olarak
desteklediğimiz mezkûr kanun teklifinin ülkemize ve spor camiasına hayırlar
getirmesini temenni ediyoruz. 
Gazi
Mustafa Kemal Atatürk dünyada beden eğitimini zorunlu hâle getiren ilk devlet
adamıdır ve Türk sporcusunda yalnız beden gücü ve yetenek değil, aynı zamanda
iyi ahlak olmasını temenni etmiştir.
Konuşmamın
sonuna yaklaştığım bu an içinde bir şeyi hatırlatmadan geçmek istemiyorum.
Yasalarımız, devletimiz varsa ve bu, milletin devleti ise anlamlı olacaktır;
tıpkı şimdi olduğu gibi. Lakin içerisinde bulunduğumuz temmuz ayı bizlere 15
Temmuz kara gecesini ve aşağılık ihaneti hatırlatmaktadır. Bu sebeple devletin
şerik kabul etmeyeceğini, tüm yasaların millet ile devletin hukuku için
olduğunu, devlet içinde fiilî durum yaratıp paralel yapıların oluşmasının
bizlere neler yaşattığını hiçbir zaman unutmamalıyız. 
Bu
vesileyle 15 Temmuz şehitlerimize yüce Allah’tan rahmet diliyor, destan yazan
gazilerimize ve devletine, milletine, vatanına sahip çıkan aziz milletimize
şükranlarımı sunuyor, Genel Kurulu bir kez daha saygıyla selamlıyorum. (MHP ve
AK PARTİ sıralarından alkışlar)
BAŞKAN
– Çok teşekkür ederiz Halil Bey. 
Cumhuriyet
Halk Partisi Grubu adına İstanbul Milletvekili Turan Aydoğan. (CHP sıralarından
alkışlar)
CHP
GRUBU ADINA TURAN AYDOĞAN (İstanbul) – Sayın Başkanım, sayın Meclisi saygıyla
selamlıyorum. 
Bu
yasa teklifi buraya gelmeden önce bir Komisyonda görüşüldü biliyorsunuz, o
Komisyonun üyelerinden birisiyim ben. Ortak aklı Komisyona gelmeden önce ve
Komisyonda çalıştırmak yerine Meclis Genel Kuruluna kadar umarım bundan sonra
sıkıştırmazsınız Sayın Bakanım. Çünkü burada, Meclis Genel Kurulunda kısmen
yapılan değişikliklerin altında muhalefet milletvekillerinin yani bizlerin
yapmış olduğu itirazlar söz konusu. Ne yaptık? Sonuçta, bu kanun çıkmadan önce
ortak akıl bizleri bir yere sevk etti. Ne dedik? Dedik ki: Kişisel verilerin
korunmasıyla ilgili ancak kanunla düzenleme yaparsanız bunları hayata
geçirirsiniz, bunlar anayasal anlamda sıkıntılardır. Başka sıkıntıları da
saydık. Şükürler olsun ki en azından burada onlar kısmen geri döndü. Demek ki
Meclisin ortak aklına en çok da böyle, istişare yapılmadan getirilen kanunların
ihtiyacı var. Bir defa, hakkımızı teslim edin orada Sayın Bakanım. 
Bu
kanun teklifi, başladığı andan itibaren, Anayasa’nın 10’uncu maddesine, 11’inci
maddesine, 12’nci maddesine, 13’üncü maddesine, 20’nci maddesine, 23’üncü
maddesine ve 38’inci maddesine aykırı olarak getirildi. Üzerinde bazı
değişiklikler yapıldıktan sonra bu aykırılıkların bir kısmı ortadan kalktı ama
kalkmayanlar da var. Mesela ne var? Anayasa’nın 38’inci maddesinde cezaların
şahsiliği ilkesi düzenlenmiş, bu kanun teklifinde hâlâ cezaların şahsiliği
ilkesine aykırı şeyler söz konusu. Anayasa’nın 10’uncu maddesinde kanun önünde
eşitlik ilkesi düzenlenmiş; bu kanunda, kanun önünde eşitlik ilkesine aykırı
şeyler hâlâ söz konusu. Neler söz konusu? Taraftar olarak suç işleyen tarife
ile taraftar olmayarak suç işleyen tarife arasında fark konulmuş bu kanunda.
Şimdi,
bütün bunları yapabilirsiniz, kanun geçer, öyle olur, böyle olur ama şiddet
ancak eğitsel olarak, sosyolojik olarak, ekonomik olarak bu ülkede
değişiklikler söz konusu olur ise hayatımızın dışına çıkar. Şiddet, sadece
cezayla hâlledilecek bir mesele değildir, hatta bunca yıllık hukukçuluğumdan
bildiğim kadarıyla hiçbir ceza, şiddeti önlememiştir. Şiddete ilişkin bir dünya
kanun var, kadını koruyan kanunlar var, toplumu koruyan kanunlar var ama şiddet
bitmiyor. Niye bitmiyor, biliyor musunuz? Toplumda ciddi anlamda bir gerginlik
var, sosyolojik sorunlarımız var, ekonomik anlamda adaletsiz bir toplumun
içerisinde yaşıyoruz. İnsanlar gerildikçe deşarj olacak alanlar arıyorlar. O
deşarj olacak alanlara bile girişlerini - AK PARTİ’li bir vekil arkadaşımın
söylediği gibi- cezaevinden içeri girmekten daha zor hâle getirirsek yani
statlara girecek olan taraftarı, bir cezaevine giren insanın cezaevine girip
görüş yapacağı durumdan daha zor bir hâle getirirsek bu toplumu çok sıkıştırmış
oluruz.
Ayrıca,
her kanun ihtiyaçtan doğar. Bu kanunun hangi ihtiyaçtan doğduğuna baktığımızda,
Sayın Cumhurbaşkanının mayıs ayında yaptığı konuşmadan doğduğunu görüyoruz.
Beis değil ama görmek lazım. İnsanlar toplu hâlde barışçıl anlamda tepkilerini
ortaya koymaya başladıkça kanun yapılıyor. Niye yapıyoruz ya, niye yapıyoruz?
Yani “Galatasaray’da Vodafone’da tepki gösterdiler, kanun yapalım.” “Ekrem
İmamoğlu seçildi, insanlar tezahürat yaptılar statlarda -bir haksızlığa karşı
tezahürat yaptılar üstelik, bir hukuksuzluğa karşı tezahürat yaptılar- kanun
yapalım.” Bu kanunu yaparken taraftar derneklerinin görüşünü almadınız,
taraftarların da görüşünü almadınız. Orada ne deniliyor, biliyor musunuz? “Biz
bir tepki ortaya koyduk, insanca bir tepki ortaya koyduk, kanun bu nedenle bu
şekilde çıkıyor.” deniliyor. Bunu siz telafi edersiniz, anlatırsınız bu kanunu,
telafi edersiniz. Ama işin gerçeği şu: Sayın Cumhurbaşkanı mayıs ayı içerisinde
bir konuşma yapıyor, statlarda, Ekrem İmamoğlu’na yapılan haksızlığı, çok
zekice, ironik bir dille “Mazbatayı ver” sloganıyla, çok naifçe, barışçıl bir
şekilde dile getiren insanları bir şiddet diliyle eleştiriyor, terörist
muamelesi yapıyor onlara. Diyor ki: “Onları 23’ünde hizaya getireceğiz.” Yani
seçim sonuçlarıyla hizaya getireceğiz. Seçim sonuçları güzel oldu, çok da güzel
oldu, çok da güzel oldu; herkes hizaya geldi. Bakın, burada hep beraber hizaya
geldik. Ama seçim sonuçlarıyla hizaya getirilemeyince insanlar demek ki kanunla
hizaya getirilmesi gerekiyor. Kanunla hizaya getirilmesi gerekiyor.
(Mikrofon
otomatik cihaz tarafından kapatıldı) 
TURAN
AYDOĞAN (Devamla) – Bir dakika kullanacağım Sayın Başkan.
Arkadaşlar,
bu tarz kanunlar refleks kanunlardır. Bunlar uzun ömürlü olmaz. Uzun ömürlü
olacak, iktidarların, toplumun sorunlarını çözecek şekilde adaletli olarak
davranabilme yeteneğidir, sosyolojik sorunları çözebilme yeteneğidir. Size bir
örnek vereceğim. Gar katliamı yapıldı. Arkadaşlar burada söylediler. Konya’da
millî maç sırasında, Gar katliamını bir şekilde, orada barışçıl dille
eleştirmeye kalkanlara bir ırkçı şiddet uygulandı. Onlara, daha önce var olan
bu tehdit kanununu uyguladınız mı? Elinizde var olan kanunları uygulamayıp hâlâ
yeni kanunlar yapmaya kalkıyorsunuz. O yüzden -bu işler çok uzun ömürlü olur mu
bilmiyorum ama- bu kanun buradan geçecekse toplumumuza hayırlı olsun diyorum,
saygılar sunuyorum. (CHP sıralarından alkışlar) 
BAŞKAN
– Şimdi şahsı adına Gaziantep Milletvekili Ali Muhittin Taşdoğan.
Buyurun
Sayın Taşdoğan. (MHP sıralarından alkışlar) 
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; duygu ve
davranışlarda aşırılık, kaba kuvvet ve kaba güç olarak değerlendirilen ve
bireyin benimsemediği düşünce veya duruma karşı geliştirdiği şiddetin,
fiziksel, sözel, cinsel, duygusal, ekonomik, teknolojik, kadın ve çocuğa
yönelik gibi birçok çeşidi vardır. Şiddet, tüm insanları, sosyal grupları,
meslekleri ve her yaş grubundan bireyi ilgilendiren dünün, bugünün, görünen o
ki geleceğin sorunları arasındadır ve artık dünyada bir halk sağlığı problemi
olarak görülmektedir.
Bizler
ise bu tehdidin değişik boyutlarını her gün televizyonlarda ve sosyal medyada
görüyor, günlük hayatımızda tanık oluyoruz. İki gün önce Mardin’de yaşanan ve
usulsüz rapor isteğinin reddedilmesi üzerine devlet hastanesinde görevli Doktor
Ayşe ve Doktor Davut Sakız çiftine yol ortasında yapılan nefret dolu saldırı
sağlık çalışanlarına şiddetin şimdilik en son örneği oldu. 
Şifa
veren ellere yapılan bu saldırıyı bir hekim olarak lanetliyorum. Bu durum
sürdürülebilir olmaktan çıkmıştır. Bu nedenle, sağlık çalışanlarına yönelik
şiddetin bir an önce Türk Ceza Kanunu’nda yapılacak bir düzenlemeyle gündeme
gelmesi zorunlu hâle gelmiştir. Milliyetçi Hareket Partisi olarak bu konuda
verdiğimiz kanun teklifinin arkasındayız. Ayrıca, Sağlık Bakanlığı bünyesinde
sağlıkta şiddeti önleme daire başkanlığının kurulması teklifimizi de yineliyor,
dikkatlerinize sunuyoruz. Bir an önce Sağlık Bakanlığımızın, üzerinde
çalıştığını bildiğimiz sağlıkta şiddetle mücadele eylem planını hazırlayıp,
bitirip, uygulamaya koymasını beklemekteyiz.
Sayın
milletvekilleri, evet, maalesef ülkemizde ciddi bir şiddet sarmalı vardır.
Sporda, sağlıkta, eğitimde, aile içinde ve birçok alanda maalesef karşımıza
çıkmaktadır. Bu anlamda, sporda şiddet ve düzensizliğin önlenmesi için yapılan
bu düzenlemenin olumlu olduğunu düşünüyoruz.
(Uğultular)
BAŞKAN
– Sayın Milletvekili, bir dakika…
Sayın
milletvekilleri, konuşan milletvekilleri, konuşan milletvekilleri… Sayın grup
başkan vekilim, bak, arkada bir grup konuşuyor. Hatibi ben duyamıyorum sayın
milletvekilleri. Konuşmak isteyenler kulise çıksınlar. Hatibi dinleyelim. 
Buyurun
Sayın Milletvekili.
ALİ
MUHİTTİN TAŞDOĞAN (Devamla) – Sporda şiddet incelendiği vakit karşımıza daha
çok sporla özdeşleyen kulüp taraftarları ve taraftar grupları içerisinde
bulunan “aktivist” ve “aksiyoner” taraftar diyebileceğimiz bir kitle
dikkatimizi çeker. Sporda şiddet vakalarının birçoğunun kaynağı olan bu kitle,
holiganlığa evrilen halkadır. Çünkü bu kitle, sporun ruhundan koparak bağlı
olduğu kulübe veya gruba kendini feda ettiği düşüncesiyle yıkıcı ve şiddet
içeren davranışlarda bulunur. Tuttuğu takımın yenmesinin veya yenilmesinin,
sevinmesinin veya üzülmesinin şiddet içeren bu eylemleri değiştirmediği
gözlemlenmiştir. Bu seyirci kitlesinin şiddetinin nedenleri arasında
sosyoekonomik, politik, coğrafi nedenler ile medya, sporun tarzı, sporun
müsabaka alanına göre alkolün, engellemelerin ve kitle psikolojisinin olduğu da
araştırmalar sonucunda belirlenmiştir. Psikolojik bakımdan bu kitledeki
kişilerin kimlik, benlik, kişilik bakımından bunalımda olan gayesiz ve kendini sadece
takımıyla açıklayabilen gençler olduğu da bilinmektedir. Ayrıca, kitle iletişim
araçlarının bu meseledeki etkilerini görmezden gelemeyiz. Şiddetin
öğrenilebilen bir davranış olduğunu düşündüğümüz vakit, şiddet öğrenme
sürecinde kitle iletişim araçlarının önemini belirtmek gerekir çünkü bu
vasıtalar aracılığıyla artık büyük bir ticari pazar olan profesyonel futbol,
özellikle reyting kapışmalarına konu yapılmakta, her ne kadar şiddeti ekran
önünde kınasalar da asıl itibarıyla kulüpleri, hakemleri, federasyonları ve
yöneticileri taraftar kitlesiyle karşı karşıya getirerek atmosferi sürekli
gergin hâlde tutmaktadırlar. 
Sayın
milletvekilleri, kısa bir aradan sonra tekrar kendi ligine dönen gazi şehrin
de, sporda şiddete maruz kalmadan gazi şehirli hemşehrilerimizin de gelecek
sezonda futbol sahasında yerlerini, tribünlerde yerlerini alması diliyor, gazi
şehrimiz gibi gazi olan Gazi Meclisimizi saygıyla selamlarım. (MHP sıralarından
alkışlar) 
BAŞKAN
– Teşekkür ederim Sayın Milletvekilim. 
Tam
zamanında bitirdiniz Sayın Milletvekilim. 
Şahsı
adına ikinci konuşmacı İstanbul Milletvekili Akif Çağatay Kılıç. (AK PARTİ
sıralarından alkışlar) 
Süreniz
beş dakikadır. 
AKİF
ÇAĞATAY KILIÇ (İstanbul) – Sayın Başkan, çok değerli milletvekilleri; Sporda
Şiddet ve Düzensizliğin Önlenmesine Dair Kanun’da değişiklik yapılmasına dair
çalışma üzerinde söz almış bulunuyorum. İlerleyen saatte hepinizi sevgiyle
saygıyla selamlıyorum. 
Bugün
burada bir şeyi bir kere daha görmüş olduk. Bu kanundaki değişiklikler üzerine
söz alan tüm hatiplerimiz spordaki yaşanan olguları ve sporun önemini ortak bir
değer olarak dile getirdiler. Bu önemlidir ve değerlidir. Tabii ki burada bazı
sözler dile getirildi, bunlarla alakalı olarak da tabii ki bizim
verebileceğimiz örnekler ve cevaplar var. Ancak, bu akşam Meclisin,
gruplarımızın bu kanun üzerinde anlaştığı noktadaki düşünceyi de göz önünde
bulundurarak bir iki konuya değinerek huzurlarınızdan ayrılacağım.
Tabii
ki özellikle sosyal medya olgusu, çok değerli milletvekilleri, hepimizin
dikkatle takip etmesi gereken ve önem vermemiz gereken konu. Çünkü maalesef,
günümüzde ve çağımızda sosyal medya üzerinden yapılan olumsuz ve olumlu
yaklaşımların hepsine dikkat etmemiz gerekiyor. Özellikle Avrupa içerisinde de
Avrupa Konseyinde de artık ciddi manada raporlar hazırlanan ve dile getirilen
konular üzerinde Bakanlığımız döneminde de karşı karşıya kaldığımız çok olumsuz
şeyler oldu maalesef. Örneğin, görüyorum ki burada, sosyal medya üzerinden
-isim vermeden- yapılan çağrılara gelen tepkilerin ve buradaki toplumsal ve
kitlesel anlamdaki yapılan hareketlerin hepimizin birlikte ve beraber
karşısında olduğumuz bir durum var. Bunu en iyi şekilde değerlendirmemiz lazım.

Tabii
ki spor sadece futboldan ibaret değildir ve şunu da bilmemiz gerekiyor ki: Bu
anlamda yapacağımız çalışmaların hepsi hepimiz için önemlidir çünkü hepimizin
şehirlerinde, illerinde değer verdiği, yakından takip ettiği spor kulüpleri,
sporcu kardeşlerimiz ve farklı anlamda başarılar elde etmiş olan kardeşlerimiz
var. 
Sporcu
sayısı Türkiye’de 9 milyonu aşmış durumda ve bu gerçekten önemli bir rakamdır.
Fakat şu konuya değinmek isterim: Siyasi anlamdaki çalışmaların veya siyasetin
sporla iç içe olup olmaması konusundaki, zannedersem, dünyada yakın zamanda
yaşanan en güzel örneklerden bir tanesi -güzelden kastım şu, bunu en açık
şekilde ortaya koyan örneklerden bir tanesi- bizim de gurur duyduğumuz, bu
ülkenin değeri olan ve Almanya’da yetişmiş, Alman Millî Takımı’nda top koşturan
Mesut Özil’e karşı Alman Futbol Federasyonunun takınmış olduğu tavırdı. Alman
Futbol Federasyonu Başkanının siyasi anlamdaki yakınlığının kimlerle olduğunu
da en iyi şekilde bildiğimiz için, burada bazı yakınlıkların ve ilişkilerin de
normal olduğunu görmemiz lazım ancak hiçbir zaman bunun, sporun gelişmesinin ve
sporun desteklenmesinin önünde bir engel olmadığını da dile getirmemiz
gerekiyor.
Sosyal
anlamda baktığımız bu olaylarda, tabii ki sporcu kardeşlerimizin, hangi branşta
olurlarsa olsunlar, toplumun önünde birer değer oldukları ve bununla alakalı
olarak da yaşam tarzlarının ve hayatlarının örnek teşkil ettiğini hepimiz
biliyoruz.
Eğitim
konusu dile getirildi çok milletvekili kardeşimiz tarafımızdan, değerli
arkadaşımız tarafından. Bu çok önemlidir, evet ama şunu da unutmamamız lazım:
Bakın, burada örnekleri verilen, uluslararası alanda ve Türkiye'de farklı
illerde, zamanlarda yaşanmış, hiçbirimizin tasvip etmediği olaylar oldu.
Uluslararası anlamda yaşanan bazı olaylarda siyasetin ne kadar sert bir tepki
verdiğinin ve ülkenin takımlarının uluslararası müsabakalara katılımdan men
edildiğinin -yine o ülke tarafından- örnekleri burada açıkça dile getirildi.
Şiddetin
karşısında hep beraber durmamız gerektiği noktasında hiçbir şüphe yoktur ve
işte bu kanunda yapılan… Ki bu yeni bir kanun değildir, var olan kanunun geliştirilmesiyle
alakalı bir çalışmadır. Burada Osman Aşkın Bak Bakanımıza teşekkür ediyorum ve
mevcut Bakanımıza teşekkür ediyorum, beraberce, inşallah iktidarıyla
muhalefetiyle bu yasanın çok daha kapsamlı hâle gelmesini sağlamış durumdayız.
Şiddetin karşısında hepimizin amasız ve fakatsız durmamız lazım, bu hepimizin
ortak noktasıdır. 
Şunu
da tekrar hatırlatmak istiyorum: Ülkemizin çok çeşitli yerlerinde, çok çeşitli
bölgelerinde, gerçekten hepimizin emek sarf ettiği ve bu milletin kaynaklarıyla
inşa edilmiş, Sayın Cumhurbaşkanımızın da bizzat yakından takip ettiği çok
güzel spor tesislerimiz, çok güzel imkânlarımız var. Bunları tüm gençlerimizin,
tüm sporcularımızın en iyi şekilde kullanması noktasında gayret sarf etmeliyiz.
Bunu inşallah hep beraber yapacağız ve bu yüce Meclis bu noktada ülkemizin ve
milletimizin gelişmesine böylece de çok farklı katkılar vermiş olacaktır diye
ümit ediyorum. 
Yasamızın
hayırlı olmasını Rabb’imden niyaz ediyorum. Hepinizi sevgiyle saygıyla
selamlıyorum. Hayırlı akşamlar diliyorum. (AK PARTİ ve MHP sıralarından
alkışlar) 
BAŞKAN
– Sayın Bakanım, çok teşekkürler, tam zamanında bitirdiniz.
İkinci
bölüm üzerindeki görüşmeler tamamlanmıştır. 
Şimdi,
ikinci bölümde yer alan maddeler varsa o madde üzerindeki önerge işlemlerini yaptıktan
sonra ayrı ayrı oylarınıza sunacağım.
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
13’üncü
madde üzerinde bir adet önerge vardır, önergeyi işleme alacağım ve oylarınıza
sunacağım.
Türkiye Büyük Millet Meclisi Başkanlığına
Görüşülmekte
olan 92 sıra sayılı Kanun Teklifi’nin çerçeve 13’üncü maddesinde yer alan
“seyir ve özel seyir” ibaresinin "ve seyir” şeklinde değiştirilmesini arz
ve teklif ederiz.
 Muhammet
Emin Akbaşoğlu Engin Altay Erkan Akçay
 Çankırı İstanbul Manisa
 Hakkı
Saruhan Oluç Mehmet Doğan Kubat Lütfü Türkkan
 İstanbul İstanbul Kocaeli
 Erdoğan
Toprak Saffet Sancaklı Fehmi Alpay Özalan
 İstanbul Kocaeli İzmir
 Osman
Aşkın Bak Akif Çağatay Kılıç
 Rize İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılıyoruz Sayın Başkanım,
çoğunluğumuz vardır.
BAŞKAN
– Önerge hakkında konuşmak isteyen yok.
Gerekçeyi
okutuyorum.
Gerekçe:
Önergeyle
alkol ya da uyuşturucu veya uyarıcı madde etkisinde olduğu açıkça anlaşılan
kişinin müsabaka, antrenman ve seyir alanlarına alınmaması öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 13’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, yeni madde ihdasına dair bir önerge vardır, önergeyi okutup
Komisyona sunacağım. Komisyon önergeye salt çoğunlukla katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım. Şimdi önergeyi
okutuyorum.
Türkiye Büyük Millet Meclisi Başkanlığına
Görüşülmekte
olan 92 sıra sayılı Kanun Teklifi’ne 14’üncü maddeden sonra gelmek üzere
aşağıdaki maddenin eklenmesini ve diğer maddelerin buna göre teselsül
ettirilmesini arz ve teklif ederiz.
 Muhammet
Emin Akbaşoğlu Erkan Akçay Lütfü Türkkan
 Çankırı Manisa Kocaeli
 Osman
Aşkın Bak Fehmi Alpay Özalan Saffet Sancaklı
 Rize İzmir Kocaeli
 Salih
Cora
 Trabzon
"MADDE
15 - 6222 sayılı Kanunun 20 nci maddesinin başlığına "gözlemciler”
ibaresinden sonra gelmek üzere “saha komiserleri” ibaresi ve birinci fıkrasına
"gözlemci" ibaresinden sonra gelmek üzere “saha komiseri” ibaresi
eklenmiştir.”
BAŞKAN
– Sayın Komisyon önergeye salt çoğunlukla katılıyor musunuz?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılıyoruz Sayın Başkanım, salt
çoğunluğumuz vardır.
BAŞKAN
- Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen yok.
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiş ve teklife yeni bir madde eklenmiştir. 
Herhangi
bir karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir.
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
16’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
milletvekilleri, yeni madde ihdasına dair bir önerge daha vardır. Malumları
olduğu üzere, görüşülmekte olan teklife konu kanunun, komisyon metninde
bulunmayan, ancak teklifle çok yakın ilgisi bulunan bir maddesinin
değiştirilmesini isteyen ve komisyonun salt çoğunlukla katıldığı önergeler
üzerinde yeni bir madde olarak görüşme açılacağı İç Tüzük’ün 87’nci maddesinin
dördüncü fıkrası hükmüdür. Yeni madde ihdasına dair Divana ulaşan önerge,
komisyon metninde bulunmayan bir kanuna ek madde eklemeyi öngörmektedir.
Dolayısıyla, İç Tüzük’ün hükmü nedeniyle bu önergeyi işleme almamamız
gerekmektedir. Ancak, grupların uzlaşısı ve konunun ata sporumuzu ilgilendiren
önemli bir hususta düzenleme yapması nedeniyle emsal teşkil etmemek üzere
önergeyi işleme alacağım.
Önergeyi
okutup komisyona soracağım. Komisyon önergeye salt çoğunlukla katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlindeyse önergeyi işlemden kaldıracağım.
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 92 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz. 
 Muhammed
Emin Akbaşoğlu Engin Altay Erkan Akçay
 Çankırı İstanbul Manisa
 Hakkı
Saruhan Oluç Lütfü Türkkan  Akif Çağatay Kılıç
 İstanbul Kocaeli İstanbul
 Mehmet
Muş Osman Aşkın Bak Mehmet Doğan Kubat
 İstanbul Rize İstanbul
 Aydın
Özer Fehmi Alpay Özalan Erdoğan Toprak
 Antalya İzmir İstanbul
“MADDE
19- 24/6/2008 tarihli ve 5774 sayılı Başarılı Sporculara Aylık Bağlanması ile
Devlet Sporcusu Unvanı Verilmesi Hakkında Kanuna aşağıdaki ek madde
eklenmiştir.
“EK
MADDE 1- (1) Tarihi Kırkpınar Yağlı Güreşlerinde üst üste üç defa altın kemer
kazanarak altın kemerin devamlı sahibi olanlara 7 nci madde uyarınca Devlet
Sporcusu unvanı verilir. Bunlar hakkında Devlet Sporcularına ilişkin olarak bu
Kanunda yer alan hükümler uygulanır.””
BAŞKAN
– Sayın Komisyon, önergeye salt çoğunlukla katılıyor musunuz? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılıyoruz Sayın Başkanım, salt
çoğunluğumuz vardır. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiş ve teklife yeni bir madde eklenmiştir. 
Herhangi
bir karışıklığa mahal vermemek için bundan sonra maddeler üzerinde önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir.
ERKAN
AKÇAY (Manisa) – Sayın Başkan… 
BAŞKAN
– Buyurun. 
IV.- AÇIKLAMALAR (Devam)
54.- Manisa Milletvekili Erkan Akçay’ın, Kırkpınar
Yağlı Güreşleri’nde altın kemerin devamlı sahibi olan güreşçilere Devlet Sporcusu
unvanı verilmesine ilişkin düzenlemenin Türk sporuna hayırlı olmasını
dilediğine ve 4 Temmuz Koca Yusuf’un ölümünün 121’inci yıl dönümüne ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Bu
maddeyle, üç yıl üst üste şampiyon olup altın kemer sahibi olan güreşçilerimize
“devlet sporcusu” unvanı verilmesine ilişkin düzenleme Türk sporumuza, yağlı
güreşimize hayırlı uğurlu olsun. 
Söz
almamın bir nedeni de Değerli Başkanım, bugün, işte bu ata sporumuzun en
büyüklerinden biri olan, dünyanın büyük güreşçilerinden Koca Yusuf’un da ölüm
yıl dönümü. Bugün bu maddenin kabul edilmiş olması aynı zamanda bu büyük
sporcumuz, rahmetli Koca Yusuf’un da hatırasını anma bakımından da büyük
tevafuk olmuştur. 
Koca
Yusuf, Osmanlı’nın son dönemlerinde yaşamış, hem ülkemizde hem Avrupa’da ve hem
de Amerika’da “yenilmez pehlivan” olarak adını dünyaya duyurmuştur. Bu dünyaya
nam salmış güreşçilerimizi de bu vesileyle hayırla ve şükranla yâd ediyorum. 
Teşekkür
ederim.
BAŞKAN
– Teşekkür ederim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı:92) (Devam)
BAŞKAN
– 19’uncu maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir. 
20’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
İkinci
bölümde yer alan maddelerin oylamaları tamamlanmıştır. 
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır. Allah hayırlı etsin. 
Bir
şey söylemek ister misiniz?
ENGİN
ALTAY (İstanbul) – Ne gerek var Başkanım, millet her şeyi biliyor, görüyor. 
BAŞKAN
– Alkış, alkış, hadi herkes birden. Hadi hayırlı olsun. (Alkışlar)
MUHAMMET
EMİN AKBAŞOĞLU (Çankırı) – Değerli Başkanım, bu hafta hakikaten güzel bir
çalışma yaptık ve 2 tane kanun teklifini yasalaştırdık. Emeği geçen bütün
arkadaşlarımıza teşekkür ediyoruz, sağ olun. 
BAŞKAN
– Çok teşekkür ederim, sağ olun Sayın Grup Başkan Vekili.
Alınan
karar gereğince kanun teklifleri ile komisyonlardan gelen diğer işleri
sırasıyla görüşmek için 9 Temmuz 2019 Salı günü saat 15.00’te toplanmak üzere
birleşimi kapatıyorum.
Kapanma Saati: 22.09




(x) 92 S. Sayılı Basmayazı tutanağa
eklidir.


(x) Bu bölümde hatip tarafından Türkçe
olmayan bir kelime/kelimeler ifade edildi.




