


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 19          YASAMA YILI : 2



T. B. M. M.

TUTANAK DERGİSİ

49 uncu Birleşim

22 . 1 . 1997  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Manisa Milletvekili Hasan Gülay'ın,
Ege tütün üreticilerinin sorunlarına ve
Ege ekici tütün piyasasının açılmasına
ilişkin gündemdışı konuşması
ve Devlet Bakanı Nafiz Kurt'un cevabı

2. -Muğla Milletvekili Zeki Çakıroğlu'nun,
Yatağan, Yeniköy ve Kemerköy termik santrallarının
kiralanması işlemlerine ilişkin gündemdışı
konuşması

3. -Tekirdağ Milletvekili Enis Sülün'ün,
özelleştirme ve kamu mallarının satışına
ilişkin gündemdışı konuşması
ve Devlet Bakanı Nevzat Ercan'ın cevabı

B) TEZKERELER VE ÖNERGELER

1. -İzmir Milletvekili Metin Öney'in,
(6/379) esas numaralı sözlü sorusunu geri aldığına
ilişkin önergesi (4/132)

2. -İzmir Milletvekili Metin Öney'in,
(6/388) esas numaralı sözlü sorusunu geri aldığına
ilişkin önergesi (4/133)

3. -Antalya Milletvekili Arif Ahmet Denizolgun'un,
(10/90) esas numaralı Meclis Araştırma Komisyonu
üyeliğinden çekildiğine ilişkin önergesi
(4/134)

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. -Konya Milletvekili Lütfi Yalman ve 56 arkadaşının,
bir doktorun türbanlı olduğu gerekçesiyle
bilimsel çalışmalarının engellendiği
iddialarının araştırılması
amacıyla Meclis araştırması açılmasına
ilişkin önergesi (10/142)

V. -SORULAR VE CEVAPLAR

A) SÖZLÜ SORULAR VE CEVAPLARI

1.-Ağrı Milletvekili M. Sıddık
Altay'ın, Ağrı'nın ilçelerine
vakıf yurtları açılmasının
planlanıp planlanmadığına ilişkin
Başbakandan sözlü soru önergesi (6/148) (2)

2. -Van Milletvekili Fethullah Erbaş'ın,
Emlakbank hesaplarının yabancı bir şirkete
inceletildiği iddialarına ilişkin Başbakandan
sözlü soru önergesi (6/149) (2)

3. -Muğla Milletvekili Zeki Çakıroğlu'nun,
çiftçilere tarım girdilerinde uygulanan sübvansiyon
nedeniyle yapılması gereken ödemelere ilişkin
Tarım ve Köyişleri Bakanından sözlü
soru önergesi ve yazılı soruya çevrilmesi
nedeniyle konuşması (6/184)

4. -Şanlıurfa Milletvekili Zülfükar
İzol'un, Harran Üniversitesinin kadro ihtiyacına
ilişkin Başbakandan sözlü soru önergesi
(6/187) (2)

5. -Manisa Milletvekili Hasan Gülay'ın,
tütün üreticilerine olan borçlarını
ödemeyen tüccarlara karşı alınacak
tedbirlere ilişkin Devlet Bakanından sözlü
soru önergesi ve yazılı soruya çevrilmesi
nedeniyle konuşması (6/188)

6. -Şanlıurfa Milletvekili Zülfükar
İzol'un, hayvansal ürünlerin ithalatının
durdurulması ile hayvancılık kredisi alan
üreticilere ödemenin ne zaman yapılacağına
ilişkin Tarım ve Köyişleri Bakanından
sözlü soru önergesi (6/189) (2)

7. -Manisa Milletvekili Tevfik Diker'in, Yeni Demokrasi
Partisi eski Genel Başkanı Cem Boyner'in günlük
bir gazetede yayımlanan konuşmasına ilişkin
İçişleri Bakanından sözlü
soru önergesi (6/190) (1)

8.-Ordu Milletvekili Hüseyin Olgun Akın'ın,
Ordu -Kurulkaya ve Çambaşı barajlarına
ilişkin Enerji ve Tabiî Kaynaklar Bakanından
sözlü soru önergesi (6/192) (1)

9.-Ordu Milletvekili Hüseyin Olgun Akın'ın,
Ordu -Mesudiye -Topçam Barajına ilişkin Enerji
ve Tabiî Kaynaklar Bakanından sözlü soru
önergesi (6/193) (1)

10.-Ordu Milletvekili Hüseyin Olgun Akın'ın,
Halk Bankası Genel Müdürlüğü tarafından
verilen kredilere ilişkin Devlet Bakanından sözlü
soru önergesi (6/195) (1)

11. -Kütahya Milletvekili İsmail Karakuyu'nun,
Bodrum'da yaptırdığı iddia edilen villaya
ilişkin Başbakandan sorusu ve Devlet Bakanı
Lütfü Esengün'ün cevabı (6/197)

12. -Ankara Milletvekili Ersönmez Yarbay'ın,
günlük bir gazetede yayımlanan “Atatürk
Havalimanında Filistinli Operasyonu” başlıklı
haberde yer alan iddialara ilişkin İçişleri
Bakanından sözlü soru önergesi (6/199) (1)

13.-Şanlıurfa Millevtekili Abdülkadir
Öncel'in, Kur'an Kursu Hocası sınavını
kazananların atamalarına ilişkin Devlet Bakanından
sorusu ve Devlet Bakanı Nevzat Ercan'ın cevabı
(6/200)

14. -Ağrı Milletvekili M. Sıddık
Altay'ın, Ağrı'nın Hamur İlçesinin
spor kompleksi ve kapalı spor salonu ihtiyacına
ilişkin Devlet Bakanından sözlü soru önergesi
(6/202) (1)

15. -Ağrı Milletvekili M. Sıddık
Altay'ın, Ağrı'ya bir atletizm pisti yapılmasına
ilişkin Devlet Bakanından sözlü soru önergesi
(6/203) (1)

16. -Ağrı Milletvekili M. Sıddık
Altay'ın, Ağrı'nın Hamur İlçesine
bağlı bazı köy ve mezralarda kapalı
bulunan okullara ilişkin Millî Eğitim Bakanından
sözlü soru önergesi (6/205)

17. -Ağrı Milletvekili M. Sıddık
Altay'ın, Doğu ve Güneydoğu Anadolu Bölgesinde
branş öğretmeni ihtiyacına ilişkin
Millî Eğitim Bakanından sözlü soru
önergesi (6/206)

18.-Ağrı Milletvekili M. Sıddık
Altay'ın, Ağrı'nın Hamur İlçesinde
yapımı devam eden lojmanlara ilişkin Millî
Eğitim Bakanından sözlü soru önergesi
(6/207)

19.-Ağrı Milletvekili M. Sıddık
Altay'ın, Ağrı -Hamur -Köşk ve Tükenmez
köyleri arasındaki yola köprü yapılmasına
ilişkin Devlet Bakanından sözlü soru önergesi
(6/208)

20. -Ağrı Milletvekili M. Sıddık
Altay'ın, Ağrı'nın Hamur İlçesindeki
Sağlık Merkezine ilişkin Sağlık Bakanından
sözlü soru önergesi (6/209)

21. -Ağrı Milletvekili M. Sıddık
Altay'ın, Ağrı'nın Hamur İlçesindeki
merkez Sağlık Ocağının onarım
ve kalorifer tesisatı ihtiyacına ilişkin Sağlık
Bakanından sözlü soru önergesi (6/210)

22. -Ağrı Milletvekili M. Sıddık
Altay'ın,  Sağlık kuruluşlarında,
Sağlık Meslek Liselerinden mezun olanların görevlendirilmemelerine
ilişkin Sağlık Bakanından sözlü
soru önergesi (6/211)

23. -Ağrı Milletvekili M. Sıddık
Altay'ın, Ağrı'nın, Taşlıçay
İlçesindeki hastane ve lojman inşaatına
ilişkin Sağlık Bakanından sözlü
soru önergesi (6/212)

24. -Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin Kültür Bakanından
sözlü soru önergesi (6/214)

25. -Ağrı Milletvekili M. Sıddık
Altay'ın, Doğu Anadolu Bölgesinde turizmi geliştirmeye
yönelik program ve projelere ilişkin Turizm Bakanından
sözlü soru önergesi (6/215)

26.-Ağrı Milletvekili M. Sıddık
Altay'ın, Ağrı Yatılı Bölge
Kur'an Kursunun müdür ve öğretemen ihtiyacına
ilişkin Devlet Bakanından sözlü soru önergesi
(6/216)

27.-Ağrı Milletvekili M. Sıddık
Altay'ın, Ağrı'nın bazı köylerine
cami ve minare yapımına ilişkin Devlet Bakanından
sorusu ve Devlet Bakanı Ahmet Cemil Tunç'un cevabı
(6/217)

28.-Ağrı Milletvekili M. Sıddık
Altay'ın, Ağrı'nın Hamur İlçesinde
Kur'an Kursu açılmasına ilişkin Devlet
Bakanından sorusu ve Devlet Bakanı Nevzat Ercan'ın
cevabı (6/218)

29.- Ağrı Milletvekili M. Sıddık
Altay'ın, Ağrı -Patnos'da Büyük Klima
İstasyon Müdürlüğü kurulmasına
ilişkin Devlet Bakanından sözlü soru önergesi
(6/219)

30.-Ağrı Milletvekili M. Sıddık
Altay'ın, Ağrı -Eleşkirt Meteoroloji İstasyonunun
ne zaman açılacağına ilişkin Devlet
Bakanından sözlü soru önergesi (6/220)

31.-Ağrı Milletvekili M. Sıddık
Altay'ın, Ağrı Hamur İlçesine
Meteoroloji İstasyonu kurulmasına ilişkin
Devlet Bakanından sözlü soru önergesi (6/221)

32.-Ağrı Milletvekili M. Sıddık
Altay'ın, Patnos Devlet Hastanesi ve lojman inşaatına
ilişkin Sağlık Bakanından sözlü
soru önergesi (6/222)

33. -Ağrı Milletvekili M. Sıddık
Altay'ın, Ağrı -Patnos Spor Salonu inşaatına
ilişkin Devlet Bakanından sözlü soru önergesi
(6/223)

34.-Ağrı Milletvekili M. Sıddık
Altay'ın, Ağrı -Hamur İlçesi Ceylanlı
-Kamışlı köyleri arasında bağlantıyı
sağlayacağı belirtilen köprü yapımına
ilişkin Devlet Bakanından sözlü soru önergesi
(6/224)

35. -Ağrı Milletvekili M. Sıddık
Altay'ın, Ağrı İli ve ilçelerindeki
elektrik kesintilerine ilişkin Enerji ve Tabiî Kaynaklar
Bakanından sözlü soru önergesi (6/225)

36. -Ağrı Milletvekili M. Sıddık
Altay'ın, OYAK'ın üyelerine yaptırmak
istediği konutlarla ilgili birim fiyatına ilişkin
Millî Savunma Bakanından sözlü soru önergesi
(6/226)

37.-Ağrı Milletvekili M. Sıddık
Altay'ın, Ağrı -Diyadin İlçesinin
spor sahası ihtiyacına ilişkin Devlet Bakanından
sözlü soru önergesi (6/228)

38. -Ağrı Milletvekili M. Sıddık
Altay'ın, Ağrı -Diyadin İlçesinde
bulunan kaplıcaların, sosyal tesis ihtiyacına
ilişkin Turizm Bakanından sözlü soru önergesi
(6/229)

39.-Ağrı Milletvekili M. Sıddık
Altay'ın, Şekerova Barajı projesine ilişkin
Enerji ve Tabiî Kaynaklar Bakanından sözlü
soru önergesi (6/230)

40.-Ağrı Milletvekili M. Sıddık
Altay'ın, Ağrı-Doğubayazıt İlçesi
Yalınsız Köyünde yapılan afet konutlarına
ilişkin Bayındırlık ve İskân
Bakanından sorusu ve Devlet Bakanı Lütfü
Esengün'ün cevabı (6/231)

B)YAZILI SORULAR VE CEVAPLARI

1. -Hatay Milletvekili Mehmet Sılay'ın,
Cerrahpaşa Tıp Fakültesine ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/1702)

2.-İstanbul Milletvekili Bülent Akarcalı'nın,
Diyarbakır Cezaevinde meydana gelen olayla ilgili olarak
bir soruşturma başlatılıp başlatılmadığına
ilişkin sorusu ve Adalet Bakanı Şevket Kazan'ın
yazılı cevabı (7/1757)

3. -Rize Milletvekili Ahmet Kabil'in, Karadeniz Bölgesinde
bulunan liman ve havaalanlarına ilişkin sorusu ve
Ulaştırma Bakanı Ömer Barutçu'nun
yazılı cevabı (7/1800)

4. -Rize Milletvekili Ahmet Kabil'in, Karadeniz Bölgesinde
bulunan barajlara ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1801)

5. -Sinop Milletvekili Metin Bostancıoğlu'nun,
Sinop-Durağan İlçesi, Sofular Köyü,
Kışla Mahallesi İlkokulunun öğretmen
lojmanı ihtiyacına ilişkin sorusu ve Millî
Eğitim Bakanı Mehmet Sağlam'ın yazılı
cevabı (7/1804)

6. -Muğla Milletvekili Zeki Çakıroğlu'nun,
Yatağan ve Yeniköy Termik Santrallerine ilişkin
sorusu ve Enerji ve Tabiî Kaynaklar Bakanı M. Recai
Kutan'ın cevabı (7/1806)

7. -Manisa Milletvekili Hasan Gülay'ın,
Ege tütün piyasasına ilişkin sorusu ve
Devlet Bakanı Nafiz Kurt'un yazılı cevabı
(7/1825)

8.-Ağrı Milletvekili M. Sıddık
Altay'ın, Ağrı İlinin köylerindeki
kapalı okulların açılmasına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1853)

9.-Sinop Milletvekili Kadir Bozkurt'un, Sinop'ta
nükleer santral kurulması ile ilgili bir projenin
olup olmadığına ilişkin sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1861)

VI. -KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1.-926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2. -5434 Sayılı Türkiye Cumhuriyeti
Emekli Sandığı Kanununun 20 nci Maddesinin 
2 nci Fıkrasının Değiştirilmesine
ve Bu Maddeye 2 Fıkra Eklenmesine Dair Kanun Tasarısı
ve Plan ve Bütçe Komisyonu Raporu (1/527) (S. Sayısı
:129)

3.-Emniyet Teşkilatı Kanununun Bir Maddesinde
Değişiklik Yapılmasına Dair 490 Sayılı
Kanun Hükmünde Kararname ve İçişleri
Komisyonu Raporu (1/217) (S. Sayısı :132) 

4.-Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164)

5. -625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168)

6.-Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 Tarih
ve 3842 Sayılı Kanunda Değişiklik Yapılamasına
Dair Kanun Tasarısı ve Adalet Komisyonu Raporu (1/543)(S.
Sayısı :175)


I. -GEÇEN TUTANAK ÖZETİ

TBMM Genel Kurulu saat 13.30'da açılarak
iki oturum yaptı.

Genel Kurulu ziyaret eden Kuzey Kıbrıs
TürkCumhuriyeti Cumhurbaşkanı Rauf Denktaş'a
Başkanlıkça “Hoş geldiniz”
denildi.

Kıbrıs'la ilgili son gelişmeler
hakkında bilgi verme isteği kabul edilen Kuzey Kıbrıs
Türk Cumhuriyeti Cumhurbaşkanı Rauf Denktaş,Genel
Kurula hitaben bir konuşma yaptı.

Türkiye Büyük Millet Meclisinde temsil
edilen tüm siyasî partilerce verilen;

Türkiye Büyük Millet Meclisinin, Türkiye
Cumhuriyeti Cumhurbaşkanı Süleyman Demirel ve
Kuzey Kıbrıs TürkCumhuriyeti Cumhurbaşkanı
Rauf Denktaş tarafından 20 Ocak 1997 tarihinde Ankara'da
imzalanan ortak deklarasyonu tümüyle benimsediğine
ve desteklediğine; Kuzey Kıbrıs Türk Cumhuriyeti
Cumhurbaşkanı Rauf Denktaş'ın Türkiye
Büyük Millet Meclisi Genel Kuruluna yapmış
olduğu hitabı takdir ve saygıyla karşılandığına;

Kıbrıs Rum tarafınca Yunanistan'ın
teşvik ve desteğiyle son üç yıldır
sürdürülen ağır silahlanmanın,
Rus füzelerinin Ada'ya getirilmesine ilişkin anlaşma
ile yeni ve vahim bir boyuta ulaşmış olduğuna;
Rum -Yunan tarafının Kuzey Kıbrıs
TürkCumhuriyetini ve Türkiye'yi tehdide yönelik
tutum ve davranışlarının müsamaha
ile karşılanamayacağına;

1960 Garanti ve İttifak Antlaşmalarıyla
oluşturulan garanti sisteminin, şimdiye kadar olduğu
gibi bundan böyle de geçerli olmaya devam edeceğine;
söz konusu antlaşmaların doğrudan veya dolaylı
şekilde değiştirilmesine ve Kıbrıs'ta
ve bölgede Türkiye ve Yunanistan arasında mevcut
dengenin bozulmasına müsaade edilmeyeceğine;

Türkiye Cumhuriyetinin, Kıbrıs'ta
etkin ve fiilî garantisini eksiksiz sürdüreceğine;
Kuzey Kıbrıs TürkCumhuriyetine vaki olacak
saldırıyı aynen Türkiye Cumhuriyetine
yapılmış bir saldırı olarak
telâkki edeceğine;

Güney Kıbrıs Rum Yönetiminin
Avrupa Birliğine tam üyelik için yapmış
olduğu tek yanlı müracaatın, 1960 Antlaşmalarına
aykırı olduğuna; bunun gerçekleşmesinin,
Kıbrıs'ın bölünmesine yol açacağına
ve sorumluluğun Avrupa Birliğine ait olacağına;

Kıbrıs Türk Cumhuriyetine karşı
uygulanan ambargo ve çifte standardın hiçbir
şekilde kabul edilemeyeceğine;

Türkiye'nin, Kuzey Kıbrıs Türk
Cumhuriyetinin ekonomisinin sorunlarının aşılması
ve güçlü bir yapıya kavuşturulması
için gerekli desteği sağlamaya devam edeceğine;

Türkiye Büyük Millet Meclisinin, meselenin,
silahlanma ve kuvvet kullanma yoluyla değil, Ada'da yaşayan
her iki halkın kendi iradeleriyle kendi yönetimlerini
kurma haklarına saygı gösterilerek sonuçlanabileceği
inancında olduğuna;

Dışardan müdahalelerin çözümü
daha da zorlaştırdığının
tecrübeyle bilindiğine; bu millî davada, Türkiye
Büyük Millet Meclisinin ve Türk Milletinin tam
birlik içinde bulunduğu gerçeğinin bütün
dünyaca bilinmesi gerektiğine;

İlişkin önerilerinin Türk
ve dünya kamuoyuna duyurulmasına dair müşterek
önergeleri Genel Kurulun bilgisine sunuldu; Türkiye
Büyük Millet Meclisince ittifakla benimsenen önergenin
gereğinin Başkanlıkça yerine getirileceği
bildirildi.

Devlet Bakanı Abdullah Gül, Kuzey Kıbrıs
Türk Cumhuriyeti Cumhurbaşkanı Rauf Denktaş'ın
Genel Kurulu onurlandırmaları münasebetiyle,
Kıbrıs'taki son gelişmelerle ilgili gündem
dışı açıklamada bulundu; RP
Grubu adına Manisa Milletvekili Bülent Arınç,
ANAPGrubu adına Bitlis Milletvekili Kâmran İnan,
DSPGrubu adına İstanbul Milletvekili Bülent
Ecevit, DYP Grubu adına İstanbul Milletvekili M.
Sedat Aloğlu, CHP Grubu adına İstanbul Milletvekili
Altan Öymen, grubu bulunmayan milletvekilleri adına
Aydın Milletvekili İsmet Sezgin de aynı konuda
görüşlerini açıkladılar.

Ordu Milletvekili İhsan Çabuk'un, Karadeniz
Bölgesi fındık üreticisinin sorunlarına
ilişkin gündem dışı konuşmasına,
Sanayi ve Ticaret Bakanı E. Yalım Erez cevap verdi.

Şırnak Milletvekili Mehmet Salih Yıldırım,
Diyarbakır'da bir iş adamının yaptığı
yardımlar sırasında yaşanan olaylara
ve yerel yönetimlerle ilgili olarak alınması
gereken tedbirlere;

Amasya Milletvekili Haydar Oymak da, Amasya, İline
bağlı Yassıçal Belediye Başkanının
görevden alınmasına;

İlişkin gündem dışı
birer konuşma yaptılar.

Diyarbakır Milletvekili Sebgetullah Seydaoğlu
ve 23 arkadaşının, Diyarbakır İlinin
ekonomik ve sosyal sorunlarının araştırılarak
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/141) okundu; önergenin gündemdeki
yerini alacağı ve öngörüşmesinin,
sırasında yapılacağı açıklandı.

Niğde Milletvekili Ergun Özkan'ın,
Anayasa Komisyonu Üyeliğinden istifa ettiğine ilişkin
önergesi Genel Kurulun bilgisine sunuldu.

İstanbul milletvekili Halit Dumankaya ve 58
Arkadaşının, TURBAN imkânlarını
kişisel ve siyasî menfaatlerine alet ettiği ve
yolsuzlukların üzerine gitmeyerek görevini kötüye
kullandığı ve bu eyleminin TürkCeza Kanununun
240 ıncı maddesine uyduğu iddiasıyla,
eski Başbakan Tansu Çiller hakkında Meclis
soruşturması açılmasına ilişkin
önergesi (9/10) okundu; Anayasanın 100 üncü
maddesine göre en geç bir ay içerisinde olmak
üzere Danışma Kurulunca tespit edilecek görüşme
gününün daha sonra Genel Kurulun onayına
sunulacağı açıklandı.

Sıvas Milletvekili Mahmut Işık'ın,
İki İlçe ve Divriği İlinin Kurulması
Hakkında Kanun Teklifinin (2/414),

Hatay Milletvekili Nihat Matkap'ın, 8.6.1949
Tarih ve 5434 Sayılı Türkiye Cumhuriyeti Emekli
Sandığı Kanununa Bir Geçici Madde Eklenmesi
Hakkında Kanun Teklifinin (2/71),

İçtüzüğün 37 nci
maddesine göre doğrudan gündeme alınmasına
ilişkin önergelerinin, yapılan görüşmelerden
sonra, kabul edilmedikleri açıklandı.

İzmir Milletvekili Atilla Mutman ve 9 arkadaşının,
doğal afetlerde meydana gelen can ve mal kaybını
en aza indirmek için alınması gereken tedbirlerin
belirlenmesi amacıyla Meclis araştırması
açılmasına ilişkin önergesinin
(10/58), yapılan öngörüşmelerden sonra,
kabul edildiği açıklandı.

Kurulacak komisyonun :

9 üyeden teşekkül etmesi,

Çalışma süresinin, başkan,
başkanvekili, sözcü ve kâtip üyenin
seçimi tarihinden başlamak üzere 3 ay olması,

Gerektiğinde Ankara dışında
da çalışabilmesi,

Kabul edildi.

İstanbul Milletvekili Zekeriya Temizel ve
21 arkadaşının, izlemeye alınan ve
faaliyetine son verilen bankaların kanuna aykırı
işlemlerinin araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesinin
(10/135),  yapılan öngörüşmelerden
sonra, kabul edilmediği açıklandı.

Sözlü sorular ile kanun tasarı ve
teklifleriyle komisyonlardan gelen diğer işleri görüşmek
için, 22 Ocak 1997 Çarşamba günü
saat 13.30'da toplanmak üzere, birleşime 23.21'de son
verildi.

Hasan Korkmazcan

Başkanvekili

 Ahmet Dökülmez Fatih Atay

 Kahramanmaraş Aydın

 Kâtip Üye Kâtip Üye



II.-GELEN KÂĞITLAR

22.1.1997 ÇARŞAMBA

Teklifler

1.-İstanbul Milletvekili Algan Hacaloğlu'nun;
İstanbul İli Sınırları İçinde
Erengazi Adı ile Bir İlçe Kurulmasına
Dair Kanun Teklifi (2/656) (İçişleri ve Plan
ve Bütçe komisyonlarına) (Başkanlığa
geliş tarihi :14.1.1997)

2. -İzmir Milletvekili AydınGüven
Gürkan ve 4 Arkadaşının; İzmir
İli Bergama İlçesinde Çevre kirliliğine
Yol Açacak Siyanürlü Yöntemle Altın
Elde Edilmesi Konusunun Halkoylamasına Sunulması
Hakkında Kanun Teklifi (2/657) (Çevre ve Anayasa
komisyonlarına) (Başkanlığa geliş
tarihi :14.1.1997)

3. -Erzurum Milletvekili Zeki Ertugay ve 20 Arkadaşının;
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinde Değişiklik Yapılması Hakkında
Kanun Teklifi (2/658) (Millî Eğitim, Kültür,
Gençlik ve Spor ve Plan ve Bütçe komisyonlarına)
(Başkanlığa geliş tarihi :15.1.1997)

4.-Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununa
Ek 34 üncü Madde Eklenmesi Hakkında Kanunun teklifi
(2/659) (Plan ve Bütçe Komisyonuna) (Başkanlığa
geliş tarihi :16.1.1997)

5. -Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununa
Ekli Bir Sayılı Cetvelin “IVEğitim ve Öğretim
Hizmetleri Sınıfı” İçin
Öngörülen Ek Gösterge, Derece ve Rakamlarında
Değişiklik Yapılması Hakkında Kanun
Teklifi (2/660) (Plan ve Bütçe Komisyonuna) (Başkanlığa
geliş tarihi :16.1.1997)

6.-Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununun
213 üncü Maddesinden Sonra Gelen Zam ve Tazminatlar
Başlıklı Ek Maddesinin (B) Eğitim Öğretim
Tazminatı Bölümünde Değişiklik
Yapılması Hakkında Kanun Teklifi (2/661)
(Plan ve Bütçe Komisyonuna) (Başkanlığa
geliş tarihi :16.1.1997)

7. -Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununun
176 ncı Maddesinde Değişiklik Yapılması
Hakkında Kanun Teklifi (6/662) (Plan ve Bütçe
Komisyonuna) (Başkanlığa geliş tarihi :16.1.1997)

8.-Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununun
108 inci Maddesine Bir Fıkra Eklenmesi Hakkında
Kanun Teklifi (2/663) (Plan ve Bütçe Komisyonuna)
(Başkanlığa geliş tarihi :16.1.1997)

9.-Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununun
36 ncı Maddesine Bir Fıkra Eklenmesi Hakkında
Kanun Teklifi (2/664) (Plan ve Bütçe Komisyonuna)
(Başkanlığa geliş tarihi :16.1.1997)

10. -Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununun
36 ncı Maddesinde Değişiklik Yapılması
Hakkında Kanun Teklifi (2/665) (Plan ve Bütçe
komisyonuna) (Başkanlığa geliş tarihi :16.1.1997)

11.-Burdur Milletvekili Yusuf Ekinci'nin; 14.7.1965
Tarih ve 657 Sayılı DevletMemurları Kanununun
36 ncı Maddesinde Değişiklik Yapılması
Hakkında Kanun Teklifi (2/666) (Plan ve Bütçe
Komisyonuna) (Başkanlığa geliş tarihi :16.1.1997)

12.-Burdur Milletvekili Yusuf Ekinci'nin; 14.7.1965
Tarih ve 657 Sayılı Devlet Memurları Kanununun
36 ncı Maddesinde Değişiklik Yapılması
Hakkında Kanun Teklifi (2/667) (Plan ve Bütçe
Komisyonuna) (Başkanlığa geliş tarihi :16.1.1997)

13.-Bursa Milletvekili Turhan Tayan'ın; Üç
İlçe ve Bir İl Kurulması Hakkında
Kanun Teklifi (2/668) (İçişleri ve Plan ve
Bütçe komisyonlarına) (Başkanlığa
geliş tarihi :17.1.1997)

14. -Bayburt Milletvekili Ülkü Güney'in;
1076 Sayılı Yedek Subaylar ve Yedek Askerî
Memurlar Kanunu ile 1111 Sayılı Askerlik Kanunlarında
Değişiklik Yapılması Hakkında Kanun
Teklifi (2/669) (İçişleri ve Millî Savunma
komisyonlarına) (Başkanlığa geliş
tarihi :17.1.1997)

Sözlü Soru Önergeleri

1.-Bartın Milletvekili Cafer Tufan Yazıcıoğlu'nun,
bazı termik santrallerin devrine ilişkin Enerji ve
Tabiî Kaynaklar Bakanından sözlü soru önergesi
(6/413) (Başkanlığa geliş tarihi :17.1.1997)

2.-Bartın Milletvekili Cafer Tufan Yazıcıoğlu'nun,
doğa tarihi müzesi kurulup kurulmayacağına
ilişkin Başbakandan sözlü soru önergesi
(6/414) (Başkanlığa geliş tarihi :17.1.1997)

3.-Bartın Milletvekili Cafer Tufan Yazıcıoğlu'nun,
tüketicinin ücretsiz yararlanabileceği laboratuvarlara
ilişkin Sanayi ve Ticaret Bakanından sözlü
soru önergesi (6/415) (Başkanlığa geliş
tarihi :17.1.1997)

4. -Bartın Milletvekili Cafer Tufan Yazıcıoğlu'nun,
Karadeniz Bölgesinde kanser vakalarında artış
görüldüğü iddiasına ilişkin
Sağlık Bakanından sözlü soru önergesi
(6/416) (Başkanlığa geliş tarihi :17.1.1997)

Yazılı Soru Önergeleri

1.-Tekirdağ Milletvekili Fevzi Aytekin'in, Tekirdağ
Belediye Meclisinin bir kararına ilişkin Bayındırlık
ve İskân Bakanından yazılı soru
önergesi (7/1937) (Başkanlığa geliş
tarihi :16.1.1997)

2. -Bursa Milletvekili Ertuğrul Yalçınbayır'ın,
Bursa 1 ve 2 nci etap çevre yolunun yapımına
ilişkin Bayındırlık ve İskân
Bakanından yazılı soru önergesi (7/1938)
(Başkanlığa geliş tarihi :16.1.1997)

3.-İstanbul Milletvekili Bülent Akarcalı'nın,
Silivri-Çatalca'da yapımı planlanan Salkımkent
Projesine ilişkin Dışışileri Bakanı
ve Başbakan Yardımcısından yazılı
soru önergesi (7/1939) (Başkanlığa geliş
tarihi :16.1.1997)

4.-İstanbul Milletvekili Bülent Akarcalı'nın,
Kazakistan'da inşa edilen bir otel için Eximbank'tan
kredi verilip verilmediğine ilişkin Devlet Bakanından
yazılı soru önergesi (7/1940) (Başkanlığa
geliş tarihi :16.1.1997)

5.-Sakarya Milletvekili Ersin Taranoğlu'nun,
Metin Göktepe'nin öldürülmesi olayına
karışan polislerin görevlerine iade edilmesine
ilişkin İçişleri Bakanından yazılı
soru önergesi (7/1941) (Başkanlığa geliş
tarihi :16.1.1997)

6.-Tokat Milletvekili Hanefi Çelik'in, Rusya'nın
Gelibolu'da askerî bir anıt dikmesine izin verilip
verilmeyeceğine ilişkin Dışişleri
Bakanı ve Başbakan Yardımcısından
yazılı soru önergesi (7/1942) (Başkanlığa
geliş tarihi :17.1.1997)

7.-Bartın Milletvekili Cafer Tufan Yazıcıoğlu'nun,lojmanlara
ve memur maaşlarına yapılan zamma ilişkin
 Başbakandan yazılı soru önergesi (7/1943)
(Başkanlığa geliş tarihi :17.1.1997)

8.-Bartın Milletvekili Cafer Tufan Yazıcıoğlu'nun,
Erzurum -İspir -Çamlıkaya Beldesi Yavuz Mahallesi
İlkokuluna ilişkin Millî Eğitim Bakanından
yazılı soru önergesi (7/1944) (Başkanlığa
geliş tarihi :17.1.1997)

9.-Konya Milletvekili Nezir Büyükcengiz'in,
Konya'da kamulaştırılan bazı arazilerin
bedellerine ilişkin Bayındırlık ve
İskân Bakanından yazılı soru
önergesi (7/1945) (Başkanlığa geliş
tarihi :17.1.1997)

10.-İstanbul Milletvekili Ercan Karakaş'ın,
1978'de İstanbul Üniversitesinde yaşanan bombalama
olayına ilişkin İçişleri Bakanından
yazılı soru önergesi (7/1946) (Başkanlığa
geliş tarihi :17.1.1997)

11. -Bursa Milletvekili Hayati Korkmaz'ın,
Anadolu Liseleri ve Özel Okullar Sınavına ilişkin
Millî Eğitim Bakanından yazılı
soru önergesi (7/1947) (Başkanlığa geliş
tarihi :17.1.1997)

12. -Bursa Milletvekili Hayati Korkmaz'ın,
hammadde ve enerji fiyatlarına ilişkin Enerji ve
Tabiî Kaynaklar Bakanından yazılı soru
önergesi (7/1948) (Başkanlığa geliş
tarihi :17.1.1997)

Meclis Araştırması
Önergesi

1.-Konya Milletvekili Lütfi Yalman ve 56 arkadaşının,
bir doktorun türbanlı olduğu gerekçesiyle
bilimsel çalışmalarının engellendiği
iddialarının araştırılması
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/142)
(Başkanlığa geliş tarihi :21.1.1997) 




BİRİNCİ OTURUM

Açılma Saati : 13.30

22 Ocak 1997 Çarşamba

BAŞKAN : Başkanvekili Hasan
KORKMAZCAN

 KÂTİP ÜYELER : Ahmet
DÖKÜLMEZ (Kahramanmaraş), Ünal YAŞAR
(Gaziantep) 



BAŞKAN - Sayın milletvekilleri, Türkiye
Büyük Millet Meclisinin 49 uncu Birleşimini açıyorum.



III. - Y O K L A M A

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ederim.

(Yoklama yapıldı) 

BAŞKAN - Sayın milletvekilleri, toplantı
yetersayımız yoktur. 

SALİH KAPUSUZ (Kayseri) - 20 dakika yeter
Sayın Başkan. 

BAŞKAN - Saat 14.20'de toplanmak üzere,
birleşime ara veriyorum. 


Kapanma Saati : 13.58


İKİNCİ OTURUM

Açılma Saati: 14.20

BAŞKAN : Başkanvekili Hasan
KORKMAZCAN

 KÂTİP ÜYELER : Ahmet
DÖKÜLMEZ (Kahramanmaraş),  Fatih ATAY (Aydın)



 

BAŞKAN - Türkiye Büyük Millet
Meclisinin 49 uncu Birleşiminin İkinci Oturumunu
açıyorum. 

III. - Y O K L A M A

BAŞKAN - Ad okunmak suretiyle yoklama yapılacaktır.


(Yoklama yapıldı)

BAŞKAN - Sayın milletvekilleri, toplantı
yetersayısı vardır; çalışmalara
başlıyoruz.

Görüşmelere geçmeden önce,
üç değerli arkadaşıma gündemdışı
söz vereceğim.

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Manisa Milletvekili Hasan Gülay'ın,
Ege tütün üreticilerinin sorunlarına ve
Ege ekici tütün piyasasının açılmasına
ilişkin gündemdışı konuşması
ve Devlet Bakanı Nafiz Kurt'un cevabı

 BAŞKAN - Gündemdışı
ilk söz, Manisa Milletvekili Hasan Gülay tarafından
istenilmiştir. Sayın Gülay, Ege Bölgesi
tütün üreticilerinin içinde bulunduğu
sorunlar ve Ege ekici tütün piyasasının
açılması konusuyla ilgili olarak konuşacaklardır.

Sayın Gülay, buyurun. (DSP sıralarından
alkışlar)

SALİH KAPUSUZ (Kayseri) - Sayın Başkan...
Sayın Başkan... Sayın Başkan bir şey
söyleyebilir miyim?

Yoklama sırasında arkadaşlarımız
mutat olarak bulunmuyorlar, aynı zamanda gündemdışı
konuşmaları gibi bir durumla karşı karşıya
kalıyoruz. 

BAŞKAN - Buyurun Sayın Gülay, konuşma
süreniz 5 dakikadır.

SALİH KAPUSUZ (Kayseri) - Yalnız, şimdiye
kadar, uygulamalarınızda her zaman yoklama yapmak
yoktu, bu dönemde özellikle yoklama başladı
efendim. Hem arkadaşlarımızın yoklamada
bulunmaması hem de arkasından gündemdışı
söz almaları uygun değildir.

Arz ederim.

BAŞKAN - Değerli arkadaşlarım,
kürsüde arkadaşımız varken sizin
taleplerinizi tespit edebilmem mümkün değil. Daha
sonra bu konuyu görüşebiliriz. 

Buyurun Sayın Gülay.

Konuşma süreniz 5 dakikadır.

HASAN GÜLAY (Manisa) - Sayın Başkan,
Yüce Meclisin değerli üyeleri; şahsım
adına hepinizi içtenlikle selamlıyorum. 

Değerli milletvekilleri, tüm Ege Bölgesinde
ve seçim bölgem Manisa'da 110 bin ailenin uğraş
verdiği, yaklaşık 500 bin vatandaşın
da ekmek yediği tütün piyasasının
açılması ve tütün politikası
konusu üzerinde konuşmak istiyorum.

Yıllardır, Ege Bölgesi tütün
piyasası, ürünün kaldırıldığı
yılın bir sonraki senesinde açılmaktadır;
bu, bir kanun gereği değildir, böyle bir gelenek
de yoktur. Tekelden sorumlu sayın devlet bakanı,
tekelin ve tüccarın randıman tespitini henüz
bitiremediğini, dolayısıyla, piyasanın
onun için geç açıldığını
söyleyebilir. 

Ege Bölgesinde ürün toplama işi,
ağustos ayında tamamen bitiyor, tütün üreticisi
de birbuçuk iki ayda balya işini tamamlıyor.
Tekel ve tüccar da, alınacak tedbirlerle -tekrar ediyorum,
alınacak tedbirlerle- bir ay içerisinde randıman
tespitlerini rahat rahat bitirebilir. Dolayısıyla,
Ege Bölgesi tütün piyasası, aynı
yıl içerisinde açılabilecektir. Bu,
benim isteğimden ziyade, tütün üreticisinin
isteğidir, arzusudur. Önce, bunun böyle bilinmesini
istirham ediyorum.

Sayın bakan, belki cevabî konuşmasında,
doların artmasını, dolayısıyla,
üreticinin eline daha çok para geçmesini arzu
ettiklerini de söyleyebilir. Bunun da mantığı
yoktur; çünkü, piyasanın geç açılması,
üreticinin bankalara olan borçlarını
da artırmaktadır. Önemli olan, Ege Bölgesi
tütün piyasasının, üreticinin alınterinin
karşılığı olan başfiyatla,
başfiyata yakın ağırlıklı
fiyatla, aynı yıl içerisinde açılmasıdır,
doğru olanı da budur. 

Sayın bakanımın özellikle
dikkatini çekiyorum; üreticinin beklediği, üretim
maliyetleri göz önüne alındığı
zaman, tütün başfiyatının kesinlikle
5 doların üzerinde olmasıdır. Bu, benim
isteğimden ziyade, Ege Bölgesi tütün üreticisinin
isteğidir. 

Değerli milletvekilleri, Ege Bölgesi tütün
piyasasının mübarek ramazan bayramından
önce açılması şarttır.
Ayrıca, üreticiye yine ramazan bayramından
önce avans verilerek, bayrama, biraz olsun, rahat girebilmesinin
sağlanması gerekmektedir.

Değerli milletvekilleri, bir gerçeği
de hemen belirtmek istiyorum. Yıllardır, piyasa
açıldıktan on onbeş gün sonra
randımanlar açıklandığı
için üretici şaşkın durumda bırakılıyor.
Dolayısıyla ekonomik olarak zayıf olan tütün
üreticisi, mecburen, ürününü tüccara
yok pahasına satıyor. Böyle tütün
politikası olmaz; üreticinin göznuru ve alınteri
de böyle korunmaz. Onun için, randımanların,
piyasanın açılmasından 15 gün
önce açıklanması şarttır.
Bu, en azından tütün üreticisinin hakkı
ve Tekelin de bir görevidir.

Değerli milletvekilleri, bir gerçeği
de belirtmek istiyorum. 1996 yılında, Ege Bölgesi
tütün üreticisinin yüzde 50'si ürününü
kaldırdığı halde, fide ekimi, dikimi,
çapa ve kırım sırasında ihtiyacı
olan Türkiye Cumhuriyeti Ziraat Bankası kredilerini
eylül ve ekim aylarında alabilmişlerdir. Banka
kredileri, üreticiye, üreticinin ihtiyacı olan
zamanda verilmelidir. 

Değerli milletvekilleri, seçim bölgem
Manisa'nın Akhisar İlçesi, Ege Bölgesinin
hem tütün merkezidir hem de en kaliteli tütünün
yetiştiği yerdir. Bu ilçemizde yıllar
önce yapılan, şu anda tütün işleme
atölyesi olarak kullanılan...

(Mikrofon otomatik cihaz tarafından kapatıldı)

BAŞKAN - Konuşmanızı tamamlayın
efendim.

HASAN GÜLAY (Devamla) - ... Akhisar Sigara Fabrikası
açılacak mıdır açılmayacak
mıdır? Burada mevsimlik olarak çalışan
470-500 işçi kadroya alınacak mıdır
alınmayacak mıdır? Bunların, bu kürsüden,
Sayın Bakan tarafından açıklanmasını
özellikle istirham ediyorum.

Değerli milletvekilleri, sözlerime son verirken,
Ege Bölgesi tütün piyasasının mübarek
ramazan bayramından önce açılması,
tütün üreticisine, alınterinin karşılığı
olan, hakkı olan, paranın verilmesi, yine üreticiye
bayramdan önce avans verilmesi şarttır. Bütün
siyasetçilerin, güçlerini, yalnız halktan
ve haktan almaları, cumhuriyet ilkelerinden almaları,
demokrasi ilkelerinden almaları, büyük Atatürk'ün
ilke ve inkılaplarından ders almaları dileğimle,
Yüce Meclise saygılar sunuyorum. (DSP sıralarından
alkışlar)

BAŞKAN - Gündemdışı
konuşan Manisa Milletvekili Sayın Hasan Gülay'a
teşekkür ediyorum.

HALİL İBRAHİM ÖZSOY (Afyon)
- Divan eksik Sayın Başkan.

BAŞKAN - Gümdemdışı
konuşmayı cevaplamak üzere, Devlet Bakanı
Sayın Nafiz Kurt; buyurun efendim.

DEVLET BAKANI NAFİZ KURT (Samsun) - Sayın
Başkan, değerli milletvekili arkadaşlarım;
hepinizi saygıyla selamlıyorum. Huzurlarınızda,
Manisa Milletvekili Hasan Gülay Beyefendinin gündemdışı
konuşmasına cevap vermek için bulunuyorum.


Sayın Gülay, 1996 yılı
tütün piyasasının ne zaman açılacağı
ve fiyatların tespiti hususunda bir konuşma yaptı;
bu fırsatı bana verdiği için de kendisine
teşekkür ederim. 

Biz, 1995 yılı piyasasını
geçen sene 15 Şubatta açtık. 1996 yılı
piyasası için her hazırlığımızı
bitirdik; bayramdan önce de açma imkânı
olabilir; ama, gelecek sene bayram, yine bir ay evveline gelecek;
o zaman da “bayramda açalım” diyeceksiniz.
Tespitlerimizin hepsini bitirdik; yarın randımanları
köylümüze ilan ediyoruz; hepsini veriyoruz; yani,
tütün piyasasını, Türkiye'de, bir
borsa haline getirdik. 15 Şubat 1997 tarihinde de, Ege tütün
piyasasını, inşallah açmış
olacağız. Ben, dördüncü tütün
piyasasını idare ediyorum, edeceğim -Allah ömür
verirse- ve dördüncü tütün piyasasını
idare ettiğim zaman da, tütün üreticisi hiçbir
zaman memnuniyetsizlik göstermedi. 

Geçen sene, 1995 piyasasını
ben açtıktan sonra, bir değerli arkadaşım
da, bu piyasayı muvaffakiyetle götürdü.
O da bilir ki, hiçbir üretici sızlanmadı,
ağlamadı; bu sene de sızlayacağı
ve ağlayacağı kanaatinde değilim. Türkiye'de
1996 rekoltesi 230 milyon kilo; bunun yüzde 57'si, yani,
125 milyon kilosu Ege Bölgesinde. Kim alırsa alsın,
kim almazsa almasın, son yaprağına kadar çok
iyi bir fiyatla, bu tütün piyasasını,
iki bayram arasında bitireceğiz ve parasını
ödeyeceğiz. Para ödemede hiçbir sıkıntımız
olmadı. Biz Tekel olarak üzümü aldık,
yüzde 137 zam verdik; yaş ve kuru üzümde
tıkır tıkır parasını
ödedik. Bugün anason alım fiyatını
ilan ettim, yüzde 127 zam verdik. Tütünde de, dünya
fiyatlarını göz önünde bulundurmak
şartıyla, tütün üreticimize en iyi
fiyatı vereceğimiz kanaatindeyim. 

Tütün, diğer mahsüllere benzemez,
benzemesi de mümkün değil. Bu sıkıntıyı
Türkiye 7-8 sene çekti. 750 milyon kilo stoktan, ancak,
Tekelin ihtiyacı olan, yani, sigara sanayiinde kullanacağı
dereceye geldi. Bu, millî bir servettir; bu para, milletin
parası. Tütünü alıp da stok edip,
depolarda çürütme diye bir politika geçti,
gitti. Bundan sonra hangi hükümetler gelirse gelsin,
hangi bakan arkadaşımız o koltukta oturursa
otursun, Türkiye'de tütün politikasını
dünya fiyatlarına göre ayarlamak mecburiyetindedir.
Üçü bir arada olacak; köylümüz,
üreticimiz mağdur olmayacak, ihracata engel çıkmayacak,
bunu idare eden Tekel de, bu işten zarar etmeyecek. Tütüncülük
bu hale geldi. 

Onun için, huzurlarınızda şunu
ifade etmek istiyorum: 15 Şubatta açacağımız
tütün piyasasının tütün üreticimize
hayırlı olmasını Cenabı Allah'tan
niyaz ederken, çok da memnun olacakları kanaatindeyim.


Bu vesileyle, bu piyasanın hayırlı
olmasını diler, Yüce Meclise saygı ve
sevgilerimi sunarım. (DYP sıralarından alkışlar)

BAŞKAN - Gündemdışı
konuşmayı cevaplandıran Devlet Bakanı
Sayın Nafiz Kurt'a teşekkür ediyorum. 

2. -Muğla Milletvekili Zeki Çakıroğlu'nun,
Yatağan, Yeniköy ve Kemerköy termik santrallarının
kiralanması işlemlerine ilişkin gündemdışı
konuşması

 BAŞKAN - Değerli
milletvekilleri, gündemdışı ikinci söz,
Muğla Milletvekili Sayın Zeki Çakıroğlu'nun.

Sayın Çakıroğlu, Yatağan,
Yeniköy ve Kemerköy Termik Santrallarının
kiralanması işlemleriyle ilgili olarak söz talep
etmiştir.

Buyurun Sayın Çakıroğlu.
(CHP sıralarından alkışlar)

Konuşma süreniz 5 dakikadır.

ZEKİ ÇAKIROĞLU (Muğla) - Teşekkür
ederim Sayın Başkan.

Sayın Başkan, sayın milletvekilleri;
Enerji ve Tabiî Kaynaklar Bakanlığının
termik santrallara ilişkin işlemleriyle ilgili gündemdışı
söz almış bulunuyorum. Söz verdiği
için Sayın Başkana teşekkürlerimi
sunuyor, Yüce Meclisi saygıyla selamlıyorum.

16 Kasım 1996 tarihli Resmî Gazetede,
Enerji ve Tabiî Kaynaklar Bakanlığınca,
3096 sayılı Yasaya dayanarak, 12 termik santralın,
kömür işletmeleriyle birlikte yirmi yıllığına
kiraya verileceği, şartnameyle birlikte ilan edilmiştir.
Bu işlem, toplumumuzun geniş bir kesimi tarafından
huzursuzlukla karşılanmış ve tepki vermelerine
neden olmuştur. 

Bu santrallardan 8 tanesi kömürle işletilmektedir.
Bilinen bir gerçektir ki, kömürle işletilen
termik santralların ekonomik ömürleri yirmibeş
senedir. Birçok santralın şu anda işletmede
bulunduğu göz önüne alındığında,
yirmi sene sonra; yani, kira süresinin bitiminde, geri teslim
alındığında, enkaz haline geleceği
açıktır. Bu nedenle, adı kiralama
olan bu tasarruf, hukuken muvazaalı, siyaseten takıyyeci
bir anlayışın tipik uygulama örneğini
teşkil etmektedir. Yapılmak istenen, kiralama adı
altında özelleştirmeden başka bir şey
değildir. 3987 sayılı Özelleştirme
Yasası, Anayasa Mahkemesince iptal edilmiştir. İptal
gerekçesinde, diğer stratejik öneme sahip sektörler
yanında, elektirik üretimi, iletim ve dağımı
da sayılmış ve sektörlerin özelleştirilmesi,
ulusal bağımsızlık ve güvenlik açısından
sakıncalı bulunmuştur. Bakanlık, hem
bu kararı delmek için hem de tesis maliyetlerine
göre çok ucuza devretmek istediği tesisler için
kiralama yöntemine gitmiştir. 

Teknik konulara zaman darlığı nedeniyle
girmeyeceğim; ancak, Muğla ilindeki Yatağan, Yeniköy
ve Kemerköy Termik Santralları ve ilgili kömür
işletmeleri konusunda birkaç bilgi sunmak istiyorum.
Kemerköy Termik Sanralı 1 milyar dolar olmak üzere,
3 santral 2,7 milyar dolara kurulmuştur ve TEAŞ tarafından
yapılması gereken baca gazı ve kükürt
arıtma tesislerinin de toplam maliyeti 145 milyon dolardır.
Dünya Bankasından temin edildiği söylenen
bu 145 milyon doların akıbeti konusunda, kamuoyunda
büyük tereddütler meydana gelmiştir; nerededir
bu para, nereye gönderilmiştir? 

Yine, birlikte verilecek kömür işletmelerindeki
makine parkının tutarı da 150 milyon dolardır.
Bu santrallar ve kömür işletmeleri, kâr
eden kuruluşlarımızdır; Türkiye
genelinde toplam gelir, yıllık, 758 451 500 dolardır.
Yine, yirmi senelik kira bedelinin toplamı 1 milyar 660
milyon dolar tutmaktadır. Bu demektir ki, santrallar ikibuçuk
senede sağlayacağı gelir karşılığında,
yirmi senelik bir süre için birilerine peşkeş
çekilmektedir. Bunca ekonomik değeri, stratejik önemi
olan Muğla'daki bu 3 santralımız da 2,7 milyar
dolara mal olmuşken, 410 milyon dolara kiraya verilecektir.
Bu, yabancı ve yerli sermayeye, Muhterem Hocanın
deyimiyle, batıla ve rantiyeye peşkeş çekmek
değil de nedir?!.

Bu işletmelerde toplam 40 bin işçi
çalışmaktadır. Bu işçilerin
gelirinden o yöre esnafı ve üretici köylü
de pay almaktadır. İşçilerin iş
güvenliği güvenceye alınmamıştır.
Bu nasıl adil düzendir ki, milyonlarca işçi
ve ailesi yola bırakılmakta, esnaf ve köylü
yoksulluğa itilmektedir?!. Bu işlemler keyfîdir,
neden mi; anımsarsanız, promosyona kısıtlama
getiren yasa, Hükümetin ısrarı...

(Mikrofon otomatik cihaz tarafından kapatıldı)

BAŞKAN - Sayın Çakıroğlu,
konuşmanızı tamamlayın lütfen.

ZEKİ ÇAKIROĞLU (Devamla) - ...DYP
ve Refah Partisinin desteğiyle, Yüce Meclisten geçirilmiştir.
Buna karşın, bu uygulamayla, termik santralların
yanında kömür işletmeleri promosyon olarak
sunulmaktadır. İlk ilanda, Soma ve Tunçbilek
Kömür İşletmelerinin, termik santrallarla
birlikte kiraya verileceği söylenmesine karşın,
bu bölgedeki Refah Partisi teşkilatlarının
tepki göstermesi üzerine, 13.12.1996 tarihli ikinci
ilanla, kira şartları hiç bozulmadan kiralamadan
çıkarılmıştır.

Şimdi sormak gerekiyor, Tunçbilek ve
Soma'daki insanlar insan da diğer bölgelerdeki insanlarımız
aynı Allah'ın kulu değil mi?!. Bu işlem
hukuka aykırıdır. Biliyorsunuz, Muğla
İlindeki 3 termik santralımızın, Aydın
İdare Mahkemesinin, desülfürizasyon sistemleri
takılmadan çalıştırılamayacağına
dair kararı vardır. Hukukun üstünlüğü,
Anayasa ve yürütmenin yargı denetimine tabi olacağı
açık hükümleri karşısında
şimdi sormak gerekir: Kiracılar bunu nasıl
işletecektir?

Değerli hemşerilerim Muğlalıların,
Yatağanlıların, Sayın Çiller'in,
seçimden seçime “hemşerim” dediği
Milaslıların sağlığını
ciddî şekilde tehlikeye atan ve çevreyi bozan
bu tesislerin, desülfürizasyon sistemi takılmadan
çalıştırılması ya da
kiraya verilmesi mümkün müdür?!

(Mikrofon otomatik cihaz tarafından kapatıldı)

BAŞKAN - Sayın Çakıroğlu,
lütfen son cümlenizi ifade edin.

ZEKİ ÇAKIROĞLU (Devamla) - Son
cümlemi söyleyeceğim efendim.

Sayın Başkan, sayın milletvekilleri;
her yönüyle gerek hukuka gerek insan vicdanına
gerekse ülkemiz ekonomisine son derece zarar verecek bu işlemden
mutlaka dönülmesini bekliyoruz. Bu işlemden dönülmesi,
bu işlemin önlenmesi için her türlü
katkıyı koyacağımızı ve
bu uğurda çaba gösterenlere de destek olacağımızı
belirtir, Yüce Meclisi saygılarımla selamlarım.
(CHP sıralarından alkışlar)

BAŞKAN - Muğla Milletvekili Sayın
Zeki Çakıroğlu'na teşekkür ediyorum.

3. -Tekirdağ Milletvekili Enis Sülün'ün,
özelleştirme ve kamu mallarının satışına
ilişkin gündemdışı konuşması
ve Devlet Bakanı Nevzat Ercan'ın cevabı 

BAŞKAN - Gündemdışı
son konuşmayı Tekirdağ Milletvekili Sayın
Enis Sülün yapacak. Sayın Sülün, özelleştirme
konusunda görüş beyan edecek. (ANAP sıralarından
alkışlar)

Sayın Sülün, konuşma süreniz
5 dakikadır.

Buyurun.

ENİS SÜLÜN (Tekirdağ) - Sayın
Başkan, değerli milletvekilleri; sözlerime başlamadan
önce hepinize saygılarımı sunarım.

Ülkemizde yaşanan ve büyük bir
kitleyi canından bezdiren kronik enflasyon, her yıl
artan işsizlik, adaletsiz gelir dağılımı
ve kısır çekişmeden öte çözüm
üretmeyen bugünkü Hükümet, halkımızı
karamsarlığa itmektedir. 1997 bütçesinin
görüşülmesi esnasında, yatırım,
istihdam ve gelir dağılımındaki hayalleri
ve çarpıklıkları anlatmaya çalıştık.
Geçmiş beş yılın beceriksiz uygulamaları
ortadayken, bütçe, sağlam gelir kaynaklarına
dayandırılmak yerine, abartılı vergi
tahsili, vergi affı, kaynak paketi, yapılacağı
hayal edilen özelleştirme ve kamu malları satışlarından
elde edileceği düşünülen, gerçekçi
olmayan gelirlere dayandırılmıştır.


Başbakan, üçüncü kaynak
paketiyle de 11 milyar dolar civarında bir gelir sağlama
hayalinin peşine düşmüştür. Birinci
ve ikinci kaynak paketlerinden henüz bir gelir sağlanmamışken,
üçüncü, dördüncü ve beşinci
pakete yönelinmesi, paketlerin ciddîye alınmaması
gibi bir durumu ortaya çıkarmaktadır. 

İşte bu bağlamda, Hükümetin
peşine düştüğü bir gelir kaynağı
da, ülke kalkınmasında, yıllarca, önemli
bir rol oynamış, ekonomiye ve sosyal yaşama
katkı sağlamış olan enerji santralları
ve şebekelerinin işletme hakkının devredilmesidir.
Hükümet, bu satıştan 6 milyar 875 milyon
dolar beklemektedir. Bu tutar Refahyol Hükümetinin kaynak
paketinin yüzde 70'ini oluşturmaktadır. Üçüncü
kaynak paketinin yüzde 70'ini 19 hidroelektrik santralı,
16 termik santral ve 25 grup şebekesinin kiralanması
meydana getirmektedir. 15 Ocakta kiralanma işlemlerinin
tamamlanacağını açıklayan Hükümet,
bu konuda gerekli önlemleri almış mıdır?


Ayrıca, bu santralların verilebilmesi
için 2,2 milyar dolarlık dışborcun
ödenmesi ve 3 milyar 825  milyon dolarlık yatırım
sorununun çözülmesi önem taşımaktadır.
24 Aralık 1995 tarihinde, seçim beyannamesi metninde
millete taahhütte bulunan Sayın Erbakan “özelleştirme
uygulamaları peşkeşten, yağmadan, israftan
ve bedellerinin çarçur edilmesi uygulamasından
kurtarılacak, stratejik olmayan tesislerin özelleştirilmesinden
elde edilecek gelir “ diye devam ediyor. İşte,
dervişin fikri ve zikri misali, Sayın Erbakan her
konuda olduğu gibi burada da söyledikleriyle çelişiyor.


CAFER GÜNEŞ (Kırşehir) -
Demagoji yapıyorsun.

ENİS SÜLÜN (Devamla) - Sizin kadar
demagoji yapmıyoruz ya!.. 

MEMDUH BÜYÜKKILIÇ (Kayseri) - Televizondan
naklen yayınlanıyorsun...

ENİS SÜLÜN (Devamla) - Rezaletleriniz
medyada, radyoda.

Yarın sizlere “Enerji sektörü
stratejik değil mi? Santralların düşük
bedelle kiralanması peşkeş çekme değil
mi? Buralardan elde edilecek gelir, verimli ve kalkınmaya
yararlı üretim müesseselerini kurmaya mı
harcanacak? Halkın şikâyetçi olduğu
elektrik fiyatları 1996 yılında yüzde
110 artmıştır; daha mı ucuz verilecektir?..”


LÜTFİ YALMAN (KONYA) -Yanlışlığın
var.

ENİS SÜLÜN (Devamla) - “200
bin insanımız ne olacak? Dış borcumuz
olan 2,2 milyar doları kim ödeyecektir? Kamuya ait
hem üretim tesisleri hem de dağıtım tesisleri
hangi nedenlerle devredilmektedir?” diye sormazlar mı?


İlanlarda 3096 sayılı Kanuna
göre işletme hakkının devrinden bahsedilmektedir.
3096 sayılı Kanun, elektrik sektörünün
özelleştirme kanunu diye kabul edilir. Yap-işlet-devret
modeli olsun, Aktaş ve Kayseri örnekleri olsun, özel
sektöre yaptırılacak santrallar olsun, hepsi
de bu kanuna göre yapılır ve bu kanuna göre
de işletiliyor. Santralların ve dağıtım
şebekelerinin işletme hakkı devrinin, bu kanun
ve yönetmelikler dahilinde yapılabilmesi için
hizmetlerin iyileştirilmesi ve verimliliğiyle mevcut
elektrik enerjisi potansiyelinin daha iyi kullanılabilir
hale getirilmesi gibi iki bağlayıcı kritere
uygun işlem yapmak zorunluluğu da vardır. İlanların
hukukî dayanağının olmaması bundandır.
Kanun ve yönetmelikdışı uygulamalarla
devir işinin yapılması bir kanunsuzluk örneğidir.
Hukuk ve kanundışı uygulamalara karşı
çıkmak, vatanını seven herkesin görevidir.
Santral ve dağıtım şebekelerinin işletme...

(Mikrofon otomatik cihaz tarafından kapatıldı
)

BAŞKAN - Sayın Sülün, konuşmanızı
tamamlayın efendim.

ENİS SÜLÜN (Devamla) - Çünkü,
enerji sektörü, en stratejik sektördür ve
büyük hizmet ağına sahiptir. Enerji sektöründe,
halk üzerinde açık bir baskı grubu oluşturulması
mümkündür. İddia edilen odur ki, Sayın
Başbakan, partisine yakın çevrelere kamu kaynaklarını
aktarmak istemektedir. 

İşletme hakkı devri, yirmi yıllığına
1,6 milyar dolara verilecektir. Sadece, 12 termik santralın
bir yıllık kârı 2,1 milyar dolardır.
Ürettiği elektrik, yılda 32 milyar kilovat olup,
bunun yıllık hâsılatı 95 trilyondur.
Bu kaynağın devlete kalmasına neden müsaade
edilmiyor? Gayet açık bir oyun oynanmaktadır.
1 kilovat elektriğin ekonomide oluşturduğu katma
değer, yaklaşık 1 dolardır; 32 milyar
kilovatlık elektrik üretimi, ekonomide 32 milyar dolarlık
değer oluşturacaktır. Elektrik sektörünün
birilerine peşkeş çekilmek istenmesinin bir
sebebi de budur.

ALİ OĞUZ (İstanbul) - Çarpılırsın!..

ENİS SÜLÜN (Devamla) - Hükümet,
1997 yılında yaklaşık 35 milyon dolarlık
içborç anapara ve faiziyle 11 milyar dolar dışborç
ödeme yükümlülüğüyle karşı
karşıya bulunmaktadır. İşte,
bu sorunu çözmek için Refahyol Hükümeti
panik halinde, finansal kurumlara, KİT'lere ve diğer
kurum ve kuruluşlara el atmakta; birbiri ardına açıkladığı
hayalî paketlerle bu paniği gizlemeye çalışmaktadır.
Bu da, gerçeklere dayanmayan kaynak paketleriyle çözüm
arayan Hükümetin, Türkiye'nin sorunlarını
kavramaktaki acizliğini ortaya koymaktadır. Ne ülkemiz
kaynaklarının abartılmasına ne de
peşkeş çekilmesine müsaade ederiz. 

Sözlerime burada son verirken, Yüce Meclisi
saygıyla selamlıyorum. (ANAP ve DSP sıralarından
alkışlar)

BAŞKAN - Gündemdışı
konuşan Tekirdağ Milletvekili Sayın Enis Sülün'e
teşekkür ediyorum.

Gündemdışı konuşmayı
cevaplandırmak üzere, Sayın Nevzat Ercan söz
istemişlerdir.

Buyurun Sayın Bakan. (DYP sıralarından
alkışlar)

DEVLET BAKANI NEVZAT ERCAN (Sakarya) - Sayın
Başkanım, değerli milletvekilleri; gündemdışı
konuşan değerli arkadaşımız Enis
Sülün Beyin, özelleştirmeyle ilgili açıklamalarına
cevap vermek üzere huzurlarınızdayım;
Yüce Heyetinizi saygıyla selamlıyorum.

Özelleştirmenin temel amacı, devletin,
ticarî alandaki faaliyetlerini en aza indirmesi, bu konuda
yalnızca denetleyici ve düzenleyici rolünü
sürdürmesidir. Bu suretle devlet, modern devlet anlayışı
çerçevesinde, asıl görevi olan sağlık,
eğitim, güvenlik ve altyapı hizmetlerine yönelebilecek,
bu hizmetler için daha fazla kaynak ayırabilecektir.
Özelleştirmeyle, devletin, ekonomideki sınaî
ve ticarî aktivitesinin en aza indirilmesi hedeflenirken,
rekabete dayalı piyasa ekonomisinin oluşturulması,
devlet bütçesi üzerindeki KİT finansman
yükünün azaltılması, sermaye piyasasının
geliştirilmesi ve atıl tasarrufların ekonomiye
kazandırılması, bu yolla elde edilecek kaynakların,
altyapı yatırımlarına kanalize edilebilmesi
mümkün olabilecektir. 

Ancak, özelleştirmeyi, bir amaç
olarak değil, gerçekleştirilmesi hedeflenen ekonomik
değişimin bir aracı olarak görmek gerekir.
Özelleştirme, basit bir ekonomik süreç
değil, sosyal sonuçları olan, demokrasi ve hukuk
kuralları içinde gerçekleştirilebilecek,
ekonomik, malî ve idarî bir reformdur. 

Bu temel gerçeklerden hareketle, ülkemizde,
özelleştirme konusundaki girişimler 1984 yılında
başlatılmıştır. Aradan geçen
on yıllık süre içinde yeterli bir mevzuat
bütünlüğünün olmaması ve programın
sosyal boyutunun ihmal edilmesi, uygulamaların istenen
hız ve verimliliğe ulaştırılabilmesini
engelleyen en büyük faktörler olmuştur. Bu
nedenle, çeşitli aksaklık ve tıkanıklıklarla
karşılaşılmış, hatta, zaman
zaman hukukî ihtilafların doğması önlenememiştir.


Genel olarak, ihtiyaca cevap verecek, sağlam
bir hukukî altyapının bulunmamasından
kaynaklanan bu aksaklığın giderilmesi amacıyla
1994 yılı Kasım ayı sonunda, Türkiye
Büyük Millet Meclisinde, Doğru Yol Partisinin büyük
çabası ve uğraşı sonucunda hazırlanan
ve Meclisin büyük çoğunluğunun oyunu
alarak kabul edilen 4046 sayılı Kanunla, özelleştirmeye
ilişkin ayrıntılı düzenlemeler
getirilmiş ve uygulamalar, sağlam bir yasal zemine oturtulmuştur.
Bugün ülkemizde yürütülmekte olan özelleştirme
programı, 4046 sayılı Özelleştirme
Yasası ve bu çerçevede belirlenen ilke ve
öncelikler ışığında yürütülmektedir.


Özelleştirme Yasasının yürürlüğe
girmesinden sonraki ilk uygulama yılı olan 1995'in
özellikle ikinci yarısında sonuçlandırılan
özelleştirme işlemleri sonucunda, 573 milyon
dolar düzeyinde bir uygulama gerçekleştirilmiştir.
Bu dönemde, Türkiye'deki ilk kamu bankasının
özelleştirilmesi gerçekleştirilmiştir;
Sümerbank, artık, daha verimli ve her geçen
gün büyüyen bir özel sektör bankası
olmuştur. Ayrıca, Adıyaman Çimento
ve KÜMAŞ gibi büyük kuruluşların
özelleştirme işlemleri tamamlanmıştır.

Öte yandan, özelleştirme ihalelerinin
olabildiğince açık ve şeffaf bir biçimde
kamuoyu denetiminde gerçekleştirilmesi konusunda
da önemli adımlar atılmıştır.
1995 yılında, Turban, Et-Balık Kurumu, SEK,
çimento fabrikaları gibi birçok özelleştirme
ihalesi, kamuoyuna ve basına açık olarak,
şeffaf bir şekilde yapılmış, büyük
bir ilgi ve katılımla son derece başarılı
bir biçimde sonuçlandırılmıştır.

Ancak, 1995 yılı sonunda içine
girilen seçim ortamı ve seçim sonrasında
uzayan siyasî belirsizlik süreci nedeniyle, yeni mevzuat
çerçevesinde başlatılan özelleştirme
uygulamaları istenilen hızla sonuçlandırılamamıştır.
Ayrıca, seçim sonunda kurulan Anayol Koalisyon Hükümeti
döneminde de özelleştirme durmuş veya durdurulmak
istenmiştir. Bu üç aylık dönem içerisinde
hiçbir uygulama yapılmadığı gibi,
yapılması için bir hazırlık
bile, ne yazık ki, başlatılamamıştır.
Bugün iktidarda olan Refahyol Hükümetinde ise,
özelleştirme, Koalisyon Protokolünde yerini almış,
gereken siyasî destek ve kararlılık gösterilerek
uygulamalara yeniden hız kazandırılmıştır.

Bu çerçevede, geçtiğimiz
yıl eylül ayı başından itibaren,
özelleştirme kapsamında bulunan 16 kuruluşa
ait hisse ve varlıklar için 27 ayrı ihale
açılmış ve bu ihalelerin büyük
bölümünde sonuç aşamasına gelinmiştir.

Değerli milletvekilleri, bu kapsamda, Türkiye
Denizcilik İşletmeleri A.Ş'ye ait 8 limanın
işletme hakkı devri yöntemiyle özelleştirilmesi
amacıyla Eylül 1996'da açılan ihalelerde
toplam 45 teklif alınmış ve teklif sahipleriyle
nihai pazarlık görüşmeleri yapılmıştır.
19-20 Aralık 1996 tarihlerinde gerçekleştirilen
bu görüşmelerde, Trabzon Limanı dışındaki
7 liman için uygun fiyat teklifi alınmıştır;
söz konusu limanlar için otuz yıl süreyle
işletme hakkı devrini öngören ihalelerde
alınan teklifler toplamı, 252 milyon Amerikan Doları
düzeyindedir. 

Yine, Ergani ve Kurtalan Çimento, Konya Krom
Magnezit, Kilyos Ateş Tuğlası ve Bozüyük
Seramik Sanayii ile ÇEMAŞ ve ÇİMHOL'deki
iştirak paylarının blok satışı
amacıyla kasım ayında ihale açılmış
ve toplam 20 teklif alınmıştır. 24-26
Aralık 1996 tarihlerinde yapılan nihai pazarlık
görüşmeleri sonunda, söz konusu 7 şirket
için alınan en yüksek teklifler toplamı
139,3 milyon Amerikan Dolarıdır.

Yine, Petlasın blok satışı
amacıyla eylül ayı sonunda açılan
ihalede 5 teklif alınmış ve teklif sahipleriyle
8 Ocak 1997 tarihinde yapılan nihai pazarlık görüşmeleri
sonunda 35,7 milyon Amerikan Doları düzeyinde teklif
alınmış bulunmaktadır. Hatırlanacağı
üzere, 1990 yılında özelleştirme
kapsamına alınan ve aradan geçen altı
yılı aşkın sürede beş kez
ihaleye çıkarılan ve biri dışında
hiçbir ihalede teklif alınamayan Petlas için
yatırımcı ilgisinin artması, kararlılıkla
yürütülen özelleştirme uygulamalarına
duyulan güvenin bir göstergesi olmuştur.

Deniz Nakliyatı Türk Anonim Şirketinde
bulunan yüzde 99,92 oranındaki kamu payının
blok satışı amacıyla açılan
ihalede nihai görüşmeler 8 Ocak 1997'de yapılmış
ve en yüksek teklifi 141,3 milyon Amerikan Dolarıyla
şirket çalışanlarının
oluşturduğu Ortak Girişim Grubu vermiş bulunmaktadır.


Turbana ait Akçay ve Ürgüp işletmeleriyle,
Akçay'da bulunan iki arsanın satışı
amacıyla kasım ayında açılan
ihalelerde toplam 12 teklif alınmıştır.
Teklif sahipleriyle 10 Ocak 1997 tarihinde gerçekleştirilen
nihai pazarlık görüşmeleri sonunda alınan
teklifler toplamı 9,4 milyon Amerikan Doları düzeyindedir.

Yine, Etibankta bulunan yüzde 100 kamu payının
blok satışı amacıyla kasım ayında
açılan ihalede toplam 9 teklif alınmış;
teklif sahipleriyle 20 Ocak 1997 tarihinde yapılan nihai
pazarlık görüşmeleri sonunda alınan
en yüksek teklif 185 milyon Amerikan Dolarıdır.


Böylece, geçtiğimiz bir aylık
sürede geçekleştirilen ihalelerde alınan
en yüksek tekliflerin toplam tutarı 743 milyon Amerikan
Doları düzeyinde bulunmaktadır.

Yapılacak değerlendirmeleri müteakip,
bu sonuçlar, Özelleştirme Yüksek Kuruluna
sunulacak ve Kurulun onayı kararı çerçevesinde
satış veya devri işlemleri tamamlanmış
olacaktır.

Bu ihalelerin tamamında nihai görüşmeler,
noter huzurunda ve kamuoyuna açık olarak gerçekleştirilmiştir.
Ayrıca, çimento şirketlerine yönelik
olarak aralık ayında yapılan ihalelerde başlatılan
yeni bir uygulamayla bir adım daha ileri gidilmiş
ve ihaleler çeşitli TV kanallarından naklen
yayınlanmaya başlanmış bulunmaktadır.

Değerli milletvekilleri, öte yandan, Denizbank
ve Anadolubankın blok satışı amacıyla
kasım ayında açılan ihalelerde son
teklif verme tarihi olan 16 Aralık 1996 tarihi itibariyle
Denizbank için 15, Anadolubank için de 17 teklif
alınmıştır. Teklif sahipleriyle nihai
pazarlık görüşmeleri 21 ve 22 Ocak 1997
tarihlerinde gerçekleştirilecektir.

Yine, kasım ayında alınan bir
Özelleştirme Yüksek Kurulu kararıyla Erdemirdeki
kamu payının özelleştirilmesi durumunda,
devlete söz ve onay hakkı verecek altın hisse
düzenlemesi yapılmış ve aralık
ayı başında verilen ilanlarla şirket
hisselerinin yüzde 30 ve yüzde 40'lık bölümünün
blok satışını öngören ihale
açılmıştır. İhalede son
teklif verme tarihi 27 Ocak 1997'dir. 

Geçtiğimiz günlerde açılan
diğer bir ihalede Köyteks bünyesinde bulunan Sıvas
ve Erzurum Hazır Giyim Tesislerinde bulunan kamu payları
blok satışa sunulmuştur. Bu kuruluşlara
ilişkin ihale prosedürünün önümüzdeki
bir iki ay içinde tamamlanması ve özelleştirme
işlemlerinin sonuçlandırılması
hedeflenmektedir.

Değerli milletvekilleri, önümüzdeki
döneme ilişkin programı da özetle arz ederek
sözlerimi bitirmek istiyorum. 1997 yılı için
hazırlanan program çerçevesinde, özelleştirme
kapsamındaki diğer kuruluşlara ilişkin
ihale hazırlıkları sürdürülmektedir.
Bu çerçevede, ilk etapta ihale açılması
düşünülen Turbana ait Kemer Marina, Kuşadası
Marina ve Adalya Oteli, Sümer Holdinge ait 8 işletme,
1 fabrika ve 1 iştirak payı, ORÜS'e ait 15 işletme,
MEYBUZ, Sıvas Demir Çelikteki kamu paylarının
satışına ilişkin çalışmalar
tamamlanmıştır. Yine, 1997 yılı
özelleştirme programında yer alan Türk
Telekomünikasyon AŞ'nin hisse satışı
konusunda danışmanlık hizmeti verecek firma
konsorsiyumu belirlenmiş ve bu konudaki çalışmalara
başlanmıştır. TÜPRAŞ, POAŞ
ve Petkim ise, Özelleştirme Yüksek Kurulunun gündemine
alınmıştır.

Yüce Heyetinize saygılar sunarım.
(DYP ve RP sıralarından alkışlar)

BAŞKAN - Gündemdışı
konuşmayı cevaplayan Devlet Bakanı Sayın
Nevzat Ercan'a teşekkür ediyorum. 

BAŞKAN - Gündeme geçmeden önce,
gündemdışı konuşmaların
başlangıcında, Sayın Salih Kapusuz'un
ve Sayın Saffet Arıkan Bedük'ün istemleri
vardı, onu tespit etmek istiyorum.

Buyurun Sayın Kapusuz.

SALİH KAPUSUZ (Kayseri) - Sayın Başkan,
ben demin zatı âlinize işaret ettim; ama, belki
sesten dolayı takip edemediniz, daha sonra kürsüye
konuşmacı davet ettiniz; belki sözlerim iyi
anlaşılmamış olabilir. Benim başlangıçta
arz etmek istediğim husus şuydu: Genel Kurul yoklamayla
açılıyor; geçmişte her gün
yoklamayla açılmıyordu. Birinci olarak bunu
hatırlatmak istedim.

İkinci olarak hatırlatmak istediğim;
değerli konuşmacı arkadaşlarımız,
gündemdışı konuşan arkadaşlarımız,
en azından Genel Kurulda bulunmuş olsalar, biraz
daha şık olur demek istedim.

Arz eder, teşekkür ederim.

BAŞKAN - Siz de aynı konuyu mu söyleyecektiniz?

SAFFET ARIKAN BEDÜK (Ankara) - Evet; aynen katılıyorum.

BAŞKAN - Değerli arkadaşlarım,
bu konuda, esas olan, Anayasamıza göre, Meclisin çalışma
şartları bellidir. Meclis, ancak, üye tamsayısının
üçte biriyle toplantı yetersayısına
kavuşmuş olur ve yoklama, Başkan tereddüte
düşerse, oturum başlangıçlarında
her zaman yapılır.

Ben, bugün, Genel Kurulu açtığım
zaman tereddüte düştüm, yoklamaya başladım;
çünkü, muhalefet sıraları boştu.

HASAN HÜSAMETTİN ÖZKAN (İstanbul)
- İktidar sıraları?..

BAŞKAN - Böyle bir durumda, bu kürsüde
hangi arkadaşımız olsa yoklama yapmak zorundadır.

Dün, niçin yoklama yaptığımızı
biliyorsunuz; grupların talebi üzerine o yoklamayı
yapmıştık. Bunda herhangi bir kasıt
aranmamalıdır.

Şimdi, yoklama sırasında dolu
olan İktidar sıraları boşaldı;
yoklama sırasında, muhalefet sıraları
boştu. Ben arzu ederim ki, her zaman, Meclisimizin sıraları
dolu olsun, çalışmayı birlikte yapalım.

Bu konudaki istisnaî uygulamamız şudur:
Gruplar anlaştıkları zaman,  acil durumlarda
yoklamasız da başlayabiliyoruz; ama, grupların
birlikte kararlaştırmaları şartıyla.

Değerli arkadaşlarım, şimdi
gündeme geçiyoruz.

Sözlü soru önergelerinin geri alınmasına
dair iki önerge vardır; okutuyorum:

B) TEZKERELER VE ÖNERGELER

1. -İzmir Milletvekili Metin Öney'in,
(6/379) esas numaralı sözlü sorusunu geri aldığına
ilişkin önergesi (4/132) 

Türkiye Büyük Millet Meclisi
Başkanlığına

Gündemin 182 nci sırasında yer
alan (6/379) esas numaralı sözlü soru önergeme
yazılı olarak cevap geldiğinden, sözlü
soru önergemi geri alıyorum.

Gereğini saygılarımla arz ederim.

  Metin Öney

  İzmir

BAŞKAN - Sözlü soru önergesi
geri verilmiştir.

İkinci önergeyi okutuyorum:

2. -İzmir Milletvekili Metin Öney'in,
(6/388) esas numaralı sözlü sorusunu geri aldığına
ilişkin önergesi (4/133)  

Türkiye Büyük Millet Meclisi
Başkanlığına

Gündemin 190 ıncı sırasında
yer alan (6/388) esas numaralı sözlü soru önergeme
yazılı olarak cevap geldiğinden, sözlü
soru önergemi geri alıyorum.

Gereğini saygılarımla arz ederim.

  Metin Öney

  İzmir

BAŞKAN - Sözlü soru önergesi
geri verilmiştir.

Meclis araştırması önergesi
vardır; okutuyorum:

C) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. -Konya Milletvekili Lütfi Yalman ve 56
arkadaşının, bir doktorun türbanlı
olduğu gerekçesiyle bilimsel çalışmalarının
engellendiği iddialarının araştırılması
amacıyla Meclis araştırması açılmasına
ilişkin önergesi (10/142) 

Türkiye Büyük Millet Meclisi
Başkanlığına

İstanbul Üniversitesi Cerrahpaşa
Tıp Fakültesi Genel Cerrahi Bilimler Bölümünde
asistan doktor olan Şükran Erdem'in, türban taktığı
gerekçesiyle, Bölüm Başkanı Prof.Dr.Kemal
Alemdaroğlu tarafından, cerrahi müze olarak kullanılan
odaya kilitlenmesi ve sınavla kazanmış olduğu
uzmanlık çalışmalarına başlamaktan
men edilmesi insan haklarına indirilmiş ağır
bir darbedir. 

Bu ve benzeri olayların sürekli kamuoyunu
meşgul etmesi, konunun ciddî olarak araştırılmasını
gerektirmektedir. Bu bakımdan, Anayasanın 98 inci
ve İçtüzüğün 104 ve 105 inci
maddeleri gereğince, Meclis araştırması
açılmasını arz ve talep ederiz. 

  1. Lütfi Yalman  (Konya)

  2. Bahri Zengin   (İstanbul) 

  3. İbrahim Halil Çelik (Şanlıurfa)

  4. Ali Oğuz  (İstanbul) 

  5. Osman Yumakoğulları (İstanbul)


  6. Kahraman Emmioğlu (Gaziantep)

  7. Ömer Ekinci  (Ankara)

  8. Ali Coşkun  (İstanbul) 

  9. Zeki Ünal  (Karaman)

10. Abdülkadir Aksu (Diyarbakır)

11. Hüseyin Arı  (Konya)

12. Ahmet Doğan  (Adıyaman)

13. Fikret Karabekmez (Malatya)

14. Hüseyin Kansu (İstanbul)

15. Tayyar Altıkulaç (İstanbul)

16. Hüseyin Yıldız (Mardin)

17. Şinasi Yavuz  (Erzurum)

18. Tevhit Karakaya (Erzincan)

19. Mehmet Bedri İncetahtacı (Gaziantep)

20.Saffet Kaya  (Ardahan)

21. Abdullah Arslan (Tokat)

22. Lütfi Doğan  (Gümüşhane)

23. Rıza Ulucak  (Ankara)

24. Muhammet Polat (Aydın)

25. Mustafa Ünaldı (Konya)

26. Remzi Çetin  (Konya)

27. Şevki Yılmaz  (Rize)

28. İsmail Köse  (Erzurum)

29. M. Necati Çetinkaya (Konya)

30. Yahya Uslu  (Manisa)

31. Yıldırım Aktürk (Uşak)

32. Necmi Hoşver (Bolu)

33. İsmail Durak Ünlü (Yozgat)

34. Temel Karamollaoğlu (Sıvas)

35. Ahmet Feyzi İnceöz (Tokat) 

36. Erkan Mumcu (Isparta)

37. Abdullah Akarsu (Manisa)

38. Ahmet Alkan  (Konya)

39. Recep Kırış  (Kayseri)

40. Mehmet Ekici  (Ankara) 

41. Sebgetullah Seydaoğlu (Diyarbakır)

42. Halit Dumankaya (İstanbul)

43. A. Esat Kıratlıoğlu (Nevşehir)


44. İsmail Coşar  (Çankırı)


45. Yusuf Ekinci  (Burdur)

46. Hanefi Çelik  (Tokat)

47. Sadi Somuncuoğlu (Aksaray)

48. Mehmet Ali Şahin (İstanbul)

49. Mustafa Köylü (Isparta)

50. Faris Özdemir (Batman)

51. Haluk Yıldız  (Kastamonu)

52. Yusuf Bacanlı (Yozgat)

53- Ömer Demir  (Kırşehir)

54- Mahmut Nedim Bilgiç (Adıyaman)

55. Osman Pepe  (Kocaeli)

56. Hasan Hüseyin Öz (Konya)

57. Zülfikar Gazi  (Çorum)

Gerekçe:

1. Son zamanlarda basına yansıyan,
Cerrahpaşa Tıp Fakültesi asistanı Dr.
Şükran Erdem'in başörtüsü kıyafeti
ile bilimsel araştırma yapamayacağı bahane
edilerek kullanılmayan bir müzeye kapatılması,
kamuoyunda büyük rahatsızlık doğurmuştur.
Konunun vuzuha kavuşturulması, bilimsel özgürlük,
din ve vicdan özgürlüğü açısından
elzemdir. 

2. Merkezî sistemle yapılmış
bir uzmanlık sınavını kazanarak, kendisini
bilimsel çalışmaya adamış bir
kimsenin, üzerinden kilitlenerek müzeye kapatılmasını
kabul etmek mümkün değildir. Meclisin, böyle
mühim bir konuyu tahkik ederek kamuoyundaki huzursuzluğu
gidermesi gerekir. 

ALGAN HACALOĞLU (İstanbul) - Bankaları
araştırmayın, bunu araştırın.


... 3. Kamu yönetiminde üç ana kriter
vardır: Kamu sağlığı, kamu güvenliği
ve kamu ahlakı. Başörtünün, kamu sağlığına
aykırı bir yanı yoktur. Başörtünün,
kamu güvenliğini sarstığı ve kamu ahlakını
bozduğu da söylenemez. 

Kamu yönetiminde bu üç kriter önemlidir.
Bunun dışında, kimse, kendi düşüncelerini
ve ideolojik kalıplarını dayatma hakkına
sahip değildir; çünkü, bu, ortaçağ
anlayışını devam ettirmek olur. Hele,
bu dayatmaların bilimsel kurumda vuku bulması, daha
da vahim sonuçlar doğurmaktadır. 

4. Bütün dünya, özürlüleri
topluma kazandırmak için uğraşıyor.
Hatta suçluları, teröristleri bile topluma
kazandırmak için hapishanelerde iş sahaları,
okullar açılıyor. Devlet, bunlar için
emek ve para harcıyor. Bir tek kesime, sadece başörtülülere
bu imkân tanınmıyor. Başı örtmek,
terörizmden, insan öldürmekten, hırsızlıktan
daha mı büyük bir suç? 

Dünyada yalnız Türkiye'de başını
örten insanlar, hanımlar bu haklardan mahrum bırakılıyor.
Bu tip uygulamalar ise, ülkemizin uluslararası saygınlığını
zedelemektedir. 

5. Kendilerini devlet ve yargı sanan kimseler,
ideolojik kalıplarına sığmayan insanların
her hareketini suç saymaktadırlar. Türban takmayı
da, kendi ideolojik kalıplarına aykırı
düştüğü için, devlete karşı
işlenmiş bir suç gibi göstermeye çalışıyorlar.


6. Düşünce ve inançlar, ya
söz, ya davranış veya her ikisi ile birlikte
ifade edilir. Bir hanımın başörtüsü
takması, onun düşünce ve inançlarını
fiilen ifade etmesidir. Bu ifade özgürlüğü,
Anayasamızda da güvence altına alınmıştır.
Tiyatro ve sinema, düşüncelerin, hem söz
hem de davranışla ifade edildiği bir sanat dalıdır.


Düşünce ve inançlar, söz
ve davranışla bütünleşirse, anlam
ve nitelik kazanır.

7. Muasır medeniyet seviyesine ulaşma
iddiasındaki Türkiye'de, bilimsel araştırmalara
aykırı bu uygulama sadece muhatap olan şahısla
sınırlı kalmayacaktır. Bilimsel araştırma
yapacakların umutlarını kırarak, halkı
da umutsuzluğa itecek, hatta çatışmaları
körükleyecektir. Demokrasinin gelişmesinden, halkın
umut ve umutsuzluğundan sorumlu milletvekillerinin, buna seyirci
kalması düşünülemezdi.

8. Türkiye Büyük Millet Meclisinin
görevi, halkın haklarını korumak, bu
haklara karşı saldırıları araştırmak,
tespit etmek ve tedbir almaktır; suçluları
yargıya havale etmek ve denetlemektir. 

Sonuç: Anayasamız; 24, 25, 26 ve 27
nci maddeleriyle düşünce, inanç, din ve
vicdan hürriyetini, 42 nci maddeyle eğitim hürriyetini,
ayrıca kişi temel hak ve hürriyetlerini güvence
altına almıştır. Bu hürriyetlere
olan engelleri, Uluslararası İnsan Hakları
Evrensel Beyannamesine aykırı ve insan onurunu zedeleyen
uygulamaları ortadan kaldırmak, parlamenter olarak
hepimizin görevidir. 

Bu sebeplerden dolayı, bu araştırma
önergesinin verilmesi zarureti doğmuştur. 

BAŞKAN - Bilgilerinize sunulmuştur. 

Araştırma önergesi gündemde
yerini alacak ve Meclis araştırması açılıp
açılmaması konusundaki öngörüşme,
sırasında yapılacaktır.

(10/90) esas numaralı Meclis AraSştırması
Komisyonundan istifa önergesi vardır; okutuyorum:


B) TEZKERELER VE ÖNERGELER (Devam)

3.-Antalya Milletvekili Arif Ahmet Denizolgun'un,
(10/90) esas numaralı Meclis Araştırma Komisyonu
üyeliğinden çekildiğine ilişkin önergesi
(4/134) 

Türkiye Büyük Millet Meclisi
Başkanlığına

Gördüğüm lüzum üzerine,
10/90 esas no'lu Araştırma Komisyonu üyeliğinden
istifa ediyorum. 

Gereğini, bilgilerinize saygılarımla
arz ederim.

  Arif Ahmet Denizolgun

  Antalya

BAŞKAN - Bilgilerinize sunulmuştur.

Sayın milletvekilleri, gündemin “Sözlü
Sorular” kısmına geçiyoruz.

V. -SORULAR VE CEVAPLAR

A) SÖZLÜ SORULAR VE CEVAPLARI

1.-Ağrı Milletvekili M. Sıddık
Altay'ın, Ağrı'nın ilçelerine
vakıf yurtları açılmasının
planlanıp planlanmadığına ilişkin
Başbakandan sözlü soru önergesi (6/148) 

BAŞKAN - 1 inci sırada yer alan, Ağrı
Milletvekili M. Sıddık Altay'ın, Ağrı'nın
ilçelerine vakıf yurtları açılmasının
planlanıp planlanmadığına ilişkin
Başbakandan sorusunun görüşmelerine başlayacağız.

Soruyu cevaplayacak Sayın Bakan?.. Yok.

Bu soru, üç birleşim içinde
cevaplandırılmamış olmaktadır.
Soru, İçtüzüğün 98 inci maddesinin
son fıkrası uyarınca yazılı
soruya çevrilecektir.

Soru gündemden çıkarılmıştır.

2. -Van Milletvekili Fethullah Erbaş'ın,
Emlakbank hesaplarının yabancı bir şirkete
inceletildiği iddialarına ilişkin Başbakandan
sözlü soru önergesi (6/149) 

BAŞKAN - 2 nci sırada, Van Milletvekili
Fethullah Erbaş'ın, Emlakbank hesaplarının
yabancı bir şirkete inceletildiği iddialarına
ilişkin Başbakandan sorusu vardır.

Soruyu cevaplayacak Sayın Bakan?.. Yok.

Bu soru da, üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir.

Soru gündemden çıkarılmıştır.

Soru sahibinin söz istemi var mı?

Soru sahibi Genel Kurul salonunda bulunmuyor.

3. -Muğla Milletvekili Zeki Çakıroğlu'nun,
çiftçilere tarım girdilerinde uygulanan sübvansiyon
nedeniyle yapılması gereken ödemelere ilişkin
Tarım ve Köyişleri Bakanından sözlü
soru önergesi ve yazılı soruya çevrilmesi
nedeniyle konuşması (6/184) 


BAŞKAN - 3 üncü sırada, Muğla
Milletvekili Zeki Çakıroğlu'nun, çiftçilere
tarım girdilerinde uygulanan sübvansiyon nedeniyle
yapılması gereken ödemelere ilişkin Tarım
ve Köyişleri Bakanından sorusu vardır.

Soruyu cevaplayacak Bakan?.. Yok.

Bu soru da, üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca,
yazılı soruya çevrilecektir.

Soru gündemden çıkarılmıştır.

Soru sahibinin söz istemi var mı?

ZEKİ ÇAKIROĞLU (Muğla) - Söz
istiyorum Sayın Başkan.

BAŞKAN - Buyurun. (CHP sıralarından
alkışlar)

Sözlü soru önergesi cevaplandırılmayan
Muğla Milletvekili Sayın Zeki Çakıroğlu,
önerge sahibi olarak söz talebinde bulundular.

Konuşma süreniz 5 dakikadır.

ZEKİ ÇAKIROĞLU (Muğla) - Sayın
Başkan, sayın milletvekilleri; 53 üncü
Hükümet zamanında verdiğim bir soru önergesinin
bugüne değin cevaplanmaması nedeniyle, İçtüzüğümüz
gereğince söz almış bulunuyorum; Yüce
Meclisinizi saygıyla selamlıyorum. 

Hükümet uygulamalarında, tarım
kesiminde çiftçilikle uğraşan insanlarımıza
devlet katkısının sağlanması,
enflasyonun ve tarım girdilerinin, çiftçilerimize
ve tarımla uğraşan kesimimize getirilen aşırı
yükün en azından, bir kısmını
hafifletmek amacıyla, daha önce yüzde 20 oranında
olan sübvansiyon oranı, 52 nci Hükümet kuruluş
çalışmaları sırasında,
Cumhuriyet Halk Partisinin o günkü Doğru Yol Partisi
ile kuracağı seçim hükümeti öncesinde
ön pazarlık konusu yapılmış ve
sübvansiyon oranının yüzde 50'ye çıkarılması
koşulu kabul ettirilmişti. Ne var ki, bu sübvansiyona
sıcak bakmayan Hükümet anlayışı,
52 nci Hükümetin de sırf seçim hükümeti
olması ve seçim sonrası işlevini yürütmeyi
bırakması sonucunda, sübvansiyon sorunu, gerçekten,
tarımla uğraşan çiftçilerimizin,
köylülerimizin büyük sorunu olmuştur.


Enflasyonun resmî rakamlarla yüzde 80'lere
vardığı bir ortamda, sübvansiyonla çiftçiye
verilmesi gereken iade paralarının altı ay
gibi gecikmeli sürelerle verilmiş olması, çiftçilerimizi
gerçekten zora sokmaktadır, ekonomik yönden
zarara uğratmaktadır. Bu nedenle, çıkarılış
amacı, uygulama amacı, konuluş amacı,
çiftçilerimize, köylülerimize, tarımla
uğraşan kesime yardım, destek olan bu uygulamanın,
ödeme sürelerinin kısa sürelerle yapılması
ve tarım kesiminde uğraşan insanlarımızın
enflasyona ezdirilmemesi gerekmektedir. 

Bu uygulamanın, bir an önce titizlikle
ve tarım kesimiyle uğraşan insanlarımızın
yanında yer tutacak şekilde uygulamaya konulmasını
ve tarımla uğraşan köylülerimizin,
çiftçilerimizin sorunlarının çözümlenmesini
bekliyoruz.

Bunun takipçisi olacağımızı
belirterek, Yüce Meclisi saygıyla selamlıyorum.
(CHP sıralarından alkışlar) 

BAŞKAN - Sayın Zeki Çakıroğlu'na
teşekkür ediyorum.

4. -Şanlıurfa Milletvekili Zülfükar
İzol'un, Harran Üniversitesinin kadro ihtiyacına
ilişkin Başbakandan sözlü soru önergesi
(6/187)   

BAŞKAN - 4 üncü sırada, Şanlıurfa
Milletvekili Zülfükar İzol'un Harran Üniversitesinin
kadro ihtiyacına ilişkin Başbakandan sorusu
vardır.

Soruyu cevaplayacak Bakan?.. Yok.

Bu soru da, üç birleşimde görüşülmediği
için, İçtüzüğün 98 inci
maddesinin son fıkrası uyarınca yazılı
soruya çevrilecektir. Soru, gündemden çıkarılmıştır.

Sayın Zülfükar İzol söz
istiyorlar mı? Sayın İzol yok.

5. -Manisa Milletvekili Hasan Gülay'ın,
tütün üreticilerine olan borçlarını
ödemeyen tüccarlara karşı alınacak
tedbirlere ilişkin Devlet Bakanından sözlü
soru önergesi ve yazılı soruya çevrilmesi
nedeniyle konuşması (6/188) 

BAŞKAN - 5 inci sırada, Manisa Milletvekili
Sayın Hasan Gülay'ın, tütün üreticilerine
olan borçlarını ödemeyen tüccarlara
karşı alınacak tedbirlere ilişkin Devlet
Bakanından sorusu vardır.

Soruyu cevaplayacak Sayın Bakan?.. Yok.

Bu soru da üç birleşim de görüşülemediğinden,
İçtüzüğün 98 inci maddesinin
son fıkrası uyarınca yazılı
soruya çevrilecektir. 

Soru sahibinin söz hakkı doğmuştur.


Sayın Gülay söz istiyor musunuz?

HASAN GÜLAY (Manisa) - İzninizle Sayın
Başkan.

BAŞKAN - Soru sahibi, Manisa Milletvekili Sayın
Hasan Gülay söz istemişlerdir; buyurun. (DSP sıralarından
alkışlar)

Konuşma süreniz 5 dakikadır Sayın
Gülay.

HASAN GÜLAY (Manisa) - Teşekkür ederim
Sayın Başkan.

Sayın Başkan, Yüce Meclisin değerli
üyeleri; tüm Ege Bölgesinde, tütün üreticilerine
olan borçlarını ödemeyen bazı
tüccarlara karşı alınacak tedbirlere
ilişkin, Sayın Devlet Bakanına verdiğim
soru hakkında söz almış bulunuyorum;
hepinize içtenlikle saygılar sunuyorum.

Değerli milletvekilleri, tüm Ege Bölgesinde
ve seçim bölgem Manisa'da, 110 bin ailenin uğraş
verdiği, yaklaşık 500 bin vatandaşın
ekmek yediği tütün üreticilerinin en büyük
dertlerinden biri de, bazı tüccarların, tekrar
ediyorum bazı tüccarların, tütün
ürününü teslim aldıkları halde,
değişik iflas yollarına başvurarak, tütün
üreticilerine parasını vermemesidir. Parasını
alamayan tütün üreticileri de, hem bankalara olan
kredi borçlarını ödeyememekte hem de
bir sene sonraki yeni tütünlerini dikememektedirler.
İşin özü, bu durumda olan tütün
üretici aileleri perişan olmaktadır. 

Değerli milletvekilleri, bu işle ilgili
namuslu tüccarlarımızı suçlamıyorum,
suçlamak aklıma dahi gelmiyor; bunun da böyle
bilinmesini özellikle istirham ediyorum. Ama, tütün
üreticisinin parasını zamanında vermeyen,
değişik iflas yollarına başvurarak hiç
vermeyen bu tip tüccarlara şunu açık
açık belirtmek istiyorum: Tütün üreticisinin
sekiz aylık emeği ve alınterinin karşılığı
olan hakkını savunmak, benim, önce, insanlık
görevimdir; sonra, siyasal temel görevimdir, ödevimdir.
Bu konuda, 54 üncü Cumhuriyet Hükümetini,
ilgili Sayın Bakanımı, Sayın Ticaret
Bakanımı tütün üreticilerinin yanında
olmaya çağırıyorum. En azından,
yeni tütün alımları başlamadan önce,
ilgili ticaret odalarının uyarılarak, bu
tip tüccarların çalışma ruhsatlarının
derhal ve süresiz iptal edileceğinin bir genelgeyle duyurulması
gerekmektedir. Tütün üreticileri de, bunu, Hükümetten
beklemektedirler. Sakın ha, serbest piyasa ekonomisi denmesin.
Serbest piyasa ekonomisi, ürününü aldığın
üreticiye, karşılığı olan
parayı -tabirimi mazur görünüz- adam gibi,
zamanında ödemeyi gerektirir.

Sözlerime son verirken, tüm Ege Bölgesi
ve seçim bölgem Manisa tütün üreticileri
ve şahsım adına, Yüce Meclise saygılar
sunuyorum. (DSP ve CHP sıralarından alkışlar)

BAŞKAN - Soru sahibi olarak konuşan Sayın
Hasan Gülay'a teşekkür ediyorum.

6. -Şanlıurfa Milletvekili Zülfükar
İzol'un, hayvansal ürünlerin ithalatının
durdurulması ile hayvancılık kredisi alan
üreticilere ödemenin ne zaman yapılacağına
ilişkin Tarım ve Köyişleri Bakanından
sözlü soru önergesi (6/189)

BAŞKAN -  6 ncı sırada, Şanlıurfa
Milletvekili Zülfükar İzol'un, hayvansal ürünlerin
ithalatının durdurulması ile hayvancılık
kredisi alan üreticilere ödemenin ne zaman yapılacağına
ilişkin Tarım ve Köyişleri Bakanından
sorusu vardır. 

Soruyu cevaplayacak Sayın Bakan?.. Genel Kurul
salonunda bulunmuyorlar. 

Bu soru da, üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir. 

Soru gündemden çıkarılmıştır.

Soru sahibi söz istiyorlar mı? Soru sahibi
de Genel Kurul salonunda bulunmuyorlar. 

7. -Manisa Milletvekili Tevfik Diker'in, Yeni
Demokrasi Partisi eski Genel Başkanı Cem Boyner'in
günlük bir gazetede yayımlanan konuşmasına
ilişkin İçişleri Bakanından sözlü
soru önergesi (6/190)  

BAŞKAN  - 7 nci sırada, Manisa Milletvekili
Tevfik Diker'in, Yeni Demokrasi Partisi eski Genel Başkanı
Cem Boyner'in, günlük bir gazetede  yayımlanan
konuşmasına ilişkin İçişleri
Bakanından sorusu vardır. 

Soruyu cevaplayacak Sayın Bakan?.. Yok.

Sorunun görüşülmesi ertelenmiştir.

8.-Ordu Milletvekili Hüseyin Olgun
Akın'ın, Ordu -Kurulkaya ve Çambaşı
barajlarına ilişkin Enerji ve Tabiî Kaynaklar
Bakanından sözlü soru önergesi (6/192) 


BAŞKAN - 8 inci sırada, Ordu Milletvekili
Hüseyin Olgun Akın'ın, Ordu-Kurulkaya ve Çambaşı
Barajlarına ilişkin Enerji ve Tabiî Kaynaklar
Bakanından sorusu vardır.

Soruyu cevaplayacak Sayın Bakan?.. Genel Kurulda
bulunmuyorlar. 

Sorunun görüşülmesi ertelenmiştir.

9.-Ordu Milletvekili Hüseyin Olgun Akın'ın,
Ordu -Mesudiye -Topçam Barajına ilişkin Enerji
ve Tabiî Kaynaklar Bakanından sözlü soru
önergesi (6/193)   

BAŞKAN -9 uncu sırada, Ordu Milletvekili
Hüseyin Olgun Akın'ın, Ordu-Mesudiye-Topçam
Barajına ilişkin Enerji ve Tabiî Kaynaklar
Bakanından sözlü sorusu vardır.

Cevaplayacak Sayın Bakan?.. Yok.

Sorunun görüşülmesi ertelenmiştir.

10.-Ordu Milletvekili Hüseyin Olgun Akın'ın,
Halk Bankası Genel Müdürlüğü tarafından
verilen kredilere ilişkin Devlet Bakanından sözlü
soru önergesi (6/195)   

BAŞKAN - 10 uncu sırada, Ordu Milletvekili
Hüseyin Olgun Akın'ın, Halk Bankası
Genel Müdürlüğü tarafından verilen
kredilere ilişkin Devlet Bakanından sorusu vardır.

Soruyu cevaplayacak Sayın Bakan?.. Genel Kurul
Salonunda bulunmuyor.

Sorunun görüşülmesi ertelenmiştir.

11. -Kütahya Milletvekili İsmail Karakuyu'nun,
Bodrum'da yaptırdığı iddia edilen villaya
ilişkin Başbakandan sorusu ve Devlet Bakanı
Lütfü Esengün'ün cevabı (6/197) 

BAŞKAN - 11 inci sırada bulunan Kütahya
Milletvekili İsmail Karakuyu'nun, Bodrum'da yaptırdığı
iddia edilen villaya ilişkin Başbakandan sorusu vardır.

Soruyu cevaplayacak Sayın Bakan?..

DEVLET BAKANI LÜTFÜ ESENGÜN (Erzurum)
- Burada.

BAŞKAN - Sayın Bakan salondalar.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın,
Sayın Başbakan Mesut Yılmaz tarafından
sözlü olarak cevaplandırılmasına
delaletinizi arz ederim.

Saygılarımla.

  Doç.Dr. İsmail Karakuyu

  Kütahya

Sorular:

1. Bodrum'da süper lüks villa inşa
ettirdiğiniz doğru mu?

2. Söz konusu iddia doğruysa, anılan
villayı veya arsasını kimden, kaça
ve ne zaman satın aldınız?

3. Bu villanın, mal beyanlarınızda
yer almadığı iddia edilmektedir; doğru mudur?

BAŞKAN - Soruyu cevaplamak üzere, Devlet
Bakanı Sayın Lütfü Esengün; buyurun
efendim.

DEVLET BAKANI LÜTFÜ ESENGÜN (Erzurum)
- Sayın Başkan, muhterem milletvekilleri; bu sual,
22 Mayıs 1996 tarihinde ve 53 üncü Hükümet
zamanında, devrin Başbakanı Sayın Mesut
Yılmaz'a tevcih edilmiş bir sualdir ve tamamen şahsî
bir konuyu ihtiva etmektedir. Hükümet adına veya
bugünkü Sayın Başbakan adına bu
konuda bir cevap vermemiz de mümkün değildir; ama,
İçtüzük gereğince sürekli gündemde
olduğu için ve sırf bu konuyu, bu durumu Yüce
Heyetin bilgisine arz etmek için huzurunuzdayım.


Sayın Mesut Yılmaz'ın, bu konuda,
zannederim, soru sahibi arkadaşımıza özel
bir cevap vermesi belki uygun olur -ben, takdirlerine arz ediyorum-
veya sayın soru sahibinin bu soruyu geri çekmesi
yine uygun olan bir yöntemdir. 

Durumu bilgilerinize arz etmek için huzurunuza
geldim; saygılarımı sunuyorum. (RP ve ANAP
sıralarından alkışlar)

BAŞKAN - Soru, İçtüzük
hükümleri çerçevesinde cevaplandırılmıştır.

12. -Ankara Milletvekili Ersönmez Yarbay'ın,
günlük bir gazetede yayımlanan “Atatürk
Havalimanında Filistinli Operasyonu” başlıklı
haberde yer alan iddialara ilişkin İçişleri
Bakanından sözlü soru önergesi (6/199) 


BAŞKAN - 12 nci sırada, Ankara Milletvekili
Ersönmez Yarbay'ın, günlük bir gazetede
yayımlanan “Atatürk Havalimanında Filistinli
Operasyonu” başlıklı haberde yer alan
iddialara ilişkin İçişleri Bakanından
sorusu vardır.

Soruyu cevaplandıracak Sayın Bakan?..
Yok.

Soru ertelenmiştir.

13.-Şanlıurfa Milletvekili Abdülkadir
Öncel'in, Kur'an Kursu Hocası sınavını
kazananların atamalarına ilişkin Devlet Bakanından
sorusu ve Devlet Bakanı Nevzat Ercan'ın cevabı
(6/200) 

BAŞKAN - 13 üncü sırada, Şanlıurfa
Milletvekili Abdulkadir Öncel'in, Kur'an kursu hocası
sınavını kazananların atamalarına
ilişkin Devlet Bakanından sorusu vardır.

Soruyu cevaplandıracak Sayın Bakan?..
Burada.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın,
Devlet Bakanı Sayın Cemil Çiçek tarafından
sözlü olarak cevaplandırılması
hususunu arz ederim.

Saygılarımla.

  Abdulkadir Öncel

  Şanlıurfa

1993 yılında, Diyanet İşleri
Başkanlığına bağlı Kur'an kursu
hocası için sınav açılmış
ve yeteri kadar kişi sınavı kazanmıştır.

1. 1993 yılında yapılan sınav
sonucu kazanan kişilerin hepsinin ataması yapılmış
mıdır?

2. Halen kaç kişinin atama işlemi
yapılmamıştır?

3. Sınavı kazanan kişilerin atama
işlemlerinde puan sıralamasına uyulmakta mıdır?

BAŞKAN - Değerli arkadaşlarım,
soruyu, Devlet Bakanı Sayın Nevzat Ercan cevaplandıracak;
ancak, çalışma süremiz tamamlanıyor;
bu soruyla ilgili işlemin bitimine kadar birleşimin
devamı hususunu oylarınıza sunuyorum: Kabul
edenler... Kabul etmeyenler... Kabul edilmiştir.

Buyurun Sayın Bakan.

DEVLET BAKANI NEVZAT ERCAN (Sakarya) - Sayın
Başkan, değerli milletvekilleri; Sayın Abdulkadir
Öncel'in, 1993 yılında yapılan Kur'an
kursu öğreticileri sınavını kazananların
atamalarına ilişkin sorusuna cevap vermek üzere
huzurunuzdayım.

1993 yılında yapılan sınavda
kazanmış olanlardan, o günkü mevcut kadro
itibariyle, kadro nispetinde, 1 000 kadar Kur'an kursu öğreticimizin
atamaları yapılmış; geriye kalan 1
000 küsur civarındaki Kur'an kursu öğreticilerinin
atamaları ise, kadro kifayetsizliği nedeniyle bugüne
kadar yapılamamıştır; ancak, kadro
ihdas talebimiz vardır, çeşitli unvanlarda,
din hizmeti gören din görevlilerimiz için kadro
ihdas talebimiz Maliye Bakanlığından geçti,
Devlet Personel Dairesinden geçti, Başbakanlıkta.
Önümüzdeki günlerde, bu kadrolar ihdas edildiği
takdirde -ki, bunların içerisinde Kur'an kursu öğreticileri
de var- geçmişte sınav kazanıp da bugüne
kadar atamaları yapılamamış olan bu
Kur'an kursu öğreticilerimizin atamaları da, aldıkları
puan sıralaması mutlaka dikkate alınarak
-bugüne kadar öyle yapıldı, bundan böyle
de öyle yapılacaktır- inşallah yapılabilecektir.


Saygılarımı sunarım.
(DYP ve RP sıralarından alkışlar)

BAŞKAN - Soru cevaplandırılmıştır;
Devlet Bakanı Sayın Nevzat Ercan'a teşekkür
ediyorum.

Soru sahibinin soracağı ek bir konu?..

ABDULKADİR ÖNCEL (Şanlıurfa)
- Sayın Bakana teşekkür ediyorum.

BAŞKAN - Saat 18.30'da çalışmalara
kaldığımız yerden devam etmek üzere,
oturumu kapatıyorum.

Kapanma Saati : 16.00

 

 

 ÜÇÜNCÜ
OTURUM

Açılma Saati : 18.30

BAŞKAN : Başkanvekili Hasan
KORKMAZCAN

KÂTİP ÜYELER : Ahmet
DÖKÜLMEZ (Kahramanmaraş), Ali GÜNAYDIN (Konya)

  

 

BAŞKAN - Türkiye Büyük Millet
Meclisinin 49 uncu Birleşiminin Üçüncü
Oturumunu açıyorum.

Çalışmalarımıza
kaldığımız yerden devam edeceğiz.


Bildiğiniz gibi, İkinci Oturumda sözlü
soru önergelerinin görüşmelerini yapıyorduk.
Bugünkü çalışma programımıza
göre, sözlü soruların görüşülmesine
1 saatlik süre ayrılmıştır, bunun
yarım saatlik süresini İkinci Oturumda tamamlamıştık,
şu andan itibaren, yarım saat süreyle, sözlü
soruların görüşmelerine devam edeceğiz.

DEVLET BAKANI LÜTFÜ ESENGÜN (Erzurum)
- Sayın Başkan, sözlü sorulara cevap verecek
bakan arkadaşlarımız hazır olmadığından,
bu yarım saatlik süreyi diğer konularla değerlendirirsek
daha isabetli olur kanaatindeyim; yarım saat vakit kaybetmeyelim.

BAŞKAN - Teşekkür ederim Sayın
Bakan; ancak, bu sözlü soruların görüşülmesi
usul yönünden önemli değişiklikler meydana
getiriyor, bazı soru önergelerinin cevaplandırılamaması
halinde, ikinci ertelemesi yapılırsa, önergelerin
yazılı soruya dönüştürülmesi
işlemi yapılıyor. O bakımdan, biz,
yine de, bu süre içerisinde sözlü soruyu
soran arkadaşlarımızı ve cevaplayacak
bakan arkadaşlarımızı aramak durumundayız.

VI. - SORULAR VE CEVAPLAR 
(Devam)

A)  SÖZLÜ SORULAR VE CEVAPLARI (Devam)

14. - Ağrı Milletvekili M. Sıddık
Altay'ın, Ağrı'nın Hamur İlçesinin
spor kompleksi ve kapalı spor salonu ihtiyacına
ilişkin Devlet Bakanından sözlü soru önergesi
(6/202)

BAŞKAN - 14 üncü sırada, Ağrı
Milletvekili Sıddık Altay'ın, Ağrı'nın
Hamur İlçesinin spor kompleksi ve kapalı
spor salonu ihtiyacına ilişkin Devlet Bakanından
sorusu vardır.

Bu önergeyi görüşmek için,
ilgili Bakanın salonda bulunup bulunmadığını
arıyoruz. 

Sayın Bakan?.. Yok.

Mevcut Sayın Devlet Bakanımız
da cevap vermek istemiyorlar. 

Bu önergenin görüşülmesi
ertelenmiştir. 

15. - Ağrı Milletvekili M. Sıddık
Altay'ın, Ağrı'ya bir atletizm pisti yapılmasına
ilişkin Devlet Bakanından sözlü soru önergesi
(6/203)

BAŞKAN - 15 inci sırada, Ağrı
Milletvekili Sıddık Altay'ın, Ağrı'ya
bir atletizm pisti yapılmasına ilişkin Devlet
Bakanından sorusu vardır.

Konuyla ilgili cevap verecek Bakan?..Yok.

Sözlü soru önergesinin görüşülmesi
ertelenmiştir. 

16. -Ağrı Milletvekili M. Sıddık
Altay'ın, Ağrı'nın Hamur İlçesine
bağlı bazı köy ve mezralarda kapalı
bulunan okullara ilişkin Millî Eğitim Bakanından
sözlü soru önergesi (6/205)

BAŞKAN - 16 ncı sırada, Ağrı
Milletvekili Sıddık Altay'ın, Ağrı'nın
Hamur İlçesine bağlı köy ve mezralarda
kapalı bulunan okullara ilişkin Millî Eğitim
Bakanından sorusu vardır. 

Sayın Millî Eğitim Bakanı
Genel Kurul Salonunda bulunmuyorlar.

Bu önergenin görüşülmesi
de ertelenmiştir. 

17. -Ağrı Milletvekili M. Sıddık
Altay'ın, Doğu ve Güneydoğu Anadolu Bölgesinde
branş öğretmeni ihtiyacına ilişkin
Millî Eğitim Bakanından sözlü soru
önergesi (6/206)

BAŞKAN - 17 nci sırada, Ağrı
Milletvekili Sıddık Altay'ın, Doğu ve
Güneydoğu Anadolu Bölgesinde branş öğretmeni
ihtiyacına ilişkin Millî Eğitim Bakanından
sorusu vardır. 

Önergeyi cevaplayacak Sayın Bakan Genel
Kurulda bulunmuyorlar.

Bu önergenin görüşülmesini
erteliyoruz. 

18.-Ağrı Milletvekili M. Sıddık
Altay'ın, Ağrı'nın Hamur İlçesinde
yapımı devam eden lojmanlara ilişkin Millî
Eğitim Bakanından sözlü soru önergesi
(6/207)

BAŞKAN - 18 inci sırada, Ağrı
Milletvekili Sıddık Altay'ın, Ağrı'nın
Hamur İlçesinde yapımı devam eden
lojmanlara ilişkin Millî Eğitim Bakanından
sorusu vardır.

Sayın Bakan salonda bulunmuyorlar. 

Önergenin görüşülmesi ertelenmiştir.

M. CEVDET SELVİ (İstanbul) - Sayın
Başkan, Sıddık Altay burada mı acaba?

BAŞKAN - Sayın soru sahibinin ve Sayın
Bakanın burada bulunmaması fark etmiyor; erteliyoruz;
çünkü, daha önce bunlar görüşmeye
alınmamış.

19.-Ağrı Milletvekili M. Sıddık
Altay'ın, Ağrı -Hamur -Köşk ve Tükenmez
köyleri arasındaki yola köprü yapılmasına
ilişkin Devlet Bakanından sözlü soru önergesi
(6/208)

BAŞKAN - 19 uncu sırada, Ağrı
Milletvekili Sıddık Altay'ın, Ağrı-Hamur-Köşk
ve Tükenmez Köyleri arasındaki yola köprü
yapılmasına ilişkin Devlet Bakanından
sorusu vardır.

Önergeyi cevaplayacak Sayın Bakan Genel
Kurul salonunda bulunmuyorlar. 

Soru önergesinin görüşülmesi
ertelenmiştir.

20. -Ağrı Milletvekili M. Sıddık
Altay'ın, Ağrı'nın Hamur İlçesindeki
Sağlık Merkezine ilişkin Sağlık Bakanından
sözlü soru önergesi (6/209)

BAŞKAN - 20 nci sırada, Ağrı
Milletvekili Sıddık Altay'ın Ağrı'nın
Hamur İlçesindeki Sağlık Merkezine ilişkin
Sağlık Bakanından sorusu vardır.

Sayın Sağlık Bakanı Genel
Kurul salonunda bulunmuyorlar.

Önergenin görüşülmesi ertelenmiştir.

21. -Ağrı Milletvekili M. Sıddık
Altay'ın, Ağrı'nın Hamur İlçesindeki
Merkez Sağlık Ocağının onarım
ve kalorifer tesisatı ihtiyacına ilişkin Sağlık
Bakanından sözlü soru önergesi (6/210)

BAŞKAN - 21 inci sırada, Ağrı
Milletvekili Sıddık Altay'ın, Ağrı'nın
Hamur İlçesindeki Merkez Sağlık Ocağının
onarım ve kalorifer tesisatı ihtiyacına ilişkin
Sağlık Bakanından sorusu vardır.

Sayın Sağlık Bakanı Genel
Kurul salonunda bulunmuyorlar.

Bu önergenin görüşülmesi
de ertelenmiştir.

22. -Ağrı Milletvekili M. Sıddık
Altay'ın,  Sağlık kuruluşlarında,
Sağlık Meslek Liselerinden mezun olanların görevlendirilmemelerine
ilişkin Sağlık Bakanından sözlü
soru önergesi (6/211)

BAŞKAN - 22 nci sırada, Ağrı
Milletvekili Sıddık Altay'ın, sağlık
kuruluşlarında, sağlık meslek liselerinden
mezun olanların görevlendirilmemelerine ilişkin
Sağlık Bakanından sorusu vardır. 

Önergeyi cevaplayacak Sayın Sağlık
Bakanı Genel Kurul salonunda bulunmuyorlar.

Önergenin görüşülmesi ertelenmiştir.

23. -Ağrı Milletvekili M. Sıddık
Altay'ın, Ağrı'nın, Taşlıçay
İlçesindeki hastane ve lojman inşaatına
ilişkin Sağlık Bakanından sözlü
soru önergesi (6/212)

BAŞKAN - 23 üncü sırada, Ağrı
Milletvekili Sıddık Altay'ın, Ağrı'nın
Taşlıçay İlçesindeki hastane
ve lojman inşaatına ilişkin Sağlık
Bakanından sorusu vardır.

Sayın Bakan Genel Kurul salonunda bulunmuyorlar.


Önergenin görüşülmesi ertelenmiştir.

24. -Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin Kültür Bakanından
sözlü soru önergesi (6/214)

BAŞKAN - 24 üncü sırada, Ağrı
Milletvekili Sıddık Altay'ın, Ağrı
ve ilçelerinin kütüphane ihtiyacına ilişkin
Kültür Bakanından sorusu vardır.

Sayın Kültür Bakanı Genel
Kurul salonunda bulunmuyorlar. 

Önergenin görüşülmesi ertelenmiştir.

25. -Ağrı Milletvekili M. Sıddık
Altay'ın, Doğu Anadolu Bölgesinde turizmi geliştirmeye
yönelik program ve projelere ilişkin Turizm Bakanından
sözlü soru önergesi (6/215)

BAŞKAN - 25 inci sırada, Ağrı
Milletvekili Sıddık Altay'ın, Doğu Anadolu
Bölgesinde turizmi geliştirmeye yönelik program
ve projelere ilişkin Turizm Bakanından sorusu vardır.

Sayın Turizm Bakanı Genel Kurul salonunda
bulunmadığından, bu önergenin görüşülmesi
de ertelenmiştir.

26.-Ağrı Milletvekili M. Sıddık
Altay'ın, Ağrı Yatılı Bölge
Kur'an Kursunun müdür ve öğretmen ihtiyacına
ilişkin Devlet Bakanından sözlü soru önergesi
(6/216)

BAŞKAN - 26 ncı sırada, Ağrı
Milletvekili Sıddık Altay'ın, Ağrı
Yatılı Bölge Kur'an Kursunun müdür
ve öğretmen ihtiyacına ilişkin Devlet Bakanından
sorusu vardır.

Önergeyi cevaplayacak Sayın Bakan Genel
Kurul salonunda bulunmadığından, önergenin
görüşülmesi ertelenmiştir.

27.-Ağrı Milletvekili M. Sıddık
Altay'ın, Ağrı'nın bazı köylerine
cami ve minare yapımına ilişkin Devlet Bakanından
sorusu ve Devlet Bakanı Ahmet Cemil Tunç'un cevabı
(6/217)

BAŞKAN - 27 nci sırada, Ağrı
Milletvekili Sıddık Altay'ın, Ağrı'nın
bazı köylerine cami ve minare yapımına
ilişkin Devlet Bakanından sorusu vardır.

Soruyu cevaplandıracak Sayın Devlet
Bakanı Genel Kurul salonunda bulunuyorlar.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorumun, diyanet işlerinden
sorumlu Devlet Bakanı tarafından sözlü
olarak cevaplandırılmasını arz ederim.

Saygılarımla.

 Sıddık Altay.

 Ağrı

Soru:

Ağrı'da birçok köy camisizdir;
birçok cami de minaresizdir. Bu yıl Ağrı'da
cami ve minare yapımı için programınız
var mı; varsa, nelerdir?

BAŞKAN - Soruyu cevaplandırmak üzere
Devlet Bakanı Sayın Ahmet Cemil Tunç söz
istemişlerdir

Buyurun Sayın Bakan.

DEVLET BAKANI AHMET CEMİL TUNÇ (Elazığ)
- Sayın Başkan, değerli arkadaşlarım;
hepinizi saygıyla selamlıyorum. Ağrı
Milletvekili değerli arkadaşımızın
sorduğu soruya cevap vermek üzere huzurunuzda bulunuyorum.

Bilindiği gibi, Vakıflar Genel Müdürlüğünün
bütçesinde, her yıl, onarıma ihtiyacı
olan camilerin onarılması için ve yeni yapılan
camilerin yapımına katkıda bulunmak için
bütçeden bir miktar para ayrılır. Bu
yıl da, Türkiye'deki 80 bin camiye Vakıflar
Genel Müdürlüğünün bütçesinden
ayrılan miktar 95 milyar liradır. Biz, Genel Müdürlük
olarak ayrılan bu 95 milyar liranın içinden,
Ağrı'da yapılacak ve onarılacak olan
camilere de katkıda bulunacağımızı
ifade eder, Yüce Heyetinizi saygıyla selamlarım.

BAŞKAN - Soruyu cevaplandıran Devlet
Bakanı Sayın Ahmet Cemil Tunç'a teşekkür
ediyorum.

Önerge sahibinin ilave edeceği bir husus
var mı? Yok.

Soru cevaplandırılmıştır.

28.-Ağrı Milletvekili M. Sıddık
Altay'ın, Ağrı'nın Hamur İlçesinde
Kur'an Kursu açılmasına ilişkin Devlet
Bakanından sorusu ve Devlet Bakanı Nevzat Ercan'ın
cevabı (6/218)

BAŞKAN - 28 sırada, Ağrı
Milletvekili Sıddık Altay'ın, Ağrı'nın
Hamur İlçesinde Kur'an kursu açılmasına
ilişkin Devlet Bakanından sorusu vardır.

Önergeyi cevaplandıracak Sayın
Bakan?.. Burada.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorumun, Diyanet İşlerinden
sorumlu Devlet Bakanı tarafından sözlü
olarak cevaplandırılmasını arz ederim.

Saygılarımla.

 Sıddık Altay

 Ağrı

Soru: Ağrı'nın Hamur İlçesinde
Kur'an kursu yoktur. Açmayı planlıyor musunuz;
ne zaman?

BAŞKAN - Sözlü soru önergesini
cevaplandırmak üzere, Devlet Bakanı Sayın
Nevzat Ercan söz istemiştir; buyurun Sayın Bakan.

Süreniz 5 dakikadır. (DYP ve RP sıralarından
alkışlar)

DEVLET BAKANI NEVZAT ERCAN (Sakarya) - Çok
teşekkür ederim.

Sayın Başkan, değerli milletvekilleri;
Sayın Sıddık Altay'ın sözlü
soru önergesine cevap vermek üzere huzurlarınızdayım.


Ağrı İli Hamur İlçesinde,
Başkanlığımızın, 13.10.1993
tarih ve 1485 sayılı onayıyla “Merkez
Kur'an Kursu” adı altında bir kurs açılmış;
ancak, öğrenci kaydı yapılamadığından,
Başkanlığımızın, 26.10.1995
tarih ve 1192 sayılı onayıyla, mezkûr
kursta eğim-öğretime ara verilmiş bulunmaktadır.

Saygıyla arz ederim.

BAŞKAN - Sözlü soru önergesini
cevaplandıran Devlet Bakanı Sayın Nevzat
Ercan'a teşekkür ediyorum.

29.- Ağrı Milletvekili M. Sıddık
Altay'ın, Ağrı -Patnos'da Büyük Klima
İstasyon Müdürlüğü kurulmasına
ilişkin Devlet Bakanından sözlü soru önergesi
(6/219)

BAŞKAN - 29 uncu sırada, Ağrı
Milletvekili Sıddık Altay'ın, Ağrı
Patnos'da büyük klima istasyon müdürlüğü
kurulmasına ilişkin Devlet Bakanından sorusu
vardır.

Önergeyi cevaplandıracak ilgili Sayın
Bakan?.. Yok.

Önergenin görüşülmesi ertelenmiştir.

30.-Ağrı Milletvekili M. Sıddık
Altay'ın, Ağrı -Eleşkirt Meteoroloji İstasyonunun
ne zaman açılacağına ilişkin Devlet
Bakanından sözlü soru önergesi (6/220)

BAŞKAN - 30 uncu sırada, Ağrı
Milletvekili Sıddık Altay'ın, Ağrı-Eleşkirt
meteoroloji istasyonunun ne zaman açılacağına
ilişkin Devlet Bakanından sorusu vardır.

Önergeyi cevaplayacak Sayın Bakan Genel
Kurul salonunda hazır bulunmadığından,
önergenin görüşülmesi ertelenmiştir.

31.-Ağrı Milletvekili M. Sıddık
Altay'ın, Ağrı Hamur İlçesine
Meteoroloji İstasyonu kurulmasına ilişkin
Devlet Bakanından sözlü soru önergesi (6/221)

BAŞKAN - 31 inci sırada, Ağrı
Milletvekili Sıddık Altay'ın, Ağrı-Hamur
İlçesine meteoroloji istasyonu kurulmasına
ilişkin Devlet Bakanından sorusu vardır.

Önergenin cevaplandırılması
için sayın bakanlardan bir işaret yok. İlgili
Sayın Bakan da Genel Kurul salonunda bulunmadığından,
önergenin görüşülmesi ertelenmiştir.

32.-Ağrı Milletvekili M. Sıddık
Altay'ın, Patnos Devlet Hastanesi ve lojman inşaatına
ilişkin Sağlık Bakanından sözlü
soru önergesi (6/222)

BAŞKAN - 32 nci sırada, Ağrı
Milletvekili Sıddık Altay'ın, Patnos Devlet
Hastanesi ve lojman inşaatına ilişkin Sağlık
Bakanından sorusu vardır.

Soru önergesini cevaplayacak Sayın Bakan
Genel Kurul salonunda bulunmadığından, önergenin
görüşülmesi ertelenmiştir.

33. -Ağrı Milletvekili M. Sıddık
Altay'ın, Ağrı - Patnos Spor Salonu inşaatına
ilişkin Devlet Bakanından sözlü soru önergesi
(6/223)

BAŞKAN - 33 üncü sırada, Ağrı
Milletvekili Sıddık Altay'ın, Ağrı-Patnos
spor salonu inşaatına ilişkin Devlet Bakanından
sorusu vardır.

İlgili Sayın Bakan Genel Kurul salonunda
yok.

Bu önergenin de görüşülmesi
ertelenmiştir.

34.-Ağrı Milletvekili M. Sıddık
Altay'ın, Ağrı -Hamur İlçesi Ceylanlı
-Kamışlı köyleri arasında bağlantıyı
sağlayacağı belirtilen köprü yapımına
ilişkin Devlet Bakanından sözlü soru önergesi
(6/224)

BAŞKAN - 34 üncü sırada, Ağrı
Milletvekili Sıddık Altay'ın, Ağrı-
Hamur İlçesi, Ceylanlı-Kamışlı
köyleri arasında bağlantıyı sağlayacağı
belirtilen köprü yapımına ilişkin
Devlet Bakanından sorusu vardır.

Önergeyi cevaplayacak Sayın Bakan Genel
Kurul salonunda yok. 

Önergenin görüşülmesi ertelenmiştir.

35. -Ağrı Milletvekili M. Sıddık
Altay'ın, Ağrı İli ve ilçelerindeki
elektrik kesintilerine ilişkin Enerji ve Tabiî Kaynaklar
Bakanından sözlü soru önergesi (6/225)

BAŞKAN - 35 inci sırada, Ağrı
Milletvekili Sıddık Altay'ın, Ağrı
İli ve ilçelerindeki elektrik kesintilerine ilişkin
Enerji ve Tabiî Kaynaklar Bakanından sorusu vardır.

Soru önergesini cevaplayacak Sayın Bakan
Genel Kurul salonunda yok.

Önergenin görüşülmesi ertelenmiştir.


36. -Ağrı Milletvekili M. Sıddık
Altay'ın, OYAK'ın üyelerine yaptırmak
istediği konutlarla ilgili birim fiyatına ilişkin
Millî Savunma Bakanından sözlü soru önergesi
(6/226)

BAŞKAN - 36 ncı sırada, Ağrı
Milletvekili Sıddık Altay'ın, OYAK'ın,
üyelerine yaptırmak istediği konutlarla ilgili
birim fiyatına ilişkin Millî Savunma Bakanından
sorusu vardır.

Önergeyi cevaplayacak Sayın Bakan Genel
Kurul salonunda bulunmadığından, önergenin
görüşülmesi ertelenmiştir.

37.-Ağrı Milletvekili M. Sıddık
Altay'ın, Ağrı -Diyadin İlçesinin
spor sahası ihtiyacına ilişkin Devlet Bakanından
sözlü soru önergesi (6/228)

BAŞKAN - 37 nci sırada, Ağrı
Milletvekili Sıddık Altay'ın, Ağrı
Diyadin İlçesinin spor sahası ihtiyacına
ilişkin Devlet Bakanından sorusu vardır.

Önergeyi cevaplayacak Sayın Bakan Genel
Kurul salonunda bulunmadığından, önergenin
görüşülmesi ertelenmiştir.

38. -Ağrı Milletvekili M. Sıddık
Altay'ın, Ağrı -Diyadin İlçesinde
bulunan kaplıcaların, sosyal tesis ihtiyacına
ilişkin Turizm Bakanından sözlü soru önergesi
(6/229)

BAŞKAN - 38 inci sırada, Ağrı
Milletvekili Sıddık Altay'ın, Ağrı
Diyadin İlçesinde bulunan kaplıcaların,
sosyal tesis ihtiyacına ilişkin Turizm Bakanından
sorusu vardır.

Sayın Turizm Bakanı Genel Kurul salonunda
bulunmamaktadır. 

Önergenin görüşülmesi ertelenmiştir.

39.-Ağrı Milletvekili M. Sıddık
Altay'ın, Şekerova Barajı projesine ilişkin
Enerji ve Tabiî Kaynaklar Bakanından sözlü
soru önergesi (6/230)

BAŞKAN - 39 uncu sırada yer alan, Ağrı
Milletvekili Sıddık Altay'ın, Şekerova
Barajı projesine ilişkin, Enerji ve Tabiî Kaynaklar
Bakanından sorusu vardır.

İlgili Bakan Genel Kurul salonunda bulunmuyorlar.

Önergenin görüşülmesi ertelenmiştir.

40.-Ağrı Milletvekili M. Sıddık
Altay'ın, Ağrı-Doğubeyazıt İlçesi
Yalınsız Köyünde yapılan afet konutlarına
ilişkin Bayındırlık ve İskân
Bakanından sorusu ve Devlet Bakanı Lütfü
Esengün'ün cevabı (6/231)

BAŞKAN - 40 ıncı sırada
yer alan, Ağrı Milletvekili Sıddık Altay'ın,
Ağrı Doğubeyazıt İlçesi Yalınsız
Köyünde yapılan afet konutlarına ilişkin
Bayındırlık ve İskân Bakanından
sorusu vardır.

Önergeyi cevaplayacak Sayın Bakan?..
Hazır bulunuyorlar.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorumun Sayın Bayındırlık
ve İskân Bakanı tarafından sözlü
olarak cevaplandırılmasını arz ederim.

Saygılarımla.

 M. Sıddık Altay

 Ağrı

Soru:

Ağrı İli Doğubeyazıt
İlçesi Yalınsız Köyünde
yapımına başladığınız
92 adet afet konutlarını ne zaman bitirmeyi planlıyorsunuz;
programınız nedir; programınız yoksa,
nedenleri?

BAŞKAN - Soru önergesini cevaplamak üzere,
Devlet Bakanı Sayın Lütfü Esengün
söz istemişlerdir; buyurun Sayın Bakan.

Konuşma süreniz 5 dakikadır.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Ağrı
Milletvekilimiz Sayın Sıddık Altay'ın,
Haziran 1996'da, o zamanın Hükümetine tevcih
ettiği sorunun cevabını, 28 Haziran 1996 tarihi
itibariyle arz ediyorum; çünkü, önümdeki
bilgi notunun tarihi, Hükümetimizin işbaşına
geldiği günün tarihidir.

Ağrı İli Doğubeyazıt
İlçesi Yalınsız Köyündeki
92 adet afet konutu inşaatı, müteahhitin, taahhütü
altında, 24 Aralık 1991 tarihinde ikmal edilerek
geçici kabulü yapılmıştır.


Eksik ve kusurlu işler için müteahhit
firmaya 20 Eylül 1992 tarihine kadar süre verilmiş
ve bu süre içinde de, eksik ve kusurlu işler
tamamlanarak, konutlar teslim alınmıştır;
ancak, konutların hak sahiplerine teslimi sırasında,
elektrik ve içmesuyunun olmaması nedeniyle hak sahipleri
tarafından kabul edilmemesi sonucu, dağıtım
yapılamamıştır.

Konutların kullanımı için
gerekli olan içmesuyu ve elektrik proje etüt çalışmaları,
anılan yerin terör bölgesinde olması nedeniyle,
gerek Ağrı Bayındırlık ve İskân
Müdürlüğünce gerek Ağrı İli
TEK Müdürlüğünce gerekse Köy Hizmetleri
İl Müdürlüğünce yapılamamış;
ayrıca, konutların korunması da sağlanamamıştır.
Bu nedenle, konutların çatıları, kimliği
belirsiz kişilerce sökülmüş, tüm
camları kırılmış, sıhhî
ve elektrik tesisatları tahrip edilmiştir. 

Konu, Bayındırlık Bakanlığı
Teftiş Kurulu Başkanlığınca mahallinde
incelenmiş ve konutların tahribinden dolayı
Ağrı Bayındırlık ve İskân
Müdürlüğünün ve müteahhidin
sorumluluğu bulunmadığından, söz konusu
konutların bir an önce hak sahiplerine teslimi için,
tahrip olan kısımların ikmali ile içmesuyu
ve elektrik işlerinin 1996 yılında birlikte
ihale edilmesi çalışmalarına başlanmıştır.


Bu işler için, 1996 yılında
Afet İşleri Genel Müdürlüğü
bütçesine 4 milyar 300 milyon lira ödenek konulmuştur.


Sayın milletvekilleri, arz ettiğim gibi,
bu, haziran ayındaki durumu bildiren bir cevaptır.
Daha sonraki gelişmelerin ne olduğu konusunda, sayın
soru sahibi, Sayın Bakanımıza, Bakanlığımıza
müracaat ettiği takdirde, inşallah, müspet
şekilde cevap alacaktır. 

Bilgilerinize saygıyla arz ediyorum.

BAŞKAN - Sözlü soru önergesini
cevaplayan Devlet Bakanı Sayın Lütfü Esengün'e
teşekkür ediyorum.

Böylece, sözlü soru önergelerine
ayırdığımız süre tamamlanmıştır.

Şimdi, gündemin “Kanun Tasarı
ve Teklifleriyle Komisyonlardan Gelen Diğer İşler”
kısmına geçiyoruz.

Önce, sırasıyla, yarım
kalan işlerden başlayacağız.

VI. - KANUN TASARI VE TEKLİFLERİYLE
KOMİSYONLARDAN GELEN

DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine başlayacağız. 

Komisyon?.. Yok. 

Hükümet?.. Yok.

Komisyon ve Hükümet hazır bulunmadığı
için, tasarının görüşülmesi
ertelenmiştir.

2. - 5434 Sayılı Türkiye Cumhuriyeti
Emekli Sandığı Kanununun 20 Maddesinin 2 nci
Fıkrasının Değiştirilmesine ve
Bu Maddeye 2 Fıkra Eklenmesine Dair Kanun Tasarısı
ve Plan ve Bütçe Komisyonu Raporu (1/527) (S. Sayısı
: 129) (1)

BAŞKAN - 5434 Sayılı Türkiye
Cumhuriyeti Emekli Sandığı Kanununun 20 nci
Maddesinin 2 nci Fıkrasının Değiştirilmesine
ve Bu Maddeye 2 Fıkra Eklenmesine Dair Kanun Tasarısı
ve Plan ve Bütçe Komisyonu Raporunun müzakerelerine
kaldığımız yerden devam ediyoruz. 

Komisyon ve Hükümet yerlerini aldılar.

Geçen birleşimde, tasarının
2 nci maddesi üzerindeki görüşmeler tamamlanmış
ve 2 nci maddenin oylamasında kalmıştık.


2 nci maddeyi oylarınıza sunuyorum:
Kabul edenler... Kabul etmeyenler... 2 nci madde kabul edilmiştir.

BAŞKAN - 3 üncü maddeyi okutuyorum:

OYA ARASLI (İçel) - Oylamaya itiraz
ediyoruz.

BAŞKAN - Oylama bitti efendim. Daha önce
bir uyarı olmadı; oylama tamamlandı. 

OYA ARASLI (İçel) - Efendim, oylamanın
sonucunu ilan ettiniz; başka bir şeyi görüşmeye
geçmediniz... 

BAŞKAN - 3 üncü maddeyi okutuyorum:

MADDE 3. - Bu Kanun hükümlerini Bakanlar
Kurulu yürütür.

BAŞKAN - 3 üncü madde üzerinde
söz isteyen?..

OYA ARASLI (İçel) - Grubum adına
söz istiyorum efendim.

BAŞKAN - 3 üncü madde üzerinde,
Cumhuriyet Halk Partisi Grubu adına, İçel
Milletvekili Sayın Oya Araslı söz istemişlerdir.


Buyurun Sayın Araslı. (CHP sıralarından
alkışlar)

Konuşma süreniz 10 dakikadır.

CHP GRUBU ADINA OYA ARASLI (İçel) -
Sayın Başkan, değerli milletvekilleri; görüşmekte
olduğumuz tasarının bu maddesinde “Bu Kanun
hükümlerini Bakanlar Kurulu yürütür”
denilmektedir. Ben, şimdi, sormak istiyorum; Bakanlar Kurulu
neyi yürütecek? Bakanlar Kurulu, memurun, emeklinin
dişinden tırnağından artırdığı
paralarla Emekli Sandığının edindiği
malların satılmasına icazet veren bir hükmü
mü yürütecek? 

Bu hükmü, hiçbir kurala bağlanmaksızın,
kendisine verilen satış yetkisini kullanarak mı
yürütecek?

Emekli Sandığının mallarını,
hiçbir kurala bağlanmadan, keyfî bir biçimde
satarken, bu düzenlemeyi önümüze getirenlerin
vicdanı hiç sızlamayacak mı?

Bakanlar Kurulu neyi yürütecek? Anayasaya
aykırı birtakım hükümleri mi yürütecek?..

Burada, bu tasarının diğer maddeleri
görüşülürken defaatle dile getirdik,
dedik ki: “Anayasamızda 'yürütme erki, yürütme
yetkisi ve görevi kanunlar çerçevesinde kullanılır'
denilmektedir; Anayasamızın hiçbir yerinde
'yürütme, ilk elden düzenleme yetkisine sahiptir'
denilmemektedir. Aksine, yürütmenin uygulayacağı
kuralları, yasama organının ortaya koyacağını
belirtmektedir. Yürütme organı, ancak yasamanın
kabul etmiş olduğu yasaları yürütebilir;
nerede başlayıp nerede bittiği yasayla tespit
edilmemiş birtakım yetkileri kullanamaz.” 

Yine, Anayasamızda denilmektedir ki: “Hiçbir
devlet organı, Anayasadan kökenlenmeyen, Anayasanın
kendisine vermediği bir yetkiyi kullanamaz.”

Önünüze, Emekli Sandığının
mallarının satışıyla ilgili
olarak konulmuş ve Bakanlar Kuruluna, satışın
kurallarını belirleme yetkisi veren bu tasarı,
her yönüyle, Anayasanın burada ifade ettiğimiz
 bu üç hükmüne aykırı bir
nitelik taşımaktadır ve öylesine aykırı
bir nitelik taşımaktadır ki, benzer aykırılıklarla
malûl yasalar, daha birkaç ay önce, Anayasa
Mahkemesi tarafından ya iptal edilmiştir ya da yürürlüğünün
durdurulmasına karar verilmiştir. 

Anayasamız, yine, 153 üncü maddesinde
demektedir ki, Anayasa Mahkemesinin kararları yasama, yürütme
ve yargı organları için bağlayıcıdır.


Şimdi, biz, bu açık Anayasa hükümlerini,
Anayasanın 153 üncü maddesini, 6, 7 ve 8 inci
maddelerini ve Anayasa Mahkemesinin tekrar tekrar vermiş
olduğu iptal ve yürürlüğü durdurma
kararlarını görmezlikten gelerek, böyle
bir düzenlemeyi, böyle bir kanunu yürütme
yetkisini Bakanlar Kuruluna mı vereceğiz! Bunu nasıl
yapabiliriz değerli arkadaşlarım! 

Belki, bugüne kadar, yasaların yürütme
maddeleri, üzerinde hiçbir milletvekilinin söz
almasına gerek kalmadan, burada oylanıp geçti;
ama, biz yürütme maddesi üzerinde dahi bunları
konuşmaya gerek gördük, yürütme maddesi
üzerinde dahi bunları tekrar tekrar görüşmeye
gerek gördük; çünkü, önümüzde
çok önemli bir konu var ve bu konuda yapılacak
en küçük hata, toplumun pek çok kesimini
zarara sokacak. Onun için, değerli milletvekillerini,
bir kere daha, durup, serinkanlılıkla olayı
düşünmeye sevk etmek için, bu madde üzerinde
bu konuşmaları yapmayı ve bu hususları,
tekrar sizlerin dikkatine sunmayı bir görev bildik.


Değerli arkadaşlarım, yol yakınken
kendimizi bir hata yapmaktan alıkoyalım; bu hatayı
yapmamak zorundayız; çünkü, Anayasaya
saygılı olmak üzere, hepimiz, göreve başlarken,
şu kürsüde yemin etmiş bulunuyoruz. Bu ülkede,
birtakım kimselerin, birtakım kuruluşların
mallarının ellerinde kalması veya satılması
pek çok kimseyi ilgilendirmeyebilir, önemli bulunmayabilir;
ama, burada söz konusu olan, Emekli Sandığının
mallarıdır ve bu malların satışını
yasaklayan hükümler getirilmiştir, daha önce
çıkan Emekli Sandığıyla ilgili
yasalarda. Bunun bir anlamı vardır. Bunun anlamı,
çalışan, Emekli Sandığına
her ay belli bir kesinti ödeyen memurlarımızın
kendilerini güvencede hissetmelerini sağlamaktır.
Memurun, büyük bir emek birikimi sonucunda, büyük
bir fedakârlıkla Emekli Sandığının
edinmesini sağladığı bu malların,
Emekli Sandığının elinden, hem de keyfî
bir biçimde satılmasına imkân vererek
çıkarılmasını sağlayıcı
birtakım hükümlere olur demek, mümkün
olmamalıdır. Elimizi vicdanımıza koyalım,
Anayasaya saygı konusunda ettiğimiz yemini hatırlayalım,
bir hukuk devleti içerisinde yaşadığımızı
aklımızdan çıkarmayalım ve
önümüzdeki bu kuralları, bu düşüncelerle,
bir kere daha dikkatle gözden geçirelim.

Bu maddelere olumlu oy vermezsek, bu maddelerin yürürlüğe
girmesi, uygulanması mümkün olmaz ve biz, çok
büyük bir hatadan, kendimizi ve ülkemizin çalışan
insanlarını, memurlarını, emeklilerini
korumuş oluruz. Öyle zannediyorum ki, dargelirlinin,
memurun, emeklinin yanında olduğunu, defaatle, bu kürsüden,
siyasî çalışmalarda, meydan mitinglerinde
ifade eden bütün milletvekilleri, kendilerini bu hususta
daha dikkatli olmaya mecbur hissedeceklerdir ve öyle zannediyorum
ki, bu düzenlemeyi bir tasarı olarak önümüze
getiren Hükümetin ve onun destekleyicisi olan milletvekillerinin,
bu özeni, bu dikkati, burada, çok daha fazla göstermeleri
gerekmektedir.

Geliniz, arkadaşlar, bu maddeye olumlu oy vermeyelim
ve kendimizi böyle bir hatadan koruyalım; emeklimizin,
memurumuzun haklarını da, aynı zamanda, korumuş
olalım. Çünkü -tekrar ediyorum- bu kuralları
belirleme yetkisini Bakanlar Kuruluna bıraktığımız
zaman, bu, birbirine benzemeyen kurallara bağlı birtakım
satışlara yol açacaktır. Böyle
bir durumun bir başka adı da, keyfiliktir, Emekli
Sandığının mallarının çarçur
edilmesidir. Böyle bir şeye hiçbir milletvekilinin
müsaade etmeyeceğine inanmak istiyorum ve Cumhuriyet
Halk Partisi Grubu adına, Yüce Meclisteki değerli
milletvekillerinin, bu yasa tasarısının yürürlüğe
girmesi şeklinde bir hataya oylarını alet
etmemelerini bir kere daha buradan dile getiriyorum, rica ediyorum
kendilerinden. 

Saygılar sunarım efendim. (CHP ve DSP
sıralarından alkışlar)

BAŞKAN - Cumhuriyet Halk Partisi Grubu adına
konuşan Sayın Oya Araslı'ya teşekkür
ediyorum.

Anavatan Partisi Grubu adına, Sayın
Biltekin Özdemir; buyurun. 

Sayın Özdemir, konuşma süreniz
10 dakikadır.

ANAP GRUBU ADINA BİLTEKİN ÖZDEMİR
(Samsun) - Teşekkür ediyorum Sayın Başkan.

Sayın Başkan, sayın milletvekilleri;
Türkiye Cumhuriyeti Emekli Sandığı Kanununun
bir iki maddesinde değişiklik yapılmak suretiyle,
Emekli Sandığının mülkiyetinde bulunan
taşınmazların satışının
mümkün kılınmasını ve satış
usullerinin, Genel Müdürlüğün önerisi
ve Maliye Bakanlığının uygun görüşü
üzerine, Bakanlar Kurulunca belirlenecek esas ve usuller
çerçevesinde satılmasına ilişkin
kanun tasarısının “Bu Kanun hükümlerini
Bakanlar Kurulu yürütür” maddesi üzerindeki
tartışmaları sürdürüyoruz.


Sayın milletvekilleri, geçtiğimiz
konuşmalarda da sizlere arz etmeye, açıklamaya
özen gösterdik. Türkiye'de sosyal güvenlik
sistemi, bu nevi, bir iki maddelik düzenlemelerle ya da sosyal
güvenlik sisteminin bir bölümünü oluşturan
bir kurumun maddelerini düzenlemekle, Büyük Millet
Meclisinin önüne getirilmemelidir. Belki, bu düzenleme,
sistemi genelde iyileştirecek bir düzenleme çerçevesinde
ele alınsa, gönüllerde yer bulabilir, diğer
düzenlemeler için de uygun bir değerlendirmesi
yapılabilir; fakat, Hükümet, aradan geçen
altı yedi aya rağmen, Türkiye'de, Türk ekonomisinin
en büyük sorunlarından birisi olan sosyal güvenlik
sisteminin yaralarını saracak geniş bir düzenleme
getirmek yerine, kısa zamanda, belki de yarayı daha
da azgınlaştıracak çözümlere
öncelik vermeyi tercih etmektedir. 

Değerli milletvekilleri, 1997 yılında,
sosyal güvenlik sisteminin açıkları,
Türk ekonomisine, faiz yükümlülüklerini
de dikkate alırsanız, yaklaşık 1,5
katrilyon liralık bir yüke mal olacaktır. Takdir
edersiniz ve bütün milletvekili arkadaşlarım
da yürekten benimserler ki, asıl olan, bu yarayı
kökünden tedavi edecek önlemlerin alınmasına
acil ihtiyaç vardır; ama, şu ana kadar, bu
konuda çeşitli kanun teklifleri sunulmuş olmasına
rağmen -ki, bu tekliflerden bir tanesi de tarafımdan
Büyük Millet Meclisine sunulmuştur- Genel Kurulun
huzuruna, kapsamlı, meselenin bütün yönlerini
ele alan, ciddî bir hazırlığın
ürünü bir çalışma getirilememiştir
ve bu yara gittikçe büyümektedir.

Şimdi, çare, Emekli Sandığının
Tarabya Otelini, Büyük Ankara Otelini, Efes Otelini
ve buna benzer büyük değerli gayrimenkullerini süratle
elden çıkararak, sağlanacak kaynaklardan medet
umulma noktasında yoğunlaşmaktadır. 

Değerli milletvekilleri, bakınız,
bu kanun tasarısının bu espri içerisinde
değerlendirilmesi halinde, işin aceleye getirildiğini
söylersek, herhalde, mübalağa etmemiş oluruz.
Gönlümüz, ilke olarak, kamu yönetimlerine
ilişkin mal varlıklarının -özellikle,
ticarî amaçlı ise- en kısa zamanda
kamunun elinden çıkarılmasının
yanında olmayı gerektiriyor; bizim de Anavatan Partisi
olarak görüşlerimiz, düşüncelerimiz
budur. Esasen, bu düşüncenin esas sahibi de Anavatan
Partisidir. Yalnız, fikirle yöntem arasında
da bir uyum sağlanması zorunluluğu vardır.
İşin genelini, doğrusunu bırakarak, sadece
kolay kısımlarını öncelikle ileriye
sürmek ve meseleye bu basit çerçevede bakmak,
sistemi, netice itibariyle, tedavi etmeyecektir. Özellikle,
sosyal güvenlik kuruluşlarımızın
mal varlıklarında, aslında, hazine mal varlıklarından
daha da titiz davranmamız zorunluluğu vardır;
çünkü, bu mal varlıkları, Hazinenin
mal varlıkları da değildir sayın milletvekilleri.
Bu mal varlıkları, sosyal güvenlik kurumlarına
katkıda bulanan çalışanlarımızın
mal varlıklarıdır. Bu mal varlıkları,
sosyal güvenlik kuruluşlarımızdan yaşlılık
ve emeklilik aylığı alan emekli, dul ve yetimlerimizin
vaktiyle yaptıkları katkıların bir
birikimidir. Şu halde, bunlara, normal hazine mallarından
bile daha duyarlı davranmamız, hem hukukî
açıdan hem vicdanî açıdan çok
daha elzemdir. Bu sebeple de, bu konular üzerinde son derece
titiz davranılması gereğine devamlı işaret
ediyoruz.

Şimdi, ben, Hükümetin, bu tasarının
kanunlaşması halinde, hiç olmazsa şu
hususlara özen göstermesini diliyorum ve bunu, Grubumuz
adına, bu yürütme maddesinde zabıtlara
geçirmiş oluyorum.

Bir defa, bu malların satışının
hâsılatı Hazinenin değildir, bu kurumundur.
Bu itibarla, sağlanacak gelirlerin, yine, bu sosyal güvenlik
kuruluşumuzun gelir durumunu düzeltecek alanlarda nemalandırılmasını
öneriyorum ve buna Hükümetin birinci derecede önem
vermesini istiyorum.

Sayın milletvekilleri, ikinci olarak bir hususu
dikkatlerinize sunmak istiyorum: Genelde, gelen düzenlemelerde,
hemen herkes, devlet mallarını, İhale Kanunu
dışında, kendine göre satma veya devlete
mal alma usulüyle önümüze geliyor.

Sayın milletvekilleri, Devlet İhale
Kanununu madem değiştirmek gerekiyor, Hükümet
bu konuda niçin bir öneri getirmiyor! Demek ki, ciddî
bir çalışma yapılmıyor da onun
için. Bu itibarla, burada da aynı konu vardır.
Önümüzde Devlet İhale Kanunu varken, devlet
emvalinin nasıl ihale edileceği hususu varken, ayrı
bir usul benimsenmesi Hükümete bırakılıyor,
bu da yanlıştır.

Şimdi, bu satışlar yapılırken
-belirttiğim gibi- Tarabya Oteli, Maçka Oteli, Hilton
Oteli, Stad Oteli, Büyük Ankara Oteli, Çelik
Palas Oteli, Efes Oteli gibi, büyük şehirlerimizin
en mutena semtlerinde, en değerli noktalarında bulunan
mal varlıklarının değerlerinin çok
iyi biçilmesi, ihale usullerinin, her biri için
ayrı ayrı ve ayrıntılı bir
biçimde düzenlenmesi, Resmî Gazatede açıklıkla
ilan edilmesi, şeffaf bir şekilde yürütülmesi
ve bu suretle elde edilecek hâsılatın da,
Hükümetin carî harcamaları yerine, bu kurumun
gelecekte gelirlerini ve aktuaryel dengesini iyileştirecek
alanlarda kullanılmasını önemsiyoruz,
bunu, Hükümetin ve sayın milletvekillerinin de
dikkatlerine sunuyoruz.

Sözlerimi şöyle bağlamak istiyorum:
Bu düzenlemelerin iyi ve kesin sonuç vermesi için,
asıl olan, sosyal güvenlik sistemini bir bütün
olarak ele alıp iyileştirmektir. Bu, ülke ekonomisini
düzlüğe çıkarmak için alınabilecek
üç beş önemli tedbirin en önemlilerinden
birisidir. Bu hususta, Hükümetin artık biraz
daha hızlı davranmasını ve çalışmalarını
Büyük Millet Meclisine getirmesini diliyorum. 

Bu mülahazalarla, yanlış bir öncelik
verildiği gerekçesiyle, şu aşamada, bu
tasarının kanunlaşmaması gerektiğini
mütalaa ediyor, hepinize iyi akşamlar diliyor, saygılar
sunuyorum. (ANAP, DSP ve CHP sıralarından alkışlar)

BAŞKAN - Anavatan Partisi Grubu adına
konuşan Sayın Biltekin Özdemir'e teşekkür
ediyorum.

ALTAN ÖYMEN (İstanbul) - Sayın
Başkan, şahsım adına söz istiyorum.

BAŞKAN - Gruplar adına başka söz
istemi?.. Yok.

3 üncü maddeyle ilgili, şahsı
adına, Ordu Milletvekili Sayın Mustafa Hasan Öz
söz istemişlerdir.

MUSTAFA HASAN ÖZ (Ordu) - Vazgeçtim.

BAŞKAN - Vazgeçtiniz. 

Sayın Ersönmez Yarbay?..

ERSÖNMEZ YARBAY (Ankara) - Vazgeçtim.

BAŞKAN - Siz de vazgeçtiniz. 

Sayın Altan Öymen, buyurun. (CHP sıralarından
alkışlar) 

Sayın Öymen, konuşma süreniz
5 dakikadır.

ALTAN ÖYMEN (İstanbul) - Sayın
Başkan, sayın arkadaşlarım; aslında,
bir tasarının yürütme maddesi üzerinde
söz almak, alışılmış bir
şey değil; fakat, bu konuda gruplar adına da
söz alındı, ben de söz aldım; ama,
bunun bir nedeni var ve çok önemli bir neden bu.

Siz, İktidar partileri grupları olarak,
Anayasaya aykırı kanun çıkarmakta
akıl almaz bir inat içindesiniz, biz de muhalefet
grupları olarak, bunu önlemek için elimizden
geleni yapmak durumundayız; bunu bir görev sayıyoruz.

Sabahleyin, burada, yoklama yapılıp
yapılmaması üzerinde bir münakaşa
cereyan etti. İlk açılışta,
yani bundan önceki oturumda salonda çoğunluk yoktu;
Sayın Başkan bunu tespit etti... (RP sıralarından
“maddeye gel” sesleri)

Tamamen maddeyle ilgili efendim. 

Yoklama yapıldığı sırada,
İktidar partilerinin grup başkanvekilleri buna itiraz
ettiler ve “niye yoklama yapma ihtiyacını hissetin,
doğrudan doğruya oturumu açmadın” dediler.
Buna bile itiraz ediyorsunuz; bari, o zaman, oturum açılacağı
zaman, iktidar partilerinden yeterli sayıda arkadaşlar
olarak burayı teşrif edin de, işler yürüsün.
Şimdi...

TEMEL KARAMOLLAOĞLU (Sıvas) - O oturumda
yok sayılanlar, konuşmak istediler de onun için
itiraz ettik. 

ALTAN ÖYMEN (Devamla) - Şimdi, tabiî,
burada yok sayılanlar sonradan konuşmak isteyebilirler;
çünkü, bu bir engellemedir; sizin, Anayasaya
aykırı kanun çıkarma yolundaki ısrarınızı
önlemek için yapılan bir engellemedir. Onlar
girmeyecekler; çoğunluk olmasın ki, siz bunu
çıkaramayasınız; yani, o açıdan
“buraya niçin gelmediniz; işte, bu Mecliste
bulunmuyorsunuz” falan demeye hakkınız yok;
çünkü, bu Mecliste, sizin Anayasaya aykırı
bu davranışlarınızı önlemek
için gelmeme yolu seçiliyor. Bunu, hem sizin huzurunuzda
hem de ekranlardan bizi izleyen vatandaşlarımız
huzurunda ifade ediyorum; zaman zaman muhalefet sıralarını
boş görüyorsanız yahut yoklama isteniyorsa;
bu, gerçekten, Anayasaya aykırı tutumun önlenebilmesi
içindir; sizi, bu yanlış yoldan çevirebilmek
içindir; sizi, bu yanlış yolun sakıncalarından
koruyabilmek içindir. (CHP, ANAP ve DSP sıralarından
alkışlar) 

Bundan sonraki Anayasaya aykırı kanun
çıkarma yolundaki gayretlerinizi önleme yolunda,
muhalefet, yine engelleme metotları uyguluyorsa; bunu,
bir vazife şuuru içerisinde yapıyor; bunun
nedeni budur; bunun istismar edilmesine de imkân yoktur.


Yürütme maddesi üzerindeki konuşmamda
bunu da izah etmeyi görev saydım; teşekkür
ederim; saygılarımı sunarım. (CHP
sıralarından alkışlar)

BAŞKAN - İstanbul Milletvekili Sayın
Altan Öymen'e  teşekkür ederim.

TEMEL KARAMOLLAOĞLU (Sıvas) - Müsaade
eder misiniz Sayın Başkan...

BAŞKAN - Sayın Karamollaoğlu, bir
isteminiz mi var efendim?

TEMEL KARAMOLLAOĞLU (Sıvas) - Evet efendim.

BAŞKAN - Evet, buyurun, sizi dinliyorum.

TEMEL KARAMOLLAOĞLU (Sıvas) - Sayın
Başkan, arkadaşımız bir hususu yanlış
beyan ettiler; müsaade ederseniz, aynı yerden, iki
dakika içinde cevap vermek istiyorum. 

BAŞKAN - Sayın Karamollaoğlu, böyle
bir usulümüz yok; ama, yerinizden ifade edebilirsiniz,
alayım.

TEMEL KARAMOLLAOĞLU (Sıvas) - Sayın
Başkan, bizim buradaki itirazımızı
tamamen yanlış ifade ettiler. Müsaade ederseniz,
bir cevap hakkı doğdu.

BAŞKAN - Sayın Karamollaoğlu, ben,
hem sabahki oturumda olayı takip ettim hem de şimdi
takip ettim. Refah Partisi Grubunun beyanının dışında
bir açıklama yapılmamıştır.
Onun için, o konuyla ilgili ise, söz hakkınız
da yoktur.

TEMEL KARAMOLLAOĞLU (Sıvas) - Efendim,
müsaade ederseniz... Bakın, o zaman ben buradan söylüyorum!
Dediler ki...

BAŞKAN - Sayın Karamollaoğlu, o
zaman, tutanakları bir okursanız, göreceksiniz
ki, gerçekten, benim yoklama yapmama itiraz edildi. Ben
de, neden yoklama yapmak durumunda olduğumu, Anayasadan ve
İçtüzükten maddeler zikrederek açıklama
ihtiyacını duydum. O sebeple, sizin, daha önce
Grubunuz adına beyan edilenin aksine bir şey söylenmedi.


TEMEL KARAMOLLAOĞLU (Sıvas) - Hayır,
hayır...

BAŞKAN - O ikinci bölümüydü.
Şimdi sizin söylediğiniz, ikinci bölümüydü;
ama, başında, neden benim yoklama yaptığım
da soruldu. Burada, âdeta, İçtüzüğü
veya Anayasayı niye uyguluyorsunuz gibi bir sorgulamanın
 yapılmış olmasını ben de yadırgadığımı
ifade ettim. Onun için, size söz vermem mümkün
değil. 

TEMEL KARAMOLLAOĞLU (Sıvas) - Ben, bilahara
söz alacağım efendim; yalnız, tutumunuzu
doğru bulmuyorum.

BAŞKAN -Tutumumla ilgili itirazlar varsa,
o konuda, her zaman müzakere açabilirim.

TEMEL KARAMOLLAOĞLU (Sıvas) - Yok, hayır...
Yeri geldiği zaman...

BAŞKAN -Yani, benim, Anayasaya ve İçtüzüğe
aykırı bir tutumum tespit edildiği anda müzakere
açarım, tutumumu Genel Kurulun görüşüne
sunarım.

III. - YOKLAMA 

(CHP sıralarından bir grup milletvekili
ayağa kalktı)

OYA ARASLI (İçel) - Sayın Başkan,
oylamaya geçmeden önce yoklama yapılmasını
istiyoruz; 20 arkadaşımız da burada.

BAŞKAN - 3 üncü maddeyi oylarınıza
sunacağım; ancak, Genel Kurulda ayağa kalkan bazı
milletvekili arkadaşlarımız, oylamadan önce
yoklama yapılmasını istiyorlar. 

SALİH KAPUSUZ (Kayseri) - Sayın Başkan,
yeterli sayı var...

BAŞKAN - Yeterli sayıda milletvekili
olup olmadığını tespit edeceğim.
(RP sıralarından gürültüler)

SALİH KAPUSUZ (Kayseri) - Genel Kurula bakarsanız,
yeterli çoğunluğun olduğunu görürsünüz.

BAŞKAN - Sayın Grup Başkanvekili,
siz de biliyorsunuz ki, Genel Kurulda yoklama isteyen... (RP sıralarından
gürültüler)

Sayın Kapusuz, yoklama isteyen arkadaşlarımızın,
İçtüzükte belirtilen sayıda olup
olmadığını öncelikle tespit etmek
durumundayım. Ondan sonra, eğer, usulüne uygun
sayıda milletvekili arkadaşımız tarafından
yoklama talep edilmişse, yoklama yapmak durumundayım.
(RP sıralarından gürültüler)

SALİH KAPUSUZ (Kayseri) - Sayın Başkan,
Genel Kurulda da yeterli sayı varsa, herhalde yoklama yapmanıza
lüzum yok.

CEVDET AKÇALI (Adana)- Sayın
Başkan...

BAŞKAN - Efendim, önce yoklama istemini
tespit edeceğim. Yoklama istemi geçerli mi değil
mi, ona bakacağım; ondan sonra...  Müsaade buyurun...

MUSTAFA BAŞ (İstanbul) - Sayın
Başkan...

BAŞKAN- Efendim, evvela sayıyorum...
Müsaadenizle... (RP sıralarından gürültüler)

Evet, 20 milletvekili arkadaşımız
tarafından yoklama yapılması talep edilmiştir.
Bu durum karşısında...

MUSTAFA BAŞ (İstanbul) - Sayın
Başkan, şimdi, Genel Kurulda yoklama talebi, Genel
Kurulda yeterli sayıda milletvekilinin olmamasından
dolayı istenir; ama, defalarca, Genel Kurulda çoğunluk
gözle görülür olduğu halde yoklama istemi,
bir istismara yönelik olduğundan, sizin bu noktada takdirinizi
kullanarak, bu istismara yönelik, Genel Kurulu çalıştırmamaya
yönelik uygulamaya gitmemeniz gerekir.

ÖNDER SAV (Ankara) - Ne takdiri?! Başkanvekilinin
takdir yetkisi yok... (RP sıralarından gürültüler)

CEVDET AKÇALI (Adana) - Sayın Başkan...

BAŞKAN - Yerinizden ifade edin efendim; şimdi,
usul hakkında müzakere açmıyorum; çünkü,
oylamaya geçtim...

HASAN HÜSAMETTİN ÖZKAN (İstanbul)
- Açamazsınız Sayın Başkan.

CEVDET AKÇALI (Adana) - Sayın Başkan...

BAŞKAN - Nedir itirazınız?

CEVDET AKÇALI (Adana) - Sayın Başkan,
şimdiye kadarki tatbikat, oylama esnasında yoklama
istendiği zaman oylamayla yoklamayı aynı anda
yapmaktır. Siz, burada oylama yaptığınız
zaman, oylama sayısından çoğunluk olup
olmadığı meydana çıkacaktır.
Siz, lütfen oylamayı yapın, oylama neticesini
sayın, eğer çoğunluk varsa geçerli
sayılır. Şimdiye kadarki tatbikat bu yöndedir.

BAŞKAN - Değerli arkadaşlarım,
şimdi, önce, yoklama isteyen arkadaşlarımızın
isimlerini okuyorum, salonda bulunup bulunmadıklarını
tespit edeceğim. 

Sayın Araslı?.. Burada.

Sayın Öymen?.. Burada.

Sayın Fırat?.. Burada.

Sayın Keleş?.. Burada.

Sayın Sav?.. Burada.

Sayın Yıldırım?.. Burada.

Sayın Şahin?.. Burada.

Sayın Oktay?.. Burada.

Sayın Yıldız?.. Burada.

Sayın Hacaloğlu?.. Burada.

Sayın Oymak?.. Burada.

Sayın Atilâ Sav?.. Burada.

Sayın Işık?.. Burada.

Sayın Kumbul?.. Burada.

Sayın Ateş?.. Burada.

Sayın Büyükcengiz?.. Burada.

Sayın Küçük?.. Burada.

Sayın Atalay?.. Burada.

Sayın Öztop?.. Burada.

Sayın Arifağaoğlu?.. Burada.

20 milletvekili arkadaşımız,
salonda çoğunluk bulunmadığı yönünde
bir beyanda bulunmuşlardır ve oylamaya geçilmeden
önce yoklama talebinde bulunmuşlardır. Bu durum
karşısında, bu konudaki şüphe ortadan
kaldırılmadan oylama yapılmaz; yani, biraz
önce buradan ifade edilen itirazlar geçersizdir; çünkü,
20 milletvekili arkadaşımız, salonda yeterli
çoğunluğun bulunmadığını
iddia ediyorlar. Önce, bu iddia araştırılır,
çoğunluk varsa elbette oylamaya geçilir. 

Değerli arkadaşlarım, şimdi,
57 nci maddeyi bilgilerinize bir kere daha sunuyorum. Beni, birtakım
uygulamalar ilgilendirmez; beni, öncelikle, İçtüzük
ilgilendirir. 

İçtüzükte “Başkan
birleşimi açtıktan sonra tereddüte düşerse
yoklama yapar” deniliyor. Burada, yoklama hususunda, tereddüte
düşüp düşmemek hususundaki takdir,
 Başkana aittir; ne zaman; birleşimi açtıktan
sonra. Yani, bugün saat 13.30'daki durumda çoğunluk
bulunup bulunmadığı hususunda tereddüte
düşüp düşmeme takdiri Başkana
aitti. Ben, çoğunluğun bulunmadığı
sonucuna vardım; çünkü “çoğunluk
vardır” diye, çoğunluk varmış
gibi çalışmalara başlasaydım,
biraz sonra muhalefetten itirazlar gelecekti; o itirazlar üzerine...
(RP sıralarından “Sayın Başkan,
yeter, yeter” sesleri)

Değerli arkadaşlarım, ben usulle
ilgili bir açıklama yapıyorum.  Önce
usulü öğreneceksiniz, ondan sonra... (RP sıralarından
gürültüler, CHP sıralarından alkışlar)

ÖMER EKİNCİ (Ankara) - Usul tartışması
yapmıyoruz.

ÖNDER SAV (Ankara) -Zamanında uygulama
yanlış yapılmasaydı, şimdi  bunu
tartışıyor olmazdık.  

BAŞKAN -  Evet... İtirazlar var, onları
cevaplandıracağım. 

SITKI CENGİL (Adana) - Herkesi çağırın,
ondan sonra anlatın o zaman. 

BAŞKAN - Sizin arkadan bağırmanızla
bu iş çözülmez; İçtüzük
ne diyorsa o yapılır. 

Değerli arkadaşlarım, bu açıklamalar,
vaktinde, çok net bir şekilde yapılmış
olsaydı, siz, burada ayağa kalkıp, itiraz etmekten
mahcubiyet duyardınız. Onun için, ben, bunu
yapacağım. Bekleyin. 

İkincisi... 

SITKI CENGİL (Adana) - Mahcubiyetinizi izale
ediyorsunuz Sayın Başkan.  Herkesi çağırın,
onlara da anlatın o zaman. 

BAŞKAN -Değerli arkadaşım,
bakınız, eğer, ben, İktidarın
aleyhine bir durum meydana getirmek isteseydim, alelacele yoklamaya
geçip, çoğunluğun olmadığını
tespite çalışırdım; onu yapmıyorum.


Önce, neden bu yoklamaya ihtiyaç olduğunu,
neden itirazların geçersiz olduğunu ifade etmek,
tutanağa geçirmek durumundayım. Bir şeye
başladım, bitireceğim. 

Şimdi, İçtüzükte “görüşmeler
sırasında işaretle oylamaya geçilirken,
yirmi milletvekili ayağa kalkmak veya önerge vermek suretiyle
yoklama yapılmasını isteyebilir” deniliyor;
bu, şimdiki haldir. Burada, takdir yetkisi Başkana
ait değildir; burada, takdir yetkisi o 20 milletvekiline aittir,
onlar da burada hazır bulunuyorlar. 20 milletvekili yoklama
talep etti mi, Başkan “ben böyle takdir ediyorum,
yoklama yapmayacağım” diyemez; çünkü,
o hakkı, onlara İçtüzük vermiştir.
Başkanın ise, İçtüzüğü
değiştirme yetkisi yoktur. (CHP sıralarından
alkışlar)

Onun için, şimdi yoklama yapacağım.

(Yoklama yapıldı)

BAŞKAN - Sayın milletvekilleri, toplantı
yetersayımız vardır; müzakerelere kaldığımız
yerden devam ediyoruz.

VI. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER
(Devam)

2. - 5434 Sayılı Türkiye Cumhuriyeti
Emekli Sandığı Kanununun 20 nci Maddesinin 2
nci Fıkrasının Değiştirilmesine
ve Bu Maddeye 2 Fıkra Eklenmesine Dair Kanun Tasarısı
ve Plan ve Bütçe Komisyonu Raporu (1/527) (S. Sayısı
: 129)  (Devam)

BAŞKAN - Arkadaşlarımız,
3 üncü maddenin oylaması sırasında
yoklama isteminde bulunmuştu; şu anda, salonda toplantı
yetersayısının olduğunu tespit etmiş
bulunuyoruz.

3 üncü maddeyi oylarınıza
sunuyorum: Kabul edenler... Kabul etmeyenler... Kabul edilmiştir.

Tasarının tümünü oylarınıza
sunuyorum: Kabul edenler... Kabul etmeyenler... Tasarı
kabul edilmiş ve kanunlaşmıştır.
(RP sıralarından alkışlar)

Şimdi, sıradaki kanun tasarı
ve tekliflerinin müzakeresine devam ediyoruz.

3. - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
: 132)

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 sayılı Kanun Hükmünde Kararnameyle
ilgili tasarının müzakeresine başlayacağız.

Komisyon?.. Yok.

Hükümet?.. Yok

Komisyon ve Hükümet bulunmadığı
için, tasarının müzakeresi ertelenmiştir.

4. - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı : 164) 

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 sayılı Kanun Hükmünde Kararnameyle
ilgili kanun tasarısının müzakeresine
başlayacağız.

Komisyon?.. Yok.

Hükümet?.. Yok.

Tasarının müzakeresi ertelenmiştir.

5. - 625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
: 168)

BAŞKAN - 625 Sayılı Özel
Öğretim Kurumları Kanunu ile 222 Sayılı
İlköğretim ve Eğitim Kanununun Bazı
Hükümlerinin Değiştirilmesi Hakkında
254 sayılı Kanun Hükmünde Kararnameyle
ilgili kanun tasarısının müzakeresine
başlayacağız.

Komisyon?.. Yok.

Hükümet?.. Yok.

Tasarının müzakeresi ertelenmiştir.

6. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)
(1)

BAŞKAN - Ceza Muhakemeleri Usulü Kanunu,
Devlet Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısının
müzakeresine başlıyoruz.

Komisyon ve Hükümet yerlerini almış
bulunmaktadır.

Değerli arkadaşlarım, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısı ve Adalet Komisyonu Raporunun müzakeresine
başlamış bulunuyoruz. 

Raporun okunup okunmaması hususunu oylarınıza
sunacağım: Raporun okunmasını kabul edenler...
Kabul etmeyenler... Raporun okunması kabul edilmemiştir.


Kanun tasarısının tümü
üzerindeki müzakerelere geçiyoruz. 

Kanun tasarısının tümü
üzerinde, Cumhuriyet Halk Partisi Grubu adına, Ankara
Milletvekili Sayın Seyfi Oktay söz istemişlerdir.


Buyurun Sayın Oktay. (CHP sıralarından
alkışlar) 

Konuşma süreniz 20 dakikadır Sayın
Oktay. 

CHP GRUBU ADINA M. SEYFİ OKTAY (Ankara) -
Sayın Başkan, değerli milletvekilleri; 175 sıra
sayılı tasarı ve buna ilişkin komisyon
raporu üzerinde, Cumhuriyet Halk Partisinin görüşlerini
sunmak üzere huzurlarınızdayım. Yüce
Meclisi saygıyla selamlıyorum. 

Sayın Başkan, değerli milletvekilleri;
toplumun huzuru, güveni ve demokratik sistem açısından
oldukça önemli ve hassas bir konuyu değerlendiriyoruz.
O nedenle, bazı hususları öncelikle ve açıklıkla
vurgulamak istiyorum. Cumhuriyet Halk Partisi, çağın
anlayışına ve gereklerine uygun, insanlığın
asırlar boyu ürettiği evrensel değerlerle
bezenmiş bir demokratik yapıyı, bir demokratik
işleyişi gerçekleştirmeyi amaçlayan,
bütün çabasını bu doğrultuda
yoğunlaştıran bir partidir. Bunu, siyasal yaşamdaki
varlığının nedeni olarak görmektedir.
Böyle bir misyonun partisi olmanın doğal bir sonucudur
ki, 12 Eylül askerî yönetiminden sonra, ilk defa,
o zamanki Sosyaldemokrat Halkçı Parti olarak, yeni
ve çağdaş yapılanmayı, örgütlü,
katılımcı, demokratik hukuk devletini gerçekleştirmeyi
amaçlayan, yeni bir anayasa taslağını
hazırladı ve kamuoyunun değerlendirmesine sundu.
İktidarda, muhalefette, her imkânı ve her
fırsatı kollayarak, bu taslağın tamamen
veya kısmen anayasallaşması için tüm
çabasını harcamıştır.


Cumhuriyet Halk Partisinin hazırlamış
olduğu -yani, o zamanki SHP olarak- bu taslakta devlet güvenlik
mahkemeleri yoktur. Bu taslak anayasallaşmış
olsaydı, devlet güvenlik mahkemeleri, özel bir
surette bir anayasal müessese olmaktan çıkacaktı.


BAŞKAN - Sayın Oktay, bir saniyenizi
rica ediyorum.

Değerli arkadaşlarım, müzakerelerin
düzenli yürütülebilmesi için, arkadaşlarımızın,
Genel Kurul salonunda yerlerine oturmaktan ve dinlemekten başka
bir işle uğraşmamalarını rica ediyorum.

Devam buyurun Sayın Oktay.

M. SEYFİ OKTAY (Devamla) - Peki, devlet güvenlik
mahkemeleri, böyle bir anayasal müessese, özel
tarzda düzenlenmiş bir anayasa müessesesi olmaktan
çıkacaktı da ne olacaktı; devlet güvenlik
mahkemeleri, olağandışı bir mahkeme olmaktan
çıkarak, bir ihtisas mahkemesi haline dönüşecekti,
hukukun öngördüğü ilkeler ve anlayış
çerçevesinde, olağan bir konum kazanacaktı.
Gerçekten amacınız demokratikleşme
ise, buyurun, devlet güvenlik mahkemelerini olağanüstü
konumdan çıkaralım, var mısınız
diye soruyoruz; biz, bu konuda, gerçekten, inançla,
hodri meydan diyoruz. 

Şunu, parantez açarak söylemek
durumundayım: Bu mahkemelerde çok değerli hâkim
ve savcılarımız görev yapıyorlar,
onları saygıyla selamlıyorum; ancak, bilinmelidir
ki, biz, sisteme karşıyız, sistemi benimsemiyoruz.
Biz, demokratikleşme paketleri de hazırladık;
cumhuriyet tarihinde en kapsamlı yargı reformu paketlerini
hazırladık, tüm partilere seslendik, hatta,
rica ettik; buyurun, bu paketi inceleyin, birlikte değerlendirelim,
yanlış varsa düzeltelim, eksik varsa tamamlayalım
ve bu büyük ulusal sorunu birlikte çözelim,
bu büyük dönüşümü birlikte
gerçekleştirelim dedik; ama, ne yazık ki,
böylesine bir dönüşüme siyasal partilerimiz
yanaşmadılar. 

Şimdi, önümüzdeki bu tasarı,
kamuoyuna, aylardan beri, büyük bir demokratikleşme
paketi olarak sunuluyor. Bu tasarıyla ne yapıyorsunuz
da demokratikleşmeyi sağlamış oluyorsunuz?
Düşünceyi suç olmaktan mı çıkarıyorsunuz?
Devlette çete oluşturulmasına imkân
vermeyecek bir demokratik yapı mı oluşturuyorsunuz?

ÖMER VEHBİ HATİPOĞLU (Diyarbakır)
- Onlar sizin zamanınızda oluştu.

M. SEYFİ OKTAY (Devamla) - Yargısız
infaz iddialarını mı ortadan kaldırıyorsunuz?
Faili meçhul cinayet yakınmalarına çare
mi getiriyorsunuz? Ceza kovuşturması sisteminde objektifliği,
yansızlığı, haklarla ilgili güvenceyi
sağlayarak, hukukun etkinliğini mi güçlendiriyorsunuz?
Ülke insanını kamplara ayıran laik -dindar
ayırımına, bu yolla yapılan bölücülüğe
karşı önlem mi getiriyorsunuz? Bunları
daha çoğaltabiliriz. Eğer bunları yapıyorsanız,
çağdaş demokrasiye ve Avrupa'ya entegrasyonu
sağlıyorsunuz demektir. O zaman, biz de sizinle oluruz
ve sizi sevinçle destekleriz. 

Genel gerekçenize baktığımızda,
genel gerekçede, Avrupa standartlarına ulaşmaktan,
devlet güvenlik mahkemelerinin görev alanını
daraltarak, bu mahkemelerin kuruluş amaçlarına
daha uygun hale getirilmelerinden söz ediyorsunuz. 

Şimdi, el attığınız
hükümlere bir bakalım. Türk Ceza Kanununun
312 nci maddesinin ikinci fıkrasında, kapalı
tahrik diye nitelenen bir tahrik türü düzenleniyor.
Bu maddeyle düzenlenen kapalı tahrik, çok soyut
bir suç kavramı, soyut bir suç olgusu; bu
nedenle de, uygulayıcının anlayışına,
kültür durumuna ve dünya görüşüne
göre farklı yorumlanıyor ve farklı uygulanabiliyor,
farklı kişilerce farklı yorumlandığı
gibi, döneme ve zamana göre de farklı anlaşılıp,
farklı yorumlanabiliyor.

Bakınız, son defa, yazar Yaşar
Kemal olayında bu durum somut olarak yaşandı.
Nerede yaşandı? Mahallî mahkemede de değil,
Yargıtayda yaşandı. Yaşar Kemal'le ilgili
olarak verilen mahallî mahkeme kararı, Yargıtay
8 inci Ceza Dairesinde ikiye karşı üç
oyla onaylandı. Bakınız, onay kararına
muhalif kalan Yargıtay 8 inci Ceza Dairesi Başkanı
Sayın Naci Ünver ve bir üye nasıl bir
yorum getiriyor, çok kısa bir şekilde sunacağım:

“Demokratik bir ülkede, yazarların
ve düşünürlerin ülke sorunları
üzerinde kafa yorması, düşünce üretip,
bunları yazıları ve söylemleriyle dile
getirmeleri kadar doğal bir yaklaşım biçimi
düşünülemez. Yazarlar ve düşünürler,
bu işlevlerini ortaya koyarlarken, yönetimlerin istekleri
doğrultusunda düşünmek, yazmak ya da söylemler
üretmek zorunda değildirler. Aksine, aykırı
düşünmeleri de onların en doğal hakkıdır.
Dahası, bu düşünceler, çoğunluk
tarafından paylaşılmayan düşünceler
de olabilir. Bunun tek yaptırımı, benimsenmemek
olmalıdır. Kuşkusuz, özgürlükler
sınırsız değildir; ancak, bunların
sınırlamaları, çağdaş demokrasilerde
olan kurallara göre çizilmelidir.” 

Yazı tümüyle incelendiğinde,
hiç kuşkusuz, birçoğumuzun katılmadığı
ve duygusallığın egemen olduğu görüşlere
de yer verdiğini görmekteyiz. Dahası, kimi konulara
yaklaşımda, abartılar da söz konusudur;
ancak, bunlar, maddedeki yazılı suçun tanımı
içinde yer alan düşünceler değildir.


Değerli arkadaşlarım, görülüyor
ki, bu madde, Yargıtayda bile çok ciddî gerekçelerle,
çok farklı bir biçimde yorumlanabiliyor.
Bu durumda, insanlarımız neyin suç olduğunu
ve neyin suç olmadığını önceden
nasıl kestirebilecekler? Böyle olunca da, özü
itibariyle, ceza hukukunun “kanunsuz suç ve ceza olmaz”
ilkesine tümüyle aykırı bir durum oluşmaktadır.
Her şeyden evvel, bu maddedeki suçun tanımına
açıklık getirilmelidir. Bu yeter mi; yetmez.
Bu hükmü, eylemi suç sayacak; ama, düşünceyi
suç olmaktan çıkaracak biçimde yeniden
düzenlemek gerekir. 

Türk ceza mevzuatındaki temel sorun,
düşüncenin suç sınırını
saptayacak demokratik kriterlerden yoksun olmasıdır.
Bu madde, bir sınıfın, bir grubun sorunlarını,
yararlarını savunarak, yönetimi biraz sert
şekilde eleştirenleri mahkûm ediyor. Mademki
bu maddeye el attınız, mademki demokratikleşmeden
söz ediyorsunuz, neden bu maddeyi bu tarzda yeni baştan
düzenlemiyoruz? Yaptığınız nedir,
ne yapıyorsunuz? Yalnızca, bu maddeye göre
yapılacak kovuşturmayı devlet güvenlik
mahkemesi yetkisinden çıkarıyorsunuz. Bu
madde, Terörle Mücadele Yasasının 8 inci
maddesinde düzenlenen bölücülük suçları
dışında kalan bölücülük
suçlarına uygulanan bir maddedir. 

Bakınız, Terörle Mücadele
Yasasının 1 inci maddesi terör tanımını
yapıyor. Bu maddeye göre terör eylemi, örgütlü
biçimde yapılan eylemdir. Gerek Türk Ceza Yasasının
312/2 ve gerekse Terörle Mücadele Yasasının
8 inci maddesinde suç sayılan eylemler, terör
tanımı içerisinde olmayan eylemlerdir. Şimdi
ne yapıyorsunuz; birkısım bölücü
eylemleri, devlet güvenlik mahkemesinin yargılama
yetkisi dışına çıkarıyorsunuz,
diğer birkısım bölücülük
eylemlerini ise, devlet güvenlik mahkemesinin yargılama
yetkisine bırakıyorsunuz. Neden bu ayırımı
yapıyorsunuz? Türk Ceza Kanunun 312/2'deki bölücülük
eylemini, güzel bir bölücülük eylemi,
Terörle Mücadele Yasasının 8 inci maddesinde
belirlenen bölücülük eylemlerini de, kötü
ve sevimsiz bir bölücülük eylemi olarak mı
değerlendiriyorsunuz? Böyle bir mantık olur mu?
Bu anlayışı, hangi yönüyle bir demokratik
anlayış olarak sunabiliyorsunuz; bunu anlamak çok
zordur. 

Türk Ceza Kanununun 312/2'ye göre bölücülük
yapanlar ayrı bir rejime, Terörle Mücadele Yasasının
8 inci maddesine göre, bölücülük ve ayrımcılık
yapanlar, ayrı bir kovuşturma ve yargılama
sistemine tabi olacak. Bunu kimselere demokratikleşme olarak
sunamazsınız, kimseleri inandıramazsınız.
Madem bu kadar demokratikleşme yandaşısınız,
o halde, Terörle Mücadele Yasasının 8
inci maddesini de devlet güvenlik mahkemelerinin yetkisi
dışına çıkarınız.
Aksi halde, çok tehlikeli bir iş yapıyorsunuz;
toplumsal gerilimleri artıracak, bölücü
eylemleri tahrik edecek, çok sakıncalı bir
iş yapıyorsunuz. 

Kuşkusuz, Türk Ceza Kanununun 312 nci
maddesinin ikinci fıkrası, siyasal açıdan
bir ayırım yapmadan, bölücülük
eylemlerini cezalandırıyor. Aczimendiler de ve her
çeşit görüş sahipleri de, bu maddeye
göre cezalandırılıyorlar; ancak, şu
da bir gerçektir ki, siyasal İslamcıların
öncülüğünde, laiklik karşıtı
kitleler oluşturuldu. Hemen her gün, laik cumhuriyet
yandaşlarını din düşmanı
ilan edip “katli vacip” diyenler medyada boy gösteriyorlar
“Gelin, bu işe razı olun, yoksa biz nasıl
olsa geleceğiz” diyorlar. Bunlar, son zamanların
olağan görüntüleri arasına çok
yoğun bir biçimde girdi. Bunu şimdiye kadar görmeyen
gözler, herhalde görür oldular.

ÖMER VEHBİ HATİPOĞLU (Diyarbakır)
- Kimler mesela?!

MEHMET SEYFİ OKTAY (Devamla) - Bu tasarı,
çok acele biçimde, hem de Danışma Kurulu
kararıyla öncelikli olarak getiriliyor; ama, diğer
taraftan, görüyoruz ki, Aczimendiler, Devlet Güvenlik
Mahkemesinde yargılanıyorlar. Bu tasarı yasalaştığında,
Devlet Güvenlik Mahkemesi, bunlar hakkında görevsizlik
kararı verecektir.

ÖMER VEHBİ HATİPOĞLU (Diyarbakır)
- Allah Allah!..

MEHMET SEYFİ OKTAY (Devamla) - Yalan mı
sevgili arkadaşım?.. Teknik şeyler söylüyorum.

ÖMER VEHBİ HATİPOĞLU (Diyarbakır)
- İstifade ediyoruz efendim.

MEHMET SEYFİ OKTAY (Devamla) - Umarım.

Sayın Başkan, değerli milletvekilleri;
şimdi, diğer hükümlere göz atalım.
Tasarıda, devlet güvenlik mahkemelerinin yargılama
yetkisi dışına çıkarılan
bir diğer suç ve ceza maddesi de, Türk Ceza Kanununun
313 ve 314 üncü maddeleridir. Bu maddeler, her ne suretle
olursa olsun, cürüm işlemek için teşekkül
oluşturanlar ve teşekküllere katılanları
cezalandırmaktadır. Türk Ceza Kanununun bu
maddesi, Terörle Mücadele Yasasının 7
nci maddesi dışında kalan suç örgütlerine
ilişkindir. Gerek Türk Ceza Kanununun 313 ve 314 üncü
maddeleri ve gerekse Terörle Mücadele Yasasının
7 nci maddesinin düzenlediği suçlar, Terörle
Mücadele Yasasının terör tanımı
içerisine giren eylemlerdir. 

Biraz önce ifade ettiğim gibi, terör
suçu, bir örgütlü suçtur, örgüte
ilişkin suçtur. Terörle Mücadele Yasasının
terör tanımını yapan 1 inci maddesinde
aynen şöyle denilmektedir: “Örgüt terimi,
Türk Ceza Kanunuyla, ceza hükümlerini içeren
özel kanunlarda geçen teşekkül, cemiyet,
silahlı cemiyet, çete veya silahlı çeteyi
de kapsar.” Şimdi, siz ne yapıyorsunuz; terör
tanımı içerisine giren birkısım
suç teşekkülünü, suç örgütünü,
çeteyi, devlet güvenlik mahkemesinin yargılama
yetkisinden çıkarıyorsunuz, Terörle
Mücadele Yasasının 7 nci maddesiyle düzenlenen
birkısım suç örgütünün
eylemlerini de, devlet güvenlik mahkemesinin yargılama
yetkisine bırakıyorsunuz. Mademki her ikisi de terör
tanımı içerisinde yer alıyor, her
ikisi de terör suçu, o halde, bu ayırımın
hikmeti nedir? Neden biri çıkarılıyor
da, diğeri bırakılıyor? Terörle
Mücadele Yasasının 8 inci maddesindeki suç
eylemi terör tanımı içerisinde olmadığı
halde, o maddeyi, devlet güvenlik mahkemesinin yetkisi içerisinde
bırakıyorsunuz da, terör tanımı
içerisinde yer alan, terör suçu oluşturan
313 ve 314 üncü maddeleri, neden devlet güvenlik
mahkemesinin yetki alanı dışına çıkarıyorsunuz?
Bu, sizin, çok çok özel bir demokratikleşme
anlayışınızı mı ifade
ediyor? Bu maddenin cezayı öngördüğü
cürüm çeteleri, toplumun içgüvenliğini
bozan, karanlık işler çeviren çetelerdir.
Bugün, devletimiz ve toplumumuz, bölücü PKK
örgütü belasıyla topyekûn mücadele
ediyor. Peki, devletin içgüvenliğini bozan, hukuk
devleti anlayışını bertaraf eden, yarına
olan ümitleri ortadan kaldıran, demokratik, laik cumhuriyetin
altını oyan çeteleri, örgütleri
daha mı az tehlikeli görüyorsunuz da, bu ayırımı
yapıyorsunuz? Bu ayırımcı anlayışla
mı, toplumun gündeminden düşmeyen, her
gün bir yenisinden söz edilen çeteleri temizleyeceksiniz?
Ülkemizin gündemindeki tüm mafya çetelerinden
tutun da, Susurluk çetesinden, İBDA-C'den, Aczimendilere
kadar bu maddeyle cezalandırılıyor. Bu düzenleme,
çeteleri temizleme konusundaki iradenizin düzeyini
çok açık bir şekilde göstermiyor
mu? 

Bakınız, Türk Ceza Kanununun 312/2'deki
düzenleme sakıncaları, aynen 313 üncü
maddede de mevcuttur. Demokratikleşmeye hevesliyseniz, neden
bu maddeyi de o açıdan değerlendirmediniz? Bu
çarpık düzenlemeyle, devlet güvenlik mahkemelerinin
yargılama alanını, kuruluş amacına
uygun hale mi getiriyorsunuz? Bu kadar açık çelişkiye
nasıl düşüyorsunuz? 

Diğer iki hüküm daha, devlet güvenlik
mahkemesi yargılama alanından çıkarılıyor.
Türk Ceza Kanununun 384 üncü maddesi, kara ulaşım
aracı ile deniz ulaşım aracının
zor veya nüfuz kullanarak veya tehditle veya hileyle hareket
etmesini engelleyen, hareket halinde olanları durduran
veya gitmekte olduğu yerden başka yere gönderen
kimseleri cezalandırıyor. Bu suçu, gerek
bireysel olarak ve gerekse Avrasya gemisinin kaçırılmasında
olduğu gibi, çete oluşturarak, teşekkül
oluşturarak işleyenleri cezalandırmaktadır.
Ayrıca, aynı şekilde, uçak kaçıranları
da cezalandırıyor. 

385 inci maddede ise, demiryolu kazası tehlikesine
sebebiyet verenler cezalandırılıyor. En önemli
uluslararası terör eylemleri, uçak kaçırmak
ve deniz ulaşım araçlarına el koymakla
gerçekleştiriliyor. Bunların birer terör
eylemi olmadıklarını ifade etmek mümkün
müdür? Bu kadar açık bir konuda fazla
bir şey söylemeyi gereksiz görüyorum; ancak,
şunu yineliyorum: Amacınız demokratikleşme
ise, geliniz, devlet güvenlik mahkemelerini Anayasadan çıkararak,
olağanüstü konumdan alıp, bir olağan
ihtisas mahkemesi haline dönüştürelim. Altında
imzamız bulunan Paris Şartında “bir suçla
itham edilen herkesin, adil ve alenî bir biçimde
yargılanmaya hakkı vardır” deniliyor.
Avrupa İnsan Hakları Sözleşmesi ve özellikle
de, Birleşmiş Milletler Medenî ve Siyasî
Haklar Sözleşmesi, kişi güvenliği, adil
ve alenî yargılanma konusunda ayrıntılı
hükümler içermektedir. Genel gerekçede,
Batılı ülkelerin, Avrupa Konseyi ve Avrupa
Parlamentosunun hassasiyetle üzerinde durduğu konulardan
söz ediliyor. Avrupa Konseyi ve Parlamentosu ve Batılı
ülkeler, bu belgelerde sunduğumuz bu ilkeler üzerinde
daha az hassasiyet mi gösteriyorlar? Tasarının
3 üncü maddesiyle getirdiğiniz “Kamu davası
açılıncaya kadar hâkim, sanık
tarafından bilinmesini uygun görmediği hususların
kendisine bildirilmesini men edebilir. Tutuklama sebebine göre,
lüzumu halinde, kamu davasının açılmasına
kadar sanık ile müdafiinin görüşmelerinde
bizzat hâkim veya tayin edilecek naip yahut istinabe olunan
hâkim hazır bulunabilir” hükmünü,
adil ve aleni yargılama esasıyla nasıl bağdaştırabiliyorsunuz?
Birkısım avukatların suç işlediğini
gerekçe alarak, sanık ile müdafiinin görüşmesinin
hâkim nezdinde gerçekleşebileceğini öngörüyorsunuz.
Bunun başka bir çözümü yok mudur ki,
savunma hakkını kısıtlıyorsunuz?
Ayrıca, bu durumda, hâkimi gardiyan durumuna sokmuyor
musunuz? Hâkimi, gardiyan durumuna sokmaya kimin ne hakkı
vardır. 

Sayın Başkan, değerli arkadaşlarım;
bu tasarının demokratikleşme açısından
anlamlı olan hükmü, gözaltı sürelerinin
kısaltılmasına ilişkin hükmüdür.
Bugün, Avrupa İnsan Hakları Komisyonu ve Divanının
müteaddit kararlarıyla istikrar bulan gözaltı
süresi, en çok 4 gündür. Ceza Muhakemeleri
Usulü Kanununu hazırladığımızda,
Avrupa İnsan Hakları Komisyonu ve Divanının
istikrar bulmuş bu kararlarını dikkate alarak,
gözaltı süresini, bütün suçlarda
4 gün olarak düzenlemiştik. Daha sonra, bilinen
durumlar sonucunda, bu süreler, bütün çabamıza
rağmen, ne yazık ki, uzatılmıştır.
Şimdi getirilen süreler, tam anlamıyla İnsan
Hakları Komisyonu ve Divanının öngörüsüne
uymasa da, yine de ileri bir adımdır.

(Mikrofon otomatik cihaz tarafından kapatıldı)

BAŞKAN - Sayın Oktay, konuşmanızı
tamamlayın efendim.

M. SEYFİ OKTAY (Devamla) - Sayın Başkan,
değerli arkadaşlarım; gözaltı sürelerinin
kısaltılması ve Devlet Güvenlik Mahkemelerinin
yetki alanının daraltılması -deyim
yerindeyse- maskesi altında, önümüze, çok
sakıncalar taşıyan bir düzenleme getirilmiştir.
Diliyoruz ki, bu tasarı, derhal geri çekilsin; zira,
bu tasarı, hiçbir olumlu sonuç getirmeyecektir.
Bu tasarının yasalaşması halinde, toplum,
büyük bir gerilime sürüklenecek, bölücü
eylemler azacaktır. 

Geliniz, gözaltı sürelerini indirirken,
adil ve ayırımsız bir düzenlemeyi de
birlikte gerçekleştirelim; sorunu kökten çözmeye
en büyük katkıyı sağlayacak olan adlî
kolluk teşkilatını yasalaştıralım.


Yüce Meclisin bu tasarıyı bütün
boyutlarıyla ve en iyi bir şekilde değerlendireceğine
olan inancımla, şahsım ve Grubum adına
hepinize en içten saygılarımı sunuyorum,
teşekkür ediyorum. (CHP ve DSP sıralarından
alkışlar)

BAŞKAN - Cumhuriyet Halk Partisi Grubu adına
konuşan Sayın Seyfi Oktay'a teşekkür ediyorum.


Gruplar adına ikinci söz, Demokratik
Sol Parti Grubu adına Samsun Milletvekili Sayın
Ayhan Gürel'in. (DSP ve CHP sıralarından alkışlar)

Sayın Gürel, konuşma süreniz
20 dakikadır.

DSP GRUBU ADINA AYHAN GÜREL (Samsun) - Sayın
Başkan, sayın milletvekilleri; görüşülmekte
olan, Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 Tarih
ve 3842 Sayılı Kanunda Değişiklik Öngören
Yasa Tasarısı hakkında, Demokratik Sol Partinin
görüşlerini Yüce Meclise sunmak için,
Grup adına söz almış bulunuyorum. Bu
nedenle, Yüce Heyetinizi, bizleri televizyonları başında
izleyen aziz vatandaşlarımı, sevgi ve saygılarımla
selamlıyorum.

Sayın milletvekilleri, Adalet Komisyonunda
bu yasa tasarısı görüşülürken,
Komisyon üyeleri olarak bu tasarıya muhalif kaldık
ve muhalefet şerhi verdik. Nedeni; bu tasarı, her
ne kadar “demokratikleşme” adı altında
Yüce Heyete getirilmiş ise de, biz, biraz sonra üzerinde
durarak açıklayacağım hususlarla ilgili
nedenlerden dolayı muhalif kaldık.

Öncelikle şu hususu belirteyim: Yasa tasarısı,
bundan önce yürürlükte bulunan Ceza Muhakemeleri
Usulü Kanununun 128 inci maddesinde değişiklik
öngörmektedir. Örneğin “yakalanan şahıs
bırakılmazsa, yakalama yerine en yakın sulh
hâkimine gönderilmesi için zorunlu süre
hariç yirmidört saat içinde sulh hâkiminin
önüne çıkarılır ve sorguya
çekilir” deniliyor. 

128 inci maddede de aynı düzenleme getirilmiş;
yalnız, burada, unutulan, tasarıya eklenmeyen bir
husus var. Orada “sanığın, yani yakalanan
kişinin talebi halinde sanık müdafii de sorguda
hazır bulunabilir” ibaresi var. 

Peki, ben, şimdi soruyorum: Neden sorguda avukatın
bulunmasını istemiyorsunuz? Başka bir deyimle,
Meclis olarak, neden sorguda avukatın bulunmasını
istemiyoruz? 

Eğer, bu tasarı yasalaşırsa,
bu hüküm olmadan yasalaşacak. Eğer, önümüzdeki
metni iyi inceleyecek olursak, burada, avukatın, sorguda,
sanığın yanında bulunması istenmiyor.
Bu hüküm, bilinçli olarak, uygulanmakta olan
yasadan çıkarılmıştır.
Bu hususu kabul etmemiz mümkün değil.

Tasarının olumlu bir yanı; şu
anda uygulanmakta olan kanunun ilgili maddesinde, gözetimaltı
süresi olarak 8 günlük bir süre belirlenmişken,
tasarı 7 güne indiriyor; yani, 1 günlük
bir indirim getirmiş oluyor. Gayet tabiî, bu da, kısmen
de olsa olumludur; ama, Batı standartlarında, gözetimaltı
süresi 4 gündür; bizde 7 gündür, DGM'lerde,
yine, 10 güne kadar uzatılmakta; eğer, olağanüstü
hal bölgesindeyse de 15 güne kadar uzatılmakta.
Tasarının en önemli ve olumlu olarak da katıldığımız
yönü, 30 uncu maddenin bu metinden çıkarılmış
olmasıdır; çok yerinde, doğru bir karardır;
her yönüyle, biz, bunu benimsiyoruz. 

Tasarının 2 nci maddesine geldiğimizde,
18.6.1983 tarih ve 2845 sayılı Devlet Güvenlik
Mahkemelerinin Kuruluş ve Yargılama Usulleri Hakkında
Kanunun 9 uncu maddesinin birinci fıkrasının
(a) bendinde düzenlenmiş olan, Ceza Kanununun 312/2,
313, 314, 384 ve 385 inci maddelerinin bu madde kapsamının
dışına çıkarılması...

Şimdi, 312/2 neyi getiriyor, bu madde ne içeriyor;
izin verirseniz, onu, kanun metninden okuyayım; hiç
olmazsa, aziz vatandaşlarımız da bu madde
hakkında kısmen bilgi sahibi olmuş olurlar.
Şimdi, bakın, 312/2: “Ammenin nizamı
aleyhine -yani, kamu düzenine karşı- işlenen
cürümler” başlık bu; kamu düzenine
karşı işlenen cürümler; başka
bir deyimle, devlete karşı işlenen cürümler.


Bu Ceza Kanununun birinci fasıl başlığı
ise şöyle: “Suç işlemeye tahrik,
korku ve panik yaratma amacıyla tehdit.” 

312 nci maddenin ikinci fıkrası şu
şekilde bir düzenleme getiriyor: “Halkı;
sınıf, ırk, din, mezhep veya bölge farklılığı
gözeterek kin ve düşmanlığa açıkça
tahrik eden kimse bir yıldan üç yıla
kadar hapis cezasıyla cezalandırılır”
diyor ve madde devam ediyor.

Yani, burada, devlete karşı suç
işlemiş kişileri, bir bakıma, devlet
güvenlik mahkemelerinde yargılanmaktan alıkoymak
için düzenlenmiş bir tasarı...

Şunu da belirteyim: Az önce belirtmiş
olduğum, Türk Ceza Kanununun 312/2, 313, 314, 384 ve
385 inci maddelerinde belirtilen suçlar, şu anda,
Terörle Mücadele Yasası uygulanmak suretiyle,
devlet güvenlik mahkemelerinin görev alanı içerisine
giren suçlardır; bu suçları işleyenler,
devlet güvenlik mahkemelerinde yargılanırlar.


Şimdi, Türk Ceza Kanununun 313 üncü
maddesi, şu anda devlet güvenlik mahkemelerinin görev
kapsamı içerisinde ve Terörle Mücadele
Yasasının kapsamı içerisine de alınmış.
Beşinci bap başlığı “Ammenin
nizamı aleyhine işlenen cürümler.”
Yani, kamu düzenine karşı işlenen suçlar...
İkinci fasıl başlığı da
“Cürüm İşlemek İçin
Teşekkül Meydana Getirenler.” 

Cemiyet mensuplarına yardım, madde
314... 314 üncü maddede “...oluşturulan teşekküllerin
mensuplarına bilerek ve isteyerek barınacak yer
gösteren...” ibaresi var. 

Esas, bizim konumuzu ilgilendiren madde 313; işledikleri
suçlarla şu anda ülkenin gündeminde olanların
haklarında yine devlet güvenlik mahkemelerinin savcılarınca
tahkikat yapılarak iddianame düzenlenen bir madde.


Beşinci bap başlığı
“Ammenin nizamı aleyhine işlenen cürümler.”
Dikkatinizi çekiyorum, hep devlet aleyhine işlenen
cürümler... İkinci fasıl başlığı
da “Cürüm İşlemek İçin
Teşekkül Meydana Getirenler.” Cürüm
işlemek için cemiyet kurmak... 

Maddede “Her ne suretle olursa olsun, cürüm
işlemek için teşekkül oluşturanlara
veya bu teşekküllere katılanlara bir yıldan
iki yıla kadar ağır hapis cezası verilir”
deniliyor ve devam ediyor. 

Devlet güvenlik mahkemelerinin kapsamı
içerisinde yargılanmaları söz konusu
olan bu suçları işlemiş kişileri,
neden, devlet güvenlik mahkemelerinde yargılanmaktan
alıkoymaya çalışıyoruz?

Devlet Güvenlik Mahkemelerinde yapılan
yargılamada, gayet tabiî, 1983 yılında
çıkarılmış Terörle Mücadele
Yasası hükümleri uygulanacaktır. 

12.4.1991 yılında çıkarılan
3713 sayılı Kanunda “örgüt”
terimi açıklanmıştır. Bunula
birlikte, 2845 sayılı Devlet Güvenlik Mahkemelerinin
Kuruluş ve Yargılama Usulleri Hakkında Kanunun
9 uncu maddesinin b,c,d bentlerinde yazılı suçlar...
Yine, Türk Ceza Kanununun 145, 150, 151, 152, 153, 154, 155,
157 ve 169 uncu maddeleri ile 490 ıncı maddesi...

Şimdi, şunu sormamız gerekiyor:
Bu maddeler dururken, neden, 312 nci maddenin ikinci fıkrası
bu tasarıyla madde metninden çıkarılmak
isteniyor? Neden, 313, 314, 384 ve 385 inci maddeler bu madde
metninden çıkarılarak,bu suçları
işlemiş olan sanıkların, devlet güvenlik
mahkemelerinde yargılanmaları engellenmek isteniyor?
Bunu anlamakta zorluk çekiyoruz. 

Çifte standart yoktur, hukukta çifte
standart olmaz. Bu suçları işlemiş insanlar
da bizim insanlarımız, bizim vatandaşlarımız,
bizim yurttaşlarımız. Bunların, her
ne kadar, devlet güvenlik mahkemelerinde yargılanmalarını
engellemek istiyorsak; peki, bu mahkemelerde yargılanan
diğer vatandaşlar bizim insanlarımız,
yurttaşlarımız değil mi?! 

O zaman, yapılacak şu: Gelin, hep birlikte,
bu, olağanüstü dönemde kurulmuş olan
devlet güvenlik mahkemelerini... Birlikte hareket edelim,
buna bir karar verelim; bir kısmını burada
yargılattıracaksınız, bir kısmını
da alacaksınız, diğer sivil mahkemelere göndereceksiniz...
Ha, bir hukukçu olarak, şunu da belirtmek istiyorum:
Tabiî hâkimlik ilkesine aykırıdır;
sivil vatandaşları, belki, olağanüstü...
Ha, şunu da açıklıkla belirteyim: Yasal
bir mahkemedir; Anayasada belirlenmiştir; işte, Devlet
Güvenlik Mahkemelerinin Kuruluş ve Yargılama
Usulü Yasası bu Mecliste kabul edilmiştir; yasal
bir yargı organıdır; ama, burada, biz, belirli
suçları işleyenlerin bu mahkemede yargılanmalarını
engellemek istiyorsak, o zaman, biz, bu mahkemelere güvenmiyoruz;
burada görev yapan hâkimlere, savcılara güvenmiyoruz
demektir; bu anlam çıkıyor. Buna hukuksal
bir çözüm bulalım ve Yüce Mecliste
bütün gruplarla birlikte buna bir çözüm
getirelim ve bu suçları işleyen bütün
vatandaşlarımız, bu mahkemelerde yargılansınlar
veyahut da kaldıralım ki, o zaman, adlî yargı
organında yargılansınlar. 

Şimdi, ben, Sayın Bakana soruyorum:
Tahmin ediyorum bundan iki ay önce, yine Mecliste, Ceza Kanununun
384 üncü maddesini -bu kürsüden, biz her ne
kadar karşı çıkmışsak
da- şu andaki siyasal iktidarın grupları,
oylarıyla, getirdiler, Terörle Mücade Yasasının
kapsamı içerisine koydular. Peki, şimdi neden
çıkarıyorsunuz?.. İki ay önce,
burada, komisyonda görüşüldü; bütün
gruplar, hatta, Sayın Bakan da konuştu ve Terörle
Mücadele Yasasının kapsamı içerisine
bu 384 üncü madde alındı. İşte,
kara, hava, deniz vasıtalarını siyasî
bir amaçla kaçırmak, terör suçu
olarak sayıldı. Peki, acaba, şu Türkiye
Büyük Millet Meclisinde, iki ay önce görüşülüp
de kapsama alınan bir maddenin, iki ay sonra kapsamdan
çıkarılması vaki mi; zannetmiyorum.
Çok uzun müddet bu çatı altında
milletvekili olarak görev yapmış değerli
arkadaşlarım da tamin ediyorum böyle bir usulle
karşılaşmamışlardır, karşılaşmaları
da mümkün değildir. Neden alıyorsunuz; hiç
olmazsa uygulansın; eğer, alınan amaç
gerçekleşmiyorsa, uygulamaya bir çözüm
getiremiyorsa, o zaman, gayet tabiî, bir kanun hükmü,
toplumdaki vatandaşların sorununa çözüm
getiremiyorsa, zaten yürürlükten kendiliğinden
kalkmış olur ve düzeltilmesi gerekir; ama, burada
esefle karşılıyorum ki, alelacele, muhalefeti
hiç dinlemeden -ki, biz komisyonda da buna karşı
çıktık- buraya getirildi; bugünkü
gibi, biz her ne kadar karşı çıkmışsak
da kabul edildi ve devlet güvenlik mahkemeleriyle ilgili
yasanın 9 uncu maddesinin birinci fıkrasının
(a) bendine yazıldı, aynı zamanda da Terörle
Mücadele Yasasının kapsamı içerisine
alındı. 

Şimdi görüyorum ki, iki ay önce
bu yasaların kapsamına alınan Türk Ceza
Kanununun 384 üncü maddesi, bugün, gerek Terörle
Mücadele Yasasının kapsamı gerekse Devlet
Güvenlik Mahkemelerinin Kuruluş ve Yargılama
Usulü Kanununun 9 uncu madde kapsamından çıkarılmak
isteniyor; tasarı bu şekilde düzenlenerek getirilmiş.
Biz, gayet tabiî, bu düzenlemelere, demokratik olmaması
ve şu andaki hukuk sistemine aykırı olması
nedeniyle katılmıyoruz, olumlu ve yerinde de görmüyoruz.

Tasarının 3 üncü maddesinde,
daha önce devlet güvenlik mahkemeleriyle ilgili yasadan
çıkarılan 16 ncı madde -bu, daha önce,
yukarıda belirtmiş olduğum 3842 sayılı
Yasayla devlet güvenlik mahkemeleriyle ilgili yasanın
yürürlükten kaldırılan 16 ncı
maddesi- yeniden düzenlenerek, yasalaştırma
için, tasarı kapsamına alınmış.
Şimdi burada şu şekilde bir düzenleme getirmiş
tasarı: “Devlet Güvenlik Mahkemelerinin görev
alanına giren suçlarda yakalanan veya tutuklanan
şahıs, yakalama veya tutulma yerine en yakın
mahkemeye gönderilmesi için zorunlu süre hariç
en geç 48 saat içinde hâkim önüne
çıkarılır ve sorguya çekilir.”

Şimdi, ikinci fıkrada “Üç
veya daha fazla kişinin bir suça iştiraki suretiyle
toplu olarak işlenen suçlarda, delillerin toplanmasındaki
güçlük veya fail sayısının
çokluğu ve benzeri nedenlerle cumhuriyet savcısı,
bu sürenin 4 güne kadar uzatılmasına yazılı
olarak emir verebilir. Soruşturma bu sürede sonuçlandırılmazsa
cumhuriyet savcısının talebi ve hâkim
kararıyla süre 7 güne kadar uzatılabilir”
deniliyor. Burada da, antidemokratik bir hüküm yer alıyor.

Değerli milletvekili arkadaşlarım,
cumhuriyet savcısı, ceza yargılamasında
taraftır ve sanık hakkında delil toplayarak
ceza davasını açan kişidir ve idarî
yönden de Adalet Bakanlığına bağlıdır.
Böyle, Adalet Bakanının emriyle kamu davası
açan bir makama, kişinin temel hak ve özgürlükleri
üzerinde, nasıl bir gözaltı süresi
uzatma yetkisi verilebiliyor; bunun, demokratikleşmeyle
bir ilgisi, alakası var mı?!. Gerekçe nedir;
gerekçe şu: Delillerin toplanmasındaki güçlük,
sanıkların sayısının çok
olması. Peki, fazla miktarda savcı göndermek
suretiyle bunu gidermek mümkün değil mi? Daha fazla
miktarda savcı görevlendirmek suretiyle, bu sürede,
zamanında soruşturma yapmak mümkün değil
mi? Değerli arkadaşlarım, hukuk sisteminde böyle
bir durum söz konusu değil. Bunlar, olsa olsa, olağanüstü
dönemin ürünleridir; ama, biz, şu anda, olağanüstü
dönemden çıkmışız; siyasal
partiler kurulmuş; iki tane, üç tane seçim
atlatmışız ve demokratik hukuk ortamına
gelmiş bulunuyoruz. Bu hükümleri kime uyguluyoruz;
kendi insanlarımıza, kendi yurttaşlarımıza,
kendi vatandaşlarımıza uyguluyoruz. Bu nedenle,
bu hükmü demokratik olarak görmüyoruz; bunun
düzeltilmesinin veyahut da yasa tasarısından
çıkarılmasının yerinde olduğu
kanısındayız. 

Şimdi, aynı maddeye devam ediyoruz:
“Yakalama, Tutuklama ve Müdafii ile Görüşme”
başlık o. Anayasanın 120 nci maddesine göre
olağanüstü hal ilan edilen bölgelerde yakalanan
veya tutuklanan şahıslar için yukarıdaki
7 günlük süre, cumhuriyet savcısının
talebi ve hâkim kararıyla 10 güne kadar çıkarılır...
Hani biz demokratikleşiyoruz; neden, cezalar, gözaltı
süreleri artıyor?.. Madde gerekçesinde açıklanmış,
Batı standartlarında, 4 gün bu tutuklama. Peki,
7 gün... Efendim, olağanüstü halde 10 gün
uzatılır... Şimdi -biraz sonra geleceğim;
gözaltı süresi 15 güne kadar uzatılabiliyordu;
zaten, onu çok yerinde bir kararla yürürlükten
kaldırdılar; oraya geleceğiz- bu fıkrayı
da demokratikleşmeyle bağdaştıramıyoruz.
Yani, 7 günlük sürenin 10 güne çıkarılmasında,
bilemiyorum gerekçe nedir; gerekçe olarak, olsa
olsa, belki sanık sayısının fazla
olduğu düşünülebilir -gerekçede
belirtilmiyor- ama, yeterli sayıda savcı görevlendirilmek
suretiyle, bu soruşturma, zamanında tamamlattırılabilir
kanısındayız. 

(Mikrofon otomatik cihaz tarafından kapatıldı)

BAŞKAN - Sayın Gürel, konuşmanızı
tamamlayın efendim.

AYHAN GÜREL (Devamla) - Yine, aynı maddenin
çok önemli bir hükmü tasarıda yeniden
düzenlenmiş: Kamu davası açılıncaya
kadar, hâkim, sanık tarafından öğrenilmesini
istemediği hususların kendisine bildirilmesini men
edebilir. Tutukluluk sebebine göre, lüzumu hale göre,
kamu davası açılıncaya kadar, sanık
ile müdafiin görüşmesinde bizzat hâkim
hazır bulunabilir veya naip hâkim veyahut da istinabe
hâkim hazır bulunur... Peki, düşünelim,
sanık avukatı ile tutuklu bulunan kişi ne
görüşecek; yani, avukata, benim hanım nasıl,
çocuklar nasıl, arkadaşlar nasıl, sizler
nasılsınız mı diyecektir?! Hayır
arkadaşlar... Çok antidemokratik bir hüküm.


Yargılamayla ilgili, gerek yakalamada olsun
gerek sorguda olsun, düzenlenmiş 144 üncü
madde var; tasarı onu da yürürlükten kaldırıyor.
Orada şöyle bir düzenleme var: “Yakalanan
veya tutuklu bulunan kişi, vekâletname aranmaksızın,
müdafii ile her zaman ve konuşulanları başkalarının
duyamayacağı bir ortamda görüşebilir.
Bu kişilerin müdafii ile yazışmaları
denetime tabi tutulamaz.” Bu da yürürlükten
kaldırılıyor ve demokratikleşmeyle
hiç alakası olmayan bir hüküm getiriliyor.

Tahmin ediyorum ve umuyorum, bu tasarının
belirtmiş olduğum hükümleri tekrar gözden
geçirilir. En isabetli ve yerinde olan bir kanı,
bu tasarının geri çekilmesidir.

Saygılarımla, teşekkür ediyorum.
(DSP, ANAP ve CHP sıralarından alkışlar)

BAŞKAN - Tasarı üzerinde Demokratik
Sol Parti Grubu adına konuşan Samsun Milletvekili
Sayın Ayhan Gürel'e teşekkür ediyorum.

Sayın milletvekilleri, programımız
gereğince, kalan sürede, grupların sözcülerinin,
hatta bir tek sözcünün dahi konuşmasını
tamamlayabilmesi imkânı yok; o sebeple, kanun tasarı
ve tekliflerini görüşmek için, 23 Ocak
1997 Perşembe günü saat 13.30'da toplanmak üzere,
birleşimi kapatıyorum.



Kapanma Saati: 20.56

B)YAZILI SORULAR VE CEVAPLARI

1. -Hatay Milletvekili Mehmet Sılay'ın,
Cerrahpaşa Tıp Fakültesine ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/1702)

Türkiye Büyük Millet Meclisi
Başkanlığına

Aşağıda yeralan sorularımın
sayın Millî Eğitim Bakanı Mehmet Sağlam
tarafından yazılı olarak yanıtlanmasını
arz ederim.

  Mehmet Sılay

  Hatay

Şüphesiz hepimiz üniversitelerde
ilmin, hukukun ve ahlakın egemen olmasını
istiyoruz.

İstanbul Üniversitesi bünyesinde
bilimsel çalışma ve sağlık hizmetlerinin,
milletimize aksaksız olarak sunulması hepimizin
ortak arzusudur. Ancak yıllardan beri, ulusal basına
da yansıyan çarpıklıkların
ve halkımızı üzen olayların,
üstüne devlet ciddiyetiyle gidilip, sona erdirilmesini
temenni etmekteyiz.

Bu nedenle,

1.  Cerrahpaşa Tıp Fakültesinde,
üniversitenin gelirlerini hangi dernek ve vakıf gaspetmektedir.
Ve buna kim, hangi yetkiyle izin vermektedir?

2.  2547 sayılı Kanunla disiplin yönetmeliğinin
amir hükmü, Dekanlık ile Vakıf Başkanlığının,
asla birarada sürdürülemeyeceğini açıkça
ifade ettiği halde, bu uygulama Cerrahpaşa'da nasıl
ve hangi yetkiyle mümkün olmuştur?

3.  Sokaktaki adama doktorluk ve ihtisas belgesi
vererek bir ilim yuvasına gölge düşürenler
hakkında hangi işlemler yapılmıştır?

4.  International kulüplerin adının
başına “İstanbul Üniversitesi Tıp
Fakültesi” adını, hangi kanun ve yetkiyle
veren ve bununla soyguna ortak olanlara hangi müeyyide uygulanmış,
yahut sorgulanmıştır?

 T.C.

 Millî Eğitim Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.08.0.APK.0.03.01.00-022/215

 Konu : Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
9.12.1996 tarih ve A.01.0.GNS.0.10.00.02-7/1702-4387/12161 sayılı
yazısı.

Hatay Milletvekili Sayın Mehmet Sılay'ın
“Cerrahpaşa Tıp Fakültesine ilişkin”
yazılı soru önergesi incelenmiştir.

1.  Cerrahpaşa Tıp Fakültesinde,
Üniversitenin gelirlerini gaspeden dernek ve vakıf
yoktur.

2. 2547 sayılı Kanun ve Disiplin Yönetmeliğinde
dekanlık ile vakıf başkanlığının,
birarada sürdürülemeyeceğini ifade eden herhangi
bir madde bulunmamaktadır. İstanbul Tıp Fakültesi
Yardım Vakfı ile Cerrahpaşa Tıp Fakültesi
Yardım Vakfı Başkanlıkları,
Vakıfların senetleri gereği dekanlarca yerine
getirilmektedir. Her iki Vakıf da kamu yararına
hizmet eden vakıf statüsünde olduğundan,
Kanunun 59 uncu maddesinin verdiği yetkiye dayanarak Rektör,
her iki dekana bu izni vermiştir.

3.  “Sokaktaki adam” olarak vasıflandırılan
kişi, Sağlık Bakanlığı tarafından
olağan prosedürle ihtisas sınavı yapılmak
üzere Cerrahpaşa Tıp Fakültesine sevk edilmiş
bir kişidir.. Buradaki sorumluluk, belgeleri kabul eden
ve sınava girmesini uygun gören Sağlık
Bakanlığına aittir. Jüri üyelerinin
yaptığı sınav sonucunda kişi sorulara
uygun cevaplar vermiştir. Yapılan soruşturmada
jüri üyelerine bir ceza verilmesi, soruşturma
heyetince uygun görülmemiştir.

4.  İstanbul Tıp Fakültesi Vakfı
ile Türk Lions Vakfı arasında “İstanbul
Tıp Fakültesi Lions Göz Bankası Ticari
İşletmesi” kurulması için müşterek
bir yönetmelik hazırlanmıştır.
Bu işletmenin İstanbul Tıp Fakültesi
Vakfı ortaklığı dışında,
fakülte ile bir organik bağı bulunmamaktadır.

Bu işletme ve kurulan Banka, yasa ve yönetmelikler
çerçevesinde İstanbul Tıp Fakültesi
Göz Hastalıkları Anabilim Dalı hizmet
binasında kira sözleşmesi ile bulunmaktadır.

Bilgilerinize arz ederim.

  Prof. Dr. Mehmet Sağlam

  Millî Eğitim Bakanı


2.-İstanbul Milletvekili Bülent Akarcalı'nın,
Diyarbakır Cezaevinde meydana gelen olayla ilgili olarak
bir soruşturma başlatılıp başlatılmadığına
ilişkin sorusu ve Adalet Bakanı Şevket Kazan'ın
yazılı cevabı (7/1757)

Türkiye Büyük Millet Meclisi
Başkanlığına

Aşağıdaki sorularımın
Adalet Bakanı Sn. Şevket Kazan tarafından
yazılı olarak cevaplandırılmasını
arz ederim.  

  Bülent Akarcalı

  İstanbul

Adalet Bakanlığına bağlı
Diyarbakır Cezaevinde 10 tutuklunun başına
vurularak öldürüldüğü haber ve iddiaları
ile ilgili olarak,

1.  Bakanlığınız ne gibi
soruşturma başlatmıştır?

2.  Aradan geçen iki aylık sürede
ne yapılmıştır?

3.  Bakanlığınızın
güvencesi altında olması gereken bir yerde
insanların katledilmesini nasıl yorumluyorsunuz?

 T.C.

 Adalet Bakanlığı 20.1.1997

 Bakan : 594


Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
ifadeli, 16.12.1996 tarihli A.01.0.GNS.0. 10.00.02-7/1157-4604/12726
sayılı yazınız.

İlgi yazınız ekinde alınan
ve İstanbul Milletvekili Bülent Akarcalı tarafından
verilen ve yazılı olarak cevaplandırılması
istenen soru önergesine verilen cevap iki nüsha halinde
ekte sunulmuştur.

Bilgilerinize arz ederim.

  Şevket Kazan

  Adalet Bakanı

Sayın Bülent Akarcalı 

İstanbul Milletvekili

TBMM

Bakanlığıma yöneltilen ve
yazılı olarak cevaplandırılması
istenilen 7/1757 Esas No.lu soru önergesinin cevabı
aşağıda belirtilmiştir.

Soru önergesine konu olan, Diyarbakır
E Tipi Kapalı Cezaevinde 24.9.1996 günü meydana
gelen olayla ilgili olarak yaptırılan inceleme sonucunda;

- 24 hükümlü ve tutuklu hakkında
Diyarbakır Cumhuriyet Başsavcılığının
1996/572 Esas sayılı dosyasında 1996/1960
sayılı iddianameyle, cezaevi yönetimine karşı
ayaklanma, nasi ızrar, güvenlik görevlilerine
müessir fiil, kanunun suç saydığı
fiilleri övmekten dolayı aynı yer asliye ceza
mahkemesine açılan kamu davasının
devam ettiği,

- Olayla ilgili olarak E Tipi Cezaevi Müdürü
ile iki müdür yardımcısı, bir infaz
koruma başmemuru ve iki infaz koruma memuru haklarında
10.12.1996 tarihli Hz:1996/7551, Esas : 1996/3442 ve 1996/2083
sayılı iddianame ile Diyarbakır Asliye Ceza
Mahkemesine darp suçundan kamu davası açıldığı,
27 personel hakkında ise 1996/7551 Hz. sayı ile
takipsizlik kararı verildiği; ilgili Cumhuriyet başsavcısı
ile Cumhuriyet savcısı haklarında 2802 sayılı
Hâkimler ve Savcılar Kanunu hükümleri dairesinde
yapılan gerekli soruşturma işlemlerinin sürdüğü,

- 23.10.1996 tarihinde Diyarbakır Cumhuriyet
Başsavcılığınca 65 zabıta
mensubu hakkında “görevi ihmal, kanunun ve zaruretin
tayin ettiği sınırı aşarak katil
kastı olmaksızın faili gayrimuayyen bir şekilde
müessir fiil sonucu ölüme sebebiyet vermek suçlarından”,
eylemin, mülkî görevin ifası sırasında
işlenmesi sebebiyle soruşturmaların 4 Şubat
1329 tarihli Memurin Muhakematı Hakkında Kanunu
Muvakkat hükümlerine göre Diyarbakır İl
İdare Kurulunca yapılmak üzere evrakın
tefrik edilip, merciine gönderildiği, ancak Diyarbakır
İl İdare Kurulunca sanıklara atılı
suçun kovuşturmasının adlî görev
cümlesinden olduğu gerekçesiyle 19.12.1996 gün
ve 1996/149 sayı ile görevsizlik kararı verildiği,
bunun üzerine Diyarbakır Cumhuriyet Başsavcılığınca
ilgililer hakkında 1996/8615 Hazırlık, 1996/3635
Esas, 1996/478 No.lu iddianame ile Diyarbakır Ağır
Ceza Mahkemesine kamu davası açıldığı,

- Bahsi geçen olay sonrası ölenlerin
muayene ve otopsi işlemlerini yapması için
göreve davet edilmesine rağmen bilirkişilikten
imtina eden Adlî Tıp Şube Müdürünün
görevden uzaklaştırıldığı
ve ayrıca hakkında disiplin cezası tayinine
yönelik işlemlere devam edildiği,

anlaşılmıştır.

- Diğer taraftan, Bakanlığımın
sevk ve idaresi altındaki cezaevlerinde, hangi nedenle
olursa olsun herhangi bir ölüm olayının
meydana gelmesi, elbette arzu edilecek bir durum değildir.
Tüm ölüm olaylarında mutlak surette adlî
ve idarî soruşturma açılmaktadır.
Ancak, edinilen tecrübeler göstermektedir ki; bu tür
ölüm olayları terör suçlarından
tutuklu ve hükümlü olanlarca yaratılan provokasyonlar
dahilinde direnme ve isyan olayları sonucunda olmaktadır.
Buna rağmen, Bakanlığımda asayişin
bozulmasına yönelik bütün bu olaylarda azamî
surette ihtiyatlı davranılmakta, eylemden vazgeçilmesi
için büyük çaba sarfedilmektedir. Olaylar
cezaevi personelinin kontrolünden çıkmadıkça,
güvenlik güçleri cezaevine davet edilmemektedir.
Fiili direnme ya da isyan olayları kontrolden çıktığında
zorunlu olarak müdahalede bulunmak gerekmektedir. Ölüm
veya yaralanmalar da güvenlik kuvvetlerince güç
kullanılan bu olaylar sonucunda meydana gelmektedir.

Bakanlığımda cezaevlerinde, hem
asayiş ve güvenliğin bozulmaması hem de
direnme ve isyan olaylarının nedenlerinin ortadan
kaldırılması için gerekli tedbirler
alınmaktadır.

Bilgilerinize arz ederim.

  Şevket Kazan

  Adalet Bakanı

3. -Rize Milletvekili Ahmet Kabil'in, Karadeniz
Bölgesinde bulunan liman ve havaalanlarına ilişkin
sorusu ve Ulaştırma Bakanı Ömer Barutçu'nun
yazılı cevabı (7/1800)

Türkiye Büyük Millet Meclisi
Başkanlığına

Aşağıdaki sorularımın
Sayın Ulaştırma Bakanı tarafından
yazılı olarak cevaplandırılması
için gereğini saygılarımla arz ederim.
 18.12.1996

  Ahmet Kabil

  Rize

Soru 1 : Karadeniz Bölgesinde Zonguldak'tan
Hopa'ya kadar;

a)  Kaç liman var? Yıllık kapasiteleri
nedir ve nerelerdedir?

b)  Kaç balıkçı barınağı
var? Yıllık kapasiteleri nedir ve nerelerdedir?

Soru 2 : 7 nci 5 yıllık planda bu liman
ve balıkçı barınaklarına ilaveler
nelerdir? Aynı planda halen faaliyette olan limanlarımızdan
hangilerine ne kapasite ilavesi düşünülüyor?

Soru 3 : Halen inşaatları devam eden
limanlarımızın mahmuz, yanaşma, idare
ve sosyal tesislerin inşaatlarını hangi yıllarda
bitirmeyi düşünüyor sunuz?

Soru 4 : a)  Zonguldak'tan Sarp'a kadar halen faaliyette
olan hava alanlarının kapasitelerini artırmayı
düşünüyor musunuz?

b)  7 nci 5 yıllık planda nerelerde
havaalanı yapmayı düşünüyor
sunuz? Kapasiteleri nelerdir?

 T.C.

 Ulaştırma Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.11.0.APK.0.10.01/21.E/-112-1261

 Konu : Rize Milletvekili Ahmet Kabil'in

 Yazılı soru önergesi

Türkiye Büyük Millet Meclisi
Başkanlığına

İlgi : TBMM Başkanlığının
26.12.1996 gün ve  A.01.0.GNS.0.10.00.02-4751/13036 sayılı
yazısı.

Rize Milletvekili Ahmet Kabil'in Bakanlığıma
yönelttiği 7/1800-4706 sayılı yazılı
soru önergesinin cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Rize Milletvekili Ahmet Kabil'in 7/1800-4706 sayılı
yazılı soru önergesi ve cevabı

Sorular :

1.  Karadeniz Bölgesinde Zonguldak'tan Hopa'ya
kadar;

a)  Kaç liman var? Yıllık kapasiteleri
nedir ve nerelerdedir?

b)  Kaç balıkçı barınağı
var? Yıllık kapasiteleri nedir ve nerelerdedir?

2.  7 nci 5 yıllık planda bu liman
ve balıkçı barınaklarına ilaveler
nelerdir? Aynı planda halen faaliyette olan limanlarımızdan
hangilerine ne kapasite ilavesi düşünülüyor?

3.  Halen inşaatları devam eden limanlarımızın
mahmuz, yanaşma, idare ve sosyal tesislerin inşaatlarını
hangi yıllarda bitirmeyi düşünüyor
sunuz?

4. a)  Zonguldak'tan Sarp'a kadar halen faaliyette
olan hava alanlarının kapasitelerini artırmayı
düşünüyor musunuz?

b)  7 nci 5 yıllık planda nerelerde
havaalanı yapmayı düşünüyor
sunuz? Kapasiteleri nelerdir?

Cevaplar (1) :

Zonguldak-Hopa kıyı şeridindeki
Ulaştırma Limanları :

1.  Zonguldak Limanı : Yıllık
kapasitesi konusunda kesin bilgi olmamakla birlikte 1996 yılında
410.000 ton yük hareketi olmuştur.

2.  Bartın Limanı : Yıllık
kapasitesi konusunda kesin bilgi olmamakla birlikte 1996 yılında
440.000 ton yük hareketi olmuştur.

3.  Amasra Limanı : Yıllık kapasitesi
konusunda kesin bilgi olmamakla birlikte 1996 yılında
30.000 ton yük hareketi olmuştur.

4. İnebolu  Limanı : Yıllık
ortalama kapasitesi 1.2 Milyon Ton/Yıl olup, aynı
anda 2 adet gemi, 40-50 adet balıkçı motoru
ile çok sayıda tekne yanaşabilir.

5.  Samsun Limanı : Limanın gemi tutma
kapasitesi 13-15, gemi kabul kapasitesi 1130 gemi/Yıl,
yükleme boşaltma kapasitesi 2.300.000.- Ton/Yıl,
stoklama kapasitesi (Kapalı) 192.000 Ton, açık
saha kapasitesi 8.556.000.- Ton/Yıl, limanda kapalı
alan 12.019 m2'dir. Ayrıca
limana 100-125 adet balıkçı motoru yanaşabilir.

6.  Giresun Limanı : 1394 Ton/Yıl

7.  Trabzon Limanı : 3838 Ton/Yıl

8.  Rize Limanı : Rize balıkçı
barınağı limana dönüştürülmüş
olup, inşaat halen devam etmektedir.

9.  Hopa Limanı : 1394 Ton/Yıl

BARINAĞIN İSMİ VE KAPASİTESİ

1.  Kilimli Balıkçı Barınağı
: 100 adet balıkçı teknesi

2.  Hisarönü (Filyos) Balıkçı
Barınağı : 150 adet balıkçı
teknesi

3.  Tarlaağzı Bartın Balıkçı
Barınağı : 75 adet balıkçı
teknesi

4.  Kurucaşile  Balıkçı
Barınağı : 75 adet balıkçı
teknesi ve 1500-2000 tonluk yük gemileri yanaşabilir.

5.  Tekkeönü Balıkçı
Barınağı : 25 adet balıkçı
teknesi

6.  Cide Balıkçı Barınağı
: 400 adet balıkçı motoru, çekek yerinden
ise 20-25 balıkçı teknesi yararlanabilir.

7.  Cide İlyasbey Balıkçı
Barınağı :  60 adet muhtelif boyda balıkçı
motoru

8.  Doğanyurt Balıkçı Barınağı
: 130-140 adet balıkçı teknesi

9.  Özlüce Balıkçı
Barınağı : 80 adet balıkçı
motoru

10. Gemiciler Evrenye Balıkçı
Barınağı : 70 adet muhtelif boyda balıkçı
motoru

11.  Abana Balıkçı Barınağı
: 100-110 adet balıkçı motoru, çekek
yerine ise 35-40 adet balıkçı motoru yanaşmaktadır.

12.  Bozkurt İlişi Balıkçı
Barınağı : 60 adet muhtelif boyda balıkçı
motoru

13.  Türkeli Balıkçı Barınağı
: 100 adet muhtelif boyda balıkçı motoru

14.  Helaldı Balıkçı
Barınağı : 60 adet muhtelif boyda balıkçı
motoru

15.  Ustaburun Balıkçı Barınağı
: Yük motorları ve balıkçı motorları,
çekek yerinden ise 20-25 adet balıkçı
motoru yararlanmaktadır.

16.  Sinop Balıkçı Barınağı
: 150 balıkçı teknesi, çekek yerinden
ise 35-40 adet balıkçı teknesi yararlanmaktadır.

17.  Gerze  Balıkçı Barınağı
: 20-25 adet balıkçı motoru, çekek
yerinden ise 20-25 adet balıkçı teknesi yararlanmaktadır.

18.  Yakakent Balıkçı Barınağı
: 100-110 adet balıkçı motoru, çekek
yerinden ise 80-90 sandal yararlanmaktadır.

19.  Samsun Balıkçı Barınağı
: 90 adet muhtelif boyda balıkçı motoru

20.  Dereköy Balıkçı Barınağı
: 160 adet muhtelif boyda balıkçı motoru

21.  Terme Yalımahallesi Balıkçı
Barınağı : 15 adet muhtelif boyda balıkçı
motoru

22.  Ünye Balıkçı Barınağı
: 500-600 adet balıkçı motoru

23.  Fatsa Balıkçı Barınağı
: 300 adet balıkçı ve yük motoru

24.  Bolaman Balıkçı Barınağı
: 110 adet balıkçı motoru, çekek yerinde
ise 20-25 adet balıkçı motoru yararlanmaktadır.

25.  Yalıköy Balıkçı
Barınağı : 100 adet balıkçı
teknesi, çekek yerinden ise 15-20 balıkçı
motoru ve 20-30 sandal yararlanmaktadır.

26.  Mersinköy Balıkçı
Barınağı : 60-65 adet balıkçı
motoru, çekek yerinden ise 20 adet büyük balıkçı
motoru, 30 sandal yararlanmaktadır.

27.  Efirli Balıkçı Barınağı
: 70 adet muhtelif boyda balıkçı motoru

28.  Gülyalı Balıkçı
Barınağı : 130 adet balıkçı
motoru, çekek yerinden ise 40-45 adet balıkçı
teknesi yararlanmaktadır.

29.  Bulancak Balıkçı Barınağı
: 100 adet küçük, 40 adet büyük tekne
yararlanmaktadır.

30.  Tirebolu Balıkçı Barınağı
: 2 adet gemi, 82 adet balıkçı motoru

31.  Görele Balıkçı Barınağı
: 40-50 adet balıkçı teknesi

32.  Beşikdüzü Balıkçı
Barınağı : 40-50 adet küçük,
10 adet büyük balıkçı teknesi

33.  Çarşıbaşı Balıkçı
Barınağı : 100 adet küçük,
50 adet büyük tekne

34.  Yoroz Balıkçı Barınağı
: 78 adet balıkçı motoru

35.  Akçaabat Balıkçı
Barınağı : 40 adet küçük, 30
adet büyük tekne

36.  Faroz Balıkçı Barınağı
: 100 küçük, 10 büyük tekne

37.  Yomra Balıkçı Barınağı
: 40-50 adet küçük, 20 adet büyük balıkçı
teknesi

38.  Aralıklı Balıkçı
Barınağı : 50-60 adet küçük,
10 adet büyük balıkçı teknesi

39.  Sürmene Yeniay Balıkçı
Barınağı : 100 adet küçük,
5 adet büyük balıkçı teknesi

40.  Of Balıkçı Barınağı
: 70 adet balıkçı motoru

41.  Fındıklı Yeniköy Kanlıdere
Balıkçı Barınağı : 100
adet balıkçı motoru

42.  Rize Balıkçı Barınağı
: 80 adet balıkçı teknesi, 16 adet balıkçı
motoru

43.  Çayeli Balıkçı Barınağı
: 50 adet büyük ve küçük tekne

44.  Pazar Kirazlık Balıkçı
Barınağı : 50 adet balıkçı
teknesi, 30 adet büyük balıkçı
teknesi

45.  Ardeşen Balıkçı Barınağı
: 100 adet balıkçı motoru, 1 adet 150 tonluk
koster

46.  Arhavi Balıkçı Barınağı
: 30 adet küçük, 10 adet büyük balıkçı
motoru

47.  Kemalpaşa Balıkçı
Barınağı : 70 adet küçük balıkçı
teknesi, 5 adet balıkçı motoru

Cevap 2 : Karadeniz kıyılarında
gelecekte gerçekleştirilmesi planlanan projelere
ait bilgiler aşağıda verilmiştir.

1.  Ordu Limanı : 1997 Yılı
Yatırım Programımızda yer almış
olup öncelikle fizibilite etüdleri hazırlanacaktır.

2. Sinop Limanı : 1997 Yılı
Yatırım Programımızda yer almış
olup öncelikle fizibilite etüdleri hazırlanacaktır.

3.  İnebolu Limanı Tevsiî II.
Kısım İnşaatı : 1997 Yılı
Yatırım Programımızda yer almış
olup; öncelikle fizibilite etüdleri hazırlanacaktır.

4.  Filyos Limanı : Yap-İşlet-Devret
Modeliyle gerçekleştirilmek üzere ilana çıkılmış
olup, ihalesi 14 Nisan 1997 tarihinde yapılacaktır.
Liman kapasitesi 25 Milyon Ton/Yıl'dır.

5.  Hopa Limanı Tevsiatı : Gelecekte
Karadeniz Ekonomik İşbirliği çerçevesinde
yük trafiğinin gerektirmesi halinde Hopa Limanının
tevsii gündeme gelebilecektir.

6.  Samsun Limanı Tevsiatı : Gelecekte
Karadeniz Ekonomik İşbirliği çerçevesinde
yük trafiğinin gerektirmesi halinde Samsun Limanının
tevsii gündeme gelebilecektir.

Cevap 3 : 1.  İnebolu Limanı Kapasite
Artırımı

İnşaatın tamamı 1997 yılı
içinde bitirilecektir.

2.  Rize Limanı

İnşaatın tamamı 1997 yılı
içinde bitirilecektir.

3.  Hopa Limanı

İnşaatın tamamı 1997 yılı
içinde bitirilecektir.

Cevap 4 : 

Ordu İli :  Ünye Havaalanı : İhalesi
Ordu Valiliğince yapılan ve 1030x30 m. pist, 75x18
m. taksirut, 60x30 m. aprondan oluşan alt yapı uçuş
üniteleri inşaatı devam etmektedir.

Gülyalı Havaalanı : Ordu Gülyalı'da
yapımı planlanan havaalanı gelişim
etüdü ihalesi yapılmış olup, 1996
tarihinde tamamlanacaktır.

Samsun İli :

Samsun Havaalanı : 1620x45 m. pist, 124x18
m. taksirut ve 100x50 m. aprondan oluşan mevcut havaalanı
ihtiyaca yetmemektedir.

Samsun-Çarşamba Havaalanı : 1994
yılında kredili olarak anahtar teslimi ihalesi yapılmış
olan havaalanının inşaatına başlanmıştır.
Havaalanında, 3000x45 m. pist, 290x24 m. taksirut ve 288x100
m. apron, terminal binası ile diğer hizmet binaları
planlanmıştır.

Sinop İli :

Sinop Havaalanı : 1370 m. olan mevcut pist
boyunun 1650 m.'ye uzatılması işi ihale edilmiş
olup inşaatı devam etmektedir.

Trabzon İli :

Trabzon Havaalanı : 2640x45 m. pist, 1771x24
m. paralel taksirut, 218x22,50 m. bağlantı taksirutu
ve 100x95 m. aprona sahip mevcut havaalanında dış
hatlar terminal binası inşaatı devam etmektedir.

Zonguldak İli :

Çaycuma Havaalanı : 1800x30 m. pist,
75x18 m. bağlantı taksirutu, 56x39 m. aprondan oluşan
alt yapı uçuş ünitelerinden oluşan
havaalanında terminal binası ve hizmet binaları
inşaatı devam etmektedir.

4. -Rize Milletvekili Ahmet Kabil'in, Karadeniz
Bölgesinde bulunan barajlara ilişkin sorusu ve Enerji
ve Tabiî Kaynaklar Bakanı M. Recaî Kutan'ın
yazılı cevabı (7/1801)


Türkiye Büyük Millet Meclisi
Başkanlığına

Aşağıdaki sorularımın
Sayın Enerji ve Tabiî Kaynaklar Bakanı tarafından
yazılı olarak cevaplandırılması
için gereğini saygılarımla arz ederim.
 18.12.1996

  Ahmet Kabil

  Rize

Zonguldak'tan Sarp'a kadar halen faaliyette olan
enerji ve sulamaya yönelik hangi barajlar vardır?
Kapasiteleri nedir?

7 nci 5 yıllık planda aynı bütçede
yapmayı düşündüğünüz
hangi barajlar vardır? Kapasiteleri ne olacaktır?
Hangi tarihlerde başlayıp, bitirilmesi düşünülüyor?

 

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.15.0.APK.0.23-300-93-1075

 Konu : Yazılı soru önergesi


Türkiye Büyük Millet Meclisi
Başkanlığına

İlgi : TBMM Başkanlığının
26.12.1996 gün ve  A.01.0.GNS.0.10.00.02-4793/13037 sayılı
yazısı.

Rize Milletvekili Sayın Ahmet Kabil'in tarafıma
tevcih ettiği ve Türkiye Büyük Millet Meclisi
İçtüzüğünün 99 uncu maddesi
gereğince cevaplandırılması istenen 7/1801
esas no.lu yazılı soru önergesi ile ilgili
bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı


Rize Milletvekili Sayın Ahmet Kabil'in
yazılı soru önergesi ve cevabı (7/1801-1407)

Soru :

Zonguldak'tan Sarp'a kadar halen faaliyette olan
enerji ve sulamaya yönelik hangi barajlar vardır?
Kapasiteleri nedir?

7 nci 5 yıllık planda aynı bütçede
yapmayı düşündüğünüz
hangi barajlar vardır? Kapasiteleri ne olacaktır?
Hangi tarihlerde başlayıp, bitirilmesi düşünülüyor?

Cevap :

DSİ Genel Müdürlüğünce
gerçekleştirilen tesisler, akarsu havzası
bazında ele alındığından hangi
ilçe sınırı içinde yeraldığını
belirlemek mümkün olmamaktadır. Ancak tüm
prjeler mümkün olduğunca hangi il sınırları
içinde daha çok yayıldığı
ve yer aldığı hususları dikkate alınarak
aşağıdaki tablolar düzenlenmiştir.

I.  Karadeniz sahilinde Zonguldak'tan Sarp'a kadar
işletme halinde olan barajlar;

Barajın Adı İli         
         Amacı           Kapasitesi                   

Gülüç Zonguldak İçmesuyu
7 hm3/yıl

Karaçomak Kastamonu Su+içmesuyu 2600
ha+3 hm3/yıl

Hasan Uğurlu Samsun Enerji 1217 Gwh/yıl

Suat Uğurlu Samsun Enerji+sulama 83 312 ha/273
Gwh/yıl

Germeçtepe Kastamonu Sulama 968 ha

Kozlu Zonguldak İçmesuyu 19 hm3/yıl

Çakmak  Samsun İçmesuyu 126
hm3/yıl

Altınkaya  Samsun Enerji 1632 Gwh/yıl

Derbent Samsun Sulama+enerji 47 727 ha+257 Gwh/yıl

Beyler  Kastamonu Sulama 6121 ha

Çatık Kastamonu San. suyu 0,5 hm3/yıl

Kızılcapınar Zonguldak Su+içmesuyu
928 ha+26 hm3/yıl



II.  Karadeniz sahilinde Zonguldak'tan Sarp'a kadar
inşaatı devam eden barajlar;

Barajın Adı İli         
         Amacı           Kapasitesi                   

Karadere Kastamonu Sulama 6449 ha

Kulaksızlar Kastamonu Sulama 5128 ha

Erfelek Samsun Sulama+içmesuyu 3594 ha 5 hm3/yıl

Vezirköprü Samsun Sulama 9657 ha

Saraydüzü Sinop Sulama 4110 ha

Dodurga Sinop Sulama 624 ha

Topçam Ordu Enerji 491 Gwh/yıl

Demirözü Bayburt Sulama 1458 ha

Koruluk Gümüşhane Sulama 3302 ha

Köse Gümüşhane Sulama 4198 ha

Kürtün Gümüşhane Enerji
K. güç 85 MW 0. üretim:

                 1986 Gwh/yıl

Güzelce Tokat Sulama 4737 ha


III.  Karadeniz sahilinde Zonguldak'tan Sarp'a kadar
henüz ihale edilememiş barajlar;

Barajın Adı İli         
         Amacı           Kapasitesi                   

Derinöz Samsun Sulama 5000 ha

19 Mayıs Samsun Sulama 1700 ha

Bezirgan Kastamonu Sulama 2506 ha

Oyrak Kastamonu Sulama 2076 ha

Kırık Kastamonu Sulama 8320 ha

Obrucak Kastamonu Sulama 10275 ha

Taşköprü Kastamonu Sulama 5293 ha

Kirazlıköprü Kastamonu Sulama 8061
ha

Boyabat Sinop Enerji K.Güç: 513 MW

   O.Üretim : 1468 Gwh/yıl

Deriner Artvin Enerji K.Güç : 670 MW

   O. Üretim: 2115 Gwh/yıl

Çekerek (Süreyya Bar..) Tokat Sulama
18000 ha

Atasu Trabzon İçmesuyu 91,25 hm3/yıl

IV.  Karadeniz sahilinde Zonguldak'tan Sarp'a kadar
1997 programına alınan barajlar;

Proje Adı İli Karakteristik

Yusufeli Barajı Artvin Depolama   : 2130 hm3

ve HES  Kurulu güç  : 540 MW

  Ort. Üretim  : 1705 Gwh/yıl

Artvin Barajı Artvin Depolama   : 167 hm3

ve HES  Kurulu güç  : 300 MW

  Ort. Üretim  : 1026 Gwh/yıl

Borçka Barajı Artvin Depolama   : 419
hm3

ve HES  Kurulu güç  : 300 MW

  Ort. Üretim  : 1039 Gwh/yıl

Muratlı Barajı Artvin Depolama   :
75 hm3

ve HES  Kurulu güç  : 115 MW

  Ort. Üretim  : 444 Gwh/yıl


V.  Zonguldak-Sarp arasındaki Karadeniz kıyı
şeridinde yapımı planlanan tesisler ve etüt
kademeleri;

   Toplam

 Baraj HES Kurulu Güç Toplam Yıllık
Enerji Üretimi

 (Adet) (Adet)    (MW)       (Gwh)     Etüd
Kademesi

 6 12 1.179 3.818 Planlama

 2 3 209 616 Master Plan

 26 44 1.410 4.929 Ön İnceleme

 34 59 2.798 9.363

Ön inceleme kademesinde etüd edilen 26
barajdan 2 tanesi içmesuyu amaçlı olup, yıllık
38 hm3 su temin edilecektir.

Tabloda yeralan projelerin teknik ve ekonomik yapılırlıklarının
tamamlanmasından sonra kesin prjeleri hazırlanacaktır.
Yapımları ise DSİ Genel Müdürlüğünün
uygulama programlarının hazırlanmaları
arasında dikkate alınacaktır.

5. -Sinop Milletvekili Metin Bostancıoğlu'nun,
Sinop-Durağan İlçesi, Sofular Köyü,
Kışla Mahallesi İlkokulunun öğretmen
lojmanı ihtiyacına ilişkin sorusu ve Millî
Eğitim Bakanı Mehmet Sağlam'ın yazılı
cevabı (7/1804)

Türkiye Büyük Millet Meclisi
Başkanlığına

Aşağıdaki sormun Sayın Millî
Eğitim Bakanı tarafından yazılı
olarak cevaplandırılmasının teminini
saygı ile dilerim. 

  Metin Bostancıoğlu

  Sinop

Soru : Sinop İli, Durağan İlçesi,
Sofular Köyü, Kışla Mahallesinde ilkokulun
lojmanı olmadığı ve köyde oturacak
ev de bulunmadığından öğretmenimiz,
ilçeden bir miktar yolu arabayla, geri kalan kısmını
da günde üç kilometre yürüyerek gidip
gelmektedir.

Yağmur ve karlı havalarda, ham yolda çamur,
yürümeye imkân vermeyecek bir durum almakta ve
hayatı çekilmez hale getirmektedir. Bu şartlarda
Millî Eğitim hizmeti veren köyümüzün
vefakâr öğretmenini kutluyorum.

Sayın Millî Eğitim Bakanımız
bu köye öğretmen lojmanı yapılması
için 1997 yılı programına alınmasını
düşünüyorlar mı? Yoksa, kıt
ekonomik imkânlarla hizmet veren öğretmenimizin
bu şekilde çalışma mahkumiyetinin devamını
mı arzuluyorlar? YİBO ne zaman bitecek? Bu çileye
ne zaman son verilecek?

 T.C.

 Millî Eğitim Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.08.0.APK.0.03.01.00-022/217

 Konu : Soru önergesi

Türkiye Büyük Millet Meclisi
Başkanlığına

İlgi : Türkiye Büyük Millet
Meclisi Başkanlığının 26.12.1996
tarih ve  A.01.0.GNS.0.10.00. 02-7/1804-4717/13084 sayılı
yazısı.

Sinop Milletvekili Sayın Metin Bostancıoğlu'nun
“Sinop-Durağan İlçesi, Sofular Köyü
Kışla Mahallesi ilkokulunun öğretmen lojmanına
ilişkin” yazılı soru önergesi incelenmiştir.

Sinop-Durağan İlçesi, Sofular Köyü
Kışla Mahallesine lojman yapımı, 1997
Yılı İlköğretim Kurumları
Yapım Programı hazırlanırken dikkate
alınacaktır. Durağan ilçe merkezine yapılmakta
olan YİBO inşaatının fizikî gerçekleşmesi
% 25 olup, bitirilebilmesi için 1997 yılı
birim fiyatlarına göre 90 Milyar TL. ödeneğe
ihtiyaç vardır.

Arz ederim.

  Prof. Dr. Mehmet Sağlam

  Millî Eğitim Bakanı

6. -Muğla Milletvekili Zeki Çakıroğlu'nun,
Yatağan ve Yeniköy Termik Santrallerine ilişkin
sorusu ve Enerji ve Tabiî Kaynaklar Bakanı M. Recai
Kutan'ın cevabı (7/1806)

Türkiye Büyük Millet Meclisi
Başkanlığına

Delaletinizle aşağıdaki sorularımın
Enerji ve Tabiî Kaynaklar Bakanı Sayın Recai
Kutan tarafından yanıtlanması için
yazılı soru önergemin işleme konulmasını
arz ederim.

  Saygılarımla.

  Zeki Çakıroğlu

  Muğla

1.  16.12.1996 tarihli Yeni Asır Gazetesinde
“Santraller için gönderilen para ortadan kayboldu”
haberi yayınlanmıştır.

Sorular : a)  Dünya Bankasından Muğla
İli hudutlarındaki Yatağan, Yeniköy Termik
Santralleri için para gönderilmiş midir?

b)  Miktarları ne kadardır?

c)  Bu para gönderilmişse gazetede yayınlanan
haber doğru mudur?

d)  Desülfürizasyon sistem yapımları
neden başlatılmamıştır?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.15.0.APK.0.23-300-95-1077

 Konu : Yazılı soru önergesi

Türkiye Büyük Millet Meclisi
Başkanlığına

İlgi : TBMM Başkanlığının
26.12.1996 gün ve  A.01.0.GNS.0.10.00.02-4797/13112 sayılı
yazısı.

Muğla Milletvekili Sayın Zeki Çakıroğlu'nun
şahsıma tevcih ettiği 7/1806 esas no.lu yazılı
soru önergesi ile ilgili bilgiler hazırlanarak ekte
sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Muğla Milletvekili Sayın Zeki Çakıroğlu'nun
yazılı soru önergesi ve cevabı (7/1808-4722)

16.12.1996 tarihli Yeni Asır Gazetesinde “Santraller
için gönderilen para ortadan kayboldu” haberi
yayınlanmıştır.

Soru : a)  Dünya Bankasından Muğla
İli hudutlarındaki Yatağan, Yeniköy Termik
Santralleri için para gönderilmiş midir?

b)  Miktarları ne kadardır?

Cevap : a,b.)  Muğla İli hudutlarındaki
Yatağan, Yeniköy ve Kemerköy Termik Santrallarına
Çevre Yönetmelikleri uyarınca baca gazı
desülfurizasyon tesisleri kurulması teminen fizibilite
etüdleri yapılmış ve finansmanın
sağlanması için Dünya Bankasına
 başvurulmuştur.

İlk etapta Kemerköy T.S. Baca Gazı
Desülfürizasyon Tesisi finansmanının sağlanması
yönünde Dünya Bankası ile bir ön mutabakat
sağlanmış olmakla birlikte Dünya Bankası
Kredisi kesinlik kazanmamıştır.

Soru : Bu para gönderilmişse gazetede
yayınlanan haber doğru mudur?

Cevap : Gazete haberi doğru değildir. Gerçekleşmemiş
bir kredi görüşmesi olayı yanlış
haber yapılmıştır.

Soru : Desülfürizasyon sistem yapımları
neden başlatılmamıştır?

Cevap : Yatağan Baca Gazı Desülfürizasyon
Tesisi için % 100 kredili olarak uluslararası ihaleye
çıkılmış olup, 12.10.1993 tarihinde
alınan tekliflerin değerlendirilmesi neticesi seçilen
BİSCHOFF/GÜRİŞ konsorsiyumu ile 16.9.1994
tarihinde sözleşme imzalanmıştır.
Sözleşme bedeli 77,7 Milyon ABD $'dır.

Yatağan Baca Gazı Desülfürizasyon
Tesisi Projesinin iç ve dış harcamalarını
% 100 karşılamak üzere EDC-KANADA Kredi kuruluşundan
25 Milyon ABD $ ihracat kredisi, Almanya Devlet Kredi Kuruluşu
KFW'dan 61 Milyon DM'ı Devlet Kredisi, 33,1 Milyon DM'ı
ticarî kredi olmak üzere toplam 94,1 Milyon DMkredi
temin edilmiştir. Hazine Müsteşarlığı
ile kreditörler arasında kredi anlaşmaları
imzalanmıştır. 61 Milyon DM Almanya Devlet
Kredisinin tahsisine ilişkin Türkiye-Almanya Mali İşbirliği
Anlaşması çerçevesinde hazırlanarak
imzalanan kredi anlaşmasının yürürlüğe
girmesi için Bakanlar Kurulu Kararı gerekmektedir.

Yatağan Baca Gazı Desülfürizasyon
Tesisi, kredi anlaşmasının yürürlüğe
girmesini müteakip 26 ay sürede tamamlanacaktır.

Kemerköy Baca Gazı Desülfürizasyon
Tesisi için Hazine Müsteşarlığınca
uygun görüldüğü şekilde % 100 kredili
olarak uluslararası ihaleye çıkılmış,
30.3.1993 tarihinde alınan tekliflerin değerlendirilmesi
sonucu BABCOCK&WİLCOX/GAMA Konsorsiyumu ile 21.12.1993
tarihinde Anlaşma Protokolu düzenlenmiştir.

Kemerköy Termik Santralının işletilmesi
konusunda ortaya çıkan belirsizlikler nedeniyle
Baca Gazı Desülfürizasyon Tesisi ihalesinin sonuçlandırılması
gecikmiş ve yurdumuzun artan enerji ihtiyacının
karşılanmasında Kemerköy Termik Santralının
çevre sorunları yaratmadan, işletmeye alınmasının
önem arzetmesi dikkate alınarak, neticede 15.11.1996
tarihinde ihaleyi kazanan Konsorsiyum ile sözleşme
imzalanmıştır.

Kemerköy Baca Gazı Desülfürizasyon
Tesisi sözleşmesi kredi anlaşmasının
yürürlüğe girmesini müteakip yürürlüğe
girecek olup, 32 ay sürede tamamlanacaktır.

Yüklenici Konsorsiyum ABN-AMRO BANK-ABD'den
temin ettiği kredi teklifi Hazine Müsteşarlığına
iletilmiş olup, Kredi müzakereleri sürdürülmektedir.

Yeniköy Baca Gazı Desülfürizasyon
Tesisi yapımı için 15.11.1996 tarihinde uluslararası
ihaleye çıkılmış olup son teklif
verme tarihi 20.2.1997 günü olarak belirlenmiştir.

Yeniköy Baca Gazı Desülfürizasyon
Tesisi Projesinin finansmanı, Avrupa Yatırım
Bankası ve KFW kaynaklarından sağlanacaktır.

Avrupa Yatırım Bankasından sağlanan
40 milyon ECU'lük krediye ilişkin anlaşma 30.9.1996
tarih ve 96/8567 sayılı Bakanlar Kurulu Kararı
ile onaylanmıştır.

Projenin bakiye finansman ihtiyacı ile ilgili
olarak Türkiye ile Almanya arasında 15.12.1996 tarihinde
imzalanan ve Bakanlar Kurulunun 11.9.1996 tarih ve 96/8520 sayılı
Kararı ile onaylanan 1995 yılı Malî
İşbirliği Anlaşmasından 35 Milyon
DM'a kadar kredi tahsis edilmesi öngörülmüştür.

Tahmini ihale bedeli 65 Milyon ABD $ olan Yeniköy
Baca Gazı Desülfürizasyon Tesisi Projesi, sözleşmenin
yürürlüğe girmesini müteakiben 32 ay sürede
tamamlanacaktır.

7. -Manisa Milletvekili Hasan Gülay'ın,
Ege tütün piyasasına ilişkin sorusu ve
Devlet Bakanı Nafiz Kurt'un yazılı cevabı
(7/1825)

Türkiye Büyük Millet Meclisi
Başkanlığına

Aşağıdaki sorumun Tekel'den sorumlu
Sayın Bakan tarafından yazılı olarak
cevaplandırılması hususunu bilgilerinize
arz ederim.

Saygılarımla.  25.12.1996

  Hasan Gülay

  Manisa

Ege tütün üreticisi 1996 yılı
ürününü kaldırmış, balya
işlemlerini bitirmiş, Tekel'de tespit çalışmalarını
tamamlamıştır. Tüccar kesimi de tesbite
başlamış olup çalışmalar
devam etmektedir.

Sorular :

1.  Tüm Ege bölgesinde 110 000 ailenin
geçim kaynağı olan 1997 yılı Ege
Tütün Piyasasını mübarek Ramazan
Bayramından önce açmayı düşünüyor
musunuz? Bu konuda Tekel'in bir çalışması
bulunmakta mıdır?

2.  Bayram öncesi piyasanın açılarak
tütün üreticisine avans verilmesini de uygun buluyor
musunuz?

 T.C.

 Devlet Bakanlığı 21.1.1997

 Sayı : B.02.007-28/090

Türkiye Büyük Millet Meclisi
Başkanlığına

İlgi : 10.1.1997 gün ve A.01.0.GNS.0.10.00.02-7/1825-4772/13287
sayılı yazınız.

İlgide kayıtlı yazınız
ekinde alınan Manisa Milletvekili Sayın Hasan Gülay'ın
Ege Tütün Piyasasına ilişkin yazılı
soru önergesi incelenmiş olup;

1.  Tütün piyasası, ekincinin menfaatı
gözönüne alınarak Bayram sonu açılması
düşünülmektedir.

2.  Tütün alımları kontrata
bağlanmadan avans verilmesi mümkün görülmemektedir.

Bilgilerinize arz ederim.

  Devlet Bakanı

  Nafiz Kurt

8.-Ağrı Milletvekili M. Sıddık
Altay'ın, Ağrı İlinin köylerindeki
kapalı okulların açılmasına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1853)

Türkiye Büyük Millet Meclisi
Başkanlığına

Aşağıdaki sorumun Millî Eğitim
Bakanı tarafından sözlü olarak cevaplandırılmasını
arz ederim.

Saygılarımla.

  Mehmet Sıddık Altay

  Ağrı

Soru  1 : Ağrı merkez ve ilçelerinde
toplam kaç adet köy okulu kapalıdır.
Kapalı olmasının nedenleri nelerdir? Bu kapalı
okulların öğretime açılabilmesi
için ne gibi tedbirler düşünüyorsunuz?
Ayrıca okulu kapalı köylerdeki öğrencilerin
öğrenimleri için ne gibi tedbirler alıyorsunuz?

 T.C.

 Millî Eğitim Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.08.0.APK.0.03-01.00-022/216

 Konu : Soru önergesi

Türkiye Büyük Millet Meclisi
Başkanlığına

İlgi : TBMM Başkanlığının
10.5.1996 tarih ve  A.01.GNS.0.10.00.02-7/1853-1615/4426  sayılı
yazısı.

Ağrı Milletvekili Sayın M. Sıddık
Altay'ın “Ağrı İlinin köylerindeki
kapalı okulların açılmasına
ilişkin” sözlü soru önergesi incelenmiştir.

Ağrı İlinde 1996-1997 öğretim
yılında öğrenci azlığı,
öğretmensizlik ve güvenlik nedeniyle toplam 92 köy
okulu öğrenime kapalıdır.

Bu okullardaki çocuklarımız
4 yatılı ilköğretim bölge okulundan
faydalanmaktadırlar. 1996 yılı programıyla
da herbiri 310 kapasiteli 3 adet yatılı ilköğretim
bölge okulu yapılmaktadır.

1996 yılı atama dönemi içerisinde
İl'e çeşitli branşlardan 614 öğretmen
atanmıştır.

Arz ederim.

  Prof. Dr. Mehmet Sağlam

  Millî Eğitim Bakanı

9.-Sinop Milletvekili Kadir Bozkurt'un, Sinop'ta
nükleer santral kurulması ile ilgili bir projenin
olup olmadığına ilişkin sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı  (7/1861)

Türkiye Büyük Millet Meclisi
Başkanlığına

Aşağıdaki sorularımı
Enerji ve Tabiî Kaynaklar Bakanı tarafından
sözlü olarak cevaplandırılmasına
delaletlerinizi arz ederim.

  Saygılarımla,

  Kadir Bozkurt

  TBMMBaşkanlık Divanı Üyesi

  Sinop

Soru 1 : Sinop'ta nükleer santral kurulacak
mıdır?

Soru 2 : Bu konuda bir çalışma
var mıdır?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon
21.1.1997

 Kurulu Başkanlığı

 Sayı : B.15.0.APK.0.23-300-94

 Konu : Yazılı soru önergesi


Türkiye Büyük Millet Meclisi
Başkanlığına

İlgi : a) TBMM Başkanlığının
23.5.1996 tarih ve  A.01.0.GNS.0.10.00.02-1956 sayılı
yazısı.

b) TBMM Başkanlığının
10.1.1997 tarih ve  A.01.0.GNS.0.10.00.02-7/1861-1702/4550 sayılı
yazısı.

Sinop Milletvekili Sayın Kadir Bozkurt'un
tarafıma tevcih ettiği ve ilgi a'da kayıtlı
6/136-1702 esas no.lu sözlü sooru önergesi cevabı
30 Ekim 1996 tarih ve B.15.0.APK.0.23.3001492-17170 sayılı
yazımız ile Parlamento ile ilişkilerden sorumlu
Devlet Bakanlığına iletilmiştir.

TBMMBaşkanlığından alınan
ilgi b'de kayıtlı yazıda ise, sözkonusu
sözlü soru önergesinin TBMM İçtüzüğünün
98 inci maddesi gereğince üç birleşim içinde
cevaplandırılmadığı gerekçesiyle
7/1861-1702 esas no.lu yazılı soru önergesine
çevrildiği Bakanlığıma bildirilmiştir.

Bahse konu soru önergesi ile ilgili bilgiler
hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Sinop Milletvekili Sayın Kadir Bozkurt'un
yazılı soru önergesi ve cevabı (7/1861-1702
esas no.lu)

Soru 1 : Sinop'ta nükleer santral kurulacak
mıdır?

Soru 2 : Bu konuda bir çalışma
var mıdır?

Cevap 1. 2:  Ülkemizde nükleer santraller
ile ilgili çalışmalara başlanması
ile birlikte, dört ünitelik bir nükleer santralın
kurulabileceği “Mersin-Akkuyu Mevkiî”, ilk
nükleer santral yeri olarak tespit edilmiş, bütün
çalışmalar tamamlanmış ve inşaata
hazır hale getirilmiş olup, TEAŞ (Türkiye
Elektrik Üretim-İletim A.Ş.) tarafından
18 Aralık tarihli Resmi Gazetede ihale iki alternatifli
olarak ilana çıkmıştır.

1976-1986 yılları arasında ikinci
nükleer santral yeri için Sinop ile İğneada
arasındaki sahil şeridinde yapılan çalışmalar
ve gerekli araştırmalar sonucunda, İğneada
güneyi ile Sinop-İnceburun Meviindeki deniz fenerinin
doğusu, uygun aday yerler olarak tespit edilmişlerdir.

Sinop-İnceburun'da nükleer santral kurulmasına
yönelik olarak yapılan çalışmalar,
1986 yılından itibaren durdurulmuş olup, bu
konuda bugüne kadar herhangi bir çalışma
yapılmamıştır.



TUTANAĞIN SONU

 

 




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












