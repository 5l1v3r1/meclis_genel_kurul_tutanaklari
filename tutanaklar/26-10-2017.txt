



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
14’üncü Birleşim
26 Ekim 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ordu Milletvekili Seyit Torun’un,
belediye başkanlarının istifalarına ilişkin gündem dışı konuşması
2.- Diyarbakır Milletvekili Feleknas
Uca’nın, Ezidilerin maruz kaldığı sorunlara ilişkin gündem dışı konuşması
3.- Kahramanmaraş Milletvekili İmran
Kılıç’ın, cana kıyma ve intihara ilişkin gündem dışı konuşması
III.- AÇIKLAMALAR
1.- İstanbul Milletvekili Didem Engin’in,
tüm partilere emeklilerin bekledikleri intibak düzenlemesinin bir an evvel
yapılması çağrısında bulunduğuna ilişkin açıklaması
2.- Çorum Milletvekili Lütfiye İlksen
Ceritoğlu Kurt’un, Çorum’da yürütülen “Laçin’de Fırsat Var Projesi”ne ilişkin
açıklaması
3.- İstanbul Milletvekili Serap Yaşar’ın,
Zeytinburnu Belediyesine bağlı Kente Uyum biriminde mültecilere yönelik
entegrasyon çalışmalarına ilişkin açıklaması
4.- Mersin Milletvekili Hüseyin Çamak’ın,
Uluslararası Şeffaflık Derneğinin 2016 Yolsuzluk Algı Endeksinde Türkiye’nin
75’inci sırada yer aldığını açıkladığına ilişkin açıklaması
5.- Adıyaman Milletvekili Behçet
Yıldırım’ın, HDP Eş Genel Başkanı Selahattin Demirtaş’ın kitabı “Seher”in
halktan büyük ilgi gördüğüne ve halkı 4 Kasım Cumartesi günü Beylikdüzü TÜYAP
Kitap Fuarı’nda yapılacak imza gününe davet ettiğine ilişkin açıklaması
6.- Kayseri Milletvekili Sami Dedeoğlu’nun,
dijital arşivciliğin öneminin arttığına ve Dünya Görsel İşitsel Miras Günü’nde
etkinlik gösteren tüm kuruluşları saygıyla selamladığına ilişkin açıklaması
7.- İzmir Milletvekili Kerem Ali
Sürekli’nin, 26 Ekim Hasta Hakları Günü’ne ilişkin açıklaması
8.- İstanbul Milletvekili Gamze Akkuş
İlgezdi’nin, 8 Mart 2012’den bugüne terör saldırılarında kaybedilen asker ve
polislerle ilgili sorusuna Millî Savunma Bakanı Nurettin Canikli’nin cevabına
ilişkin açıklaması
9.- Bursa Milletvekili Ceyhun İrgil’in,
Sağlık Bakanlığına ek atama sözünün bir an evvel yerine getirilmesini
beklediğine ilişkin açıklaması
10.- Mersin Milletvekili Hacı Özkan’ın,
esnafın kullanacağı işletme kredisi limitinin artırıldığına ve esnafın yükünü
hafifletecek vergiler konusunda da çok ciddi iyileşmelerin gerçekleşeceğine
ilişkin açıklaması
11.- Erzurum Milletvekili İbrahim
Aydemir’in, Nevzat Kösoğlu’nun Erzurum’un sembol isimlerinden olduğuna ilişkin
açıklaması
12.- Adana Milletvekili Elif Doğan
Türkmen’in, Türkiye’de işsizlik oranının en yüksek olduğu kentler arasında olan
Adana’nın bu sorununun giderilmesi anlamında bir proje olup olmadığını öğrenmek
istediğine ilişkin açıklaması
13.- İstanbul Milletvekili Mahmut Tanal’ın,
İstanbul’un Üsküdar ilçesinin sorunlarına ilişkin açıklaması
14.- Denizli Milletvekili Kazım Arslan’ın,
devlete ve millete zarar veren müşteri ve kâr garantili yap-işlet-devret
projelerinden vazgeçilmesi gerektiğine ilişkin açıklaması
15.- Samsun Milletvekili Erhan Usta’nın,
Tekirdağ’ın Saray ilçesinde sel sularına kapılarak şehit olan askere Allah’tan
rahmet dilediğine, 25 Ekim Ziya Gökalp’in vefatının 93’üncü yıl dönümüne ve 29
Ekim Cumhuriyet Bayramı’nı kutladığına ilişkin açıklaması
16.- Muş Milletvekili Ahmet Yıldırım’ın,
Şırnak Milletvekili Ferhat Encu’ya tedavi için hastaneye götürülmesi sırasında
kelepçe takılmak istenmesine ve Meclis Başkanlığının bu konuyla ilgili tutumuna
ilişkin açıklaması
17.- Ankara Milletvekili Levent Gök’ün, 29
Ekim Cumhuriyet Bayramı’nı kutladığına, Türkiye’de “adalet” kavramının giderek
yara aldığına ve tutuklamaların sanıklar için âdeta bir ceza aracına dönüştüğüne
ilişkin açıklaması


18.- Amasya Milletvekili Mehmet Naci
Bostancı’nın, 29 Ekim Cumhuriyet Bayramı’nı kutladığına, Tekirdağ’da sele
kapılarak şehit olan askere Allah’tan rahmet dilediğine, 25 Ekim Ziya Gökalp’in
vefatının 93’üncü, 10 Ekim Nevzat Kösoğlu’nun vefatının 4’üncü yıl dönümüne
ilişkin açıklaması
19.- Muş Milletvekili Ahmet Yıldırım’ın,
muhalefetin sözünün topluma ulaştırılmaması için yapılan süre kısıtlaması
kuralının iktidarı da süre yetmeme gerçekliğiyle karşı karşıya bıraktığına
ilişkin açıklaması
20.- Ankara Milletvekili Levent Gök’ün, CHP
grup başkan vekilliği görevini Sakarya Milletvekili Engin Özkoç’a devrettiğine
ve herkese teşekkür ettiğine ilişkin açıklaması
21.- Muş Milletvekili Ahmet Yıldırım’ın,
CHP Grubunun seçilen Başkanlık Divanı adayları ile grup başkan vekillerini
tebrik ettiklerine ve Ankara Milletvekili Levent Gök’e bundan sonraki siyasi
hayatında başarılar dilediklerine ilişkin açıklaması
22.- İstanbul Milletvekili Filiz
Kerestecioğlu Demir’in, CHP Grubunun seçilen Başkanlık Divanı adayları ile grup
başkan vekillerini tebrik ettiklerine ve Ankara Milletvekili Levent Gök’e
bundan sonraki siyasi hayatında başarılar dilediklerine ilişkin açıklaması
23.- Amasya Milletvekili Mehmet Naci
Bostancı’nın, CHP Grubunun seçilen Başkanlık Divanı adayları ile grup başkan
vekillerini tebrik ettiklerine ve Ankara Milletvekili Levent Gök’e bundan
sonraki siyasi hayatında başarılar dilediklerine ilişkin açıklaması
24.- Samsun Milletvekili Erhan Usta’nın,
CHP Grubunun seçilen Başkanlık Divanı adayları ile grup başkan vekillerini
tebrik ettiklerine ve Ankara Milletvekili Levent Gök’e bundan sonraki siyasi
hayatında başarılar dilediklerine ilişkin açıklaması
25.- Sakarya Milletvekili Engin Özkoç’un,
CHP grup başkan vekili seçilmesi nedeniyle teşekkür ettiğine ilişkin açıklaması
26.- Orman ve Su İşleri Bakanı Veysel
Eroğlu’nun, CHP Grubunun seçilen Başkanlık Divanı adayları ile grup başkan
vekillerini tebrik ettiklerine ve Ankara Milletvekili Levent Gök’e bundan
sonraki siyasi hayatında başarılar dilediklerine ilişkin açıklaması
27.- Amasya Milletvekili Mehmet Naci
Bostancı’nın, Adıyaman Milletvekili Behçet Yıldırım’ın 367 sıra sayılı Kanun
Tasarısı’nın 2’nci maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
28.- Van Milletvekili Lezgin Botan’ın,
Van’ın Özalp ilçesine bağlı merkez köylerden birinde askerî kolluk güçlerince
bir eve yapılanlarla ilgili olarak Hükûmet yetkililerinin bir soruşturma açıp
açmayacaklarını öğrenmek istediğine ilişkin açıklaması


IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, tutuklu milletvekillerinin tedaviye kelepçeli götürülmeleri
meselesinin uzun zamandır sorun olduğuna ve bu konuda Meclis Başkanıyla bir
görüşme yapacağına ilişkin konuşması
2.- Oturum Başkanı TBMM Başkan Vekili
Pervin Buldan’ın, Başkanlık Divanı olarak Cumhuriyet Halk Partisinin yapmış
olduğu seçim neticesinde göreve yeni seçilenlere ve görevi bırakanlara
başarılar dilediklerine ilişkin konuşması
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, İzmir Milletvekili Aytun
Çıray’ın üyesi bulunduğu siyasi partiden istifasına ilişkin önerge yazısı
(4/112)
B) Çeşitli İşler
1.- Başkanlıkça, Genel Kurulu ziyaret eden
Pakistan-Türkiye Parlamentolar Arası Dostluk Grubu Başkanı, Ticaret ve Tekstil
Bakanı Muhammad Pervaiz Malik ve beraberindeki heyete “Hoş geldiniz.” denilmesi
VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet
Meclisinin gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Hatay Milletvekili Mehmet Necmettin Ahrazoğlu
ve arkadaşları tarafından Hatay ilinin sorunlarının araştırılarak alınması
gereken önlemlerin belirlenmesi amacıyla verilmiş olan (10/235) esas numaralı
Meclis Araştırması Önergesi’nin ön görüşmelerinin Genel Kurulun 26 Ekim 2017
Perşembe günkü birleşiminde yapılmasına ilişkin önerisi
2.- HDP Grubunun, 26/10/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan Vekili
Muş Milletvekili Ahmet Yıldırım tarafından, Türkiye’de biri israftan diğeri
tasarruf ve yoksullaşmadan oluşan iki suretli ekonomik durumun araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak ön görüşmelerinin 26
Ekim 2017 Perşembe günkü birleşiminde yapılmasına ilişkin önerisi ilişkin
önerisi
3.- CHP Grubunun, 26/10/2017 tarihinde
Ankara Milletvekili Murat Emir ve arkadaşları tarafından, Ankaralıların ortak
mülki niteliği EGO hangarlarının ihalesini alan Pasifik-Çiftay Ortaklığının
alanda yapacağını duyurduğu projenin incelenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak ön görüşmelerinin 26 Ekim 2017 Perşembe günkü
birleşiminde yapılmasına ilişkin önerisi
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Helal Akreditasyon Kurumu Kuruluş ve
Görevleri Hakkında Kanun Tasarısı (1/886) ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu (S. Sayısı: 501)
2.- Türkiye Cumhuriyeti ile Nijer
Cumhuriyeti Arasında Savunma Sanayi İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/661) ile Millî Savunma Komisyonu ve Dışişleri
Komisyonu Raporları (S. Sayısı: 325)
3.- Türkiye Cumhuriyeti Hükümeti ile Büyük
Britanya ve Kuzey İrlanda Birleşik Krallığı Hükümeti Arasında Savunma ile
İlgili Gizlilik Dereceli Bilginin Korunması Konusunda Güvenlik Anlaşmasının
Onaylanmasının Uygun Bulunduğuna Dair Kanun Tasarısı (1/735) ve Dışişleri
Komisyonu Raporu (S. Sayısı: 479)
4.- Türkiye Cumhuriyeti Hükümeti ile Büyük
Britanya ve Kuzey İrlanda Birleşik Krallığı Hükümeti Arasında Askeri İş Birliği
Çerçeve Anlaşmasının Onaylanmasının Uygun Bulunduğuna Dair Kanun Tasarısı
(1/509) ve Dışişleri Komisyonu Raporu (S. Sayısı: 142)
5.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma ve Eki Protokolün Onaylanmasının Uygun Bulunduğuna
Dair Kanun Tasarısı (1/691) ve Dışişleri Komisyonu Raporu (S. Sayısı: 361)
6.- Türkiye Cumhuriyeti Hükümeti ile Katar
Devleti Hükümeti Arasında Deniz Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı (1/729) ve Dışişleri Komisyonu Raporu (S.
Sayısı: 477)
7.- Türkiye Cumhuriyeti Hükümeti ile Bosna
Hersek Bakanlar Konseyi Arasında Bilim ve Teknolojide İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/667) ve Dışişleri
Komisyonu Raporu (S.Sayısı:463)
8.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu (S. Sayısı: 457)
9.- Türkiye Cumhuriyeti Hükümeti ile
Birleşmiş Milletler Mülteciler Yüksek Komiserliği Arasında Ev Sahibi Ülke
Anlaşması ile Anlaşmada Değişiklik Yapılmasına İlişkin Notaların Onaylanmasının
Uygun Bulunduğuna Dair Kanun Tasarısı (1/787) ve Dışişleri Komisyonu Raporu (S.
Sayısı: 461)
10.- Türkiye Cumhuriyeti Hükümeti ile Katar
Devleti Hükümeti Arasında Eğitim Alanında İşbirliği Anlaşması ile Notaların Onaylanmasının
Uygun Bulunduğuna Dair Kanun Tasarısı (1/723) ve Dışişleri Komisyonu Raporu (S.
Sayısı: 464)
11.- Türkiye Cumhuriyeti Hükümeti ile Nijer
Cumhuriyeti Hükümeti Arasında Ormancılık Alanında İşbirliği Anlaşmasının Onaylanmasının
Uygun Bulunduğuna Dair Kanun Tasarısı (1/630) ve Dışişleri Komisyonu Raporu (S.
Sayısı: 367)
12.- Türkiye Cumhuriyeti Hükümeti ile Tunus
Cumhuriyeti Hükümeti Arasında Ormancılık ve Su Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/631) ve Dışişleri
Komisyonu Raporu (S. Sayısı: 368)
13.- Türkiye Cumhuriyeti Hükümeti ile
Yunanistan Cumhuriyeti Hükümeti Arasında Ormancılık Alanında Mutabakat Zaptının
Onaylanmasının Uygun Bulunduğuna Dair Kanun Tasarısı (1/633) ve Dışişleri
Komisyonu Raporu (S. Sayısı: 369)
14.- Türkiye Cumhuriyeti Çevre ve Orman
Bakanlığı ile Irak Cumhuriyeti Tarım Bakanlığı Arasında Orman ve Ormancılık Araştırmaları
Alanlarında Mutabakat Zaptının Onaylanmasının Uygun Bulunduğuna Dair Kanun
Tasarısı (1/635) ve Dışişleri Komisyonu Raporu (S. Sayısı: 370)
15.- Çiftçilik Amaçlarıyla Beslenen
Hayvanların Korunmasına Dair Avrupa Sözleşmesinin Onaylanmasının Uygun
Bulunduğu Hakkında Kanun Tasarısı (1/647) ve Dışişleri Komisyonu Raporu (S.
Sayısı: 371)
16.- Türkiye Cumhuriyeti Hükümeti ile
Romanya Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/703) ve Dışişleri Komisyonu
Raporu (S. Sayısı: 373)
17.- Havaaraçlarında İşlenen Suçlar ve
Diğer Bazı Eylemlere İlişkin Tokyo Sözleşmesini Tadil Eden Protokolün
Onaylanmasının Uygun Bulunduğuna Dair Kanun Tasarısı (1/469) ve Dışişleri
Komisyonu Raporu (S. Sayısı: 374)
18.- Yasa Dışı, Kayıt Dışı ve Düzenlenmemiş
Balıkçılığı Önleme, Caydırma ve Ortadan Kaldırmaya Yönelik Liman Devleti Tedbirlerine
Dair Anlaşmanın Onaylanmasının Uygun Bulunduğuna Dair Kanun Tasarısı (1/471)
ile Çevre Komisyonu ve Dışişleri Komisyonu Raporları (S. Sayısı: 375)
19.- 2001, Gemilerdeki Zararlı Organik
Tutunma Önleyici Sistemlerin Kontrolüne İlişkin Uluslararası Sözleşmeye
Katılmamızın Uygun Bulunduğuna Dair Kanun Tasarısı (1/562) ile Çevre Komisyonu
ve Dışişleri Komisyonu Raporları (S. Sayısı 376)
20.- Türkiye Cumhuriyeti Hükümeti ve Gabon
Cumhuriyeti Hükümeti Arasında İkili Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı (1/685) ve Dışişleri Komisyonu Raporu (S.
Sayısı: 379)
21.- Türkiye Cumhuriyeti Hükümeti ile
Bosna-Hersek Bakanlar Kurulu Arasında Yolcu ve Eşyanın Karayoluyla Uluslararası
Taşınmasına İlişkin Anlaşma ve Notaların Onaylanmasının Uygun Bulunduğuna Dair
Kanun Tasarısı (1/705) ve Dışişleri Komisyonu Raporu (S. Sayısı: 382)

VIII.- OYLAMALAR
1.- (S. Sayısı: 367) Türkiye Cumhuriyeti
Hükümeti ile Nijer Cumhuriyeti Hükümeti Arasında Ormancılık Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
2.- (S. Sayısı: 368) Türkiye Cumhuriyeti
Hükümeti ile Tunus Cumhuriyeti Hükümeti Arasında Ormancılık ve Su Alanında
İşbirliği Anlaşmasının Onaylanmasının Uygun Bulunduğuna Dair Kanun Tasarısı’nın
oylaması
3.- (S. Sayısı: 369) Türkiye Cumhuriyeti
Hükümeti ile Yunanistan Cumhuriyeti Hükümeti Arasında Ormancılık Alanında Mutabakat
Zaptının Onaylanmasının Uygun Bulunduğuna Dair Kanun Tasarısı’nın oylaması
4.- (S. Sayısı: 370) Türkiye Cumhuriyeti
Çevre ve Orman Bakanlığı ile Irak Cumhuriyeti Tarım Bakanlığı Arasında Orman ve
Ormancılık Araştırmaları Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı’nın oylaması
5.- (S. Sayısı: 371) Çiftçilik Amaçlarıyla
Beslenen Hayvanların Korunmasına Dair Avrupa Sözleşmesinin Onaylanmasının Uygun
Bulunduğu Hakkında Kanun Tasarısı’nın oylaması
6.- (S. Sayısı: 373) Türkiye Cumhuriyeti
Hükümeti ile Romanya Hükümeti Arasında Ormancılık Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
7.- (S. Sayısı: 374) Havaaraçlarında
İşlenen Suçlar ve Diğer Bazı Eylemlere İlişkin Tokyo Sözleşmesini Tadil Eden
Protokolün Onaylanmasının Uygun Bulunduğuna Dair Kanun Tasarısı’nın oylaması
8.- (S. Sayısı: 375) Yasa Dışı, Kayıt Dışı
ve Düzenlenmemiş Balıkçılığı Önleme, Caydırma ve Ortadan Kaldırmaya Yönelik
Liman Devleti Tedbirlerine Dair Anlaşmanın Onaylanmasının Uygun Bulunduğuna
Dair Kanun Tasarısı’nın oylaması
9.- (S. Sayısı: 376) Gemilerdeki Zararlı
Organik Tutunma Önleyici Sistemlerin Kontrolüne İlişkin Uluslararası Sözleşmeye
Katılmamızın Uygun Bulunduğuna Dair Kanun Tasarısı’nın oylaması
IX.- YAZILI SORULAR VE CEVAPLARI
1.- İzmir Milletvekili Mustafa Ali
Balbay’ın, eğitim kurumlarında kadın ve erkek mescidi bulunmasını öngören
yönetmelik değişikliğine ilişkin sorusu ve Milli Eğitim Bakanı İsmet Yılmaz’ın
cevabı (7/15423)
2.- Bingöl Milletvekili Hişyar Özsoy’un,
Bingöl’de özel bir sürücü kursunun ruhsatının iptal edilerek kapatılmasına
ilişkin sorusu ve Milli Eğitim Bakanı İsmet Yılmaz’ın cevabı (7/15424)
3.- İstanbul Milletvekili Filiz
Kerestecioğlu Demir’in, Çanakkale Bayramiç’te bir lisede görevli Kur’an dersi
öğretmeninin öğrencilere şiddet uyguladığı iddiasına ilişkin sorusu ve Milli
Eğitim Bakanı İsmet Yılmaz’ın cevabı (7/15425)
4.- İzmir Milletvekili Atila Sertel’in,
TEOG sınavlarına ve fen ve anadolu liselerinin kontenjanlarının azaldığı
iddialarına ilişkin sorusu ve Milli Eğitim Bakanı İsmet Yılmaz’ın cevabı
(7/15426)
5.- Ankara Milletvekili Murat Emir’in, yurt
dışında bulunan Bakanlığa bağlı okullara ilişkin sorusu ve Milli Eğitim Bakanı
İsmet Yılmaz’ın cevabı (7/15427)
6.- Ankara Milletvekili Levent Gök’ün,
Ankara Haymana Mesleki ve Teknik Anadolu Lisesi binasının tadilatına ilişkin
sorusu ve Milli Eğitim Bakanı İsmet Yılmaz’ın cevabı (7/15428)
7.- İstanbul Milletvekili Mustafa Sezgin
Tanrıkulu’nun, bir anadolu imam hatip lisesi tarafından hazırlanan broşürdeki
bazı ifadelere ilişkin sorusu ve Milli Eğitim Bakanı İsmet Yılmaz’ın cevabı (7/15429)
8.- Aydın Milletvekili Metin Lütfi
Baydar’ın, İzmir’in Buca ilçesinde bulunan bir ilkokulun kapatılmasına ilişkin
sorusu ve Milli Eğitim Bakanı İsmet Yılmaz’ın cevabı (7/15431)
9.- Ordu Milletvekili Seyit Torun’un, Ordu
ili ve ilçelerinde ilk ve ortaöğretim başarı oranına, sınıf öğretmeni kadrosu
dışında yapılan görevlendirmelere ve eğitimde yaşanan sorunların incelenmesi ve
çözümüne ilişkin sorusu ve Milli Eğitim Bakanı İsmet Yılmaz’ın cevabı (7/15432)
10.- Şırnak Milletvekili Leyla Birlik’in,
Cizre’de Dicle Nehri kenarındaki bir parkta bulunan ağaçların kesilmesine
ilişkin sorusu ve Orman ve Su İşleri Bakanı Veysel Eroğlu’nun cevabı (7/15434)
11.- Antalya Milletvekili Niyazi Nefi
Kara’nın, Düden ve Kurşunlu şelalelerinin kuruduğuna dair tespitlere ve
sebeplerinin araştırılmasına ilişkin sorusu ve Orman ve Su İşleri Bakanı Veysel
Eroğlu’nun cevabı (7/15435)
12.- Niğde Milletvekili Ömer Fethi
Gürer’in, yurtlarda sağlık ve güvenlik tedbirlerinin artırılması amacıyla
hazırlanan yönergenin 2019 yılına ertelenmesine ve mevzuata uymadığı tespit
edilen yurtlarla ilgili işlemlere ilişkin sorusu ve Milli Eğitim Bakanı İsmet
Yılmaz’ın cevabı (7/15756)
13.- İstanbul Milletvekili Mahmut Tanal’ın,
yeni eğitim müfredatı ile yapılan değişikliklere ilişkin sorusu ve Milli Eğitim
Bakanı İsmet Yılmaz’ın cevabı (7/15758)
14.- İzmir Milletvekili Murat Bakan’ın,
Bakanlığın ve bağlı kurum ve kuruluşların İzmir’e yönelik devam eden ve
yapılacak olan yatırımlarına ilişkin sorusu ve Milli Eğitim Bakanı İsmet
Yılmaz’ın cevabı (7/15759)
15.- Bursa Milletvekili Orhan Sarıbal’ın,
Bursa’nın Kestel ilçesinde bulunan Deliçay Deresi üzerinden aktarım hatları
çekilerek OSB’ye su tahsisine ilişkin sorusu ve Orman ve Su İşleri Bakanı
Veysel Eroğlu’nun cevabı (7/15761)

16.- Mersin Milletvekili Aytuğ Atıcı’nın,
Mersin’in Silifke ilçesine bağlı Yeşilovacık Mahallesi’nde Orman ve Su İşleri
Bakanlığına ait alanın özel bir şirkete kiralanmasına, yapılan inşaat
çalışmalarına ve bazı iddialara ilişkin Başbakandan sorusu ve Orman ve Su
İşleri Bakanı Veysel Eroğlu’nun cevabı (7/15779)
17.- Ordu Milletvekili Seyit Torun’un,
Ordu’da görevli bir ilçe milli eğitim müdürünün tasarrufları ile ilgili bazı
iddialara ilişkin sorusu ve Milli Eğitim Bakanı İsmet Yılmaz’ın cevabı
(7/15867)
18.- Mersin Milletvekili Durmuş Fikri
Sağlar’ın, Mersin’in Silifke ilçesinde bir ilkokul müdürünün bir öğretmene
tacizde bulunduğuna dair iddianın soruşturulmasına Kaymakamlığın izin
vermemesine ve okullardaki taciz vakalarına ilişkin sorusu ve Milli Eğitim
Bakanı İsmet Yılmaz’ın cevabı (7/15868)
19.- Mardin Milletvekili Erol Dora’nın,
Türkiye’de ambalajlı su sektöründeki büyümeye, firmaların denetimine ve
vatandaşların sağlık koşullarına uygun suya erişiminin sağlanmasına ilişkin
sorusu ve Orman ve Su İşleri Bakanı Veysel Eroğlu’nun cevabı (7/15869)
20.- Niğde Milletvekili Ömer Fethi
Gürer’in, Niğde’nin Ulukışla ilçesine bağlı Çanakçı Köyü’nün sulama göleti
ihtiyacına ilişkin sorusu ve Orman ve Su İşleri Bakanı Veysel Eroğlu’nun cevabı
(7/15870)
21.- Giresun Milletvekili Bülent Yener
Bektaşoğlu’nun, TRT’de ve bazı özel televizyon kanallarında Türk bayrağından
elde edilen 15 Temmuz logosunun kullanılmasına ilişkin Başbakandan sorusu ve
Başbakan Yardımcısı Bekir Bozdağ’ın cevabı (7/15915)
22.- İstanbul Milletvekili Mahmut Tanal’ın,
Şanlıurfa’da bazı Devlet okullarında ailelerden kayıt parası talep edildiği
iddialarına ilişkin sorusu ve Milli Eğitim Bakanı İsmet Yılmaz’ın cevabı
(7/15954)
23.- İstanbul Milletvekili Garo Paylan’ın,
İstanbul’da bir ilkokulda kız çocuklarına gelinlik benzeri kıyafetler
giydirilmesi olayının incelenmesine ilişkin sorusu ve Milli Eğitim Bakanı İsmet
Yılmaz’ın cevabı (7/15955)
24.- Giresun Milletvekili Bülent Yener
Bektaşoğlu’nun, yeni müfredat değişikliğinin Atatürk ilke ve inkılapları ile
laiklik ilkesi karşısındaki durumuna ilişkin sorusu ve Milli Eğitim Bakanı
İsmet Yılmaz’ın cevabı (7/16232)
25.- Giresun Milletvekili Bülent Yener
Bektaşoğlu’nun, yeni ilköğretim ve lise müfredatı taslağını hazırlayan kurula
ve görüş alınan kişi ve kuruluşlara ilişkin sorusu ve Milli Eğitim Bakanı İsmet
Yılmaz’ın cevabı (7/16233)
26.- Afyonkarahisar Milletvekili Burcu
Köksal’ın, yeni müfredatta Din Kültürü ve Ahlak Bilgisi dersinin kapsamında
yapılan değişikliklere ilişkin sorusu ve Milli Eğitim Bakanı İsmet Yılmaz’ın cevabı
(7/16234)
27.- Ankara Milletvekili Levent Gök’ün,
Polatlı Beştepe Mesleki ve Teknik Anadolu Lisesi’nin taşınma gerekçesine
ilişkin sorusu ve Milli Eğitim Bakanı İsmet Yılmaz’ın cevabı (7/16235)
28.- Uşak Milletvekili Özkan Yalım’ın,
öğretmenlere 3600 ek gösterge verilmesine yönelik bir çalışma yapılıp
yapılmadığına ilişkin sorusu ve Milli Eğitim Bakanı İsmet Yılmaz’ın cevabı
(7/16236)
29.- Van Milletvekili Lezgin Botan’ın,
Ankara ilindeki Mehmet Akif Ersoy Mesleki Teknik Anadolu Lisesi’nin
taşınmasının nedenine ve sahip olduğu değerli arazilerin akıbetine ilişkin
sorusu ve Milli Eğitim Bakanı İsmet Yılmaz’ın cevabı (7/16237)
30.- Niğde Milletvekili Ömer Fethi
Gürer’in, 4+4 eğitim sistemiyle başka alanlara geçen ve 2014 yılından itibaren
asıl branşına dönüş hakkı verilmeyen sınıf öğretmenleriyle ilgili bir düzenleme
düşünülüp düşünülmediğine ilişkin sorusu ve Milli Eğitim Bakanı İsmet Yılmaz’ın
cevabı (7/16238)
31.- Eskişehir Milletvekili Utku
Çakırözer’in, Eskişehir Odunpazarı Belediyesine tahsis edilen Kanlıpınar
Göleti’nin DSİ’ye geçmesine ve piknik alanının ve çalışanların akıbetine
ilişkin sorusu ve Orman ve Su İşleri Bakanı Veysel Eroğlu’nun cevabı (7/16242)
32.- Muğla Milletvekili Ömer Süha Aldan’ın,
Muğla’nın Seydikemer ilçesindeki Boğalar Seki Barajı inşaatının durdurulmasına,
yeni bir ihale yapılıp yapılmayacağına ve barajın faaliyete geçiş takvimine
ilişkin sorusu ve Orman ve Su İşleri Bakanı Veysel Eroğlu’nun cevabı (7/16243)
33.- Denizli Milletvekili Melike
Basmacı’nın, Denizli Tavas Devlet Hastanesi’nin ulaşım yolundaki bir
kamulaştırma sorununa ilişkin sorusu ve Orman ve Su İşleri Bakanı Veysel
Eroğlu’nun cevabı (7/16244)
26 Ekim 2017 Perşembe
BİRİNCİ OTURUM
Açılma Saati: 14.05
BAŞKAN: Başkan Vekili Pervin BULDAN 
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 14’üncü Birleşimini
açıyorum.
Birleşime
on dakika ara veriyorum. 
Kapanma Saati: 14.06
İKİNCİ OTURUM
Açılma Saati: 14.16
BAŞKAN: Başkan Vekili Pervin BULDAN 
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
-----0-----
BAŞKAN – Sayın
milletvekilleri, Türkiye Büyük Millet Meclisinin 14’üncü Birleşiminin İkinci
Oturumunu açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
İlk söz,
belediye başkanlarının istifaları hakkında söz isteyen Ordu Milletvekili Sayın
Seyit Torun’a aittir.
Sayın Torun,
süreniz beş dakika.
Buyurun. (CHP
sıralarından alkışlar)
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ordu Milletvekili Seyit Torun’un,
belediye başkanlarının istifalarına ilişkin gündem dışı konuşması
SEYİT TORUN
(Ordu) – Teşekkür ederim Sayın Başkan.
Sayın Başkan,
çok değerli milletvekilleri; belediye başkanlarının istifalarıyla ilgili gündem
dışı söz aldım. Öncelikle, Genel Kurulu saygıyla selamlıyorum.
Değerli
milletvekilleri, Türkiye günlerdir bir hukuksuzluktan başka bir hukuksuzluğa
savrulan bir süreç yaşıyor. Belediye başkanları zorla istifa ettiriliyor,
etmeyen için İçişleri Bakanlığı göreve çağrılıyor, mahkeme, sanık sandalyesiyle
tehdit ediliyor ve bunları kim yapıyor? Millet iradesinden bahseden ama aslında
tek adamın iradesiyle yönetilen bir partinin genel başkanı. Her şeyde olduğu
gibi bu da millete danışılmadan, hukuki çözüm aranmadan, tek kişinin iradesiyle
yapılan hukuksuzluklardan biri olarak karşımıza çıkıyor. Görüyoruz ki iktidar
genel politikalardaki beceriksizliğini halk tarafından seçilen belediye
başkanlarını değiştirerek örtmeye çalışıyor. Biz “adalet” derken aslında bunlar
için de “adalet” diyorduk. Halkın iradesine saygı halkın seçtiği belediye
başkanlarını istifaya zorlamakla olmaz. 
Değerli
arkadaşlar, günah keçisi ilan edilip zorla istifa ettirilen bu kişiler FETÖ’cü
mü? Terör örgütleriyle bağlantısı mı var? Kayyum mekanizmanıza ne oldu?
Yolsuzluk mu yaptılar? Yargı ne güne duruyor? İstanbul, Ankara talan edilirken,
şehirler betonlaştırılırken tüm bunları kimin bilgisi dâhilinde yaptılar? Suçlu
sadece bunlar mı? Referandum sonuçlarının sorumlusu mu bunlar? Halk,
referandumda belediye başkanınıza mı “hayır” dedi. 
Değerli
milletvekilleri, on beş yılın sonunda genelde ve yerelde Türkiye'nin önünde
ödenmesi gereken ağır ve kabarık bir fatura duruyor. Belli ki AKP Genel Başkanı
fatura ödemek istemiyor, 2019 öncesi güya temiz bir sayfa açmak istiyor. Peki,
ABD ilişkilerinden Orta Doğu politikasına, ekonomiden eğitime Türkiye’yi her
alanda felakete sürükleyen AKP’nin Genel Başkanı değil midir? Onun her
söylediğine biat eden, sadece onun doğrularını kabul edenler, devleti on beş
yıldır yönetenler hesap vermeden temiz bir sayfa açılabilir mi? 
“Millet
iradesi” diyor ya, Türkiye’de şu anda yüzde 40’lık bir seçmenin oy verdiği
belediye başkanı görevde değil, 101 belediye kayyumla yönetiliyor. Millete “Sen
kimsin, senin iradeni ben tanımam.” diyor. Aslında hiçbir zaman millet
iradesine saygı duyulmadı. Geçmişte kimleri tasfiye ettiğine bir bakın, zaman
sizin için de çalışıyor. 
Şimdi iktidar teftiş sopası gösteriyor. Sayın İçişleri
Bakanı burada açıkladı, dedi ki: “İktidar-muhalefet ayrımı yapmadan
belediyelerle ilgili özel teftiş başlattık.” Buyursun. Bizim hiçbir korkumuz
yok, belediyelerimize güvenimiz tam. Cumhuriyet Halk Partili belediyeler hiçbir
zaman AKP’li belediyelerin battığı ve hesabını veremediği rant bataklığının bir
parçası olmamıştır ve olmayacaktır. Belli ki birçok AKP’li belediyede görevden
el çekmeyi gerektiren usulsüzlük, yolsuzluk ve FETÖ bağlantısı var. Niye istifa
ettiriyorsunuz? CHP'li belediyeler için görevlendirdiğiniz müfettişleri o
belediyelere de gönderin. Kapalı kapılar ardında pazarlıkla değil, hukukun
kuralları içinde bunu yapsanıza. 
AK PARTİ belediyeciliğinin ranta ve betona tapan
şehircilik anlayışı iflas etmiştir. AKP belediyelerince yapılan uygulamaların kentlerimize
büyük bir ihanet anlamına geldiğini zaten Cumhurbaşkanı Erdoğan da kabul etmek
durumunda kalmıştır. Genel Başkanımız grup konuşmasında “İhanet hata değildir,
yanlışlık da değildir.” demiştir. Bu ihanet hepimizin gözleri önünde yapıldı.
Bizlerin, sivil toplum kuruluşlarının, meslek odalarının uyarılarına kulak
asılmadı, göz göre göre kadim İstanbul başta olmak üzere büyük kentlerimiz bir
daha geri dönülemez biçimde tahrip edildi. Görünen o ki, yerelden başlayarak
iktidara gelen AKP’nin sonunu da yerel hazırlamaktadır.
Genel Başkanımız grup konuşmasında bir çağrı yapmıştır.
Çağrımızı Türkiye Büyük Millet Meclisi çatısı altında bir kez daha yineliyoruz.
Millî iradeye saygınız varsa, korkmuyorsanız, gelin, o iradeye saygı duyalım ve
erken seçime gidelim, kentlerimizi yönetecek belediye başkanlarımızı tek bir
kişi değil, halkımız belirlesin. Buradan erken yerel seçimle ilgili çağrımızı
tekrar iletiyor, Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ederiz Sayın Torun.
Gündem
dışı ikinci söz, Ezidilerin maruz kaldığı sorunlar hakkında söz isteyen
Diyarbakır Milletvekili Sayın Feleknas Uca’ya aittir. 
Süreniz
beş dakika, buyurun. (HDP sıralarından alkışlar)
2.- Diyarbakır Milletvekili Feleknas
Uca’nın, Ezidilerin maruz kaldığı sorunlara ilişkin gündem dışı konuşması
FELEKNAS
UCA (Diyarbakır) – Sayın Başkan, değerli milletvekilleri; tarih boyunca
inançları nedeniyle göçe zorlanmış ve katledilmiş Ezidiler son olarak 3 Ağustos
2014 tarihinde ana yurtları olan Şengal’de barbar IŞİD çetelerinin saldırısına
uğradı. Bu katliam dünyanın birçok ülkesi tarafından soykırım olarak kabul
edildi. IŞİD’in Şengal’e saldırısı sonrası Ezidilere yönelik katliam ve
soykırım politikaları tüm dünyanın gündemine oturdu. Ezidilerin yaşadığı insanlık
dışı uygulamalar pek çok kez raporlaştırıldı. Son olarak, Avrupa Konseyi
Parlamenter Meclisi katliamı soykırım olarak tanıdı ve IŞİD üyelerinin
Uluslararası Ceza Mahkemesinde yargılanmasının önünü açacak bir karara imza
attı. Ancak Ezidilere uygulanan son katliam Türkiye tarafından resmî olarak
kabul edilmemiştir. Geçtiğimiz günlerde Hükûmetin sözcülüğünü yapan yandaş
medya, Ezidi kadınların kafeslerde diri diri yakıldığı IŞİD’in elindeki Rakka
kentinin özgürleştirilmesini absürt bir biçimde soykırım olarak niteledi. Ancak
bütün dünyanın soykırım olarak kabul ettiği Ezidi kıyımı Türkiye’de hâlâ
soykırım kategorisinde ele alınmamaktadır. 
Değerli
milletvekilleri, Ezidi güçleri YJŞ/YBŞ tarafından özgürleştirilen Şengal’in
işgali bir kez daha gündeme gelmiştir. IŞİD’den sonra şimdi de Haşdi Şabi
bölgeye yerleşmiş durumda ve Şengal bir kez daha soykırımla karşı karşıyadır.
Fakat Şengal Ezidi’lerin ana yurdudur ve herkes buna saygı duymak zorundadır. 
Ezidiler
Türkiye’de hâlen mülteci veya misafir gibi herhangi bir statüye sahip değildir.
Kaldıkları AFAD Midyat kampı ziyarete tamamen kapatıldığından yaşam
koşullarından haberdar değiliz. Yaşam biçimi ve kültürü Ezidilik inancı üzerine
kurulu olan bu özgün toplumun kampta dinî vecibelerini yerine getirip getirmediklerini
dahi bilmiyoruz. Yaşam koşullarını yerinde incelemek için defalarca başvuruda
bulunduğumuz hâlde AFAD Ezidilerin Midyat kampını ziyaret etmemize izin
vermedi. 
Ezidilerin
sorunlarının tespit edilmesi, kimlik ve inançlarının korunması amacıyla 29 Temmuz
2016 tarihinde TBMM’nin ilk Ezidi milletvekilleri olarak Meclis araştırması
açılması için önerge sunmuştuk. Söz konusu önerge Şengal Ezidi soykırımının
2’nci yıl dönümünde HDP grup önerisi olarak TBMM Genel Kurulunda tüm siyasi
parti grupları tarafından tartışılmış ve önerge Genel Kurulun da oylamasına
sunulmuştu ancak aynı önerge dört ay sonra, 17 Ekim 2017’de Meclis Başkanlığı
tarafından “asimilasyon” ve “zulüm” ifadeleri gerekçe gösterilerek iade
edilmiştir. Önerge üzerinde Genel Kurulda konuşulduktan sonra önergenin iade
edilmesi, hem Meclis İçtüzüğü’ne hem de teamüllere aykırıdır. Tüm dünyanın
Ezidilere uygulanan katliamı soykırım olarak kabul ettiği ve Şengal işgalinin
bir kez daha gündemde olduğu bir süreçte, önergemizin on dört ay sonra iade edilmesi
tesadüf değildi. Bu uygulama, AKP’nin Ezidilere yönelik sistematikleşmiş inkâr politikasının
açık ifadesidir. Söz konusu politika, son AKPM kararında AKP üyesinin çekimser
kalmasıyla da kendisini ifşa etmiştir. Bizler bu tutumu kabul etmiyoruz. Eski
dinî inançların, kültürlerin mirasçısı Ezidilerin maruz kaldığı sorunların bir
an önce çözüme kavuşması amacıyla, öncelikle Şengal Ezidi soykırımının resmî
olarak kabul edilmesi için Meclisin derhâl harekete geçmesi gerekmektedir. 
Son
olarak, yaklaşık bir yıldır, başta eş genel başkanlarımız olmak üzere,
milyonların iradesini temsil eden milletvekillerimiz hâlâ rehin tutulmaktadır.
Bazı milletvekillerimize hukuksuzca cezalar verilerek vekillikleri
düşürülmüştür. Böylece, halkın iradesini temsil eden milletvekillerimiz yasama
faaliyetlerinden tamamen dışlanmıştır. Benzer şekilde, demokrasinin gereği
olarak parlamenter sistem çatısı altında yürüttüğümüz çalışmalar sürekli
engellenmektedir.
Hakkımda
yurt dışına çıkış yasağına ilişkin mahkeme kararı olmadığı hâlde ve aynı
zamanda Alman vatandaşı olmama rağmen, Almanya dâhil olmak üzere yurt dışına
çıkışım fiilen engellenmektedir. 
Sayın
Başkan, bu Parlamentonun bir üyesi olarak, yasama çalışmalarının bir parçası
olan yurt dışındaki faaliyetlerden men edilerek yurt dışına çıkışımın
engellendiğinden haberdar mısınız? 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
FELEKNAS
UCA (Devamla) – Kaç milletvekilinin pasaportu iptal edilmiş ve yurt dışına
çıkışı engellenmiştir. Yasama faaliyetlerine aktif olarak katılmamız amacıyla,
bu hukuksuzluğun derhâl son bulması için Sayın Meclis Başkanının inisiyatif
alması gerekmektedir.
Hepinizi
saygıyla selamlıyorum. 
Teşekkürler.
(HDP sıralarından alkışlar)
BAŞKAN
– Teşekkür ederiz Sayın Uca.
Gündem dışı üçüncü söz, cana kıyma ve intihar hakkında
söz isteyen Kahramanmaraş Milletvekili Sayın İmran Kılıç’a aittir. (AK PARTİ
sıralarından alkışlar) 
Buyurun, süreniz beş dakika. 
3.- Kahramanmaraş Milletvekili İmran
Kılıç’ın, cana kıyma ve intihara ilişkin gündem dışı konuşması
İMRAN KILIÇ (Kahramanmaraş) – Sayın Başkan, değerli
milletvekilleri; insan, Yaratıcı’nın şaheseri, başyapıtıdır; ruh, beden ve
akıldan müteşekkildir. Bedenimiz en mükemmel organlarla örülmüş, aklımız ve
ruhumuz ulvi yeteneklerle donatılmıştır. Vücut gemi, akıl kaptan, ruh dümendir
hayat denizinde. 
İnsan saygın bir varlık olup onlar arasında insan olma
bakımından herhangi bir fark yoktur; eşit hak ve görevlere, kıymet ve değerlere
sahiptirler. Allah insanlara kendi ruhundan üflemiş, onları meleklerden bile
üstün, şerefli bir yere yüceltmiştir. İnsan büyük bir âlem, kainatın özü,
özeti, göz bebeği ve baş tacıdır. İnsanların birçok dokunulmazlıkları yanında,
hayat hakkı ve can güvenlikleri de dokunulmazdır ve korunmuştur. Hayatın korunması
için gerek İslam gerekse de diğer bütün sistemler maddi ve manevi tedbirler
almışlardır. “Kim bir insanın hayatına son verirse o sanki bütün insanları
öldürmüştür. Her kim de birisini hayatını kurtararak yaşatırsa sanki bütün
insanları yaşatmıştır.” Maide suresi, 2’nci ayet. 
Hiçbir
kimseye hem başkalarının hayatına son verme hem de kişilere yaşama haklarını
kendi elleriyle yok etme demek olan intihar hakkı verilmemiş, öldürme ve
intihar büyük suç ve günah sayılmış, karşılığında dünya ve ahirette ağır cezalar
öngörülmüştür. Cana kıyma ve intihar pek çok insanın nefret ettiği, kötü bir
olay olarak gördüğü ancak yine dünya üzerinde saniyelerle ölçülecek zaman
dilimi içerisinde birçok kişinin karşı karşıya kaldığı ve teşebbüs ettiği bir
olgudur. Bu konu aynı zamanda psikolojik bir mesele olup bazen isteyerek bazen
de hata ve kaza sonucu meydana gelebilmektedir. 
Sayın
Başkan, değerli milletvekilleri; bu olgu, toplumun manevi, sosyal, psikolojik
ve ekonomik yapısının önemli göstergelerinden birisi olup çok değişkenli bir
olaydır. Dünya ve ülke genelinde cana kıyan ve intihar edenlerin sayısı, nedeni
ve şeklinin bilinmesinin önemli bir yeri bulunmaktadır. Günümüzde insanlık
genelinde cana kıyma ve intihar hadiseleri sosyal bir afet hâlini almıştır.
Cana kıyma ve intihar olaylarının nedenleri arasında… Durkheim’e göre fert ile
toplum arasındaki bağların gevşediği, kişide manevi ve ahlaki yapının
sarsıntıya uğrayıp dirençsiz kaldığı ortamlarda bu eğilimler daha da artar. 
Dünya
ve ülkemiz genelinde bu konuyla ilgili olarak yapılan birçok araştırma ve
istatistik sonuçlarına vakit yetersizliğinden dolayı değinemeyeceğim. 
İslam
dini, cana ve onun korunmasına çok büyük bir önem vermiş, hem başkalarının hem
de kendimizin canına kıymayı kesinlikle yasaklamıştır. Canlar bize sahibi adına
yüklenen en büyük emanettir. Hiç kimse bu emanet üzerinde dilediğini yapmaya
yetkili de değildir. Gelmiş geçmiş bütün semavi dinlerin günümüze kadar ortak
taşıdığı özelliklerinden birisi nefsi, canı korumaktır. Bu, insanlara yüklenen
en önemli sorumluluktur. Gözyaşı ve kanın rengine bakılmaz. Terörün dini,
milliyeti, ırkı olmaz. Canlara hürmet edip korumak imanın gereğidir, insanlığın
icabıdır. 
Bu
duygularla hepinizi saygıyla sevgiyle selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Kılıç. 
Sayın
milletvekilleri, şimdi on beş sayın milletvekiline yerlerinden birer dakika söz
vereceğim.
Sayın
Engin, sizinle başlayalım.
Buyurun.
III.- AÇIKLAMALAR
1.- İstanbul Milletvekili Didem Engin’in,
tüm partilere emeklilerin bekledikleri intibak düzenlemesinin bir an evvel
yapılması çağrısında bulunduğuna ilişkin açıklaması
DİDEM
ENGİN (İstanbul) – Teşekkürler Sayın Başkan.
Ömürlerini
ülkemizin refahı ve kalkınması için çalışarak geçirmiş olan milyonlarca
emeklimiz, çok zor ekonomik koşullarda hayatlarını sürdürmeye çalışıyorlar.
Yapılan bir araştırmaya göre ülkemiz emeklilik gelirinin yeterliliği bakımından
49 ülke arasında 42’nci sırada yer alıyor. Hâl böyleyken emeklilerimiz
emeklilik günlerinin tadını çıkarmak yerine geçim derdiyle iş aramakta, artan
işsizlik ve ekonomik durgunlukta iş bulabilirlerse çalışmaktalar. 
Emeklilerimizin
çilesi bununla sınırlı değil, milyonlarca emeklimiz 2000 yılı öncesinde emekli
olan vatandaşlarımıza yapılan intibak zammı düzenlemesinin 2000 ve sonrasında
emekli olanlara da yapılmasını ve mevcut adaletsizliğin giderilmesini talep
ediyorlar. 
Buradan
tüm partilere sesleniyorum: Gelin, emeklilerimize bekledikleri intibak
düzenlemesi müjdesini bir an evvel verelim.
BAŞKAN
– Sayın Ceritoğlu Kurt…
2.- Çorum Milletvekili Lütfiye İlksen
Ceritoğlu Kurt’un, Çorum’da yürütülen “Laçin’de Fırsat Var Projesi”ne ilişkin
açıklaması
LÜTFİYE
İLKSEN CERİTOĞLU KURT (Çorum) – Teşekkürler Sayın Başkan.
Değerli
milletvekilleri, ben de ilim Çorum’daki Laçin’de Fırsat Var Projesi’ni
anlatmak istiyorum. 3 bin nüfuslu Laçin ilçemizde kadınlarımız, Avrupa Birliği
fonlarıyla aldıkları eğitim sonrasında gezen tavuk ve örtü altı seracılığıyla
ilgili -önce eğitimlerini tamamladılar- neyi nasıl yapacaklarını öğrendiler,
şimdi de bir araya gelen öğrenciler, teyzeler, anneler hepsi birlikte bir
kooperatif kurdular ve kooperatifleriyle iç piyasaya, ilçelerine ve şehrin
diğer kısımlarına, zincirlere gezen tavukları ve örtü altı seracılığıyla
yetiştirdikleri sebzeleri satıyorlar. Biz aradığımızda, ihtiyacımız olan
tavuğu, yumurtayı istediğimizde de “Kalmadı Sayın Vekilim.” diyorlar. Ben bu
mutluluğu tüm ilçelerimizde yaşamak istiyorum, onların gözlerinin mutluluğunu
ve öz güvenlerini de hissettirmek istiyorum. Sizinle paylaşmak istedim.
Teşekkürler.
BAŞKAN
– Sayın Yaşar…
3.- İstanbul Milletvekili Serap Yaşar’ın,
Zeytinburnu Belediyesine bağlı Kente Uyum biriminde mültecilere yönelik
entegrasyon çalışmalarına ilişkin açıklaması
SERAP
YAŞAR (İstanbul) – Teşekkürler Sayın Başkan.
Ben
de bugün size Zeytinburnu Belediyesine bağlı Kente Uyum biriminde mültecilere
yönelik entegrasyon çalışmalarından bahsetmek istiyorum. Burada mültecilere
sosyal ve psikolojik danışmanlık hizmetinin yanında, çocukların asimile olmadan
entegre olmalarına yönelik uyum okullarına devamları sağlanmaktadır. Merkezde
gerçekleştirilen spor ve sanat faaliyetleriyle Türk çocuklarla bir araya
getirilerek beraber yaşama bilinci ve kaynaşmaları amaçlanmaktadır. Proje
kapsamında kadınların hobi atölyesinde yaptığı çalışmalardan bir marka
oluşturuldu. Markanın adı Kar Serçesi, bu marka bir kadın el emeğinin ürünüdür.
Suriye’de yaşayan 20 milyon insandan bugün sadece 6 milyon insan topraklarını
terk etmiştir, bunun 2,5 milyon kadarı da bizim ülkemizdedir. Bu
kardeşlerimizin hikâyesi bulundukları toprakları zor terk eden kar serçelerinin
hikâyesidir. Buradan kar serçelerine, göçmen kardeşlerimize selamlarımı
gönderiyorum. Onlara ev sahipliği yapan Zeytinburnu Belediyemize de
teşekkürlerimi sunuyorum. 
BAŞKAN
– Sayın Çamak...
4.- Mersin Milletvekili Hüseyin Çamak’ın,
Uluslararası Şeffaflık Derneğinin 2016 Yolsuzluk Algı Endeksinde Türkiye’nin
75’inci sırada yer aldığını açıkladığına ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Uluslararası
Şeffaflık Derneği, yolsuzluk algı indeksinde Türkiye'nin geçtiğimiz yıl 9 sıra
gerileyerek 176 ülke içinde 75’inci sırada yer aldığını açıkladı. Başbakanın
2018 yılı için şaşaa ve debdebenin bittiğini söylediği, Sayın Babacan’ın
partinin adına “AK” deyip şeffaflık ve yolsuzluğa ilgisiz kalınamayacağını
belirttiği, Sayın Arınç’ın taşıttan binaya israf olduğunu açıkladığı bir
iklimde bu ifadeler ekonominin iyi yönetilemediğini gösteriyor. Kuvvetler
ayrılığı, şeffaflık, bağımsız kamu denetimleri sadece birer araç değil, ağır
bedellerle, acı tecrübelerle geliştirilmiş demokratik unsurlardır. Bunları
tahrif etmek ya da denetimlerden kaçınmak ülkemize ve çocuklarımızın geleceğine
en büyük ihanettir. 
Teşekkür
ederim. 
BAŞKAN
– Sayın Yıldırım...
5.- Adıyaman Milletvekili Behçet
Yıldırım’ın, HDP Eş Genel Başkanı Selahattin Demirtaş’ın kitabı “Seher”in
halktan büyük ilgi gördüğüne ve halkı 4 Kasım Cumartesi günü Beylikdüzü TÜYAP
Kitap Fuarı’nda yapılacak imza gününe davet ettiğine ilişkin açıklaması
BEHÇET
YILDIRIM (Adıyaman) – Teşekkürler Başkanım. 
Cezaevine
konulan ama hapsedilemeyen Eş Genel Başkanımız Sayın Selahattin Demirtaş’ın
kitabı “Seher” halktan büyük ilgi gördü. Bunun bir sebebi kitabın çok güzel
olmasıyken bir sebebi de Demirtaş’a olan özlemdir çünkü Seher, sadece yirmi
günde tam 100 bin adet basıldı. Sayın Demirtaş’ın kitabı Seher, 4 Kasım
Cumartesi günü yani tam da evinden alınıp hukuksuzca tutuklandığı günün yıl
dönümü İstanbul Kitap Fuarı’nda olacak. İstanbul’da yaşayan halkımızı şimdiden
4 Kasım Cumartesi günü saat 15.00’te Beylikdüzü TÜYAP Kitap Fuarı’nda yapılacak
imza gününe davet ediyorum. Burada aralarında milletvekilimiz Sayın Sırrı
Süreyya Önder’in de olacağı, değerli yazar ve şairler Sayın Demirtaş’ın kitabı
“Seher”i imzalayarak okurlarına takdim edeceklerdir. 
Bir
kez daha söylüyorum: Bu ülkede onurlu bir barış için en çok çabalayan siyasi
lider Sayın Demirtaş tutuklanabilir ama hapsedilemez. 
BAŞKAN
– Sayın Dedeoğlu…
6.- Kayseri Milletvekili Sami Dedeoğlu’nun,
dijital arşivciliğin öneminin arttığına ve Dünya Görsel İşitsel Miras Günü’nde
etkinlik gösteren tüm kuruluşları saygıyla selamladığına ilişkin açıklaması
SAMİ
DEDEOĞLU (Kayseri) – Sayın Başkan, değerli milletvekilleri; günümüzde, daha çok
bilgi, ses, fotoğraf ve görüntünün saklanabilmesi için dijitalleşmenin zorunlu
hâle gelmesi dijital arşivciliğin önemini artırmıştır. Basın-yayın
kuruluşlarının haber, fotoğraf ve görüntü arşivlerinin özellikle tarihimize
büyük katkısı vardır. 6 Nisan 1920’de Türkiye Büyük Millet Meclisinin
kuruluşundan iki hafta önce kurulmuş olan Anadolu Ajansı Türkiye'nin ilk millî
kurumudur. Bugün anonim şirket hâline getirilerek yarı resmî bir hüviyete
kavuşana kadar resmî bir ajans olarak faaliyet göstermektedir. Günümüzde, konu
sorgulaması istenilen fotoğraf ve kayıtlara ulaşmak mümkün. Her geçen
gün teknoloji gelişmekte, bu da kişilerin kendi arşivlerini oluşturmasına ve
tarihe katkıda bulunmasına imkân vermektedir. Dünya Görsel İşitsel Miras
Günü’nde etkinlik gösteren tüm kuruluşları saygıyla selamlıyorum. 
BAŞKAN
– Sayın Sürekli…
7.- İzmir Milletvekili Kerem Ali
Sürekli’nin, 26 Ekim Hasta Hakları Günü’ne ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan. 
Bugün
26 Ekim Hasta Hakları Günü. Ülkemizde sağlık alanında büyük reformlar yaptık.
Bunun sonucunda da hasta memnuniyeti 2002 yılında yüzde 39 iken 2017’de bu oran
yüzde 76’ya ulaşmıştır. Seçim bölgem olan İzmir ilimizde Hasta Hakları İl
Koordinatörlüğüne bağlı toplam 326 birim bulunmaktadır. İzmir’de 2016 yılında
hasta hakları birimine 5.732 başvuru yapılmış olup 5.350’si yerinde
çözülmüştür. 2017 yılı Ocak ayından bugüne kadar ise toplamda 4.416 başvuru
yapılmış olup bunlardan 4.071 başvuru yerinde çözümlenmiş, 150 başvuru ise
Hasta Hakları Kurulu tarafından değerlendirilerek sonuçlandırılmıştır. Vatandaşlarımızın
sağlığı, huzuru ve mutluluğu için çalışmaya devam edeceğimizi belirtiyor, bu
vesileyle tüm hastalarımıza da acil şifalar diliyorum. 
BAŞKAN
– Sayın İlgezdi…
8.- İstanbul Milletvekili Gamze Akkuş
İlgezdi’nin, 8 Mart 2012’den bugüne terör saldırılarında kaybedilen asker ve
polislerle ilgili sorusuna Millî Savunma Bakanı Nurettin Canikli’nin cevabına
ilişkin açıklaması
GAMZE
AKKUŞ İLGEZDİ (İstanbul) – Sayın Başkan, teşekkürler. 
Dört
yıl önce dönemin Millî Savunma Bakanı İsmet Yılmaz, 1 Ocak 2002-8 Mart 2012
tarihleri arasında gerçekleşen terör saldırılarında 914’ü güvenlik görevlisi,
449’u sivil, toplam 1.363 vatandaşımızın şehit olduğunu açıklamıştı. Öncelikle,
aziz şehitlerimize Allah’tan rahmet, ailelerine sabır diliyorum. 
Ben
de şimdiki Bakan Sayın Canikli’ye 8 Mart 2012’den bugüne terör saldırılarında
kaybettiğimiz asker ve polislerimizi sordum ancak gelen cevap tam anlamıyla bir
skandal. Bakanlığın verdiği cevapta “Şehit sayıları her gün basında çıkıyor,
oradan öğrenebilirsiniz.” deniliyor. Bu ne ciddiyetsizlik? Bu cevap sadece
millî iradeye değil, aynı zamanda vatan uğruna toprağa düşen tüm şehitlerimize
de yapılan bir saygısızlıktır. 
Sayın
Bakanın şehitlerimize ilişkin bir açıklama yapmamasının sebebini öğrenmek
istiyorum. Bir vahim tabloyu mu gizlemeye çalışıyorlar, bilmek istiyoruz.
Teşekkür
ederim. 
BAŞKAN
– Sayın İrgil…
9.- Bursa Milletvekili Ceyhun İrgil’in,
Sağlık Bakanlığına ek atama sözünün bir an evvel yerine getirilmesini
beklediğine ilişkin açıklaması
CEYHUN
İRGİL (Bursa) – Sayın Başkanım, teşekkür ederim.
Bildiğiniz
gibi, daha önceki Sağlık Bakanımız ek atama sözü vermişti sağlıkta atanamayan
sağlık personeli için. Geçtiğimiz haftalarda bu, Mecliste dile getirilmiş ve
Bakan ekim ayı sonuna kadar bu sözün tutulacağını söylemişti. Yine, 2018 yılı
bütçesi görüşülürken yapılacak olan sağlık atamalarıyla ilgili herhangi bir
açıklama yapılmadı. Bu kadar sağlıkçıya ihtiyaç duyulan dönemde sağlık
atamalarının bir an önce yapılmasını diliyoruz. Bu nedenle, sağlıkta atanamayan
insanlar yani TÜRK SAĞLIK-SEN, Türk Medikal Radyoteknoloji Derneği, Çevre
Sağlığı Teknisyenleri ve Teknikerleri Derneği, Odyoloji ve Konuşma Bozuklukları
Derneği, Türkiye Elektronörofizyoloji Platformu, Diplomalı Tıbbi Sekreterler
Derneği, Fizik Tedavi Teknikerleri Derneği, Türkiye Diyetisyenler Derneği,
Tıbbi Laboratuvar Platformu ve Ebeler Derneği 8 Kasım Çarşamba günü bu konuyu
dile getirmek ve gündeme getirmek için buluşacaklar. 
Ben
Bakandan, bu 8 Kasımdan önce atama sözünün ve müjdesinin verilerek bunun bir protestoya
değil, teşekkür toplantısına, mitingine dönüşmesini rica ediyorum. Sağlık
çalışanlarına verilen sözlerin, ek atama sözünün ve 2018’deki yeni atamaların
da bir an önce ifade edilmesini ve söylenmesini bekliyorum.
BAŞKAN
– Sayın Özkan…
10.- Mersin Milletvekili Hacı Özkan’ın,
esnafın kullanacağı işletme kredisi limitinin artırıldığına ve esnafın yükünü
hafifletecek vergiler konusunda da çok ciddi iyileşmelerin gerçekleşeceğine
ilişkin açıklaması
HACI
ÖZKAN (Mersin) – Teşekkürler Sayın Başkan.
Toplumumuzun
taşıyıcı omurgası olan esnafımız, ekonomimizin temel taşı, güvenlik kapısı,
birliğimizin sigortası, kardeşliğimizin teminatı olarak ülke ekonomimize güç
katmaktadırlar. Büyüyen Türkiye'nin belkemiği olarak gördüğümüz esnaflar
üretiyor, istihdam sağlıyor, ekonomiyi ayakta tutuyor, unutulan sanatları
yaşatıyor. 
Bugün
450 bin esnafımız ucuz kredi kullanma imkânına sahip. Kredi sınırı 2002’de 5
bin lira iken şimdi 150 bin lira kredi desteği veriliyor. Başbakanımızın
esnafımıza verdiği müjdeyle esnafın kullanacağı işletme kredisi limiti 150 bin
liradan 200 bin liraya çıkarılıyor. Esnafımız iş yerini satın almak isterse 500
bin TL krediyi on yıl vadeyle alabilecek. Esnafımızın yükünü hafifletecek
vergiler konusunda da çok ciddi iyileşmeler gerçekleşecek. Bu gelişmelerin
esnafımıza, ülkemize hayırlı olmasını diliyor, Genel Kurulu saygıyla
selamlıyorum.
BAŞKAN
– Sayın Aydemir…
11.- Erzurum Milletvekili İbrahim
Aydemir’in, Nevzat Kösoğlu’nun Erzurum’un sembol isimlerinden olduğuna ilişkin
açıklaması
İBRAHİM
AYDEMİR (Erzurum) – Başkanım, her şehrin sembol isimleri vardır. O adın
karşılığı o şehirdir, şehrin değerleridir, dikkatleridir, şehrin kimliğidir.
Asaleti olan kentleri onlar ifade eder. Onların ad ve eserleriyle tarifini
bulur o beldeler, başka söze hacet kalmaz. Böyle bir ismi bugün dikkatlere
sunmak istiyorum; Nevzat Kösoğlu, dadaş, eski Erzurum Milletvekili, mütefekkir,
millî, yerli düşüncenin emsalsiz ismi. Her şehrin, yüreği yüksek değerler için
atan, beyninde irtifasına erişilmesi zor endişelerin fırtına kopardığı arifleri
vardır, Kösoğlu da Erzurum’un ariflerindendi, onu öyle tanıdık. Vakarı, gururu,
edebi ve haysiyetiyle tam bir dadaş, tam bir Erzurumlu, tam bir Erzurum. O,
dadaşça değerlerin oluşturduğu Erzurum efkârının baş barıydı. Erzurum’un zirvelerindendi,
lekesiz ve temizdi. Fatihalar, Yasin-i şerifler aziz ruhuna olsun. Mekânı
cennettir inşallah.
BAŞKAN
– Sayın Türkmen…
12.- Adana Milletvekili Elif Doğan
Türkmen’in, Türkiye’de işsizlik oranının en yüksek olduğu kentler arasında olan
Adana’nın bu sorununun giderilmesi anlamında bir proje olup olmadığını öğrenmek
istediğine ilişkin açıklaması
ELİF
DOĞAN TÜRKMEN (Adana) – Teşekkürler Sayın Başkanım.
Türkiye’de
işsizlik oranının en yüksek olduğu kentler arasında olan Adana’mız ne yazık ki
batık alacaklarla ilgili gerek bireysel kredi gerek kredi kartları ve ihtiyaç
kredileri ve diğer kredilerde de zirvede. Adana şu anda emeklilerin maaşlarıyla
geçinen bir kent durumunda. On beş yıldan bu yana iktidarda olan Adalet ve
Kalkınma Partisine sormak istiyorum: Adana’nın bu işsizliğiyle ilgili
verecekleri bir cevapları, Adana’nın işsizliğinin giderilmesi anlamında
uygulamak istedikleri bir projeleri var mıdır?
Teşekkür
ederim.
BAŞKAN
– Sayın Tanal…
13.- İstanbul Milletvekili Mahmut Tanal’ın,
İstanbul’un Üsküdar ilçesinin sorunlarına ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, Üsküdar ilçemizde 16 tane mahalleyle ilgili toplam 300 bini etkileyen
geri görünüm ve etkilenme bölgelerinde kalan bir planlama var ve kentsel
dönüşüme yönelik. Bu kentsel dönüşüme yönelik geri görünüm bölgesinde kalan
Kandilli, Kuleli, Küçüksu, Yavuztürk Mahallesi, Kirazlıtepe. Bunların tapu
sorunları var, imar sorunları var ve buralarda okullar yetersiz, sokak
lambaları yanmıyor. Burada eğer gerçekten planlamayla bir rant gelecekse burada
oturan insanların bu ranttan yararlanması lazım, bu rantın üçüncü şahıslarla
paylaşılmaması lazım. Bu açıdan, Üsküdar ilçemizin 16 mahallesi bu anlamda
büyük bir mağduriyet yaşamakta. Üsküdar ilçemizin bu mağduriyetini ne zaman
gidereceksiniz? Büyükşehir Belediyesi sizde, Bakanlık sizde, Üsküdar Belediyesi
sizde, Allah’tan korkmuyor musunuz, daha ne istiyorsunuz? Bu milleti mağdur
etmekten keyif mi alıyorsunuz, zevk mi alıyorsunuz? İstanbul’da size en fazla
oyu veren de yine Üsküdar. Yani burada ben bunu anlayamıyorum. Türkiye
Üsküdar’dan idare ediliyor… 
(Mikrofon
otomatik cihaz tarafından kapatıldı)
MAHMUT
TANAL (İstanbul) – …Cumhurbaşkanı Üsküdar’da, bakanlar Üsküdar’da. Yani sizden
rica ediyorum. Sizin çocuklarınızın da iş yeri Üsküdar’da.
Teşekkür
ediyorum. 
BAŞKAN
– Sayın Arslan…
14.- Denizli Milletvekili Kazım Arslan’ın,
devlete ve millete zarar veren müşteri ve kâr garantili yap-işlet-devret
projelerinden vazgeçilmesi gerektiğine ilişkin açıklaması
KAZIM
ARSLAN (Denizli) – Sağlık Bakanına soruyorum: Şehir hastanelerinin yapılma
şeklinin uygun olmadığını, müşteri ve kâr garantili hizmetlerin, iş ve finans
garantili bu yatırımların gelecekte yurttaşlarımıza ve devletimize büyük yükler
getireceği gerçektir. Sağlıkta özelleştirmeler yapılabilir, özel şirketlere
teşvikler verilebilir ancak hizmetler verilirken devletin imkânları ve
kaynakları ipotek edilemez, çarçur edilemez. Devlet, yaptırdığı
yap-işlet-devret projelerinin uygulanmasında birçok imkânı devlete yük
getirerek veremez, müşteri ve kâr garantisi de verilemez. Çalışma süresi biraz
daha uzun tutularak devlete zarar vermeden bu işler yapılmalıdır. Artık
devletimize ve milletimize zarar veren bu tür müşteri ve kâr garantili
yap-işlet-devret projelerinden vazgeçin.
Teşekkür
ederim.
BAŞKAN
– Teşekkür ederiz sayın milletvekilleri.
Şimdi
sayın grup başkan vekillerine söz vereceğim.
Sayın
Usta, buyurun.
15.- Samsun Milletvekili Erhan Usta’nın,
Tekirdağ’ın Saray ilçesinde sel sularına kapılarak şehit olan askere Allah’tan
rahmet dilediğine, 25 Ekim Ziya Gökalp’in vefatının 93’üncü yıl dönümüne ve 29
Ekim Cumhuriyet Bayramı’nı kutladığına ilişkin açıklaması
ERHAN
USTA (Samsun) – Teşekkür ederim Sayın Başkan.
Dün
Tekirdağ’ın Saray ilçesinde aşırı yağmur nedeniyle mahsur kalanları kurtarmaya
giden asker ve polisleri taşıyan askerî aracın Galata Köprüsü’nde sel sularına
kapılmasıyla bir askerimiz kaybolmuştu, bugün onun şehit olduğu haberi geldi.
Kendisine Allah’tan rahmet diliyorum, kederli ailesine ve milletimize de
başsağlığı diliyorum.
Yazar,
toplum bilimci, şair ve siyasetçi olan Ziya Gökalp’in vefatının 93’üncü yıl
dönümünde büyük Türk milliyetçisi olan Ziya Gökalp’i rahmetle, minnetle
anıyorum. Ziya Gökalp, 48 yıllık ömründe acıların içinde yoğrulmuş, çökmekte
olan devleti kurtarmak için o dönemin diğer aydınları gibi çözümler üretmeye
çalışmış bir fikir adamıdır. Birçok çağdaşı, Türk aydını gibi Ziya Gökalp’in
düşünsel yapısı üzerinde de Osmanlı Devleti’nin parçalanma sürecine girdiği
dönemde baş gösteren siyasal, askerî, dinsel ve ekonomik sorunların derin
izlerini görmek mümkündür. Bu etkilerin de tesiriyle Ziya Gökalp’in düşünce
yapısı içerisinde ulusçuluk anlayışı önemli bir yere sahip olmuştur. Ziya
Gökalp düşüncesinde Türkçülük ayrı bir yere sahiptir. Ziya Gökalp’in
çalışmaları hep Türk toplumunun geçmişi, günü ve geleceğiyle Türk dili ve Türk
kültürü üzerinde yoğunlaşmıştır. Bu duygu ve düşüncelerle o bilimsel ahlakı,
kültürel ve felsefi bir Türkçülük anlayışı ortaya koymuştur. Turancılık
fikrinin savunucusu olan Ziya Gökalp’in Turan şiirinin son kısmını da buradan
sizlere okumak istiyorum. “Vatan ne Türkiyedir Türklere, ne Türkistan / Vatan,
büyük ve müebbet bir ülkedir: Turan.” 
Sayın
Başkan, 29 Ekim 2017 Pazar günü cumhuriyetimizin 94’üncü yıl dönümünü
kutlayacağız. Atatürk’ün 19 Mayıs 1919’da Samsun’a çıkarak başlattığı kurtuluş
mücadelesi 29 Ekim 1923 yılında ilan ettiği cumhuriyetle aslında
sonuçlanmıştır. Cumhuriyet Türk milletine bırakılmış en büyük miras ve
vazgeçilmez bir değerdir. İşte bu değer bizleri ulusal bir devletin onurlu ve
özgürce düşünebilen, eşit haklara sahip birer ferdi, devletin…
(Mikrofon
otomatik cihaz tarafından kapatıldı)
BAŞKAN
– Buyurun Sayın Usta, ek sürenizi veriyorum.
ERHAN USTA (Samsun) - …tek ve gerçek sahibi hâline getirmiştir.
Türkiye Cumhuriyeti egemen devletlerin merhamet ve müsamahasıyla kurulmamıştır,
bağımsızlığını bir lütuf sonucu da elde etmemiştir. Türk milleti, dönemin
küresel güçlerinin kendisine biçtiği esaret rolünü tüm haşmetiyle reddetmiştir.
Cumhuriyet, vatanın bağımsızlığı ve milletin hürriyeti uğruna ölümü göze almış
kahramanların Türk milletini ayağa kaldırma stratejisinin onur tacıdır. Türkiye
Cumhuriyeti devleti temelini, egemenlik hak ve sınırlarını yüzyılları aşan bir
tarih birikimiyle kendi millî değerleri üzerine bina etmiştir. Cumhuriyet
yalnızca bir yönetim değişimi değil, köklü bir sosyokültürel gelişimin ve
milletleşme sürecinin de dönüm noktasıdır. 
Bu duygu ve düşüncelerle milletimizin Cumhuriyet
Bayramı’nı kutluyor, cumhuriyetimizin kurucusu Gazi Mustafa Kemal Atatürk ve
silah arkadaşlarını, tüm şehit ve gazilerimizi rahmetle anıyorum. 
Teşekkür ederim.
BAŞKAN – Teşekkür ederiz Sayın Usta.
Sayın Yıldırım, buyurun.
16.- Muş Milletvekili Ahmet Yıldırım’ın,
Şırnak Milletvekili Ferhat Encu’ya tedavi için hastaneye götürülmesi sırasında
kelepçe takılmak istenmesine ve Meclis Başkanlığının bu konuyla ilgili tutumuna
ilişkin açıklaması
AHMET YILDIRIM (Muş) – Teşekkür ederim Başkanım.
Sayın
Başkan, maalesef, siyasi bir darbeyle tutuklanan ve yaklaşık bir yıl önce
tutuklu olduğu hâlden bugüne kadar Kandıra Cezaevi’nde kalan Şırnak
Milletvekilimiz Ferhat Encu’nun ciddi hastalıkları mevcut. Bu hastalıkların
tedavisiyle ilgili, hastaneye gidiş için başvuruyor ancak kelepçeli götürülmek
gibi bir dayatmada bulunulunca bu dayatmayı reddederek tedaviden imtina ediyor.
Bu sorunu, milletvekili açısından onur kırıcı olan bu dayatmayı bir dilekçeyle
Meclis Başkanına bildiriyor. Meclis Başkanı ise hepimizin utanacağı, evlere
şenlik bir cevap yazıyor. Neymiş: “Millî iradenin temsilcileri olan
milletvekilleri tek bayrak, tek vatan, tek devlet, tek millet bilinciyle
ülkemizi daha ileri noktalara ulaştırma gayreti içinde olmalı ve olmaya devam
etmelidir.” Ne alaka? Biri hasta, bir onursuzluk dayatılıyor; Meclis Başkanı ise
o onursuzluğun üzerine, açık söylüyorum, çok onursuz bir yazı yazıyor. Bu
Parlamentonun bir üyesine kelepçe dayatılacak ve bunu bir dilekçeyle bu
Parlamentonun üyesi Meclis Başkanına bildirecek... Kaldı ki arkadaşımız bir
kaymakama sözüm ona hakaretten tutuklu. Ne tek vatanı, ne tek milleti, ne tek
dili, ne tek ülkesi; ne alakası var bunlarla? Utanıyorum, bu yazıdan, bu
cevaptan bu Parlamentonun üyesi olarak utanıyorum. Bu Parlamentonun üyesi olan
bir milletvekillinin onurunu korumayan Meclis Başkanı makamı işgal ediyordur.
Üyesini korumayan, üyesinin onurunu korumayan, ona dayatılan insanlık dışı
uygulamaya göz yuman ve ona hukuki kılıf bulmaya çalışan Meclis Başkanı bu
vasfını yitirmiştir. 
(Mikrofon
otomatik cihaz tarafından kapatıldı)
BAŞKAN
– Sayın Yıldırım, devam edin. 
Buyurun.

AHMET
YILDIRIM (Muş) – Bunca değerlendirmeden sonra, kendisi hâkimmiş gibi,
başsavcıymış gibi hükmü giydirdikten sonra “Bu başvurunuzun muhatabı Adalet
Bakanıdır.” diyor. Kime ne anlatıyorsunuz? Bu Parlamentonun hâlâ üyesi olan bir
milletvekili haksızca tutuklu, siyasi bir komployla cezaevinde olacak, ona
kelepçe dayatılacak, bunu Başkanına iletecek, Başkanı tek dil, tek millet, tek
vatan teraneleriyle bu konuyu geçiştirmeye ve buna yasal kılıf bulmaya
çalışacak; bunu şiddetle kınıyorum ve Meclis Başkanı kendi Parlamentosunun
üyelerine sahip çıkmayan, ona dayatılan onursuzluğa kılıf bulmaya çalışan bir
noktaya kendini itmiştir diyorum. 
Teşekkür
ederim. 
BAŞKAN
– Teşekkür ederiz Sayın Yıldırım. 
Sayın
Gök, size söz vereceğim ama… 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, tutuklu milletvekillerinin tedaviye kelepçeli götürülmeleri
meselesinin uzun zamandır sorun olduğuna ve bu konuda Meclis Başkanıyla bir
görüşme yapacağına ilişkin konuşması
BAŞKAN
– Bu kelepçeli tedavi meselesi uzun zamandır aslında sorun olan bir mesele.
Daha önce Hakkâri Mliletvekili Sayın Abdullah Zeydan’ın, yine, Diyarbakır
Büyükşehir Belediye Başkanı Sayın Gültan Kışanak’ın, Halkların Demokratik
Partisi Grup Başkan Vekili Sayın Çağlar Demirel’in de rahatsızlandığı ancak
kendilerine kelepçe dayatıldığı için tedavileri reddettiği yönünde bizlere de
bilgi ulaşmıştı, şimdi aynı durumla sanırım Sayın Ferhat Encu karşı karşıya
kalmış ve Sayın Meclis Başkanına bir yazı göndermiş. Sayın Ahmet Yıldırım’ın
okuduğu cevabı açıkçası hani ben de çok doğru bulmadığımı ifade etmek isterim
ve bu konuyla ilgili Sayın Meclis Başkanıyla bir görüşme yapacağım Sayın
Yıldırım, hem kelepçesiz bir tedavi yönteminin hayata geçmesi konusunda hem de
verilen cevaplarda daha dikkatli olunması gerektiğini görüşeceğimi belirtmek
isterim. 
Sayın
Gök, buyurunuz. 
III.- AÇIKLAMALAR (Devam)
17.- Ankara Milletvekili Levent Gök’ün, 29
Ekim Cumhuriyet Bayramı’nı kutladığına, Türkiye’de “adalet” kavramının giderek
yara aldığına ve tutuklamaların sanıklar için âdeta bir ceza aracına
dönüştüğüne ilişkin açıklaması
LEVENT
GÖK (Ankara) – Teşekkür ederim Sayın Başkan. 
Pazar
günü cumhuriyetimizin 94’üncü kuruluş yıl dönümünü kutlayacağız. Cumhuriyetimiz
kutlu olsun. Cumhuriyetimizi bize armağan eden Mustafa Kemal Atatürk başta
olmak üzere tüm cumhuriyet kadrolarını saygıyla, minnetle andığımı ifade etmek
istiyorum. Onların açtığı yoldan Türkiye, bugün uygar dünyayla bütünleşmenin ve
beraber olmanın mücadelesini veriyor. Eğer cumhuriyet kurulmasa Mustafa Kemal
Atatürk’ün laik Türkiye üzerine inşa ettiği Türkiye Cumhuriyeti bugünlere
gelemezdi. Ne mutlu ki Mustafa Kemal Atatürk gibi bir liderimiz var ve tüm
aksaklığına rağmen bir cumhuriyete sahibiz. 
Sayın
Başkan, değerli milletvekilleri; Türkiye’de adalet kavramı giderek yara alıyor.
Tutuklama, tüm sanıklar için âdeta bir ceza aracına dönüştü. Tutuklama bir
istisnai tedbirdir ama öyle bir Demokles’in kılıcı gibi sallandırılıyor ki
mahkemelerce sanıklar üzerinde, tutuklanan kişinin hem çevresinde hem
Türkiye’de hem de kendi kamuoyunda bir anda suçlu ilan edilmesine neden olacak
uygulamalar yaşıyoruz. Bakın, geçtiğimiz günlerde tutuklanan Büyükada’da
toplantı yapan kişiler tahliye oldu, bir kısım gazeteciler tahliye oldu ama
havuz medyasının manşetlerinde, sürmanşetlerle ajan gibi, provokatör gibi
suçlamalara muhatap oldular. Ne hazin bir tablo. Yani bu insanların itibarları
yok mu, bu insanların çoluk çocuğu, sevenleri yok mu? Şimdi, bir tutuklamayı
siz böyle ceza gibi infaz eder ve herkesi baştan, peşinen suçlu ilan ederseniz,
bu kişiler tahliye olsalar bile hayatları boyunca bir travma mutlaka
geçireceklerdir. Dolayısıyla tutukluluğun, bundan sonraki uygulamalarda cezai
bir müeyyide değil, tam tersine…
(Mikrofon
otomatik cihaz tarafından kapatıldı) 
BAŞKAN
– Buyurun, Sayın Gök. 
LEVENT
GÖK (Ankara) – …tutuksuz yargılamaların esas alınacağı bir adalet sistemini
Türkiye hızla yaşamalıdır; yaşatmalıyız bunu. Yapılan pek çok yanlışın faturası
ne olacaktır Sayın Başkan? Bu insanların hak mahrumiyetlerini, cezaevinde geçen
sürelerini, o yaşadıkları olumsuzların hesabını kim ödeyecektir? Birileri
yanlış yapıyor, mahkemeler yanlış yapıyor, talimatlar, kararlar alıyorlar,
havuz medyasında sürmanşetleri çıkartılıyor; oluyor size insanlar suçlu ama
daha ilk mahkemede çöken iddianameler. Türkiye bu hukuksuzluktan,
adaletsizlikten bir an önce kurtulmalı ve tutuksuz yargılamanın esas alınacağı
bir süreci adalet dünyamızda mutlaka yaşamalıyız Sayın Başkan. 
Teşekkür
ederim. 
BAŞKAN
– Teşekkür ederiz Sayın Gök. 
Sayın
Bostancı, buyurun. 
18.- Amasya Milletvekili Mehmet Naci
Bostancı’nın, 29 Ekim Cumhuriyet Bayramı’nı kutladığına, Tekirdağ’da sele
kapılarak şehit olan askere Allah’tan rahmet dilediğine, 25 Ekim Ziya Gökalp’in
vefatının 93’üncü, 10 Ekim Nevzat Kösoğlu’nun vefatının 4’üncü yıl dönümüne
ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Pazar
günü cumhuriyetimizin kuruluşunun 94’üncü yıl dönümü. Cumhuriyeti kuran
kadroları, başta Atatürk olmak üzere silah arkadaşlarını, fikir arkadaşlarını,
beraber hareket ettiği entelektüel kadroları, aynı zamanda, bu doksan dört yıl
içerisinde Türkiye Cumhuriyeti’ni yücelten, taş üzerine taş koyan herkesi,
bütün siyasetleri, milletin iradesi için, milletin refahı için, milletin barış
ve esenliği için çalışan bütün kesimleri burada saygıyla anıyorum. Cumhuriyeti
hepimizin el birliğiyle yükselttiğimiz bir ülkü olduğunu unutmamak gerekiyor. 
Tekirdağ’da
sele kapılarak şehit olan askerimize Allah’tan rahmet diliyorum, milletimizin
başı sağ olsun. 
Ekim
ayı içerisinde, 25 Ekim 1924 tarihinde Ziya Gökalp vefat etmişti, 10 Ekim 2013
tarihinde Nevzat Kösoğlu vefat etmişti. Her ikisi de milliyetçi siyasi ve
entelektüel hareketin insanlarıdır, öncüleridir. Yusuf Akçura 1904 yılında “Üç
Tarz-ı Siyâset”te İslamcılık, Türkçülük, Batıcılık diye Osmanlı’nın son
döneminde ve buradan cumhuriyete intikal eden fikrî ve entelektüel mecraları
işaret etmişti. Bunlar birbirinden kesin hatlarla ayrılmış olan hareketler değildir.
İslamcılık, milliyetçilikten ve Batıcılıktan; Batıcılık, İslamcılık ve
milliyetçilikten; hepsi birbirinden alışverişleri olan ve nihayetinde temelde
bu ülke nasıl kurtulur, halkımız daha fazla refaha nasıl kavuşur…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Bostancı.
MEHMET
NACİ BOSTANCI (Amasya) - …önce Osmanlı İmparatorluğu’nu nasıl ayakta tutarız,
daha sonra ise kurulan cumhuriyeti yüceltmek için ne tür roller üstlenmek
gerekir, hangi program ve hedefler istikametinde davranmak gerekir tarzındaki
sorulara cevap mahiyetinde teşekkül etmiş olan entelektüel ve siyasi
hareketlerdir. Milliyetçilik Hareketi, Türkiye’nin hem sosyolojisinde hem
siyasetinde son derece önemli, baskın, bütün siyasetlerde aşağı yukarı karşılığı
olan bir damarı oluşturur. Rahmetli Gökalp’in “Türkleşmek İslamlaşmak
Muasırlaşmak” kitabını, “Bir Kavmin Tetkikinde Takip Olunacak Usule Dair”
makalesindeki sosyolojik dikkatlerini, iktisadi gelişme için modern iktisadi
kurumlara ve zihnî yapıya yapmış olduğu atıfları dikkatle takip etmek gerekir.
Rahmetli Nevzat Köseoğlu hem bir fikir adamı ve entelektüeldi hem de haysiyetli
bir mücadele adamıydı.
(Mikrofon
otomatik cihaz tarafından kapatıldı)
BAŞKAN
– Lütfen tamamlayınız.
MEHMET
NACİ BOSTANCI (Amasya) - Ben de kendisini yakından tanıma fırsatını bulmuştum.
Bunlar memleketimizin ortak değerleridir. Allah’tan rahmet dilerken geçmişte
yapıp ettikleri ve ortaya koydukları eserleri sadece bir kesimin değil,
Türkiye’nin geleceğini hesaba katan bütün kesimlerin dikkatle takip etmesinin
faydalı olacağı kanaatimi de ifade etmek isterim.
Teşekkür
ederim.
BAŞKAN
– Teşekkür ederiz Sayın Bostancı.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, İzmir Milletvekili Aytun
Çıray’ın üyesi bulunduğu siyasi partiden istifasına ilişkin önerge yazısı
(4/112)
BAŞKAN
– İzmir Milletvekili Aytun Çıray’ın üyesi bulunduğu siyasi partiden istifa
ettiğine dair dilekçesi Türkiye Büyük Millet Meclisi Başkanlığımıza gelmiştir.
Bilgilerinize
sunulur.
Şimdi,
Milliyetçi Hareket Partisi Grubu’nun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet
Meclisinin gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Hatay Milletvekili Mehmet Necmettin Ahrazoğlu
ve arkadaşları tarafından Hatay ilinin sorunlarının araştırılarak alınması
gereken önlemlerin belirlenmesi amacıyla verilmiş olan (10/235) esas numaralı
Meclis Araştırması Önergesi’nin ön görüşmelerinin Genel Kurulun 26 Ekim 2017
Perşembe günkü birleşiminde yapılmasına ilişkin önerisi
26/10/2017
Türkiye Büyük Millet Meclisi Başkanlığına
Danışma
Kurulunun 26/10/2017 Perşembe günü (bugün) yaptığı toplantısında parti grupları
arasında oybirliği sağlanamadığından, grubumuzun aşağıdaki önerisinin İç
Tüzük’ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Erhan
Usta
 Samsun
 MHP
Grubu Başkan Vekili
Öneri: 

Türkiye
Büyük Millet Meclisinin gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Hatay Milletvekili Mehmet
Necmettin Ahrazoğlu ve arkadaşlarının (10/235) esas numaralı Hatay ilinin
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına dair önergesinin görüşmelerinin 26/10/2017
Perşembe günkü birleşiminde yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi Milliyetçi Hareket Partisi
Grubu adına Hatay Milletvekili Sayın Mehmet Necmettin Ahrazoğlu.
Süreniz
beş dakika Sayın Ahrazoğlu.
Buyurun.
(MHP sıralarından alkışlar)
MHP
GRUBU ADINA MEHMET NECMETTİN AHRAZOĞLU (Hatay) - Sayın Başkan, değerli
milletvekilleri; Hatay ilinin sorunlarını araştırmak ve bu sorunlara çare
bulmak adına vermiş olduğum Meclis araştırması önergesi üzerinde söz almış
bulunuyorum. Bu vesileyle Genel Kurulu ve bizleri izleyen medeniyetler şehri
Hataylı hemşehrilerimi ve aziz vatandaşlarımızı saygıyla selamlıyorum.
Değerli
milletvekilleri, Suriye'deki iç savaş ve meydana gelen göç, Suriye'ye sınırı
olan bölge coğrafyasını etkilemiştir. Suriye’yle 277 km sınırı olan Hatay
ilimiz Suriye’deki iç karışıklıklardan en çok etkilenen illerin başında
gelmektedir.
Hatay
ili 2016 yılı itibarıyla 1 milyon 555 bin 165 nüfusa sahip olup ülkemizin
13’üncü büyük şehridir. 
Hatay ilinin toprakları itibarıyla yüzde 54,7'si tarım
arazisidir. Yoğun tarımın yapıldığı Amik Ovası’nda yazın kuraklık, kışın ise
sel baskınlarından dolayı çiftçiler verim alamamaktadır. Hatay, genellikle tüm
çiftçilerin sulama için kullandıkları elektrik enerjisinden ve sulama
ücretlerinden muzdariptir. Üretim girdisi olarak kullanılan akaryakıt ve diğer
maliyetlerin yüksek olması büyük sıkıntılara yol açmaktadır. Ürün hasadı
döneminde, özellikle pamuk, buğday, mısır gibi ürünlerin üretildiği dönemde
yurt dışından yapılan ithalat ve bu ithalatlara konulmayan fonlar dolayısıyla
çiftçiler mağdur edilmektedir, tefecinin eline düşürülmektedir. Ayrıca, on beş
yıllık iktidarınız döneminde -Sayın Bakanımız da buradayken, Bakanımız gitmiş-
Menzelet Barajı’nın hâlâ bitirilememiş olması, set yüksekliğinin
tamamlanmaması, set yüksekliğine bağlı olarak kanalların yapılamaması, kapalı
devre sulamaya alınmaması ve buna bağlı olarak Reyhanlı Barajı’nın
desteklenmemesi Amik Ovası’nın tamamen sulanmasını engelleyecek. Bu
yatırımların da bir an önce bitirilmesi gerekmektedir. 
Hatay
sahil yolu tamamlanamamıştır; Hatay’ın hem ticareti hem de turizmi açısından
çok önemlidir. 
Belen-Şekere’den
başlayarak sonraki çevre yolu ile Arsuz ve Samandağ-Çevlik bağlantısının
muhakkak yapılması ve bir an önce tamamlanması Hatay’ın turizmine ve ticaretine
katkı sağlayacak ancak maalesef, bitirilememiştir, bitirilmesi de meçhul bir
durumdadır. 
Ayrıca,
Payas’ta demir çelikle ilgili sektördeki işçilerin mağduriyetine devlet sahip
çıkmalıdır. 
Yerel
yönetimler, Suriye’yle ilgili göçlerden dolayı yerel halka yardım yapma ve
mevcut görevlerini yapma konusunda zorlanmaktadır. Bu göçlerden dolayı yerel
yönetimlere de yardımların gönderilmesi elzemdir. 
Ayrıca,
Hatay’da “Medeniyetler Bahçesi” temasıyla düzenlenecek olan EXPO 2021 için
Hatay’a gerekli katkıların muhakkak devlet tarafından yapılması Hataylılar
tarafından beklenmektedir. 
Değerli
milletvekilleri, Hatay ilinde en büyük sorun olarak görülen işsizlik problemi
muhakkak çözülmeli. Ülkemizin her yerinde, özellikle de seçim bölgemiz olan
Hatay’da Suriyeli işçilerin düşük ücretle çalıştırılması ve kayıt dışı olarak
alınmasından dolayı orada yaşayan insanların işsizlik problemleri had safhayı
bulmuştur. 
İlimizde ihracata yönelik lojistik tamamen çökmüş
durumdadır. Cilvegözü ve Yayladağı Sınır Kapılarının kapatılması ihracatla
ilgili bütün beklentilerimizi nihayete erdirmiştir. Cilvegözü Sınır Kapısı’nın
açılmasıyla bölge kısmen de olsa biraz rahatlayacaktır.
Ayrıca
Samandağ, Yayladağı, Altınözü gibi ilçelerimizdeki tütün üreticisi
çiftçilerimizin sorunları büyüktür. Tütünle ilgili muhakkak sıkıntılar
giderilmeli ve tütünden elde ettikleri ürünü satma konusunda kendilerine
gerekli kolaylıklar sağlanmalıdır.
Sayın
Başkan, değerli milletvekilleri; Astana süreci kapsamında, ateşkesin tesisi ve
insani yardımların ihtiyaç sahiplerine ulaştırılması ve yerlerinden edilen,
evlerinden edilen insanların dönmesi için uygun şartları temin etmek maksadıyla
İdlib Gerginliği Azaltma Bölgesi oluşturulmuştur. Türk Silahlı Kuvvetleri Hatay
sınırları içerisinden Cilvegözü Kapısı’ndan, Şeyh Berekat Tepesi ve Şeyh Akil
Tepesi gibi yerlere konuşlandırılmıştır. Türk Silahlı Kuvvetlerinin ilk etapta
8 gözetim noktası için çalışmaların sürdürüldüğü belirtilmektedir.
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Sayın Başkanım, müsaade ederseniz…
BAŞKAN
– Buyurun, tamamlayın.
MEHMET
NECMETTİN AHRAZOĞLU (Devamla) – Teşekkür ediyorum Başkanım.
Astana’da
yapılan çalışmalar sonucunda, Türk Silahlı Kuvvetleri İdlib’de altı ay boyunca
14 ayrı noktada görev yapacaktır. İdlib bölgesinde yaklaşık 3 milyon insan
yaşamaktadır. Bu nüfus içerisinde her milletten insan bulunmakla beraber
Türkmenler de mevcuttur. Nitekim bölgede yerleşik olarak bulunan yani savaş
öncesinde burada yaşayan Türkmenlerle birlikte Halep ve Humus bölgelerinden
tahliye edilip göç ettirilen Suriye Türkmenleri İdlib bölgesi ve çevresinde
yaşamaktadır.
Fırat
Kalkanı harekâtı sonrasında bölgedeki çatışmasızlığın sürdürülmesi, insani
yardımların sağlanması noktasında büyük önem taşıyan İdlib operasyonu, aynı
zamanda Türkiye’nin sınır güvenliği ve olası bir terör koridorunun önlenmesi
için de hayati önem arz etmektedir. Zira İdlib bölgesi Türkiye’nin sıfır
noktasında bulunmaktadır. 
(Mikrofon
otomatik cihaz tarafından kapatıldı) 
MEHMET NECMETTİN AHRAZOĞLU (Devamla) – Bir taraftan
Bayırbucak, bir taraftan Afrin’e komşu bir bölge olması açısından son derece
stratejik bir konumdadır. Olası terör koridorunun önlenmesi noktasında
Afrin’deki PKK muhakkak yok edilmelidir diyor, yüce heyetinizi saygıyla selamlıyorum.
(MHP sıralarından alkışlar) 
BAŞKAN
– Teşekkür ederiz Sayın Ahrazoğlu.
Şimdi,
grup önerisi üzerinde diğer siyasi parti grupları konuşacak.
Halkların
Demokratik Partisi Grubu adına Muş Milletvekili Sayın Ahmet Yıldırım
konuşacaktır. 
Buyurun.
(HDP sıralarından alkışlar)
Süreniz
üç dakikadır.
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; MHP grup önerisi hakkında partim adına söz
aldım. Bütün Genel Kurulu saygıyla selamlıyorum.
Şimdi,
Hatay, evet, Türkiye’nin 15 büyük ilinden biri, bir kentin kendi geçimini idame
ettirebilmesi ve kendine yetebilmesi için her şeye sahip bir kent. Şöyle ki
tarım var, hayvancılık var, sanayi var, turizm var, ormancılık var, sınır
ticareti var, gümrük gelirleri var, her şey var; dağ var, ova var, Amik Ovası
var, Asi Nehri var; düşünün, bir ülkenin demir çelik üretiminin yüzde 40’ını
karşılayan bir il. Buna rağmen, eğer o kentte yoksulluk var ise o kentte
işsizlik var ise o zaman, o ülkede o kente dönük yaklaşım, idari sistem ve
mantıkla ilgili bir sorun vardır. Hatay yerinden yönetilmediği sürece, bunca
saydığım gelirlerine rağmen, gelirlerinin önemli bir bölümü o ile vergi olarak
bırakılmadığı sürece, mevcut idari sistem içerisinde kendine yetebilmesi söz konusu
olamaz. Çünkü bir il, kendini geçindirebilmek hatta artırabilmek için bütün yer
altı, yer üstü zenginlik ve ekonomik kaynaklara sahip olduğu hâlde kendine
yetemiyorsa sorun, idari sistemdir, yerinden yönetime ve yerel yönetimlerin
güçlendirilmesine şans tanınmamasıdır. 
Partimiz,
hem tüzüğünde hem programında hem de aktivitelerinde yerinden yönetimi
öncelediği, yerel yönetimlerin güçlendirilmesi için çaba sarf ettiği için
bugünkü siyasi iktidarın hışmına ve siyasi rövanşizmine uğramıştır. DBP’li
belediyelere kayyum atamasının sebebi budur, yerinden yönetim talepleridir,
kendi kent gelirlerinin önemli bir bölümünün o kente bırakılması isteğidir.
Bunu yapmadığımız ve mevcut katı merkeziyetçi sistemle bu ülkeyi sürdürdüğümüz,
işte, tek merkez yönetiminden tek parti yönetimine, tek parti yönetiminden tek
kişi yönetimine doğru ülkeyi götürdüğümüz sürece yerel sorunların çözülebilmesi
mümkün değildir.
Hatay
da bunlardan biridir. Sadece Hatay mı? Bu ülkede birçok açıdan farklılıkları
bünyesinde barındırmasına rağmen, kendine yetebilecek potansiyele sahip birçok
ilimiz olmasına rağmen; açlığın, yoksulluğun, işsizliğin diz boyu olmasının
temel sebebi de siyasi iktidarın ve idari sistemin getirmiş olduğu sorundur.
Hatay, Türk’ü, Kürt’ü, Arap’ıyla, Hristiyan’ı, Müslüman’ıyla Nusayri’si,
Sünni’siyle barış içinde yaşayan bir kent, emeğiyle kendini geçindirmeye
çalışan bir kent ama mevcut idari sistemde iktidar yaklaşımlarından ötürü,
kendini doyurabilmesi, bu sorunlarını aşabilmesi mümkün değildir diyorum. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım. 
Cumhuriyet
Halk Partisi Grubu adına Hatay Milletvekili Sayın Hilmi Yarayıcı. (CHP
sıralarından alkışlar)
Buyurun,
süreniz üç dakika. 
CHP
GRUBU ADINA HİLMİ YARAYICI (Hatay) – Sayın Başkan, değerli milletvekilleri;
sevgi ve saygıyla Genel Kurulu selamlıyorum. 
Son
dönem uygulayageldiğiniz dış politikanın faturasını en ağır biçimde ödeyen
Hatay’ın bir milletvekili olarak, Hatay’ın sorunlarını üç dakika içerisinde
anlatmaya çalışacağım. 
Sürekli
zikzak yapan, dün söylediğinin ertesi gün tersini yapan dış politikalar
neticesinde derinleşen Suriye krizi, yanı başınızda bir yangına, kanlı bir
savaşa, iç savaşa dönüştü. Emperyalizmin körüklediği bu ateşe sizler de ne
yazık ki gönüllü olarak körük oldunuz. Bunun bedeli, 416 bin sığınmacı ve başta
Reyhanlı ve Cilvegözü patlamaları olmak üzere, ülkemizin dört bir yanında
patlayan bombalarla yitirdiğimiz yüzlerce can oldu. Suriye’nin yangın yerine
dönmesi yetmezmiş gibi, Yayladağı Sınır Kapısı’nın kapatılmasıyla yüzlerce
lojistik firması kapısına kilit vurdu, yüzlercesi de bugün yarın iflasını
açıklayacak kadar perişan bir hâlde. Yayladağı Sınır Kapısı’nı açın artık,
ticaret yollarını açın ki insanlarımız evine ekmek götürsün. Yayladağı Sınır
Kapısı’nın kapalı tutulmasıyla Hatay halkını cezalandırmaya son verin artık. 
Değerli
milletvekilleri, Hatay’da emeğiyle geçinen esnaf da sermayesini koyan sanayici
de ihracatçı da lojistik ve turizm sektöründe çalışanlar da perişan hâldedir.
Hatay demir çelik mamulleri, otomobil filtresi, tarım araç ve gereçleriyle, yaş
sebze ve meyve üretim ve ihracatıyla ülkemizin ihracat üssüyken, bugün can
çekişmektedir. 
Değerli
milletvekilleri, Hatay, 416 bin sığınmacının da tetiklediği çığ gibi büyüyen
bir işsizlik sorunu yaşıyor. Yıllardır Suriye savaşının yükünü Hatay çekiyor.
Bu yük, Hatay’ın tek başına çekeceği bir yük olmaktan çoktan çıkmıştır.
Hatay’ın üretmeye, üretmek için de teşvike ihtiyacı var. Yüzde 42,8’le, en
düşük iş gücüne katılma oranıyla Osmaniye ve Kahramanmaraş illeriyle aynı
grupta yer almamıza rağmen, onlar 5’inci, biz 4’üncü teşvik bölgesindeyiz. Bu,
Hatay’ın olması gerekenden çok daha az teşvik alması anlamına geliyor. Geçmek
istediğimiz 5’inci teşvik bölgesiyle şehrimizin ekonomisi bir nebze olsun rahat
nefes alacak; bu da her yıl 10 milyar dolar yatırım, yaklaşık 12 bin kişiye iş
imkânı, işsizliğin yüzde 2 azalması demek. Hatay’ı teşvikte 5’inci bölge
içerisine almazsanız Hatay artık nefes alamayacak bir hâle gelecek. Hatay’ı
teşvikte 5’inci bölgeye alın ki gençlerimize yeni olanaklar açılsın. Hatay’ı
5’inci bölgeye almayarak Büyükşehir Belediye seçiminin intikamını almaya
çalışıyorsanız şimdiden söyleyelim, başaramayacaksınız. 
Teşekkür ederim. (CHP sıralarından alkışlar)
BAŞKAN
– Teşekkür ederiz Sayın Yarayıcı. 
Adalet
ve Kalkınma Partisi Grubu adına Hatay Milletvekili Sayın Hacı Bayram Türkoğlu.
(AK PARTİ sıralarından alkışlar)
Süreniz
üç dakika. 
Buyurun.

AK
PARTİ GRUBU ADINA HACI BAYRAM TÜRKOĞLU (Hatay) - Sayın Başkan, değerli
milletvekilleri; Milliyetçi Hareket Partisinin grup önerisi üzerine partimiz
adına söz almış bulunuyorum. Yüce heyetinizi saygıyla selamlıyorum. 
Evet, Hatay deyince: Gerçekten, Hatay bir medeniyetler
şehri, Hatay bir tarım kenti, Hatay bir sanayi kenti, Hatay bir turizm kenti,
Hatay medeniyetlere beşiklik yapmış bir kentimiz. Biz Hatay’ımızın hak ettiği
noktalara gelebilmesi için de sürekli bir çalışma içerisindeyiz, gayret
içerisindeyiz. 
Tabii, Hatay, şu andaki konumuyla Türkiye'deki en büyük
15 ilimizden biri; 1 milyon 550 bin esas nüfus ama 450 bin Suriye'den gelen
vatandaşın Hatay’daki ikameti dikkate alındığında, şu anda 2 milyon gibi bir
nüfusla karşı karşıya. Tabii, aşağı yukarı yüzde 20-25 oranındaki bu nüfus
artışının ilimize verdiği sosyokültürel bir etkinlik var, farklılık var ama
Hatay, şunu peşinen söyleyelim ki ciddi manada alkış tutturacak şekilde, bu
gelen akraba topluluğuna karşı ensarlık görevini yapmıştır. Ben bütün
hemşehrilerime bu manada teşekkür ediyorum.
Hatay’ımıza
global bir bakış açısıyla baktığımız zaman, Türkiye'de ihracattan aldığı pay
bakımından ve şu anda geldiği nokta itibarıyla Hatay, gerçekten, Türkiye'deki
gelişmişlik endeksi ve seviyesine göre de ilk 10’lar içerisinde yer alan bir
ilimiz. 
MEHMET
NECMETTİN AHRAZOĞLU (Hatay) – 19’uncu sırada.
ORHAN
KARASAYAR (Hatay) – 8’inci sırada, iyi bak, 8’de. 
HACI
BAYRAM TÜRKOĞLU (Devamla) – Şu anda tarımda, destek konusunda, tarım ürünlerine
destek veriliyor. Bölgemize narenciye üretimi bakımından baktığımızda,
Türkiye'deki üretimin aşağı yukarı yüzde 30’u Hatay’da yani 1 milyon tonun
üzerinde bir narenciye üretimi söz konusu. Bu sene narenciye fiyatlarımız
oldukça iyi. 
Tabii,
Türkiye'de sorunlar yumağını ele aldığımız zaman, bir taraftan terör sorunu
vardır Amanoslarda, amansız bir mücadele devam etmektedir. Yine, Suriye’yle
olan komşuluk ilişkisi bakımından, şu anda Türk Silahlı Kuvvetlerinin İdlip’te
Astana Anlaşması gereği orada bulunması, sınır kapılarımızdaki hareketlilik… Şu
anda -bir hafta, on gün önce- Cilvegözü’nün açılmış olması yani şu anda sınır… 
(Mikrofon
otomatik cihaz tarafından kapatıldı) 
HACI
BAYRAM TÜRKOĞLU (Devamla) – …ticaretinin devamı yönünde bir tedbir alınmış
durumda. Diğer kapıyı da yakinen takip etmekteyiz. Tabii, Hatay her şeyin daha
güzeline layıktır. Hatay’ın her konumda daha ileri seviyelere çıkabilmesi için
yakından takip etmekteyiz. 
Ben
bu duygu, düşünceyle heyetinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Türkoğlu.
Sayın
milletvekilleri, Milliyetçi Hareket Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 26/10/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, Türkiye’de biri israftan
diğeri tasarruf ve yoksullaşmadan oluşan iki suretli ekonomik durumun
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak ön
görüşmelerinin 26 Ekim 2017 Perşembe günkü birleşiminde yapılmasına ilişkin önerisi
ilişkin önerisi
Türkiye Büyük Millet Meclisi Başkanlığına
Danışma
Kurulunun 26/10/2017 Perşembe günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.

 Ahmet
Yıldırım
 Muş

 HDP
Grubu Başkan Vekili
Öneri:
26
Ekim 2017 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından
-5740 sıra numaralı- Türkiye'de biri israftan, diğeri tasarruf ve
yoksullaşmadan oluşan iki suretli ekonomik durumun araştırılması amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak, görüşmelerinin 26/10/2017 Perşembe günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi, Halkların Demokratik
Partisi Grubu adına İstanbul Milletvekili Sayın Filiz Kerestecioğlu. (HDP
sıralarından alkışlar) 
Süreniz
beş dakika, buyurun.
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, Türkiye ekonomisi, dışa bağımlı ekonomik sistemi nedeniyle
küresel ve bölgesel gelişmelerden yüksek bir düzeyde etkileniyor. 2016 ve 2017
yıllarında bölgesel ve küresel belirsizlikler arttığı için, Hükûmet, bizatihi
Başbakanın ifadeleriyle bu yılları “tasarruf yılı” olarak ilan etti. Binali
Yıldırım “Son söyleyeceğim şey: Önce, milletten bir şey isterken kendimiz ne
yapıyoruz ona bakmamız lazım.” dedi. “Devlet olarak 2017’de muazzam bir
tasarruf yılı olacak, çok ciddi tasarruflar yapacağız.” diye devam etti.
Cumhurbaşkanı Erdoğan ise Gelişen Sekiz Ülke toplantısında yaptığı konuşmada
“Biz kendimiz rahat yaşayacağız diye insanların alın terini sömüremeyiz.” dedi.
Şimdi,
bu sözler pek güzel ancak bu açıklamalara rağmen, 2017 yılının nisan ayında
Türkiye, Cumhurbaşkanlığı sistemi referandumuna götürüldü. Bir tür seçim
ekonomisi uygulandı, tasarruf yılı olmasına rağmen gidilen bu referandum
ekonomiyi daha kırılgan hâle getirdi. Hükûmet tasarruf yılı söyleminin tam
tersi uygulamaları hayata geçirdi, israf had safhaya ulaştı. 
Şimdi
bazı harcamalara bakalım. Ben çok net harcamaları size ifade etmek istiyorum.
Cumhurbaşkanlığı sarayının garajındaki 268 aracın piyasa değeri, kasko
bedelleri ve ihale dosyasındaki ek donanımları da eklendiğinde, yaklaşık 54
milyon liradır. 268 aracın değeri 54 milyon liradır. Yurttaşlarımız zamlı
motorlu taşıtlar vergisini nasıl ödeyeceğini düşünürken Cumhurbaşkanlığının
israf harcamaları kamuoyunda ciddi yankı uyandırmıştır. Açıktır ki biriken
vergi yükü yurttaşları düşündürürken yine Cumhurbaşkanlığı ve 5 milyar lira
vergi borcu silinen 3 şirketi ise hiç de düşündürmemekte, ilgilendirmemektedir.

Cumhurbaşkanlığına
bağlı bin odalı sarayın yanı sıra, şimdi de Marmaris’te Okluk Koyu’nda
Cumhurbaşkanına özel, 300 kişiyi ağırlayabilecek bir sarayın inşası
gündemdedir. 
Bunların yanı sıra, Sayıştay raporunda şu harcamalar
açığa çıkmıştır: 2016 yılı için tüketime yönelik mal ve malzeme alımları kalemi
26 milyon 489 bin, temizlik giderleri 2 milyon 50 bin, gıda amaçlı ve mutfakta
kullanılan tüketim malzemeleri ise bir yıl boyunca 1 milyon 216 bin 63 lira
olmuştur. Bu duruma karşı, ülkemizde her 8 yurttaştan biri yani 10 milyon insan
gıda, tüketim ve temizlik ihtiyacını tam olarak karşılayamamakta, sosyal
yardımlara ihtiyaç duymaktadır. Açıktır ki itibar israfla değil, 2017 yılının
ilk dokuz ayında yaşamını yitiren 1.410 emekçinin hayatını kurtarmak ve
insanlara insani yaşam koşulları sağlamakla gerçekleşebilir. 
Şimdi, yukarıda sayılan harcamalara karşın, Türkiye
halkları büyük bir vergi yükünün altına sokulmakta, enflasyonla alım gücü
düşmekte, işsizlikle yurttaşlar düzenli bir gelirden yoksun bırakılmaktadır.
2014’te yoksulluk oranı yüzde 15,1 iken 2015 yılında yüzde 15,8 olmuştur.
Türkiye’de iki günde bir et, tavuk ya da balık içeren yemek masrafını
karşılayamayanların oranı 35,8’dir. İki güne bir et, balık, tavuk yiyemiyor
vatandaşlarımız. 
Resmî açıklamalara göre işsizlik 10,5 ama yapılan
araştırmalara göre 11,2. Ayrıca, 3 milyon 558 bin işsiz var ki bu rakamlara
İŞKUR eliyle çalıştırılan stajyer, çırak kursiyeri -yani sahte istihdam dışında
bu rakamlar- eklediğimizde 4 milyon 500 bin işsiz var bu ülkede. Genç işsiz
oranı 19,8; genç kadın işsizlik oranı ise 27,5’a yükselmiş. 
Şimdi, bu TÜFE verilerine göre, 2017 Ağustos ayında, en
yüksek fiyat artışı 16,85’le yumurtada olmuş. Arkasından 12,84’le kayısı,
12,16’yla yeşilsoğan, 7,55’le limon, 6,6’yla tüp gaz, 5,87’yle süt, 3,87’yle
beyaz peynir listede yer alıyor. 
(Mikrofon otomatik cihaz tarafından kapatıldı) 
FİLİZ KERESTECİOĞLU DEMİR (Devamla) – Sayın Başkanım,
tamamlayabilir miyim?
BAŞKAN – Buyurun, tamamlayın. 
FİLİZ
KERESTECİOĞLU DEMİR (Devamla) – Bunların hepsi yurttaşların gündelik zaruri
ihtiyaçları ve bunları karşılayamıyor insanlarımız. Yani saray bütçesi ile
pazar bütçesi arasında çok net rakamlarla ciddi bir açık bulunuyor. Eğer siz
“tasarruf” diyorsanız, gerçekten tasarrufu önce sarayda yapmanız, buradaki
harcamalara bakmanız gerekiyor. İktisatçı Mustafa Sönmez diyor ki: “Hem doların
hem faizin yönü yukarı doğru ve zor bir kış olacak.” 
Şimdi,
arkadaşlar, bu zor kışların hep vatandaşlar için zor kışlar olmasını biz asla
kabul etmiyoruz ve buna “hayır” diyoruz. O nedenle, bu kapsamda Türkiye’de biri
israftan, diğeri tasarruf ve yoksullaşmadan oluşan iki suretli ekonomik durumun
araştırılması ve çözüm için yol haritası oluşturulması için verdiğimiz
önergemizi de desteklemenizi bütün Genel Kuruldan rica ediyoruz. 
Saygılar
sunarım. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu.
Önerge
üzerinde gruplar adına ilk konuşmacı, Milliyetçi Hareket Partisi Grubu adına
Samsun Milletvekili Sayın Erhan Usta. (MHP sıralarından alkışlar)
Süreniz
üç dakika.
Buyurun.

MHP
GRUBU ADINA ERHAN USTA (Samsun) – Teşekkür ederim Sayın Başkan.
Değerli
milletvekilleri, tasarruf önemli bir konu. Hep iktisadi konuları tartışırken,
konuşurken diyoruz ki: “Biz Türkiye ekonomisi olarak kaynak açığı veren,
finansman açığı veren ve dış kaynağa bağımlı olan bir ekonomiyiz.” Dış kaynak
bağımlılığının ölçütü nedir? Cari açık yani nihayetinde her yıl ekonominin
dışarıdan kullandığı kaynak ne kadardır dediğimizde, net rakam olarak –brüt
rakamları bunun çok yüksektir ama- dışarıdan kullandığımız kaynak cari açık
miktarı kadardır. Bu yıl için cari açığın yaklaşık 40 milyar dolar civarında
olması bekleniyor, geçmiş yıllarda bunun 70 milyar dolara kadar çıktığı
dönemler oldu ama biraz büyümenin düşmesi, biraz petrol fiyatlarındaki düşüşle,
bunların etkisiyle cari açık şu anda 40 milyar dolarlar civarında.
ŞİRİN
ÜNAL (İstanbul) – Dolar mı, lira mı?
ERHAN
USTA (Devamla) – 40 milyar dolar.
On
üç yılda, daha doğrusu on dört yılda Adalet ve Kalkınma Partisinin iktidarda
olduğu on dört yılda, 2003-2016 döneminde bizim yurt dışından bu şekilde
kullandığımız net kaynak… Bakın, her yıl döndürmemiz gereken para değil, yoksa
onun yıllık miktarı 200 milyar dolar civarında. Mesela bu yıl, önümüzdeki bir
yıl içerisinde 205 milyar dolar finanse edeceğiz, yurt dışından 205 milyar
dolar para bulacağız, borçlarımızı ödeyeceğiz; o ayrı bir şey ama net olarak
kullandığımız kaynak yani cari açık toplamı tam 500 milyar dolar; 500,6 milyar
dolar on dört yılda, bu yılı da sayarsak bu 540 milyar dolara çıkacak.
Şimdi,
cari açığın tanımı ne? İktisat dersi vermiş gibi olmayalım ama tasarruf ile
yatırım farkı. Yani tasarruflarımızdan… Tasarruf ne? Gelirimiz var, gelirimizin
bir kısmını tüketiyoruz, transfer ediyoruz, harcıyoruz, ondan sonra kalanına
tasarruf diyoruz. O tasarruflar karşılığında yatırım yapılıyor, bunun
arasındaki fark da cari açık. 
Şimdi,
500 milyar dolar cari açık verdiğimize göre bizim ya tasarruflarımız çok düşük
ya da yatırımlarımız çok yüksek; ikisinden biri olması lazım matematiksel
olarak, özdeşlik olarak. Yatırımlarımız yüksek mi diye bakıyoruz; sağ olsun
TÜİK bu işleri düzeltti, hem yatırımı hem tasarrufu yıllardır uğraşıyorduk
artıramadık, TÜİK bunları 10 puan civarında artırdı millî gelire oran olarak.
Bunların tabii ki doğru rakam olduğunu varsayarak bunların üzerinden
konuşuyoruz. Şimdi, yatırımlarımıza baktığımızda, yatırımlarımız bize benzer
ülkelerin aslında -2016 yılı için söyleyelim- yaklaşık 3 puan altında. Yani
tasarruf-yatırım açığı yatırımlarımız yüksek olduğu için değil, temelde ne
için? Tasarruflarımız düşük olduğu için. Yine, 2016 yılı için bakıyorum, bize
benzeyen ülkelerin yani gelişmekte olan ülkelerin ortalamasına baktığımızda
tasarruflarımız onların 7,5 puan altında. Dolayısıyla problem, tasarrufların
azlığı. Tasarrufları artırmak için de ya geliri artıracaksınız ya da
tüketiminizi kısacaksınız. 
Örneğin
tüketim tarafına baktığımızda -burada tabii bunun temel sorumlusunun kamu
olduğunu düşünüyorum ben de yine özel tarafı da var- tek bir rakam vereceğim:
2011 yılında kamu tüketiminin millî gelir içerisindeki payı yüzde 13,7 iken
2016 yılında bu 14,8’e çıkıyor.
(Mikrofon
otomatik cihaz tarafından kapatıldı) 
ERHAN
USTA (Devamla) – İlave bir dakika alabilir miyim Sayın Başkan?
BAŞKAN
– Sayın Usta, tamamlayın lütfen.
ERHAN
USTA (Devamla) – Teşekkür ederim.
Bakın, “Tasarrufların artması lazım.” derken kamu,
tüketimini artırıyor. Kaç puan? 1,1 puan üç yılda. 1,1 böyle küçük bir şeymiş
gibi geliyor ama bunlar çok büyük rakamlar yani bunları 1 puan aşağı indirmek
için yıllarca program uygulamanız gerekiyor. Rakam olarak da söyleyelim. Hani,
Sayın Başbakan filan on yıllık nominal rakamları söylüyor ya, çok doğru bir şey
değil ama onların izinden gidelim bir miktar. 2011 yılında kamu tüketimi 191
milyar TL iken 2016 yılında 387 milyar TL’ye çıkmış, kamu tüketimi 191’den
387’ye… Orta vadeli program rakamlarıdır, devletin rakamları.
Şimdi, dolayısıyla yapılması gereken şey, kamunun
kendisine çekidüzen vermesidir. Bunun mutlaka yapılması lazım, dışa olan
bağımlılığımızın azaltılması açısından veya yatırımlar için ayıracağımız
kaynakları artırmak açısından kamu tüketiminin azaltılması lazım, bu yönde
programlar uygulanması lazım. Orta vadeli programda bunu çok fazla göremedik
maalesef ama önerilerimiz bu çerçevede olacaktır bizim de.
Genel Kurulu saygıyla selamlarım.
Teşekkür ederim. (MHP sıralarından alkışlar) 
BAŞKAN – Teşekkür ederiz Sayın Usta.
Cumhuriyet Halk Partisi Grubu adına Tekirdağ
Milletvekili Sayın Faik Öztrak. (CHP sıralarından alkışlar) 
Süreniz üç dakika. 
Buyurun.
CHP GRUBU ADINA FAİK ÖZTRAK (Tekirdağ) – Teşekkür
ediyorum Sayın Başkan.
Değerli milletvekilleri, ekonomiyi görüşmek amacıyla
verilen önerge üzerinde söz almış bulunuyorum. Bu vesileyle Genel Kurulu ve
bizleri izleyen vatandaşlarımızı saygıyla selamlıyorum.
Değerli milletvekilleri, ekonomik dengelerimiz altüst
durumda. TÜİK’in rakamları ile vatandaşın hâlipürmelali her geçen gün biraz
daha ayrışıyor. Daha dün gece benzine 9 kuruş zam geldi. Bu sabah vatandaşımız
arabasının deposunu doldururken koyduğu benzinin 1 litresini yapılan bu zamma
kaptırdı. İşsizlik, enflasyon çift haneli rakamları gördü. Artık hedef de
veremez hâle geldiniz. Orta vadeli programda “2018’de 1 doların değeri 3 lira
73 kuruş olacak.” demişsiniz, oysa dün akşam dolar 3 lira 80 kuruşu gördü, bu
sabah itibarıyla dolar 3 lira 75 kuruş. Mürekkebi kurumadan orta vadeli
programın dolar cinsinden tüm hedefleri çöpe gitti. 
Yıllardır
Adalet ve Kalkınma Partisini uyardık, “El atına binen tez iner.” dedik;
dinletemedik. Bugün ekonominin sıcak para bağımlılığı en büyük risklerden biri
hâline geldi. Ağustos itibarıyla Türkiye'nin kısa vadeli dış borcu yani sıcak
para stoku 112 milyar dolar, Merkez Bankasında ise kasada sadece 90 milyar
dolar döviz rezervimiz var. On dört yıl aranın ardından ilk kez toplam dış borç
ülke gelirinin yarısını aştı, bu yılın ikinci üç ayında yüzde 52’ye ulaştı. 
İktidar
partisinin Genel Başkanı olan Cumhurbaşkanı faizleri düşürmek için her gün
sarayda toplantılar yapıyor, sağa sola emirler yağdırıyor ama faizler kendisini
dinlemiyor, alıp başını gidiyor. Yılbaşında yüzde 8,3 olan Merkez Bankasının
piyasaya para verirken uyguladığı faiz, şimdi yüzde 12’ye dayandı. Faizler 2009
krizinden bu yana en yüksek seviyelerini gördü. Faizlerin dibe vurduğu küresel
koşullarda biz sıcak paraya tefeci faizi öder hâle geldik. Faizi düşürmek mi
istiyorsunuz, reçete belli arkadaşlar: Her şeyden önce sırtınızı sıcak paraya
yaslamaktan vazgeçeceksiniz. Victor Hugo’nun “Borç köle olmanın başlangıcıdır.”
sözünü kulağımıza küpe yapacağız. Bütçemizi ve dış ödemeler dengemizi sağlam
tutacağız, o zaman faiz düşer; emirle faizi düşürmeyi hiçbir ülke bugüne kadar
başaramadı arkadaşlar. Bu kadar borcunuz varsa saydam olmak zorundasınız,
millete ve adalete hesap vermekten kaçmamalısınız. İçeride vermekten kaçtığınız
hesabı dışarıda vermek zorunda kalırsınız.
(Mikrofon
otomatik cihaz tarafından kapatıldı)
FAİK
ÖZTRAK (Devamla) – Sayın Başkan…
BAŞKAN
– Buyurun, tamamlayın.
FAİK
ÖZTRAK (Devamla) – Oy alacağım diye dış politikayı iç siyaset malzemesi
yapmayın. Bağırmak çağırmak dışarıda marifet değil arkadaşlar, lafını
dinletebilmek marifet; aksi takdirde ülke riskini artırıp faizi de kuru da
azdırırsınız. Bunları yapamıyorsanız yabancı ülkelerin borç kamçısıyla bugünkü
hâlde sizi eğip bükmesine fırsat verirsiniz, ülkenizi dış borca ezdirir, dış
politikanızı başka ülkelere teslim etmek zorunda kalırsınız, bedelini de tüm
milletimiz öder. 
Sözlerimi
tamamlarken Genel Kurulu ve bizleri izleyebilen vatandaşlarımızı bir kez daha
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Öztrak. 
Adalet
ve Kalkınma Partisi Grubu adına Amasya Milletvekili Sayın Mehmet Naci Bostancı.
(AK PARTİ sıralarından alkışlar)
Süreniz
üç dakika, buyurun.
AK
PARTİ GRUBU ADINA MEHMET NACİ BOSTANCI (Amasya) – Sayın Başkan, değerli
arkadaşlar; Cumhuriyet’in 94’üncü yılına giriyoruz pazar günü. 1923’ten 2017’ye
bir hat çizin, Türkiye, kalkınma ve gelişme yolunda çok önemli mesafeler
almıştır. Bunun, bu mesafenin fuleli adımlarla son dönemini de AK PARTİ iktidarı
oluşturur. 2002’de AK PARTİ iktidara geldi, altı yıl sonra, 2008’de dünya
küresel bir ekonomik krizle karşılaştı. Evet, bütün ülkeler birbirleriyle
entegre, iktisadi, toplumsal ilişkileri var ve bir yerde kriz olduğunda, 1929
krizinden çok daha farklı bir şekilde, dalga dalga her yere yayılıyor. “Bu kriz
bizi teğet geçecek.” diye ifade ettik; aynı şekilde, başka ülkelerle mukayese
ederseniz Türkiye’nin krizden çok daha az etkilendiğini görürsünüz. 
Türkiye’nin
problemleri yok mu? Var. Popper’ın dediği gibi, hayat problem çözmektir. Hiç
kimse problemlerin bittiği bir zaman dilimi düşünemez. Önemli olan, problem
çözme iradeniz ve kapasiteniz var mı? Evet, Türkiye Cumhuriyeti’nin iktidarının
problem çözme iradesi de vardır, kapasitesi de vardır. İster tasarruf oranları
ister kalkınma ve gelişme, ithalat, ihracat, iktisadın hangi kalemine
bakarsanız bakın iktidarın bu kararlı tavrını görürsünüz.
Bu
konuları değerlendirirken Cumhurbaşkanlığı Külliyesi ile pazar yeri tezgâhı
arasında bir kontrast oluşturup analitik muhakemeye yaslanmayan, daha çok
siyasi propaganda dili üzerinden söylenen sözlerin, emin olun, halk nezdinde
bir kıymeti olmaz. Cumhurbaşkanlığı orada, Beştepe’de Külliye; oraya giden yol
belli, halkın iradesiyle seçilecek insanlar gidecekler ve orada Cumhurbaşkanı
olacaklar.
MURAT
EMİR (Ankara) – Seçimler mühürsüz, seçimler.
MEHMET
NACİ BOSTANCI (Devamla) - Sayın Erdoğan da 2014’te aynı şekilde seçildi.
Maalesef, Cumhurbaşkanlığı Külliyesi aleyhine -tarihte birçok örnekleri vardır-
kışkırtıcı bir propaganda dili dolaşıma sokuluyor. 1 liralık bardaklar 1 milyon
lira, 3 bin liralık masalar 3 milyon lira şeklinde takdim edilerek buradan bir
ajitasyon ve provokasyon çıkarılmak isteniyor. Buradaki sözler için
söylemiyorum ama böyle bir dil var alanda, bunu yanlış buluyorum ve esasen
cumhuriyete, demokrasiye ilişkin herhâlde üzerinde anlaşmamız gereken en temel
unsurlardan biri müzakerelerin, bu tür tartışmaların rasyonel temelde yapılması
meselesidir. 
Türkiye’nin
problemleri var, doğru ama Türkiye özellikle AK PARTİ döneminde çok önemli bir
orta sınıflaşma yaşamıştır. Orta sınıfın kısa tanımı şudur: İnsanlar
harcamalarını yaparlar, bunun üzerine tasarruf edebilirler. Türkiye’de çok
güçlü bir orta sınıf vardır ve bunu sağlayan en önemli siyasi iradelerden biri
AK PARTİ’dir, bunu unutmayalım. Dünyanın yaşadığı kriz…
(Mikrofon
otomatik cihaz tarafından kapatıldı)
MEHMET
NACİ BOSTANCI (Devamla) – Bir dakika…
BAŞKAN
– Peki, buyurun, tamamlayın.
MEHMET
NACİ BOSTANCI (Devamla) – Faizlerden bahsedildi burada. Faizlerin Türkiye’de en
düşük olduğu zaman 2013’ün Mayıs ayıydı, yüzde 5’in altına inmişti. 2013’ten
sonra neler olduğuna lütfen siz bakın, ben buradan söylemeyeyim; hangi
toplumsal hareketlenmeler, hangi manipülasyonlar, hangi provokasyonlar
sahnelendi ve Türkiye neler yaşadı ki bunların da maliyeti olarak faizler
yükseldi? Eğer bunları doğru ve yerli yerinde değerlendirmez, siyasette
kullanışlı araçlar olduğu düşüncesiyle farklı bir bağlama taşırsak emin olun,
Türkiye’ye de bir faydamız olmaz. 
Bu
memleket hepimizin, problemleri değerlendirirken de ortak bir rasyo temelinde
bakmanın doğru olacağını düşünüyorum. Çözmeye çalıştığımız problemlere ilişkin
yine bu temelde söylenecek her söze açığız ama propaganda diline kapalıyız,
onun alıcısının farklı olduğunu düşünüyoruz.
Saygılarımı
sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Bostancı.
AHMET
YILDIRIM (Muş) - Sayın Başkan…
BAŞKAN
– Buyurun Sayın Yıldırım.
III.- AÇIKLAMALAR (Devam)
19.- Muş Milletvekili Ahmet Yıldırım’ın,
muhalefetin sözünün topluma ulaştırılmaması için yapılan süre kısıtlaması
kuralının iktidarı da süre yetmeme gerçekliğiyle karşı karşıya bıraktığına
ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Şimdi,
İç Tüzük değişiklikleri temmuz ayında yapılırken kürsü kullanımının sadece
muhalefet açısından kısıtlanması, muhalefetin sözünün topluma ulaştırılmaması
için özel çaba sarf eden iktidar aklı bugün, işte, kendisi de öneriler üzerine
konuşurken söz yetiştirmeme gerçekliğiyle, süre yetmeme gerçekliğiyle karşı
karşıya kaldı. Bu konuda bir kez daha bunu gözden geçirmelerini, ya değilse
işte, sizin gibi, bütün gruplara eşit davranan ve sürelere mümkün olduğunca
cevaz veren Meclis başkan vekillerine ihtiyaç duyacaklar diyorum. 
Teşekkür
ederim. 
BAŞKAN
– Teşekkür ederiz Sayın Yıldırım. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 26/10/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, Türkiye’de biri israftan
diğeri tasarruf ve yoksullaşmadan oluşan iki suretli ekonomik durumun
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak ön
görüşmelerinin 26 Ekim 2017 Perşembe günkü birleşiminde yapılmasına ilişkin
önerisi ilişkin önerisi (Devam)
BAŞKAN
– Sayın milletvekilleri, Halkların Demokratik Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir.
Birleşime
on beş dakika ara veriyorum. 
Kapanma Saati: 15.43
ÜÇÜNCÜ OTURUM
Açılma Saati: 16.08
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ)
-----0-----
BAŞKAN
– Sayın milletvekilleri, Türkiye Büyük Millet Meclisinin 14’üncü Birleşiminin
Üçüncü Oturumunu açıyorum.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır. Okutup işleme alacağım ve oylarınıza sunacağım.
3.- CHP Grubunun, 26/10/2017 tarihinde Ankara
Milletvekili Murat Emir ve arkadaşları tarafından, Ankaralıların ortak mülki
niteliği EGO hangarlarının ihalesini alan Pasifik-Çiftay Ortaklığının alanda
yapacağını duyurduğu projenin incelenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak ön görüşmelerinin 26 Ekim 2017 Perşembe günkü
birleşiminde yapılmasına ilişkin önerisi
26/10/2017
Türkiye Büyük Millet Meclisi Başkanlığına
Danışma
Kurulunun 26/10/2017 Perşembe günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.

 Levent
Gök
 Ankara
 Grup
Başkan Vekili
Öneri:
Ankara
Milletvekili Murat Emir ve arkadaşları tarafından, Ankaralıların ortak mülki
niteliğindeki EGO hangarlarının ihalesini alan Pasifik-Çiftay Ortaklığının
alanda yapacağını duyurduğu projenin incelenmesi amacıyla 26/10/2017 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin (1430 sıra no.lu) diğer önergelerin önüne alınarak görüşmelerinin
26/10/2017 Perşembe günlü birleşimde yapılması önerilmiştir.
BAŞKAN
– Önerinin gerekçesini açıklama üzere, önerge sahibi, Cumhuriyet Halk Partisi
Grubu adına Ankara Milletvekili Sayın Murat Emir. (CHP sıralarından alkışlar)
Süreniz
beş dakika, buyurun. 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
Oldukça
tartışmalı, çekişmeli, şaibeli, antidemokratik, muhtemeldir ki kirli
pazarlıklar üzerinden yapılan bir sonuçta Melih Gökçek’in cumartesi günü Ankara
Büyükşehir Belediye Başkanlığından ayrılacağını öğrenmiş bulunuyoruz. Biz
elbette Melih Gökçek’in orada bir dakika bile oturmasına karşıyız ancak millî
iradeye saygımız gereği de -ona yapılan da, başkasına yapılan da-
antidemokratik her tür uygulamanın da karşısında olacağımızın bilinmesi lazım.
Sayın Gökçek’in cumartesi günü etkili, duygusal ve o
yirmi üç yılın hesabını vermek için bir konuşma yapacağını öğrenmiş
bulunuyoruz. Ben de buradan, naçizane, kendisine o konuşmasında bazı noktalara
değinmesini tavsiye ediyorum. Mesela, hepimizin bildiği, Ankara’yı nasıl parsel
parsel sattığını anlatabilir. Mesela, FETÖ'cü üniversitelere, örneğin Turgut
Özal Üniversitesine, örneğin Koza İpek Üniversitesine Ankara’nın en değerli
arazilerini nasıl peşkeş çektiğinden başlayabilir anlatmaya. Ankara’nın her
köşesinde FETÖ'cü yapıya peşkeş çekilmiş arsalar, binalar olduğundan
bahsedebilir. Bunlarla beraber, neredeyse bütün ihalelerin tamamını pazarlık
usulüyle niye yaptığını anlatabilir. Yandaşları nasıl zengin ettiğini
anlatabilir, anlatmalıdır. Kendisi belediye başkanı olduğu sırada, herhangi bir
varlığı olmayan, sıradan, sizin, benim gibi insanların bugün nasıl holding
sahibi olduğunu anlatabilir. Ankara’nın asfalt ve kaldırım ihalelerini niye
aynı şirketin her defasında aldığından bahsetmesini öneriyoruz, istiyoruz ve
bekliyoruz. Kendisinin Ankara’ya nasıl kastettiğini, hizmet etmek yerine nasıl
ihanet ettiğini -yani Cumhurbaşkanının da itirafıyla- anlatmakla devam edebilir
konuşmasına. Mesela, her defasında kendisini Türkiye'nin en iyi belediye
başkanı seçen anket firmasına altı ayda bir, pazarlık usulüyle, harçlık dağıtır
gibi usulsüz anket ihalesi verdiğini ve o anketi alan firmanın da üç gün sonra
“20 bin kişiyle görüştüm, işte sonuçlar, Melih Gökçek en iyi başkan.” dediğini
anlatmasını bekliyoruz. Bana göre en önemli anlatması gereken şeylerden birisi
de, Gezi olayları sırasında Ethem Sarısülük’ün katledildiği yere “Ankara
kahraman polisimizle gurur duyuyor.” pankartını niye astırdığını anlatmak
zorundadır Ankaralılara.
Tabii, Ankara Ticaret Odasındaki operasyonları, oğlu
Osman Gökçek’i zirveye taşıma gayretleri ve anlatamayacağımız daha bir sürü
hukuksuz, haksız, antidemokratik, Ankaralıları hiçe sayan ve Ankaralıların
kaynaklarını yandaşlara peşkeş çeken bir sürü şeyini anlatmaya tabii vakit
yetmiyor. 
Size
çok kısa, ibretlik bir olayı anlatacağım, çok kısaca: Bakın, Ankara’da “EGO
hangarları” dediğimiz, Ulus ile Kızılay arasında 126 dönümlük devasa ve çok
değerli bir arazi var. Bu araziyi 2007’de kentsel dönüşüm alanı ilan ediyor,
çok güzel, Danıştay iptal ediyor. E, bunun üzerine Danıştay hangi maddeden iptal
etti? Belediyeler Kanunu 73’üncü madde. Hemen Belediyeler Kanunu’nun 73’üncü
maddesini sizler değiştiriyorsunuz. Bir ay sonra orada tekrar imar çalışmaları
başlıyor, tekrar durduruyor yürütmeyi idare mahkemesi, bu sefer o sıkıntıyı da
“konut” kelimesini “rezidans” diye değiştirerek aşıyorlar; o da yetmiyor,
emsali 4,5 yapıyorlar. Oradan baktığınız zaman, 126 dönüm üzerine, dinî
alanları da emsal dışı saydıkları için, bakıyorsunuz ki 700-800 dönüm kapalı
alan yapıyorlar. Arkadaşlar, bakın, rakama dikkat edin, Ankara’nın ortasına
700-800 dönüm genişliğinde kapalı alan yapılıyor; işte, bu da, tam da
Cumhurbaşkanının dediği deyimle, şehre kastetmektir. İşte bunu da Melih Gökçek
yapmıştır. Ama bu değerli arazi için yukarıdaki otorite, saraydaki AKP Genel Başkanı
“Dur bir dakika, burası çok değerli, burayı sen yiyemezsin.” diyor. Ne olacak?
“Burayı TOKİ’ye vereceksin.” Nasıl? “500 milyon liraya.” TOKİ ne yapıyor?
Alıyor, kısa bir süre sonra Emlak Konut Gayrimenkul Yatırım Ortaklığına 600
milyon liraya veriyor. Şimdi, artık o arazi yandaşların eline geçmeye müsait.
Onun için ne yapılıyor? Bir ihale yapılıyor, ihale gene pazarlık usulü ve ala
ala ihaleyi kim alıyor dersiniz? Pasifik İnşaat alıyor ve onun ortağı alıyor.
İşte, arkadaşlar, Pasifik İnşaatın da AKP MYK’sıyla olan yakın ilişkisi…
(Mikrofon
otomatik cihaz tarafından kapatıldı) 
MURAT
EMİR (Devamla) – Sayın Başkan, birkaç dakikada toparlayacağım.
BAŞKAN
– Buyurun tamamlayın.
MURAT
EMİR (Devamla) – Pasifik İnşaatın ve Çiftay İnşaatın AKP Genel Merkezindeki
yakın ilişkisi hepimizin malumu. Dolayısıyla arkadaşlar, Ankara’nın ortasına
kastediliyor. Bir arazi, yeşil alan olması gereken bir arazi, üzerine 700 bin
metrekarelik alan yapılıyor ve bu alan da yandaşa çok küçük bedellerle
veriliyor ve böylece de bu rant partiye bir şekliyle kazandırılmış oluyor. Bunu
da dikkatinize sunuyorum. 
Teşekkür
ederim, saygılar sunarım. (CHP sıralarından alkışlar) 
BAŞKAN
– Teşekkür ederiz Sayın Emir.
Şimdi,
Milliyetçi Hareket Partisi Grubu adına Ankara Milletvekili Sayın Mustafa Mit.
(MHP sıralarından alkışlar) 
Süreniz üç dakika, buyurun. 
MHP GRUBU ADINA MUSTAFA MİT (Ankara) – Sayın Başkan,
değerli milletvekilleri; Cumhuriyet Halk Partisi grup önerisi hakkında
Milliyetçi Hareket Partisi Grubu adına söz almış bulunmaktayım. Genel Kurulu
saygıyla selamlıyorum.
Değerli milletvekilleri, medeniyet şehirdir.
Şehirlerimiz bizim görünen medeniyet eserlerimizdir. Şehir, bütün unsurları,
varlığıyla, yaşayan medeniyettir. Medeniyet iddiasını şehrin imarına yansıtma
başarısı herhâlde medeniyet seviyemizi belirleyecektir. Bir taraftan muasır
medeniyet seviyesine çıkma hedefinden bahsederken yaşayan bir varlık olan şehri
estetikten yoksun, medeniyetimize özgü hiçbir özellik taşımayan beton yığınına
çevirmek, bu medeniyete, bu şehre ihanettir. Rant çılgınlığıyla kamuya ait
alanlara yapılan saldırı, ranttan başka hiçbir mukaddes tanımayan bir
ihanettir. 
Sayın Cumhurbaşkanı da daha geçen gün dünyanın incisi
İstanbul’a ihanet edildiğini, ihanet edilmeye de devam edildiğini ifade
etmişlerdir. Yaptıkları konuşmada medeniyet, şehir ve insan ilişkisini
ecdadımızdan devraldığımız perspektif içerisinde dile getirmişlerdir. 
Evet, biz bir medeniyetin mirasçılarıyız. Ankara’ya
baktığınızda hangi medeniyetin temsilcisi olduğumuzu anlayamıyoruz. Herhâlde Ankara’nın
hâli medeniyetsizliğimizi, utanç duyulacak hâlimizi en açık bir şekilde
yüzümüze vurmaktadır. Sorumluların meseleleri ranta dayalı olarak savunmaları
tarih açısından, medeniyet açısından, şehir açısından ve insan açısından hangi
seviyede, hangi değerin savunucusu olduklarını ortaya koymaktadır. Yüzde 50 ve
55 oranında arsa payı olarak yapılan yapılaşmaların yanında yüzde 30 arsa
payıyla sözleşme yapmak herhâlde bir başka ihanet olsa gerek. 
Değerli
milletvekilleri, bölgeye yapılan entegre projeyle bu alanda konutlar, iş
yerleri, otel, okul ve çeşitli müştemilatlarıyla beraber günlük 50-60 bin
kişinin yaşayacağı bir sirkülasyon meydana getirilmektedir. Zaten yoğun olan
Konya Yolu ile Hipodrom Caddesi’ndeki trafik yoğunluğu bir bu kadar daha artacaktır.
Hâlbuki Atatürk Orman Çiftliği, grup önerisinde bahsedilen alan, eski Hipodrom,
Gençlik Parkı, Ankara Adliyesi sahası ve oradan Abdi İpekçi Parkı’na ulaşan
geniş bir tema parkı ve yeşil alana Ankara’nın çok acil ihtiyacı vardır diyor,
hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Mit.
Halkların
Demokratik Partisi Grubu adına İzmir Milletvekili Sayın Ertuğrul Kürkcü. (HDP
sıralarından alkışlar)
Süreniz
üç dakika, buyurun. 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; tabii
ki bu araştırma önergesini desteklemek gerekir. Çünkü sadece bu tekil olay bile
çok büyük bir kamu kaynağının herhangi bir karşılık olmaksızın özel ellere
devredildiğini ve buradan çok büyük çaplı, özel, hak edilmemiş çıkarlar, kârlar
elde edildiğini gösteriyor. Bu araştırılmalıdır, bunun tartışılacak hiçbir
tarafı yok fakat araştırabilir miyiz, şimdi Meclis çoğunluğu buna karar
verecek. Fakat çok açık, burada bütün bu ilişki zincirini, başından sonuna
kadar Adalet ve Kalkınma Partisinin kontrolündeki belediye, onunla iş yapan
müteahhitler, onun Hükûmetinin kontrolündeki TOKİ ve bütün bunların oluşturduğu
muazzam bir çıkar ortaklığı etrafında şekillenen, kamu kaynağının özel ellere
ve özel çıkar gruplarına aktarılması meselesini Adalet ve Kalkınma Partisi
araştırmayacaktır, şimdiye kadarki bütün araştırma önergelerinde olduğu gibi
reddedecektir. Fakat burada konuşmanın en önemli değeri herhâlde şurada: Bunu
toplumla paylaşmak. Eğer biz bunları toplumla paylaşmayacak olursak korkarım
yakında hem bütün bunlar yapılacak hem de bütün bunların ihanet, felaket,
rezalet olduğunu bizzat yapanlar bize anlatmaya başlayacaklar. Çevre ve
Şehircilik Bakanımız dün bize anlatıyor, diyor ki: “Türkiye’de korkunç
felaketler var.” Kentsel gelişme açısından bu felaketlerin, son yirmi yıldır
peş peşe kendilerinin yerel yönetimlerde olduğu ve kendilerinin hükûmette
olduğu bir dönemde gerçekleşmiş olduğu hakikatini de unutmamızı mı istiyor?
Türkiye'nin yarısını yıkıp yeniden yapmamız lazım. İşin mantığı belli: Başka
türlü ekonomi çevrilemediği için, başka türlü eş dost kapitalizmi çevrilemediği
için, ihaleleri yandaşlara, paydaşlara dağıtmak, onlar vasıtasıyla bir inşaat
çevrimi başlatmak ve bununla birlikte sermayeyi bir kere daha döndürmek. Ama
bunun Türkiye’ye bir faydası var mı? Hayır, emin olun, o binalar da yapıldıktan
bir süre sonra yeniden yıkılmak istenecektir çünkü burada önemli olan barınmak
değil, bir barınma siyaseti değil, bir kâr siyasetidir. O yüzden bunu AKP
çoğunluğu araştırmak ister mi? Sanıyorum, bunu sadece kâr elde etmek için
araştırmak isteyecektir. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederiz Sayın Kürkcü. 
Adalet
ve Kalkınma Partisi Grubu adına Trabzon Milletvekili Sayın Salih Cora, buyurun.
(AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA SALİH CORA (Trabzon) – Sayın Başkan, değerli milletvekilleri;
Genel Kurulu saygıyla selamlıyorum. 
Cumhuriyet
Halk Partisinin vermiş olduğu önerge aleyhine AK PARTİ Grubu adına söz almış
bulunmaktayım. 
Değerli
arkadaşlar, kentsel dönüşüm dünyada ve Avrupa’da en çok tercih edilen kentleşme
modellerinden biridir. Bu manada, AK PARTİ iktidarı döneminde de kentsel
dönüşümlerle alakalı ciddi bir başarı hikâyesi ortaya konulmuştur. Özellikle
unutulmuş, adı sanı duyulmayan TOKİ marifetiyle birlikte tüm Türkiye’de büyük
bir kentsel dönüşüm hamlesi gerçekleştirilmiş ve örnek şehirler, marka şehirler
ortaya çıkarılmaya başlanmıştır. Bu manada, özellikle kentsel dönüşüm
gerçekleştirilirken, atıl durumda olan arazilerin, metruk binaların, ekonomik
ömrünü tamamlamış ve yaşlanmış binaların yerine, daha güvenilir binalar ortaya
koymak; çevre bilincini, kent kültürünü ve afet olmadan önleyici tedbirleri
ortaya koyacak yeni şehirler inşa etmek noktasında önemli mesafeler katettik.
Bu manada, kentsel dönüşümlerin özellikle sosyal donatı alanları hesaplanarak,
riskli alanlar belirlenerek, rezerv alanlar belirlenerek sağlıklı ve
yaşanabilir kent modelleri ortaya çıkardık. 
Cumhuriyet
Halk Partisinin vermiş olduğu önergede bahsedilen konuyla alakalı olarak
özellikle şunu ifade etmek isterim ki: Bütün süreç Kamu İhale Kanunu’na uygun
bir şekilde gerçekleşmiştir ve bu alanda ciddi manada bir şehirleşme söz
konusuydu. Özellikle metro istasyonunun o alanda inşa edilmesiyle beraber
Ankara Büyükşehir Belediyesinin TOKİ’ye satmış olduğu arazi TOKİ tarafından
ilana çıkarıldığı hâlde birçok defa satılamadı. TOKİ’nin ilana çıkarmış olduğu
bu arazi daha sonra yine TOKİ’nin de zarar etmeyeceği bir şekilde Emlak Konut
tarafından alınmış ve Emlak Konut tarafından da yine kamu menfaati göz önünde
bulundurulacak şekilde, kamunun hiçbir zararı olmayacak şekilde hukuki bir
işlem gerçekleşmiştir. Burada yaşananların hepsi yasa ve mevzuat çerçevesinde
şeffaf bir şekilde gerçekleştirilmiş hukuki bir işlemdir, öküzün altında buzağı
aramaya gerek yoktur. Biz böyle konularda hassas bir siyasi partiyiz;
gerektiğinde öküzün altında buzağıyı arayacak konumda da yine AK PARTİ, kendi
kendini denetleyebilme özelliğine sahip bir siyasi harekettir. Bu manada eğer
“Hukuka aykırı bir durum oldu.” iddiası varsa mahkemeler açıktır, cumhuriyet
savcılığı açıktır, gereken yapılabilir.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Cora.
Cumhuriyet
Halk Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Birleşime
on beş dakika ara veriyorum.
Kapanma Saati: 16.26
DÖRDÜNCÜ OTURUM
Açılma Saati: 16.43
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ)
-----0-----
BAŞKAN – Türkiye
Büyük Millet Meclisinin 14’üncü Birleşiminin Dördüncü Oturumunu açıyorum.
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci sırada yer
alan, 501 sıra sayılı Kanun Tasarısı ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlayacağız.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Helal Akreditasyon Kurumu Kuruluş ve
Görevleri Hakkında Kanun Tasarısı (1/886) ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu (S. Sayısı: 501)
BAŞKAN
– Komisyon? Yok. 
Ertelenmiştir.
2’nci
sırada yer alan, 325 sıra sayılı Kanun Tasarısı ile Millî Savunma Komisyonu ve
Dışişleri Komisyonu Raporlarının görüşmelerine başlayacağız. 
2.- Türkiye Cumhuriyeti ile Nijer
Cumhuriyeti Arasında Savunma Sanayi İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/661) ile Millî Savunma Komisyonu ve
Dışişleri Komisyonu Raporları (S. Sayısı: 325)
BAŞKAN
– Komisyon? Yok.
Ertelenmiştir.
3’üncü
sırada yer alan, 479 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
3.- Türkiye Cumhuriyeti Hükümeti ile Büyük
Britanya ve Kuzey İrlanda Birleşik Krallığı Hükümeti Arasında Savunma ile
İlgili Gizlilik Dereceli Bilginin Korunması Konusunda Güvenlik Anlaşmasının
Onaylanmasının Uygun Bulunduğuna Dair Kanun Tasarısı (1/735) ve Dışişleri Komisyonu
Raporu (S. Sayısı: 479)
BAŞKAN
– Komisyon? Yok.
Ertelenmiştir.
4’üncü
sırada yer alan, 142 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
4.- Türkiye Cumhuriyeti Hükümeti ile Büyük
Britanya ve Kuzey İrlanda Birleşik Krallığı Hükümeti Arasında Askeri İş Birliği
Çerçeve Anlaşmasının Onaylanmasının Uygun Bulunduğuna Dair Kanun Tasarısı
(1/509) ve Dışişleri Komisyonu Raporu (S. Sayısı: 142)
BAŞKAN
– Komisyon? Yok.
Ertelenmiştir.
5’inci
sırada yer alan, 361 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız. 
5.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma ve Eki Protokolün Onaylanmasının Uygun Bulunduğuna
Dair Kanun Tasarısı (1/691) ve Dışişleri Komisyonu Raporu (S. Sayısı: 361)
BAŞKAN
– Komisyon? Yok.
Ertelenmiştir.

6’ncı
sırada yer alan, 477 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
6.- Türkiye Cumhuriyeti Hükümeti ile Katar
Devleti Hükümeti Arasında Deniz Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı (1/729) ve Dışişleri Komisyonu Raporu (S.
Sayısı: 477)
BAŞKAN
– Komisyon? Yok.
Ertelenmiştir.
7’nci
sırada yer alan, 463 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız. 
7.- Türkiye Cumhuriyeti Hükümeti ile Bosna
Hersek Bakanlar Konseyi Arasında Bilim ve Teknolojide İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/667) ve Dışişleri
Komisyonu Raporu (S.Sayısı:463)
BAŞKAN –
Komisyon? Yok.
Ertelenmiştir.
8’inci
sırada yer alan, 457 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
8.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu (S. Sayısı: 457)
BAŞKAN
– Komisyon? Yok.
Ertelenmiştir.

9’uncu
sırada yer alan, 461 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
9.- Türkiye Cumhuriyeti Hükümeti ile
Birleşmiş Milletler Mülteciler Yüksek Komiserliği Arasında Ev Sahibi Ülke
Anlaşması ile Anlaşmada Değişiklik Yapılmasına İlişkin Notaların Onaylanmasının
Uygun Bulunduğuna Dair Kanun Tasarısı (1/787) ve Dışişleri Komisyonu Raporu (S.
Sayısı: 461)
BAŞKAN – Komisyon? Yok.
Ertelenmiştir.
10’uncu sırada yer alan, 464 sıra
sayılı Kanun Tasarısı ve Dışişleri Komisyonu Raporu’nun görüşmelerine
başlayacağız. 
10.- Türkiye Cumhuriyeti Hükümeti ile Katar
Devleti Hükümeti Arasında Eğitim Alanında İşbirliği Anlaşması ile Notaların
Onaylanmasının Uygun Bulunduğuna Dair Kanun Tasarısı (1/723) ve Dışişleri
Komisyonu Raporu (S. Sayısı: 464)
BAŞKAN – Komisyon? Yok.
Ertelenmiştir.
11’inci sırada yer alan, Türkiye
Cumhuriyeti Hükümeti ile Nijer Cumhuriyeti Hükümeti Arasında Ormancılık
Alanında İşbirliği Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlıyoruz.
11.- Türkiye Cumhuriyeti Hükümeti ile Nijer
Cumhuriyeti Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/630) ve Dışişleri
Komisyonu Raporu (S. Sayısı: 367) (x)
BAŞKAN
– Komisyon? Yerinde.
Hükûmet?
Yerinde.
Komisyon
raporu 367 sıra sayısıyla bastırılıp dağıtılmıştır. 
Şimdi,
tasarının tümü üzerinde ilk konuşmacı Milliyetçi Hareket Partisi Grubu adına
Adana Milletvekili Sayın Muharrem Varlı. (MHP sıralarından alkışlar)
Süreniz
yirmi dakika.
Buyurun.

MHP
GRUBU ADINA MUHARREM VARLI (Adana) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlıyorum.
Uluslararası
anlaşmalarla ilgili kanun tasarılarını görüşüyoruz. Tabii, uluslararası
anlaşmalar denilince, son dönemde, emperyalist güçler ile Türkiye'nin yaşamış
olduğu sıkıntıları da hatırlayıp bunlar üzerinde birkaç yorumu sizlerle
paylaşmak istiyorum.
Özellikle,
Türkiye, terörle mücadele konusunda hem Avrupa Birliği hem de ABD tarafından
sıkıştırılmaya ve kıskaç altında tutulmaya çalışılıyor. Terör örgütlerine
müthiş bir zaafları var çünkü bu terör örgütleri onların kendi maşalığını ve
Türkiye üzerindeki hedeflerini gerçekleştirmek adına mücadele verdikleri için
bu mücadelede terör örgütlerini de bu emperyalist güçler destekleyip büyüterek
Türkiye'nin daha büyük belalarla baş başa kalmasını, karşı karşıya kalmasını
istiyorlar. 
Şimdi,
Amerika Birleşik Devletleri, biliyorsunuz, coğrafi keşiflerden sonra, yeni
yüzyılda kurulmuş bir ülke. Amerika Birleşik Devletleri nasıl oluştu? Amerika
Kıtası keşfedildikten sonra oraya İspanyolların, Almanların, Fransızların ve
Avrupa’nın bilumum ülkelerinden işe yaramaz birçok insanın gönderildiği ve
yerleştirildiği bir milletler topluluğu hâlinde oluşturuldu Amerika Birleşik
Devletleri. Orada kimler yaşıyordu? Orada Amerikan ırkı olmadığı için yerli ırk
Kızılderililer yaşıyordu. Ne yazık ki şu anda Kızılderililerden esame dahi
okunamaz, esamesi dahi yok, şu anda Kızılderili diye bir topluluğu Amerika’da
görmek mümkün değil. Hem vahşi ve barbarca Kızılderilileri yok ettiler, ortadan
kaldırdılar hem de şimdi dünyaya insaniyet, insanlık dersi vermeye
çalışıyorlar, dünyanın jandarmalığını yapmaya çalışıyorlar, güzel sözlerle,
“insan hakları, demokrasi” gibi sözlerle ne yazık ki dünyaya bir ders vermeye
çalışıyorlar, Türkiye de bunlardan bir tanesi.
Biz
terörle haklı mücadelemizi yapıyoruz. Askerimize, polisimize, öğretmenimize
kurşun sıkan teröristle mücadele etmek Türkiye'nin en büyük hakkıdır. Bunun
üzerinden siyaset yapmak, bununla ilgili Türkiye Cumhuriyeti devletini
sıkıştırmak hiç kimsenin hakkı da değildir haddi de değildir. Bu noktada,
sonuna kadar, Türkiye Cumhuriyeti devleti gücünü ve kararlılığını
kullanacaktır, bundan herkes emin olsun.
Şimdi,
11 Eylül saldırılarını hatırlayalım. 11 Eylül saldırılarında… Şunu da söylemek
istiyorum 11 Eylül saldırılarına girmişken: Terör nereden gelirse gelsin, kime
yapılırsa yapılsın lanetliyoruz. Terörü desteklemek veya terörün arkasında
durmak bizim işimiz değil. Terör nereden gelirse gelsin lanetliyoruz, 11 Eylül
saldırılarını da lanetliyoruz ancak 11 Eylül saldırılarından sonra Amerika,
kendisine binlerce kilometre ötedeki El Kaide’yi ve Taliban’ı tehdit olarak
görüp Afganistan’ı işgal etti, ondan sonra Irak’ı işgal etti, güya, demokrasi
adına, bağımsızlık adına, özgürlük adına oraya bir dizayn vermeye çalıştı.
Bugün hâlâ Afganistan’da Amerikan birlikleri konuşlanmış durumda, hâlâ
Afganistan’da Amerika’nın işgali devam etmekte. Irak’la ilgili de El Kaide’yi
bahane ederek, terörü bahane ederek işgal gerçekleştirdi. Yani sen 10 bin
kilometre öteden Irak’ı ve Afganistan’ı, oradaki El Kaide’yi ve Taliban’ı
kendine tehdit göreceksin ama biz burnumuzun dibinde yapılanmaya çalışan YPG’yi
ve PYD’yi tehdit olarak görmeyeceğiz! Buna müsaade etmeyeceğiz; elbette ki
onlar da bizim için tehlikedir, tehdittir. Biz de hem Afrin’de hem Suriye
topraklarında hem Irak topraklarında bize, ülkemize tehdit oluşturan bütün unsurlara
karşı Türk milletinin ve Türk devletinin gücünü en iyi şekilde göstermek
mecburiyetindeyiz. Onun için, bugün Avrupa Birliğinin güçlü devletleri, Amerika
Birleşik Devletleri Türkiye’ye demokrasi dersi vermeye çalışıyorlar, Türkiye’yi
terörle mücadeleden geriye itmeye çalışıyorlar. Bunu en son söylemesi gereken
ülkeler bunlar bir defa. Tarihlerine baktığınız zaman Avrupa Birliği
ülkelerinin… İspanya’ya bakınız, dünyanın her tarafında sömürgesi var.
Almanya’ya bakınız, birçok ülkede sömürgesi var. Fransa’nın, Belçika’nın,
hepsinin birçok ülkede, özellikle Afrika ülkelerinde sömürgeleri var. Buraların
bütün zenginliklerini kendi ülkelerine aktarmışlar. Bugün Avrupa Birliği
ülkeleri zenginse, ABD zenginlik içerisinde yaşıyorsa, oradaki insanlar
müreffeh bir şekilde yaşıyorsa bunun tek sebebi başka ülkelerin, başka
insanların hakkını sömürerek kendi ülkelerine taşımaktan başka bir şey
değildir. Onun için, biz tarihimizin -Allah’a çok şükür- hiçbir döneminde
sömürgeci bir ülke ve toplum olmadık. Afrika’ya gittik, hizmet götürdük; Orta
Doğu’ya gittik, hizmet götürdük; Balkanlara gittik, hizmet götürdük. Hiç kimse
“Osmanlı, Selçuklu ve ondan önceki Türk devletleri, Türk imparatorlukları bizi
sömürdüler, bizim tabii kaynaklarımızı elimizden aldılar, kendi zenginliklerine
kattılar.” diyemez. Ama bugün Amerika için, Avrupa Birliğinin güçlü devletleri
için herkes bunu söyleyebilir çünkü gözle görülen bir gerçek var ortada. Ama
şimdi kalkmışlar -Türkiye’yle ilgili- Türkiye’yi sıkıştırmaya çalışıyorlar
terör konusunda. Bir tarafta FETÖ terör örgütü, bir tarafta PKK terör örgütü,
öbür tarafta Suriye’de YPG ve PYD, e Türkiye bunlarla mücadele etmeyecek!
Elbette ki mücadele edecek. Sen 10 bin kilometreden gelip Afganistan’a müdahale
etme hakkını, Irak’a müdahale etme hakkını kendinde görüyorsan ben de elbette
ki burnumun dibindeki hem Suriye’ye hem Irak’a müdahale etme hakkını kendimde
görürüm. (MHP sıralarından alkışlar) Onun için, bu konuda bizim hiç kimseye
verecek ne hesabımız vardır ne de hiç kimsenin bizden hesap sormaya hakkı
vardır.
Şimdi,
biz kendi soydaşlarımızı korumak zorundayız. Elbette ki orada yaşayan Kürt
kardeşlerimiz de, orada yaşayan Yezidiler de, orada yaşayan Keldaniler de,
orada yaşayan Türkmenler de, hepsi bizim kardeşimiz, hepsinin birden hakkını
korumak zorundayız ancak birinin birine üstünlüğünü de asla kabul edemeyiz.
Bizim Kerkük’e bakışımız bu şekilde. Özellikle, Kerkük’ün hiçbir vilayete
–Sayın Genel Başkanımız bunu grup konuşmasında da söyledi- bağlı olmadan ayrı
bir özerk bölge olması gerektiğini belirttik ve bu noktada da Irak’ın toprak
bütünlüğünü, Irak’ın devlet olarak tek, bütün devlet kalmasını da arzu
ettiğimizi söylüyoruz ve bütün uğraşımız da bu noktadadır. 
Yine,
Suriye’yle ilgili de aynı şeyleri söylüyoruz. Suriye’nin parçalanması Türkiye’nin
lehine değildir, milletimizin lehine değildir; Suriye’nin bir bütün kalması
Türkiye’nin lehinedir. Onun için, orada Türk askerinin elbette ki İdlib’e
operasyon yapması, hatta gerekirse -inşallah- Afrin’e operasyon yapması bizim
milletimizin ve devletimizin lehine olacaktır. Biz kendi sınırlarımıza tehdit
oluşturan her türlü güçle mücadele etmek zorundayız; Türk devletinin, Türk
milletinin kararlılığını göstermek mecburiyetindeyiz. 
Yine,
burada bir şeyi daha belirtmek istiyorum. Bugün kendi ülkelerinde en büyük
teröristleri besleyenlerin başka ülkelerin iç işlerine müdahale etmeye hiçbir
hakkı ve hukuku yoktur. Bugün Fetullah Gülen hangi ülkede yaşıyor? Amerika
Birleşik Devletleri’nde. Kim koruyor? Amerika Birleşik Devletleri koruyor. Onun
için, Amerika Birleşik Devletleri’nin kalkıp da efendim “Sen şunu yapıyorsun,
sen bunu yapıyorsun.” demeye hiçbir hakkı yok, bize demokrasi dersi vermeye de
hiçbir hakkı yok, bizim de onlara bu konuda hiçbir mecburiyetimiz yok Allah’ın
izniyle. Biz büyük bir devletiz, büyük bir milletiz, büyük bir ülkeyiz;
ülkemizin menfaati doğrultusunda, milletimizin menfaati doğrultusunda kendi
politikalarımızı gerçekleştirip o doğrultuda ilerlemek ve onun sonucuna da
uluşmak mecburiyetindeyiz. Eğer bunu yapamazsak, yarın İdlib’de söz sahibi
olamazsak, İdlib’de sınırlarımızı tehdit eden güçlerle mücadele etmeyi
başaramazsak sınırlarımızın içerisinde bunu başarmaya hiçbir zaman hakkımız
olmayacaktır, belki gücümüz de yetmeyecektir. Onun için, Türkiye Cumhuriyeti
devleti haklı ve doğru bir yoldadır. Bu manada, Hükûmetin almış olduğu ve Türk
askerinin almış olduğu kararı ve onların oradaki operasyonunu sonuna kadar
destekliyoruz, Allah onların yardımcısı olsun diyoruz. 
Hepinize
saygılar sunuyorum. (MHP ve AK PARTİ sıralarından alkışlar)
BAŞKAN
– Teşekkür ederiz Sayın Varlı. 
Gruplar
adına ikinci konuşmacı Cumhuriyet Halk Partisi Grubu adına İstanbul
Milletvekili Sayın Mehmet Bekaroğlu. (CHP sıralarından alkışlar)
Süreniz
yirmi dakika. 
Buyurun.

CHP
GRUBU ADINA MEHMET BEKAROĞLU (İstanbul) – Teşekkür ederim. 
Sayın
Başkan, değerli arkadaşlar; hepinizi saygıyla selamlıyorum. 
Bu
uluslararası anlaşmaları görüşme vesileyle Hükûmetin son on beş senelik
uluslararası yönelimiyle ilgili birkaç konuyu sizle paylaşmak istiyorum. 
Değerli
arkadaşlarım, ben de böyle bakıyorum, birçok araştırmacı da bu konuyla ilgili
yazdı, sanıyorum okumuşsunuzdur. Adalet ve Kalkınma Partisi bu on beş yıllık
iktidarı döneminde çok değişik uç noktalara savrulmuştur hem ideolojik yönelim
olarak hem de uluslararası ilişkiler ve jeopolitik olarak bu savrulmaları
yaşamıştır. Ama, kabaca bunları 3 grupta toplayabiliriz. Birinci dönem,
bildiğiniz gibi, Adalet ve Kalkınma Partisinin tutunma dönemiydi, meşrulaşma
dönemiydi. O dönem Adalet ve Kalkınma Partisini bir ılımlı İslam, İslam
liberalizmi ideolojisiyle tanımlayabiliriz ve ona uygun jeopolitika da Batıcı
bir jeopolitika, hatta ultra Batıcı bir jeopolitika. Batı dünyasıyla,
demokrasiyle ve neoliberalizmle uyumlu politikalar izlediniz. Neoliberalizmin
özellikle altını çiziyorum, hiçbir dönem bu neoliberal yönelişlerden
vazgeçmediniz çünkü neoliberal yönelişler ile iktidara taşıdığınız toplum
kesimlerinin doymaz iştahları bir şekilde örtüştü. 
Değerli
arkadaşlar, bu dönem Türkiye çok önemli değişiklikler yaşadı; dünya kadar açılım,
demokratikleşmeyle ilgili yapılan çalışmalar, Avrupa Birliğine yönelim;
hatırlarsınız, her dönem olduğu gibi bu dönem de başlangıçta müthiş aşırıklar
yaptınız, gündüz vakti Ankara’da havai fişeklerin patladığını biliyoruz. Daha
sonra işler değişti, dünyada farklı şeyler oldu -özet olarak geçiyorum- başka
bir döneme evrildiniz. Özellikle 2007’de, daha sonra yaşamış olduğunuz yerleşik
düzenle, sistemle, devlet iktidarıyla girmiş olduğunuz çatışmalar sonucu elde
ettiğiniz başarılar bir öz güven kazandırdı ve ikinci döneme, liderlik
ideolojisi diyebileceğimiz, Orta Doğu’ya, İslam dünyasına liderlik etme -çok
zorlanarak söylersek buna- Panislamist popülizm diyebileceğimiz bir ideolojik
yönelime girdiniz. Birtakım olaylar da bunlara sebep oldu; işte, 2009’da Davos’ta
yaşanan olaylar, daha sonra 31 Mayıs 2010’da Mavi Marmara, 2010 Aralık ayında
özellikle Arap dünyasında yaşanan Arap Baharı diye literatüre geçen önemli
altüst oluşlarla farklı bir ideolojik yönelime ve farklı bir jeopolitik
pozisyona evrildiniz. Orta Doğu’da popülist çıkışlarla bir lider, hegemon
olarak sivrilme, bunu ekonomiye ve jeopolitik kazanımlara tahvil etme diye
tanımlayabiliriz bu dönemi. İçeride de müthiş popülist bir şekilde davrandınız.
O ilk dönemdeki demokratik yönelişler, hak, özgürlükler, çoğulculuk gibi
kavramlar yavaş yavaş geriye gitti; bunun yerine, daha tekçilik, çoğunlukçuluk;
yine ilk dönemdeki itidal, ılımlılık filan yerine bu da gerilere gitti, aşırı
duygusallık gibi motifler geldi ve sonunda otoriter, çoğunlukçu bir Adalet ve
Kalkınma Partisi görüyoruz ikinci dönemde. “Medeniyet restorasyonu” dediğimiz
işte medeniyet iddiaları, Osmanlıcılık gibi motifler de bu dönemde egemendi.
Daha sonra işler Arap dünyasında da beklendiği gibi gitmedi. Türkiye’nin bu
Panislamist yönelişi Batı’yla olan o sıkı ilişkilerini de rahatsız etti ve
birtakım olaylar yaşandı. Bu olayları da iyi yönetememe… Mesela Gezi olayları,
daha sonra yaşanan 17-25 Aralık; bunları da iyi yönetemediniz. Bu arada eş
zamanlı sizlerin de Adalet ve Kalkınma Partisi Hükûmetinin de hatalarıyla Arap
Baharı’nın bir şekilde çökmesi, o Arapların adalet, özgürlük, demokrasi
arayışlarının terörize edilmesi, Suriye’de yaşanan müthiş altüst oluş,
çalkantılar, iç çatışma, bunun Türkiye’ye olan maliyetleri -özellikle Mısır’da
yaşananlar müthiş bir hayal kırıklığı oluşturdu- ve bu olaylar silsilesi devam
etti. 
Bunlar
olurken Adalet ve Kalkınma Partisi üçüncü ideolojik yönelişe doğru yavaş yavaş
evrildi, hedefleri küçültmeye başladı; geri çekilme, Panislamist jeopolitikadan
Avrasyacı jeopolitikaya yavaş yavaş kayma, yine Panislamist ideolojiden yavaş
yavaş bir millîci, milliyetçi İslamcılık diye tarif edebileceğimiz –bunlar
kesin tanımlar değil, yaklaşımlar- yöne doğru yavaş yavaş evrildiniz. Türk
İslam sentezi filan, beka sorunu ve bir savunmacılık psikolojisine geldiniz,
dayandınız. Bu, liderlik politikalarından zorunlu bir şekilde ölçek düşürme,
ölçek küçültme anlamına geldi. O Neosmanlıcı ya da Osmanlıcı politikaları
revize etmek durumunda kaldınız, o cihan imparatorluğu vizyonundan yavaş yavaş
vazgeçtiniz ve daha da dar Misakımillî’ye dönme ihtiyacı... Bu döneme eşlik
eden dünya kadar olay yaşandı. Özellikle bunlardan bir tanesi de 15 Temmuz
askerî darbe girişimi ve arkasından yaşanan olağanüstü hâl, ondan ondan sonra
da dünya kadar hukuksuzluklar. 
Tabii,
bu arada değişik eksenlerde de dolaştınız; bir taraftan İslam-Batı ekseninde
yer bulmaya çalıştınız, bir ara Sünni-Şii ekseninde bir tarafa ağırlık koymaya
çalıştınız, şimdi NATO-Rusya ekseninde oyunlar oynuyorsunuz. Her dönemde
fırsatçısınız değerli arkadaşlarım. Yani her döneme, her koşula uygun şekilde
jeopolitik fırsatlar ortaya çıkarıp buradan ekonomik kazanımlar elde etmeye
çalışıyorsunuz. 
Ama
sonradan söyleyeceğimi hemen ifade edeyim: Sizin için bütün bu ideolojik
yönelimler, bütün bu araçlar ve bütün bu jeopolitika, söylemler, duygusal
yüklenmeler, bunların hepsi araçsal yani temel bir amaç yok; bütünüyle
iktidarda kalma, iç politikayı öne çıkarma, iktidarı sürdürme, böyle bir
pozisyon var. Bu arada, tabii iktidar on beş seneden beri devam ediyor ama
Adalet ve Kalkınma Partisi tabanına, insan maliyetine, Türkiye’deki insan
kaynaklarına ve ülkenin geneli olarak ekonomik, uluslararası ilişkilere
maliyetiniz nedir, o da ayrıca bir tartışma konusu. 
Bu,
Türkiye’ye özgü dönemsel bir ideolojik yönelim olan merkez sağ aslında sizin
temelinizi oluşturuyor. O merkez sağın üç tane ideolojik ayağı var; bunlar,
pragmatik liberalizm, ılımlı bir muhafazakârlık ve seküler milliyetçilik. Siz
bunları değiştirme iddiasıyla falan geldiniz ama hiçbir şekilde bunları
değiştirmediniz, bir İslami tonla bunları yeniden kodlayarak, yeniden
tanımladınız. 
Sonuçta, aslında Adalet ve Kalkınma Partisinin bu on
beş senelik dönemde bu kadar uçtan uca salınarak yaptığı, ürettiği hiçbir şey
yok. Sizin için İslamileştirdiğiniz liberalizm, muhafazakârlık ve milliyetçilik
gibi olaylar aslında kendi tarihlerinde, kendi dönemlerinde karşılıkları olan
önemli kavramlar, ideolojik yönelimler. Siz bunları değiştirmediniz, değiştirme
şansınız da yoktu. Kurumlar için de aynı şeyleri yaptınız, şikâyet ettiğiniz
kurumlardan hiçbirini değiştirmediniz, içindeki insanları değiştirdiniz. Bu
ideolojileri de, bu yaklaşımları da bir şekilde İslami tonla boyayarak yeniden
ürettiniz ama bu ürettiğiniz şeyleri, herhangi bir amaç için falan deyip
araçsallaştırdınız bunları. Yani AK PARTİ, iktidarda kalmak için her şeyi
araçsallaştırabilen, bu postmodern, her şeye “olur” dediğimiz dönemin çok özel,
kendine özel bir partisi olarak karşımıza çıkıyor. 
Bu çerçeveden, sadece ideolojik pozisyonlar değil, siz
jeopolitikayı da dış politika yönelimlerini de araçsallaştırdınız değerli
arkadaşlarımız. Siz hiçbir şeyi aslında kaldırmadınız yani birçokları
eleştiriyor sizi işte “Onu kaldırdınız, bunu yerine koydunuz.” Bu, bir görüntü.
Yani devrim falan da yapmadınız, öyle büyük değişiklikler falan da yok.
Yaptığınız, ideolojiden dış politikaya, ekonomiden tarihe kadar neredeyse tüm
alanları sembolik ve semantik olarak İslam’ın gölgesinde dönüştürme çabasına
girdiniz. 
Banka ve faiz duruyor, yani banka ve faiz konusuna
fazla dokunmadınız; büyük iddialarınız vardı -bunu bir örnek olarak veriyorum-
siz buna “kâr ortaklığı” “İslami banka” falan gibi isimler takarak yolunuza
devam ettiniz. Niye bunu yaptınız? Banka ve faizi çok sevdiğiniz için değil, hayır,
araçsal. Siz, pragmatist bir ekipsiniz. Araçsal, kullanılabilen araçlar olarak
gördüğünüz için bunları kullanmaya devam ettiniz. 
İdeolojiler konusunda da aynı şey var. Üç dönemizde de
liberalizmi, popülizmi ve milliyetçiliği yani bu seküler ideolojileri bir
şekilde İslamileştirdiniz, İslami tonlara… Yani sizin yaptığınız özgün olarak
hiçbir şey yok değerli arkadaşlarım. 
Alternatif bir medeniyet inşa etme iddiasıyla yola
çıktınız ama alternatif, tuhaf bir modernlik okumasıyla melankolik, yer yer
şizofrenik bir tarih bilinci ve ideolojik eklektizmi ürettiniz değerli
arkadaşlarım. 
On
beş yıllık Adalet ve Kalkınma Partisi İslami liberalimiz, Panislamist popülizm
ve İslami milliyetçilik gibi ideolojik yönelimlere savruldu. Bu üç ideolojik
pozisyona uygun olarak da -biraz evvel ifade ettim- üç tane ayrı jeopolitikaya
savruldu; ultra Batıcılık, Panislamizm ve Avrasyacı jeopolitika. Bunların hepsi
araçtı değerli arkadaşlarım. Şu anda Avrasyacı bir jeopolitikada duruyor gibi
görünüyorsunuz ama yarın hangi rüzgârlar nasıl esecek, iktidarda kalmanıza ne
yarayacak, bunun hesabını yaparak başka bir şeye evrileceksiniz; işte, sizin
içeride ve dışarıdaki güven sorununuzun temelinde de bu var değerli
arkadaşlarım. Hiç kuşku yok ki partinin ve kadroların siyasal kimliği ve söylem
bütününde de bu evrilmelere, bu savrulmalara paralel olarak ciddi bir şekilde
değişiklikler oldu, bükülmeler oldu, savrulmalar oldu. Her dönem, bu her üç
ideolojik ve jeopolitik yönelim dönemi iktidara dünya kadar fırsat sunmuştur
ama ülkeye maliyeti de her geçen gün büyümektedir.
Adalet
ve Kalkınma Partisi bu üç dönem boyunca sağ siyasetin tüm ideolojik ve tarihsel
koordinatlarına uğradı, her yerde bir şeyler yaptı; ifade edilmemiş bir taahhüt
yok, denenmemiş açılım, üretilmemiş bir bahane, hitap edilmemiş bir duygu seti
kalmamıştır. Her şeyi ama her şeyi kullandınız, kullanmadığınız hiçbir şey yok.
Sizin gibi bir ekip Türkiye’ye gelmediği gibi, dünyanın başka bir yerine
geldiğini sanmıyorum. Buna karşın, her dönem duygusal aşırılıklar, düşünsel eğretilikler
ve ilkesel tutarsızlıklarla malul kaldınız değerli arkadaşlarım. 
Elbette
ilginçtir, bütün bunlara rağmen üzerinde çalışmaya değer bir konudur: Adalet ve
Kalkınma Partisi hâlâ iktidarda kalmaya devam ediyor. Ama ne pahasına iktidarda
kalıyor? Bunun, Türkiye’nin insan kaynağı, Türkiye’nin uluslararası ilişkileri,
ekonomisi açısından maliyeti nedir? Kim, ne zaman bunun faturasını ödeyecek? Bu
da ayrı bir tartışma konusu. 
Şu
anda, Adalet ve Kalkınma Partisi ikna eden, inandırıcı iddialarını kaybetmiş
durumdadır; bunu sadece Türkiye’yle ilgili değil dünyayla ilgili söylüyorum,
bölgeyle ilgili de söylüyorum değerli arkadaşlarım. Gerçekten korkunç bir
tutarsızlık. Yani, bir tarafta “Benim kalibremde misin? Sen kimsin?” filan diye
aşağılanan bir liderle, işte, bir sene sonra bir araya gelip -İbadi’den söz
ediyorum- birlikte birtakım işler yapacakları söyleniyor. Bu inandırıcılık
kaybı, tabii, içeride ve dışarıda giderek büyümektedir. 
Neyle
ayakta duruyorsunuz içeride ve dışarıda değerli arkadaşlarım? Çatışma,
gerginlik, baskı siyasetiyle ayakta durmaya devam ediyorsunuz. Adalet ve
Kalkınma Partisinin bir sarkaç gibi bir ideolojik aşırılıktan başka bir
ideolojik aşırılığa, bir jeopolitik fırsatçılıktan bir başka jeopolitik
fırsatçılığa doğru dönemsel olarak salınımları, gidip gelmeleri seçmen tabanı
ve Adalet ve Kalkınma Partisinin entelijansiyasının makul ve tutarlı bir
demokratik değişimi, geçimi sağlamasını, siyasal kişiliği geliştirmesini de
engelledi. Belki de yüz yıllık bir insan birikimi, “iktidar, ne olursa olsun
iktidar” “ille de iktidar” “asla iktidarı paylaşmama” uğruna bütün bunları da
harcadınız, yok ettiniz değerli arkadaşlar. Farkında mısınız, bir açılımdan bir
başka açılıma, bir söylemden bir başka söyleme, bir ahlaki pozisyondan bir başka
ahlaki pozisyona savrulurken bir siyasal pazarlamacılık edasıyla her dönemde
yeni konumu savunmaya çalışan kolektif, tuhaf bir zihin ortaya çıktı,
şizofrenik bir şey ortaya çıktı arkadaşlar. Yani altı ay evvel, bir sene evvel
bambaşka bir şeye bahaneler üreten siyasal kadrolar ve bunun arkasındaki
entelijansiya bugün bambaşka gerekçeler üretmek durumunda kaldı. Buna
“ambivalans” diyoruz psikiyatride değerli arkadaşlarım, ciddi bir sorundur.
İşte, Adalet ve Kalkınma Partisinin ülkeye en büyük maliyeti budur arkadaşlar. 
İfade
ettim, bir daha altını çiziyorum: Yüz yıldan fazla zamandan beri yetişen,
giderek değişen, dönüşen, demokratikleşen, olgunlaşan, eserler vermeye çalışan,
bir döneme damgasını vuran bir yetişmiş insan gücünü heba ettiniz; hepsini köşe
yazarı, tetikçi hâline getirdiniz. Bunların tabii uluslararası ilişkilere
maliyeti, ekonomiye maliyeti, iç barışa maliyeti, Türkiye'nin birlikte bir
bütün olmasına maliyeti ayrı bir şey. 
Bu,
son zamanlarda Irak’taki referandum dolayısıyla yapmış olduğunuz yanlış
politika ve özellikle kullandığınız dil ve duygu seti değerli arkadaşlarım,
kırk seneden beri devam eden PKK kalkışmasının yapamadığı şeyi maalesef
yaptınız bu ülkeye, en büyük kötülük de budur, bizim Kürtlerimizi duygusal ve
zihinsel olarak bütünüyle kopardınız; bunların büyük maliyeti olacak, hiç şeyi
olmasın.
Değerli
arkadaşlar, gerçekten müthişsiniz! Bu, ideolojik yönelim ve jeopolitik pozisyon
açısından değil, başka alanlarda da her konuda hatalarınızla ortaya çıkan şeyin
bir sorumlusunu da her sefer icat ettiniz. Yani işte “FETÖ yaptı, ABD yaptı,
Barzani yaptı, İran yaptı, Rusya yaptı, biz hiçbir şey yapmadık.” İşte,
angajman kuralları filan; ne olduysa, nasıl olduysa bir anda Rusya’nın uçağını
düşürdünüz, ondan sonra dünya kadar şey söylediniz, “Ben emir verdim.” yarışına
gidildi tepelerde; arkasından ise tuhaf tuhaf insanları Rusya’ya göndermeler,
ilişkiler kurmalar filan… 
Bu
arada da çok müthiş bir şekilde siyasal ve entelektüel kadrolarınızı da
harcıyorsunuz, bir dönemin faturasını birilerine yükleyip gönderiyorsunuz.
Davutoğlu mesela bunlardan çok tipik bir örnektir ama en son yaşadığımız çok
ilginç, hakikaten şizofrenik bir durumla karşı karşıyayız. Sayın Cumhurbaşkanı
İstanbul’da çıktı -şehircilik filan konuşurken- dedi ki: “Biz bu şehre ihanet
ettik, ihanet etmeye de devam ediyoruz. Benim de sorumluluğum var burada.” Ee,
arkadaşlar, bugün mü fark ettiniz? Size on beş seneden beri ne çok söylendi
bunlar. Ee, siz bugün fark ediyorsunuz. Peki, sorumlusu kim? Çevre ve
Şehircilik Bakanı çıktı, dedi ki: “Bunun sorumlusu CHP.” Ya, müthişsiniz
arkadaşlar! Yani gerçekten sizin gibi bir kadro gelmemiştir, müthiş bir şekilde
gidiyorsunuz. Ama şunu ifade edeyim arkadaşlar: Bütün bu salınımlarınız,
iktidarda kalmak için uğramış olduğunuz bütün bu duraklar, bütün bu çelişkiler,
melankoliler, şizofrenik ambivalanslar filan; bunlar, evet, bir süre daha sizi
iktidarda tutmayı başaracaktır ama bu ülkeye, gelecek kuşaklarımıza, bize
müthiş bir maliyeti olacaktır ve bu maliyetin sorumlusu bu siyasal ekiptir diyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Bekaroğlu. 
Sayın
Gök, sisteme girmişsiniz.
Buyurun.
III.- AÇIKLAMALAR (Devam)
20.- Ankara Milletvekili Levent Gök’ün, CHP
grup başkan vekilliği görevini Sakarya Milletvekili Engin Özkoç’a devrettiğine
ve herkese teşekkür ettiğine ilişkin açıklaması
LEVENT GÖK (Ankara) – Teşekkür ederim Sayın Başkan.
Sayın Başkan, onurla ve şerefle milletvekilliği
görevini sürdürürken ayrıca partimizde de görev üstlenmenin mutluluğunu ve
heyecanını yaşadığım bir süreci noktalıyorum. Yaklaşık üç yıldır sürdürmüş
olduğum 24’üncü Dönemin son yılından başlayarak 25 ve 26’ncı Dönem olmak üzere
üç yıllık grup başkan vekilliği görevimi bugün sona erdiriyorum. 
19 Kasım 2015 tarihinde yapmış olduğumuz grup başkan
vekilliği seçimlerinde Cumhuriyet Halk Partisi grup başkan vekilliğine
seçilerek bir görevi üstlendik. Görev süremiz 19 Kasımda bitmesine karşın biz
Cumhuriyet Halk Partisi olarak bugün kendi iç bünyemizde yapmış olduğumuz seçimlerle
grup başkan vekillerimizi, Meclis başkan vekilimizi, idare amirimizi ve kâtip
üyeleri belirledik. Elbette diğer arkadaşlarımız sırası geldiği zaman, Mecliste
okunmak ve oylanmak suretiyle görevlerine başlayacaklar. Ancak grup başkan
vekilliği kendi şahsımıza ait olan bir görev, yeni seçilen bir arkadaş olduktan
sonra onu devretmek bizim siyasi nezaketimizin, kültürümüzün bir gereği. Bugün
yapmış olduğumuz seçimlerde Sakarya Milletvekili Sayın Engin Özkoç, İstanbul
Milletvekili Sayın Engin Altay ve Manisa Milletvekili Sayın Özgür Özel
grubumuzdan yeterli teveccühü ve oyu alarak grup başkan vekili seçildiler.
(Alkışlar) 
ORMAN VE SU İŞLERİ BAKANI VEYSEL EROĞLU
(Afyonkarahisar) – Hayırlı olsun.
LEVENT
GÖK (Ankara) – Biz de az önce kendi kullanmış olduğumuz grup başkan vekilliği
odamızda devir teslim törenini gerçekleştirdik ve ben görevimi büyük bir
mutlulukla değerli kardeşim Sakarya Milletvekili Engin Özkoç’a devrettim ve onu
aldık hep beraber Meclise getirdik. Sayın Başkanlığınıza vermiş olduğumuz
dilekçede de belirtilmiş olduğu üzere grup başkan vekilliğinden ayrılmış
bulunuyorum. artık bundan sonra Cumhuriyet Halk Partisinin 3’üncü grup başkan
vekili olarak Sakarya Milletvekilimiz Sayın Engin Özkoç Cumhuriyet Halk
Partisini temsil edecektir. Arkadaşıma bu görevinde başarılar dilerim ve ayrıca
bugüne kadar beraber görev yapmaktan mutluluk duyduğum diğer arkadaşlarım Sayın
Engin Altay ve Sayın Özgür Özel’e de huzurlarınızda teşekkür ediyorum. Bu
görevi yaparken Meclis bünyesinde gerek Meclis Başkanına gerek Meclis başkan
vekillerine ve diğer partilerimizin, AK PARTİ’nin grup başkan vekilleri,
Milliyetçi Hareket Partisinin grup başkan vekilleri, Halkların Demokratik
Partisinin grup başkan vekilleri olmak üzere tüm grup başkan vekillerine, kendi
milletvekillerimize ve diğer partilerin bütün milletvekillerine, ayrıca Meclis
çalışmalarında bizlere yardımcı olan tüm çalışma arkadaşlarımıza, kavaslarımıza
ve diğer bütün personelimize, her birinize huzurunuzda ayrı ayrı teşekkürü bir
borç biliyorum.
Görev
sırasında elbette kimi zaman heyecanlandık, kimi zaman sesimizin tonu yükseldi.
Bu anlayış içerisinde görev yaparken amacımız kimsenin kalbini kırmak değil,
tam tersine üstlendiğimiz görevi büyük bir sorumluluk duygusu içerisinde
yapmaktı ama buna karşın yine de kalbini kırdığım arkadaşlarım varsa herkesten
özür dilerim. 
Bu
tablo içerisinde tekrar hepinize ayrı ayrı teşekkürlerimi sunarak yeni arkadaşımıza
ve seçilen diğer grup başkan vekillerine başarılar dileyerek ve diğer bütün
partilerdeki arkadaşlarımın her birine ayrı ayrı başarılar dileyerek görevimi
sonlandırdığımı ve bu konuşma fırsatını verdiğiniz için de sizlere teşekkür
ederek görevimden ayrıldığımı ifade ediyorum.
Hepinize
saygılar sunuyorum. (Alkışlar)
BAŞKAN
– Teşekkür ederiz Sayın Gök.
Ben
de görüş belirteceğim ama önce sayın grup başkan vekillerine söz verelim.
Sayın
Erhan Usta geldiği zaman kendisine söz vereceğiz.
Sayın
Yıldırım, buyurun.
21.- Muş Milletvekili Ahmet Yıldırım’ın,
CHP Grubunun seçilen Başkanlık Divanı adayları ile grup başkan vekillerini
tebrik ettiklerine ve Ankara Milletvekili Levent Gök’e bundan sonraki siyasi
hayatında başarılar dilediklerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Biz,
Cumhuriyet Halk Partisinde özellikle şimdiye kadar emek vermiş olan, Danışma
Kurulu üyeleri olan grup başkan vekillerine ve Başkanlık Divanı üyesi olan
idare amiri, kâtip üye ve Meclis başkan vekillerine emeklerinden ötürü teşekkür
ediyoruz. Bunun yanı sıra, yeni seçilen arkadaşlara çalışmalarında başarılar
diliyoruz. Umarız Meclisimize ve ülkemize hayırlı uğurlu olur, bu inançtayız. 
Bu
değişikliğin ülkede özgürlüğe, demokrasiye ve barışa hizmet edeceği inancıyla 3
grup başkan vekili arkadaşımı tekrardan tebrik ediyorum.
BAŞKAN
– Teşekkür ederiz Sayın Yıldırım.
Sayın
Kerestecioğlu, siz de sisteme girmişsiniz.
Buyurun.
22.- İstanbul Milletvekili Filiz
Kerestecioğlu Demir’in, CHP Grubunun seçilen Başkanlık Divanı adayları ile grup
başkan vekillerini tebrik ettiklerine ve Ankara Milletvekili Levent Gök’e
bundan sonraki siyasi hayatında başarılar dilediklerine ilişkin açıklaması
FİLİZ
KERESTECİOĞLU DEMİR (İstanbul) – Sayın Levent Gök benim okul ve dönem arkadaşım
ve uzun yıllardır siyasetin içerisinde. Bundan sonraki hayatında da yine hak ve
hukuk için mücadeleye devam etmesini ve bu yönde çalışmalarını sürdürmesini
dilerim. Kendisine daha huzurlu ve sakin bir hayat da dilerim aynı zamanda. 
Yeni
seçilen, tekrar seçilen grup başkan vekili arkadaşlara da başarılar diliyorum.
(HDP ve CHP sıralarından alkışlar) 
BAŞKAN
– Teşekkürler Sayın Kerestecioğlu. 
Sayın
Bostancı, buyurun. 
23.- Amasya Milletvekili Mehmet Naci
Bostancı’nın, CHP Grubunun seçilen Başkanlık Divanı adayları ile grup başkan
vekillerini tebrik ettiklerine ve Ankara Milletvekili Levent Gök’e bundan
sonraki siyasi hayatında başarılar dilediklerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Grup
başkan vekilliği ve Başkanlık Divanı üyesi olmak, siyasetin esasen çetrefilli
yolunda incelikli bir iş yükü üstlenmek anlamına geliyor. Çünkü, özellikle grup
başkan vekilleri için hem kendi partisinin hakkını ve hukukunu gözetmek hem de
aynı zamanda Meclisin toplamda hakkını ve hukukunu gözeterek bu denklemi kurmak
önemli bir iş. Bunu yaparken medeni olmak, nazik olmak, zarif olmak, yeri
geldiğinde çalışmalara katkı sunmak çok önemli. 
Sayın
Levent Gök, üç yıldan bu yana bu görevi üstlendi ve doğrusu sadece grup başkan
vekilleri bakımından değil, eminim, Mecliste bulunan arkadaşlar da Sayın Gök’ün
bu medeni ve zarif tavrını çok iyi biliyorlar.
Kendisine
çok teşekkür ediyoruz. Siyaset uzun bir koşu, Levent Bey de koşmaya devam
edecektir muhakkak. 
Cumhuriyet
Halk Partisinin bugün yapmış olduğu seçimlerde yeni seçilen, Başkanlık Divanı
adayı olarak da seçilen arkadaşlara başarılar diliyorum.
Grup
başkan vekilliğine Sayın Engin Altay, Sayın Özgür Özel yeniden seçildiler,
onlara başarılar diliyorum. Sakarya Milletvekili Sayın Engin Özkoç’a hoş
geldiniz diyorum, grup başkan vekili olarak başarılı bir dönem diliyorum. 
Saygılarımı
sunuyorum. (AK PARTİ, CHP ve Komisyon sıralarından alkışlar) 
BAŞKAN
– Teşekkür ederiz Sayın Bostancı. 
Sayın
Usta, buyurun. 
24.- Samsun Milletvekili Erhan Usta’nın,
CHP Grubunun seçilen Başkanlık Divanı adayları ile grup başkan vekillerini
tebrik ettiklerine ve Ankara Milletvekili Levent Gök’e bundan sonraki siyasi
hayatında başarılar dilediklerine ilişkin açıklaması
ERHAN
USTA (Samsun) – Teşekkür ederim Sayın Başkan. 
Cumhuriyet
Halk Partisi Grubunda yapılan bugünkü seçimler neticesinde yeni seçilen
arkadaşlarımız var. Öncelikle ben Engin Özkoç Bey’e hayırlı uğurlu olsun
diyorum, inşallah, çok başarılı bir şekilde bu vazifesini yapacaktır. Engin Altay
Bey’i ve Özgür Özel Bey’i de yeniden seçilmeleri dolayısıyla tebrik ediyorum,
kutluyorum, hayırlı olsun. Diğer, Başkanlık Divanındaki arkadaşlarımız için de
hayırlı olsun diyorum. 
Tabii,
bu arada, Levent Bey -biz Parlamentoda yeniyiz- bizden daha önce bu göreve
geldi, başladı. Kendisi çalışmaktan son derece memnuniyet duyduğumuz bir
arkadaşımızdı; uzlaşıcı, hoşgörülü, sıcak bir arkadaşımızdı. Bugüne kadar
yaptığı çalışmalardan dolayı biz de Milliyetçi Hareket Partisi Grubu adını
kendisine teşekkür ediyoruz. Ben de bir mevkidaşı olarak kendisiyle çalışmaktan
büyük bir onur duyduğumu ifade etmek isterim. Bundan sonraki siyasi hayatında
da kendisine başarılar dileriz, sağ olsunlar. (Alkışlar) 
BAŞKAN
– Teşekkür ederiz Sayın Usta. 
Sayın
Bakanın da söz talebi var ama… Sayın Bakan, Sayın Özkoç da istiyor, onu bir
dinleyelim, ondan sonra. 
Buyurunuz
Sayın Özkoç. 
25.- Sakarya Milletvekili Engin Özkoç’un,
CHP grup başkan vekili seçilmesi nedeniyle teşekkür ettiğine ilişkin açıklaması
ENGİN
ÖZKOÇ (Sakarya) – Sayın Başkan, değerli arkadaşlarım; Türkiye Büyük Millet
Meclisinde onurla devam ettiğim milletvekilliğim görevimin dışında grubumun
bana tevcih ettiği yeni görevle, Türkiye Büyük Millet Meclisinin diğer siyasi
partilerinin değerli grup başkan vekilleriyle birlikte ülkeme hizmet etme
fırsatını yakalamış bulunmaktayım. Umut ediyorum ki değerli arkadaşlarımla
beraber hem Meclisimize hem de ülkemize gerçekten onların arzu ettiği şekilde
bir hizmeti sunabilme fırsatını yakalarım. Arkadaşlarımın bana tevcih ettikleri
değerli sözler için kendilerine çok teşekkür ediyorum. Huzurunuzda bir kere
daha bu Mecliste görev yapmanın onurunu yaşadığımı ifade etmek istiyorum. 
Saygılar
sunuyorum. (Alkışlar) 
BAŞKAN
– Teşekkürler Sayın Özkoç. 
Sayın
Bakan, buyurun. 
26.- Orman ve Su İşleri Bakanı Veysel
Eroğlu’nun, CHP Grubunun seçilen Başkanlık Divanı adayları ile grup başkan
vekillerini tebrik ettiklerine ve Ankara Milletvekili Levent Gök’e bundan
sonraki siyasi hayatında başarılar dilediklerine ilişkin açıklaması
ORMAN
VE SU İŞLERİ BAKANI VEYSEL EROĞLU (Afyonkarahisar) – Saygıdeğer Başkanım,
değerli milletvekilleri; CHP grup başkan vekilleri seçimi yapılmış. Tabii,
burada artık iki Engin var; Özgür Bey ve Engin Bey’in şimdi aralarına yeni bir
Engin Bey geldi. Tebrik ediyorum, başarılarının devamını diliyorum. 
Tabii,
Levent Gök Bey de kibarlığıyla, gerçekten, burada üç yıldan beri çok iyi
tanıdığımız kardeşimiz. Ona da şimdiden sonraki siyaset hayatında başarılar
temenni ediyorum; hayırlı olsun, uğurlu olsun inşallah. Biz de Hükûmet olarak
her türlü desteği vereceğiz. (AK PARTİ ve CHP sıralarından alkışlar) 
BAŞKAN
– Teşekkür ederiz.
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Pervin Buldan’ın, Başkanlık Divanı olarak Cumhuriyet Halk Partisinin yapmış
olduğu seçim neticesinde göreve yeni seçilenlere ve görevi bırakanlara
başarılar dilediklerine ilişkin konuşması
BAŞKAN
– Sayın Gök, ben de görüşlerimi belirteyim. 
Biz
de Başkanlık Divanı olarak bugün Cumhuriyet Halk Partisinin kendi içerisinde
yapmış olduğu seçim neticesinde hem göreve yeni seçilen hem de görevini bırakan
arkadaşlarımıza özellikle başarılar diliyoruz. Yeni seçilen Sayın Engin Özkoç’a
bundan sonraki siyasi hayatında ve grup başkan vekilliğinde gerçekten başarılar
dilediğimizi ve birlikte uyum içerisinde bir çalışma yürüteceğimizi de
belirtmek isterim. 
Engin
Altay Bey, Özgür Özel Bey geçmişte de grup başkan vekillikleri yaptılar, bu
görevlerini devam ettirecekler. Ben bir kez daha yeni görevlerinde başarılar
diliyorum kendilerine. 
Sayın
Levent Gök, gerçekten birlikte uzun süre grup başkan vekilliği yaptık sizinle;
çok yapıcı, anlayışlı, disiplinli bir görev insanısınız aslında. Dolayısıyla
bundan önce vermiş olduğunuz emeklere, bizlere göstermiş olduğunuz sevgiye,
saygıya teşekkür ediyoruz. Gerçekten iyi bir grup başkan vekilliği
yapıyordunuz, umarım sizi aratmayacak arkadaşlarımız, bunu temenni etmek
istiyorum. Bundan sonraki siyasi yaşamınızda üstün başarılar diliyorum. Umarım
en güzel yerlere gelirsiniz Sayın Gök. 
Ben,
bir kez daha, Cumhuriyet Halk Partisinde yeni görev alan ve görevi devam eden
tüm arkadaşlarıma başarılar diliyorum. (Alkışlar) 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
11.- Türkiye Cumhuriyeti Hükümeti ile Nijer
Cumhuriyeti Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/630) ve Dışişleri
Komisyonu Raporu (S. Sayısı: 367) (Devam)
BAŞKAN
– Sayın milletvekilleri, şimdi, tasarının tümü üzerinde üçüncü konuşmacı,
Halkların Demokratik Partisi Grubu adına İstanbul Milletvekili Sayın Celal
Doğan. (HDP sıralarından alkışlar)
Süreniz
yirmi dakika.
Buyurun.
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri; dramatik
değil ama çok centilmence bir görev teslimi yapıldı. Ben de en azından güven
tazeleyen 2 grup başkan vekili arkadaşımıza, Altay’a ve Özel’e, bir de yeni
seçilen Özkoç’a başarı dileklerimi sunuyorum. Sayın Gök’e de bundan sonraki
siyasi yaşamında en içten dileklerimle başarılar diliyorum. 
Söz aldığımız konunun benim açımdan fazla söz
söylenecek bir anlayış olmadığını, daha doğrusu bir konu olmadığını daha önceki
bir toplantıda söylemiştim. Uluslararası sözleşmelerin Meclise getirilmesi
konusunda Anayasa’nın 90’ıncı maddesinden kaynaklanan bir hükme istinaden
yapılmış olması zarureti, biraz önce, dahası bundan bir önceki anayasa
değişikliklerinde özellikle muhalefetin söz söyleme konusundaki zaman
israfından kestiğiniz konularda kesilmesi gereken noktanın aslında bu olduğunu
düşünüyorum. Diğer yerden aldığınız zamanı, daha fazla zamanı keşke buradan
alabilseydiniz çünkü teknik bir meseleyi konuşuyoruz. Uluslararasındaki
meseleler teknik konularda belli bir noktada karara bağlanmıştır, onay olarak
buraya gelmektedir. Diğer sözleşmeler, genellikle zaten gizli anlaşmalar,
devletler arasındaki ciddi başka anlaşmalar buraya gelmemektedir. 
Buna örnek olarak vermek gerekirse 1950’lerden sonra
Celal Bayar ile Amerika Birleşik Devletleri arasında yapılan gizli anlaşmalar,
bugünkü özellikle Türkiye’deki İncirlik Üssü’ne mütevakkıf olan anlaşmalar otuz
yıl sonra ortaya çıkmıştır. Keza Abdullah Gül ile Powell arasında yapılan ikili
anlaşmalar sekiz yıl sonra ancak basına sızdırılabilmiştir. Bu nedenle bu konuda
söz alan arkadaşlarımızın çoğu, maalesef asıl meselenin özünden saparak, daha
doğrusu, bir şeyi ifade etme işinden vazgeçerek günlük gündemin meselelerini
nazara alarak konuşmaya başlamışlardır. 
Bu nedenle mesele, sözleşmelerden açılmışken ben de hiç
olmazsa bu konuda birkaç söz söylemek zarureti hissettim. Burada daha çok
Milliyetçi Hareket Partisi sözcüsünün antiemperyalist çağrıları ve son
zamanlarda ülkemizde esen anti Amerikan, anti Avrupa laflarıyla ilgili birkaç
söz söylemek zarureti hissettim. 
Yanılmıyorsam
6 Şubat 1969’du, hatta 10 Şubat 1969’du. Amerikan 6. Filosu’nun İstanbul’a karaya
çıkmak istediği dönemleri hatırlıyorum. O dönemde öğrenciydim. 6. Filo’nun
Türkiye’ye çıkmaması konusunda yapılan antiemperyalist eylemlerden o zamanki
sağ anlayışın, zihniyetin temsilcileri, tümümüzü “komünist militan” olarak
itham etmeye devam ediyorlardı. Antiemperyalist olmak, bir siyasi çizgidir, bir
günde gelen bir vahiy değildir, bir günde başınıza taş düşmüş gibi ayılacağınız
bir konu hiç değildir. Görüyorum ki gençliklerinde Deniz Gezmiş ve
arkadaşlarını, bizim 69 ve 68 neslindeki çocukları, antiemperyalist kavgasını
veren insanları itham edenler, bugün neredeyse o dönemde onların yerine kaim
olacak antiemperyalist sloganlarla siyaseti yönlendirmeye çalışıyorlar. 
Antiemperyalist
olmak, doğru bir çizgidir, güzel bir çizgidir ama yükü taşıyabilecek noktada da
siyaset inşa etmenize bağlıdır. Dün başka şekilde Amerika’yla, Rusya’yla başka
iş birliğiniz varken, bugün menfaat çatışmasının olup olmadığı konusunda iç
politikaya malzeme yapacak şekilde antiemperyalist çizgiye taşımak, bence ülke
için faydalı bir konu değildir deyip bu noktayı kapatmak istiyorum.
Son
zamanlarda, günlerde en çok konuşulan konulardan birisi de Sayın
Cumhurbaşkanımızın, daha doğrusu AK PARTİ içindeki belediye başkanlarının
görevden ayrılmalarını sağlayan tarz ve usulü hakkındaki konuşmalar ağırlık
basıyor. 
Belediye
başkanlığı, benim açımdan çok kutsal bir görevdir ve dünyaya geldiğimde, daha
doğrusu, aklım erdiğinde iki tane arzum olurdu: Mesleğimi avukat olarak yapmak
isterdim, siyasette de belediye başkanı olarak görev yapmak isterdim. Çünkü
belediye başkanlığı, gerçekten özgür bir beynin o şehri yönetme anlayışıdır ve
nitekim bir ressam gibidir belediye başkanı, özgür bırakılmalıdır. Çok kocalı
bir Hürmüz gibi olmamalıdır belediye başkanı. Yani başında Demokles’in kılıcı
gibi sayısız vesayet makamları ve kişilerin olduğu bir anlayıştan azade olması
gerekir. O nedenle de belediye başkanlarının geliş ve gidişleri belli esaslara,
yasaya bağlanmışken, bugün karşılaştığımız manzarayı biraz daha irdelemek
gerekir. 
Avukat
dedim, avukatlığı gerçekten isteyerek yaptım. On buçuk yıl avukatlık yaptım.
Yine dünyaya gelsem avukat olurdum ama şu dönemdeki anlayışla artık avukatlığın
“a”sını dahi yapmayı düşünmüyorum. Niye düşünmüyorum? Çünkü karşısında hak
arayacağım savcı ve yargıçların, hukuk bilinci, bilgisi ve birikiminden
maalesef mahrum noktaya geldiğini, aldıkları eğitimin yetersiz olduğunu
gözlerimle müşahede ettim. 
Şu calibidikkattir, şunu mutlaka dikkatle izlemenizi ve
takip etmenizi istiyorum, özellikle iktidar milletvekili arkadaşlarımızdan:
FETÖ anlayışından dolayı bu ülkede 12 bin-13 bin hâkim ve savcının olduğu
kadrolardan 4.800’ü atıldı. Bu doğru. Yapılan işlemler, mutlaka hukuka uygun
olan işlemlerdir, hiçbir itirazım yok ama yerine ikame ettiğiniz hâkim ve
savcıların adalet dağıtmasını beklediğiniz için değil midir göndermeniz?
Mutlaka, hak ve hukuk yerine gelsin diye gönderdiniz. 
O kadar yetersizler ki, bırakın partizanlığını, talimatları
falan bir tarafa koyuyorum… Mahkemelerin kararları gerekçelerle yazılır,
gerekçeler de ceza davalarında şahitlerin ve olayların tahlili sonucunda bir
noktaya vardırılır, eğer hukuk davasıysa eldeki yazılı belgelere dayandırılarak
yapılır. Bakınız, size bir asliye ceza mahkemesinin kararını söylüyorum; bu,
hüküm, diyor ki hâkim: “Size iki ile beş yıl arasında ceza verdim.” İmzalı,
kesinleşmiş mahkeme kararından bahsediyorum. “İki ile beş yıl” nereden geliyor?
Kanun hükmüdür. Kanun hükmünü, hâkime verilen takdir yetkisini hüküm hâline
getirmiş. Yaşı 26, dört aylık kurstan geçmiş hâkimle adalet dağıtamazsınız,
adaleti sağlayamazsınız. 
Onun için calibidikkattir. Mutlaka bu konuda…
Adaletimizin ön yargıdan azade, en azından bilgiyle teçhiz edilmiş hâkim ve
savcılardan sağlanması konusunda çok ciddi bir eksikliğimiz söz konusu. Çok
ciddi bir gayret gerekiyor. Hele bir de bu mahkemedeki hâkim ve savcılar siyasallaşmışlarsa…
Çünkü bizim bu konuda geçmişimiz de pek parlak değil; istiklal mahkemelerinden
tutunuz da devlet güvenlik mahkemelerine kadar, sıkıyönetim mahkemelerine
kadar. 
Deniz
Gezmiş’i asan mahkemenin elindeki araçlar bir tane mavzer, bir tane Kırıkkale
tabancaydı. Bunlar devletin müesses nizamını alıp aşağı edecek araçlara sahip
bile değillerdi ama o arkadaşlarımız, 26 yaşında, Türkiye Cumhuriyeti’nin adliyesince
Türk milleti adına idam edildiler. O nedenle, eğer eldeki yargı siyasallaşmışsa
da hak aramak, hukuk aramak beyhudedir. 
Maalesef
şu noktaya geldiğinizi görüyorum: Açıkçası 2 Eş Genel Başkanımız, 9
milletvekilimiz şu kürsüdeki konuşmaların dışında sarf ettikleri tek cümle
olmaksızın, on üç aydan beri, on beş aydan beri tutuklular, yargı önüne
çıkaramadık. Bir de bunun içerisinde 3-4 milletvekilimiz, maalesef sayı saymayı
bilmeyen, gerçekten “sekiz sene, dört sene, on sene” gibi laflar ağzından bir
çırpıda çıkan hâkimlerin kararıyla mahkûmiyete düçar oldular. Bu nedenle,
adaletten şikâyetçiyiz. Bu şikâyetimizin giderilmesinin yolu, eksiksiz bir
hukuk devletinin inşasından geçer. Eksiksiz bir hukuk devleti derken de bunun
başında Anayasa gelir. Anayasasız ve kanunsuz bir ülkenin olma şansı yok.
Şimdi,
günlerdir ana muhalefet partisi, diğer partiler, televizyondaki programlar
bangır bangır bağırıyorlar; efendim, belediye başkanlarının istifa ettirilmesi
hukuka uygun değilmiş, kanuna aykırıymış gibi laflarla tartışıyorlar veyahut da
hukukiliğini de tartışanlar var. Allah aşkına, bu ülkede başbakanın nasıl
geldiği, nasıl gittiği Anayasa’da yazılı değil mi? Sayın Ahmet Davutoğlu, yüzde
49 oyla seçilmedi mi? Sayın Ahmet Davutoğlu’nun bu Mecliste muhatap olduğu bir
gensoru gördünüz mü, bir güvensizlik oyu aldı mı? Hayır. Ne oldu? Şekle
uydurulmuş olabilir, çağrılmış, istifası alınmış olabilir, çağrılmış, kendisi
rızasıyla vermiş olabilir. Başka bir şekilde de yorumlayarak kulp takmak
istemiyorum. Ne dendi? “Ahmet Bey siz şöyle buyurun, Binali Bey siz şöyle
buyurun. Siz inin bu arabadan, siz binin Binali Bey.” dendi. Denmedi mi?
Anayasa’nın bu şekilde yürürlükte olduğu bir ortamda başbakanların değişir
olduğu bu anlayışla siz Türkiye’de 5 belediye başkanı, artı 1 belediye
başkanını istifaya zorlamışsınız, bu kadar tartışılacak çok bir tarafı da yok.
Niye? İrade böyle istemiştir. 
Peki, irade böyle istedi diye bu arkadaşların hakkı
hukuku yok mudur? Vardır ama bu, siyasetçinin kişiliğinden kaynaklanan da bir
şeydir. Siyasetçi bu kişiler müstahak mı, değil mi? Müstahak değilse tepkisi ne
olacaktır? 
Size
birkaç örnek vermek istiyorum müsaade ederseniz. Türkiye’de 1979 Ecevit
Hükûmeti kuruluyor, kamuoyunda Turan Güneş dışişleri bakanı olarak lanse
ediliyor. Ben de grup yönetim kurulu üyesiyim. Sayın Güneş’i Ecevit çağırdı,
bir buçuk saat kaldı. Diğer bakanlar on dakikada, beş dakikada çıkıp gittiler,
o, bir buçuk saat kaldı. “Ne oldu Hocam, sizinki niçin bu kadar uzun sürdü?”
dedik, “Bana adalet bakanlığı teklif etti, hâlbuki kamuoyunda benim ismim,
Turan Güneş, dışişleri bakanı olarak geçiyor.” dedi. Rahmetli Ecevit’e
söylediği laf şu: “Kamuoyunun beni layık gördüğü dışişleri bakanlığına siz
layık görmüyorsanız, sizin teklif ettiğiniz adalet bakanlığını kabul
etmiyorum.” Cümle aynen böyledir ve adalet bakanlığını kabul etmemiştir.
Hasan
Esat Işık, Millî Savunma Bakanı, bir törende Genelkurmay Başkanı 2 metre
önünden yürüdü diye geldi -bu arkadaşların veda töreni gibi- bakanlıktan istifa
etti. Yalvar yakar, bütün ısrarlara rağmen “Ben seçilmiş bir bakanım, atanmış
memurun arkasında yürüyemem.” dedi. 
Bunları
şunun için söylüyorum: Çok genç yaşımda, 34 yaşımdaydım, bir sabahın sekiz
buçuğunda Ecevit gibi dağa taşa efsane bir isim telefon etti, dedi ki: “Sayın
Doğan, sizinle genel yönetimde çalışmak istiyorum.” “Ben grup yönetim kurulu
üyesiyim efendim, zaten sizinle çalışıyorum.” dedim, “Sizinle çalışmak
istiyorum.” dedi. Ben şimdi soruyorum: Türkiye’de, Özal’dan bu yana, bu dönem
de dâhil, rızası alınan bir bakan var mı acaba? Arkadaşlarımız büyük ihtimalle
televizyonlardan öğreniyorlar, radyo haberlerinden öğreniyor büyük bir kısmı.
ORMAN
VE SU İŞLERİ BAKANI VEYSEL EROĞLU (Afyonkarahisar) – Nereden biliyorsunuz?
CELAL
DOĞAN (Devamla) – Azillerden haberleri var mı? Yoktur…
ORMAN
VE SU İŞLERİ BAKANI VEYSEL EROĞLU (Afyonkarahisar) – Ben on yıldır bakanım ya,
siz yanlış…
CELAL DOĞAN (Devamla) – Sizi tenzih ederek söylüyorum
ama büyük ihtimalle öyle olmuştur çünkü geliş şekli şudur: Geliş şekli rızaya
dayanmıyor. Şimdi, siz icazetli gelirseniz ipotekli yaşamak zorundasınız. Bunu
şunun için söylüyorum: Belediye başkanları bu makama gelirken -Tayyip Bey’in
dediği gibi, Sayın Cumhurbaşkanının dediği gibi- kim gösterdi bunları? O
gösterdi. Peki, o gösterdi diye kendisinin hak ve hukukunun alaşağı edilmesine
gerek var mı, daha doğrusu edilmesi mi gerekir? Hayır, o da yok. Peki, bu
arkadaşlardan, kendisine 50 bin, 100 bin, 3 milyon, 5 milyon oy vermiş
insanların hak ve hukuku konusunda tek kelime, “Arkadaş, ben beş yıl için
geldim, varsa bir suçum ben yargılanmak istiyorum, bu görevde kalmak
istiyorum.” diyecek bir tek kişi çıktı mı? Bu, zannetmeyin ki Tayyip Bey’e
karşı bir kışkırtma; belediye başkanlarının başkaldırısını teşvik olarak asla
aklınıza gelmesin. Niye biliyor musunuz? Bu hareketin adı “arınma” olabilir, bu
hareketin adı “yenilenme” olabilir, bu hareketin adı 2019’daki başarı yolunda
kendi açınızdan yeni taşlar döşeme olabilir. Her türlü gerekçe söylenebilir ama
bu arkadaşların statüsü şimdi HDP belediye başkanlarından çok daha dun bir
seviyede, daha aşağı bir seviyede.
Nedir o? Bugün HDP’nin belediye başkanlarının tamamı
kayyumlarla görevden alınmış -cezaevinde olanlar var, dışarıda olanlar var-
bunların hepsi en azından açığa alınmış belediye başkanlarıdır. Bu görevden
istifa ettirilen veya eden arkadaşlarımızın statüsü nedir? Ve bir de
açıklamaları var, enteresandır: “Partime bağlılıktan hiç kimse beni
alıkoyamaz.” Amenna saddakna, kimse seni alıkoymasın. Topunla, tüfeğinle
bunların yanındayken istemiyor seni, gittikten sonra ateş olsan cirmin kadar
yer yakarsın, ne anlamın var senin ya? Ne anlamın var? (HDP sıralarından
alkışlar)
Bunu şunun için söylüyorum: Siyasette nefis var ya,
insanın kendi benliği, kişiliği… Mutlaka partinin de kişiliği çok önemlidir,
mutlaka haysiyet de önemlidir ama aile babasıyız, çoluğumuz var, çocuğumuz var,
akrabalarımız var, selamullah eden insanlarımız var, bunların karşısında benim
onurum ne olacak? Bu onur, hesap verme ağırlığındaki kefeden daha fazla
çekmiyorsa böyle teslim olursun, bu bir.
İki:
Şahsımla ilgili, grubunuza biraz şikâyetlerimi söylemek istiyorum. Bize
milletvekili muamelesi yapmıyorsunuz, Hükûmetiniz yapmıyor, Hükûmetiniz bize
milletvekili muamelesi yapmıyor. Anayasal haklarımızı kullanamıyoruz.
Cezaevindeki bir arkadaşımı ziyarete gidemiyorum Adalet Bakanından izin
almadan. Ya, bu, insanlık gereğidir, yarın yüz yüze bakacağız. “En zor günümde
bana gelmedin.” diyen adamın yüzüne ben nasıl bakacağım yani? İzin almak durumundayız
ve izin verilmiyor.
Dün
Ahmet Yıldırım söyledi, CHP milletvekili arkadaşların bize getirmiş olduğu,
ziyaret ettiği cezaevindeki mebus arkadaşlarımızın selamlarının altında
eziliyoruz biz. CHP milletvekili, o istediği zaman gidiyor, MHP milletvekili
isterse gidiyor, AK PARTİ milletvekili istediği cezaevi ziyaretini yapabiliyor
ama HDP milletvekiliyseniz izne tabisiniz. 
Daha
başka, şahsımla ilgili bir şey söyleyeceğim, müsaade ederseniz, müsamahanıza
sığınıyorum ama çok zaman da kalmadı. Türkiye'de çok kıymetli belediye
başkanları vardır, Osman Kavuncu Kayseri Belediye Başkanıdır, Nalçacı Konya
Belediye Başkanıdır. Yıllardır isimleri pırlanta olarak taşınır. 
Kendimi
övmek hoş değil ama ben marka bir şehir bıraktım. Benim servetim yok
arkadaşlar, zengin olmuş Belediye Başkanı değilim. Bunun her kuruşunu,
getirilmiş 32 müfettiş, belediye başkanlığını AK PARTİ kazandıktan sonra da
Abdülkadir Aksu’nun da Bakan olduğu dönemde üç yıl boyunca 10 müfettişin didik
didik yaptığı tahkikat sonucuyla söylüyorum. Beytülmala dokunmadım, o konuda
müsterihim ve alnım açık. Ama mükemmel bir şehir bırakmaya çalıştım. Hatta, şu
benim en büyük ödülüm oldu: Kayseri’ye gittiğimde, “Nerelisin?” “Antepliyim.”
“Sizin Celal Doğan’ınız var.” dediler, Denizli’ye gittim, nereye gittiysem
“Sizin Celal Doğan’ınız var.” diye vatandaşlar bana söylediler. Benim şehirle
özdeşleşmiş sıfatım benim en büyük servetim oldu. Bu arada, Allah’a şükrederim
ki bu sıfatı kazanabildim. Ama çok mükemmel de bir şehir bıraktım, meydanları
olan bir şehir bıraktım. 100 bin kişinin olduğu meydan yapan bir belediye
başkanınızı gösterin. Sadece şehir içinde sağlı ve sollu park olan, bir şehrin
içerisindeki kanalizasyonun etrafında 11 kilometrelik bir park bıraktım.
Yetmedi, 191 milyon metrelik bir hayvanat bahçesi bıraktım o şehirde. 4
organize sanayi, 1 tane ticaret sanayi merkezi bıraktım. Bıraktığımda
Gaziantep’in fert başı, daha doğrusu ihracatı 7 milyar dolara çıkmıştı ve şehir
2040’a göre planlanmıştı. Ama Suriyeli kardeşlerimizin 450 bin, hatta gündelik
600 bin kişi gelmesi belki planları değiştirmiştir. Ama altyapısıyla
üstyapısıyla, bugün uygulanmakta olan Büyükşehir Belediyesi Kanunu’nun her
zerresinde, her kelimesinde emeğim var. 
Sayın
Cumhurbaşkanıyla yedi gün Patalya Otelde kaldım. Bu, mükemmel bir kanun ama
belediye başkanları… Bu mükemmel yasanın eksikleri yok mu? Var. Mutlaka
giderilmesi gerekir. Büyük ihtimalle bir değişiklik getireceğinizi düşünüyorum.
O eksikleri giderdiğimiz zaman verdiğiniz yetki ve kaynaklarla belediye
başkanları eğer çalışkansa bölgesinin başbakanıdır. Kentlerini yarıştırabilecek
kadar yetkilerle mücehhezlerdir, bu yasanın kıymetini bilsinler. 
Efendim,
beldelerin bazılarında hizmetler aksayabilir. Niye? Belediye başkanı, şehrine
âşık olmalıdır, onu çocuğu gibi görmelidir. Kent nasıl, daha doğrusu,
çocuklarınız elinizde nasıl serpilirse kente âşık olan belediye başkanı şehrini
öyle serpiltir ve büyütür. 
Sayın
Cumhurbaşkanımızın son açıklamasını, İstanbul’la ilgili, Ankara’yla ilgili,
özellikle rant açısından veyahut da silüet açısından şikâyetlerini haklı
buluyorum. Bari ondan ders almak isteyecek olan birtakım belediye başkanları
varken, Sayın Özhaseki gibi bir belediye başkanı Bakanın sırf başka yere mesaj
verme açısından o özeleştirinin önünü kesmeye hakkı asla ve kata yoktur. 
O
nedenle -belki uzattım ama- şöyle bitireyim…
(Mikrofon
otomatik cihaz tarafından kapatıldı).
CELAL
DOĞAN (Devamla) – Belediye başkanı olmak güzel bir şeydir.
BAŞKAN
– Sayın Doğan, buyurun, tamamlayın.
CELAL
DOĞAN (Devamla) – Onuruyla ayrılmak çok daha güzeldir.
Teşekkür
ediyorum, saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Doğan.
Şimdi
şahıslar adına Osmaniye Milletvekili Sayın Ruhi Ersoy…
Süreniz
on dakika.
Buyurun.
(MHP sıralarından alkışlar) 
RUHİ
ERSOY (Osmaniye) – Sayın milletvekilleri, değerli hazırun; bugün biz grup
olarak Türk milliyetçiliğinin fikir babası ve cumhuriyetin kurucusu Aziz Önder
Mustafa Kemal Atatürk’ün “fikir babam” dediği Ziya Gökalp’ın vefat yıl dönümü
münasebetiyle, dündü yıl dönümü, onun etkinlikleri kapsamında, vefatının
93’üncü yılı münasebetiyle Türkiye'nin değişik yerlerinde anma etkinlikleri -ya
da hatırlatma etkinlikleri diyelim- düzenleniyor. Buna da biz camia olarak
yeniden hatırlatmak adına onu anarak başlamak istiyoruz ve bu süreyi biz Ziya
Gökalp’ı, cumhuriyeti anlamak ve anlamlandırmak adına değerlendirmek istiyoruz.

Sayın
milletvekilleri, 23 Mart 1876 Diyarbakır doğumlu. Tabii, bu, takvim
değişimlerine göre baktığımızda, eski takvim-yeni takvim… Fakat vefatına
baktığımızda da 1924 yılında yani 1876-1924, kırk sekiz yıllık kısa denilecek
ömrüne çok önemli eserler bırakan, sadece eser bırakmayan, eserleriyle ve
eylemleriyle etrafını etkileme kabiliyetinde olan bir mütefekkir. Özellikle
Osmanlı’nın çözülme dönemi ve meşrutiyet süreci içerisindeki kaos ortamlarında
imparatorluğu kurtarmanın yolları üzerine kafa yoran milliyetçi aydınlar -Üç
Tarz-ı Siyâset’te Yusuf Akçura- bu manada hangi fikir bu kurtuluş noktasında
olur; milliyetçilik, ümmetçilik, Osmanlıcılık gibi fikirlerin tartışıldığı bir
ortamda kendisinin aynı şekilde Batı medeniyetini de tanıması ve Durkheim
sosyolojisinden sosyoloji okuması, medeniyet tarihi üzerine kafa yorması ve
sürekli okuyan bir insan olması ve sürgüne gönderildiğinde zindanlarda eşine
yazdığı mektuplarda onun ne kadar çok eserle muhatap olduğu ve okuma
alışkanlığına sahip bir mütefekkir olduğu kendisini gösteriyor. Ve eşine
yazdığı o mektuplarla, zindanla o tefekkür dünyasını bütünleştiren Ziya
Gökalp’ın cumhuriyetin kurucusu üzerindeki etkisini Mustafa Kemal bir
konuşmasında “Benim soy babam, nesepteki babam Ali Rıza Efendi’dir ama fikir
babam Ziya Gökalp’tır.” diyebilecek noktada da cumhuriyetin referans kaynağını
oluşturuyor. 
Şimdi,
29 Ekim 1923’te kurulan cumhuriyet henüz daha yaşını yeni tamamlamışken, 1
yaşındayken fikir babası olan Ziya Gökalp’ın vefat haberini derin bir üzüntüyle
alan Mustafa Kemal’in o teessür hâlindeki telgrafıyla, cenazeye olan ilgisi,
tarih kayıtlarında yerini buluyor. Tabii, bununla da sınırlı kalmıyor,
ailesiyle ilgili tüm temel ihtiyaçları karşılayıp koruma altına aldırtıyor. 
Pekâlâ,
neden bu kadar çok önemlidir Ziya Gökalp? Ziya Gökalp yerli ve millî bir
insandı. Yerliliği, millîliği evrenselle buluşturabilen bir insandı.
“Türkleşmek, İslamlaşmak, Muasırlaşmak” eserini ortaya koydu ve Türkçülüğün
Esasları’nda, özellikle estetik Türkçülük üzerine, bedii Türkçülük üzerine
detaylarıyla beraber “millet” telakkisini ifade etti. 
Ziya
Gökalp neden önemlidir? Ziya Gökalp, aslında bizim bugünkü problemlerimizin de
çözüm adresi olarak önemlidir. Ziya Gökalp, Diyarbakırlı bir Türk aydınıdır ve
hiçbir zaman bu manada, Türk toplumunun hiçbir yerinde olmayan ve buna da
bizim, parti olarak müsaade etmediğimiz etnik, ırkçı bir anlayışa sahip
değildi. Ziya Gökalp, bedii Türkçülüğün alt başlıklarında millî terbiyeden
bahseder ve millet telakkisini, “ortak kültür ikliminde, aynı terbiye
içerisinde olgunlaşmış ortak dili kullanan bir topluluk” olarak tarif eder
milleti ve millî terbiyeyi de geleneğe ve tarihe yaslar. 
Vefatından
sonra çalışmalarının bir kısmı ortaya çıkmış, özellikle “Türk Medeniyeti
Tarihi” çalışmasında hangi aşamalardan geçtiğini, özellikle Türk din tarihinde
yaklaşımları fevkalâde izah ettikten sonra, döneminin şartlarını
düşündüğümüzde, Ziya Gökalp açısından, çok ileri düzeyde bir aydın, entelektüel
olduğunu görüyoruz. 
Ziya
Gökalp’ın sistematik sosyolojisi, daha sonraki zaman dilimi içerisinde bizim de
mensubu olduğumuz gelenekte, Mümtaz Turhan’ın sosyal değişmeleri Ziya Gökalp’ı
referans alır, daha sonra Erol Güngör bu gelenek içerisinden gider. Ama modern
dünyaya geldiğimizde “Neden biz bu manada Ziya Gökalp, Mümtaz Turhan, Erol
Güngör tarzı bir sosyolog ve sosyal psikolog çıkaramıyoruz?” sorusuna da
cemiyet olarak aslında cevap aramak durumundayız. Sosyolojiyi, sistematik
anlamda anketlere boğarsak ve sosyal psikoloji ve kültürel bağlamdan
kopartırsak toplumu anlayamayız. Bugün yaşadığımız pek çok problemlerin de
temelinde, maruz kaldığımız bu gecikmiş moderniteyle bu gecikmiş modernite ile
erken gelen postmodern dalga arasına sıkışmış bir kültürel şizofrenik hâli
anlamlandırabilme noktasında geri durarak resmimizi çekip “Doğru olan budur
arkadaşlar.” diyebilecek çalışmalara yoğun bir şekilde ihtiyaç olduğunu yeniden
yeniden -tekraren- hatırlatmakta fayda var.
Şimdi,
Ziya Gökalp’ın ismi, “Türkçülüğün Esasları”yla anılan kitabın hiçbir yerinde
ırktan bahsedilmediği gibi, bir çalışmasında ırkların hikâyesini anlatırken
“Atların ırkı olur; atların dişine bakılır, yaşı, ırkı ve onun hikâyesini
belirlemek için.” der veyahut da diğer anlamda “Tohumların ırkları olur;
insanın kültürü olur, insanın ait olduğu bir medeniyet olur.” der. İşte, bu,
Diyarbakırlı Ziya Gökalp’ın hikâyesidir ve Ziya Gökalp’ın bu anlayışı,
Diyarbakır merkezli Türkiye ortak paydasının nasıl olabileceğinin de ifadesidir
ama üzülerek ifade ediyoruz ki, acı olayların yaşandığı bölgede,
Diyarbakır’daki Ziya Gökalp Evi, Müzesi yakılmak ve yok edilmek istendi. 
Hatırlatmak
isterim Cahit Sıtkı Tarancı’nın Diyarbakırlı olduğunu, sadece bu manada Ziya
Gökalp’ın değil yani Diyarbakır’ın bir medeniyet şehri olduğuyla ilgili
hikâyeye baktığımızda, arka planda gördüğümüz bir hakikat daha var: Millî
Mücadele yıllarında Yunan ordusu denize döküldüğünde, Diyarbakır’da insanlar
kendi evlerindeki çeyizlerini, genç kızlar, sandıklarındaki çeyizlerini
pencerelerinden aşağıya sarkıtırlar ve onu teşhir ederek, evlerini caddeye
açarak süs eşyalarını, kanaviçelerini gösterirler mutluluk ifadesi için.
Oralarda dükkânları kapatır esnaflar, “Düşmanı denize döktük.” diye kutlamalar
yaparlar. O dükkân kapatma hadisesi mutluluk için ve düşmanı denize dökmenin
mutluluğuyla millî birlikteki kutlamalar için. Ve aynı memlekette, Kıbrıs
çıkarması ve Barış Harekâtı’nda aynı hamleyle askerlik şubelerinin önü “Ben de
gideceğim mücadeleye.” diye yazılanların hikâyesiydi. 
“Ne
oldu bize?” sorusu, aslında cevap olarak da Ziya Gökalp’ta aranması gereken ve
oradan bu tarafa bugün itibarıyla takkenin düşüp kelin gözüktüğü veyahut da bir
şekliyle emperyalizmin operasyonlarına nasıl maruz kaldığımızın ifadesi. Yani
ASALA meselesiyle büyük Ermeni hayali kuranlar, Ağrı Dağı’nı “Ararat” yapmak
isteyenler, Ermeni tezleri çöktükten sonra yerine ihanet odağı PKK terör
örgütünü kaşıyarak çıkartanlar ve hiç farkına varmadan devletin içerisine “iyi
niyetli ve samimi mütedeyyin” görüntülü FETÖ’yü yerleştirenler, yerlilik,
millîlik adına üretim yapma kapasitesi olan veyahut da kendi menfaatlerine
uymayan markalara Türkiye’de bir şekilde yatırım yapan patronları örgüt
elemanlarına öldürtenler, bir bütün hâlinde nasıl bir küresel kuşatma üzerinde
operasyonlara maruz kaldığımızın ifadesi. 
Tabii,
bizim burada hiç mi kabahatimiz yoktu, hiç mi eksiklerimiz yoktu? Elbette ki
vardı. Biz, devlet-millet arasında devlet otoritesiyle, milletle olan
münasebette statükonun anlayışıyla millete rağmen devletçilik yapmak değil,
“milletin devleti” tezini ortaya koyuyorduk. Geçenlerde bir konuşmamda da ifade
ettim -Türk milliyetçiliğinin fikir babalarından Dündar Taşer’in ifadesidir-
milletin devleti olma sürecinde seçilmiş olanlar, seçilip geliyorlar, birileri
onlara sizin şu kadarlık alanınız var, buradan sonra gelemezsiniz diyorlar
veyahut da bir adım sonra oyun dışına atabiliyorlar. 
Bu
tür iç dinamiklerle ilgili problemlerimiz elbette vardı ama bu iç dinamikleri
üretenler de, statükoya bırakanlar da, bunları küresel sistem üzerinden
yönetenlerin de neler olduğu bugünlerde çok net ortaya çıktı sayın
milletvekilleri. İşte bugün, devlet-millet bütünleşmesi üzerinden, Ziya
Gökalpların, Mustafa Kemal Atatürklerin ortak paydasından yeniden bir araya
gelerek düşünme zamanı. 
Bir
de bu “Birinci Meclis-İkinci Meclis” tartışmalarındaki adlandırmaları biz grup
olarak benimsemiyoruz. Türkiye Büyük Millet Meclisi tektir, bir tanedir; onun
birinci dönemi vardır, ikinci dönemi vardır. O sebeple ilk Meclis ruhu vurgusu,
daha sonra Meclisi ayırt etme anlayışı… Biz bunlara karşıyız. Türkiye Büyük
Millet Meclisi, bir bütün hâlinde, ilk kurulduğu günden bu tarafa dönemsel
olarak vardır, biz de bugün itibarıyla 26’ncı Dönemi temsil etmekteyiz. 
Bu
vesileyle Ziya Gökalp’ı rahmetle anıyor, bizi dinlediğiniz için parti grubumuz
adına teşekkür ediyor, saygılar sunuyorum. (MHP ve AK PARTİ sıralarından
alkışlar) 
BAŞKAN
– Teşekkür ederiz Sayın Ersoy. 
Şahıslar adına ikinci konuşmacı Balıkesir Milletvekili
Sayın Mehmet Tüm. (CHP sıralarından alkışlar)
Süreniz on dakika.
Buyurun. 
MEHMET TÜM (Balıkesir) – Sayın Başkan, değerli
milletvekilleri; uluslararası sözleşmeler hakkında söz almış bulunuyorum.
Hepinizi saygıyla selamlıyorum. 
Değerli milletvekilleri, dış politika iç siyaset gibi
değildir; aksine, tüm ulusun kaderini etkilemektedir. Dış siyasette o parti, bu
parti ayrımı asla olamaz. Eğer dışarıda bir hata yapılırsa bu hatanın bedelini
sadece siz değil 80 milyon öder. Eğer dış politikada istikrarlı bir siyasi duruş
gösteremezseniz ülkenize yatırımcı gelmez, beklediğiniz ekonomik büyümeyi asla
sağlayamazsınız ve turizminiz çöker. İşte bugün Türkiye’deki ekonomik krizin
asıl nedeni sadece AKP’nin içeride ekonomiyi iyi yönetemiyor olması asla
değildir, dış politikanın da çöküyor olmasından kaynaklanmaktadır. Son yıllarda
AKP’nin dış politikada tek bir başarı örneğini göremezsiniz. “Dış politikada,
içeride ve dışarıda dostluğu büyüteceğiz.” dediniz ama şu anda dost bir ülke
bırakmadınız. Ülkemizi dünyada sürekli daha da yalnızlaştırdınız. Düşmanlık
üreterek hiçbir ülke tarihte ayakta kalamamıştır. Dış politikanız hep önce
kınama, sonra çark etmek üzerine kurulmuştur. “Filistin davası” dediniz, Mavi
Marmara’da şehit olanların davasını İsrail’e 20 milyon dolara sattınız. “Kardeşim
Esad” döneminden bahsetmeye gerek yok. Daha dün Suriye’de “Katil Esed” dediniz,
bugün Esad’ın müttefikleri İran ve Rusya’yla birlikte olma derdindesiniz.
Bugüne kadar olgular değil, gerçekleşmesi mümkün olmayan hayaller peşinde
koştunuz. Bundan dört yıl önce tek başarınız olarak yurt dışındaki cemaat
okullarını örnek gösteriyordunuz, bugün başarısız olmanın nedenini FETÖ’cülerin
lobi faaliyetlerine bağlıyorsunuz. “Kandırıldık.” dediniz ama asıl size inanan
milyonlarca insanı sizler kandırdınız. 
Değerli
milletvekilleri, iktidar mensuplarının kendi vicdanlarında cevap vermelerini
istediğim bir soru var: On beş yıldır ülkeyi yöneten AKP’nin bugüne kadar
aldatılmadığı, kandırılmadığı tek bir politikası var mıdır? Bu soruya lütfen
cevap veriniz. Size karşı çıkan insanların yanıldığı tek bir dış politika
hamleniz var mıdır? Mesela, Suriye politikasının ülkeyi felakete götüreceğini
söyleyen kişiler, “Esatçı, vatan hani” diyerek susturduğunuz o insanlar haksız
mı çıktı? Elbette ki hayır. Suriye politikasının yanlış olduğunu siz de kabul
ettiniz. O dönemin Başbakan Yardımcısı Numan Kurtulmuş Suriye politikasının
başından beri yanlış olduğunu söyledi. Sizin de kabul ettiğiniz gibi yanlış
politikanın acısını milyonlarca insan çekti, koskoca bir ülke harap oldu, yüz
binlerce insan öldü ve milyonlarca insan ülkesini terk etmek zorunda kaldı.
Daha da kötüsü, katil sürüsü bir terör örgütünü ülkemizin kucağına bıraktınız. 
Mesela
“Rusya’ya karşı tutumunuzu değiştirin.” diyenler, Rus uçağı düşürüldüğünde
eleştirenler bugün haksız mı çıktı? Önce “Moskova’yı fethedeceğiz.” Dediniz,
“Yapmayın, Türkiye'nin Batı’yla zaten arası bozuk, bir de Rusya’yla ilişkisi
bozulursa bu, ülkemiz için çok büyük bir sorun olur.” diyenleri vatan
hainliğiyle, korkaklıkla itham ettiniz. Peki, sonra ne oldu? Uçak için “Biz
değil FETÖ düşürmüş, Putin’den özür dileriz.” diye mektup yazarak çark ettiniz.
Yanlış politikanın sonunda olan yine ülkemize oldu; itibarımız sıfıra indi,
milyonlarca dolar kayıp yaşandı, elimizde Putin’in sözünden çıkamayan bir
yönetim kaldı. 
ABD’yle
vize krizi yaşanıyor. Bugün, Avusturya’nın ardından Almanya’da vatandaşlarımız
hava limanında köpeklere koklatılarak aşağılanıyor. Bu, sizin yüzünüzü
gerçekten kızartmıyor mu? Bu durumdan gerçekten hiçbir rahatsızlık duymuyor musunuz?
Sizin bu dış politikalarınız Türkiye'nin itibarını yerle bir etmiştir. Bugün,
Irak’ın kuzeyinde yaşananlar, Suriye’de yaşananlar, İsrail politikası, ABD
politikası, Almanya’yla yaşanan krizlerde hep itiraz edenlerin haksız, hain,
düşman, kendinizi kahraman ilan ettiniz. 
Irak
yönetimine karşı tutumunuz nedeniyle, o bölgeyi İran ve Rusya’nın tekeline
bıraktınız. Dış politikada yaptığınız hataların bedelini bu toplum fazlasıyla
ödüyor, ödemeye devam ediyor. Şimdi de yine aynı şeyleri söylüyoruz; dış politikayı
iç politikanın malzemesi hâline getirmeyin, kendi çıkarınızı değil,
Türkiye'nin, bu ülkenin çıkarlarını düşünün. Ancak bunun yerine günübirlik
politikalarla savrulup duruyorsunuz. 
Değerli
milletvekilleri, Genel Başkanınız Erdoğan ABD’ye gittiğinde, yandaş medyanızda
ve sizlerde bayram havası vardı. “Amerika bizim stratejik ortağımız.” diyerek
günlerce yandaş medyada manşet attınız. Şimdi vize kararıyla 80 milyon
yurttaşımızı cezalandırıyorlar. Hani, Amerika’nın stratejik ortağıydınız?
Aylarca sadece Reza Zarrab’ı korumak için adımlar attınız, şimdi niye 80 milyon
için bu kadar çabalamıyorsunuz? İşinize gelince milliyetçiliği hiç kimseye
bırakmıyorsunuz ama Amerika askerlerimizin başına çuval geçirdiğinde hiç
sesinizi çıkarmadınız, çok fazla tepki gelince ve “Amerika’ya nota verin.”
denilince, “Müzik notası mı veriyorsunuz?” diye alay ettiniz. Yunanistan
adalarımızı işgal ettiğinde tek bir kelime bile söylemediniz. Tüm bu yaşananlar
dış politikadaki yanlışlarınızın sonucu oldu. 
Değerli
milletvekilleri, Türkiye, siyasi tarihinin hiçbir döneminde bu kadar kötü bir
dış politikayla yönetilmedi. AKP’nin yanlış politikalarının halka maliyeti tam
30 milyar dolar oldu.
Bugün
İdlib operasyonunu konuşuyoruz. İdlib’de tüm dünyanın terör örgütü olarak
gördüğü El Nusra var. Erdoğan’ın her seferinde, “El Nusra’yı niye terör örgütü
olarak görüyorsunuz?” diye sorduğunu hepimiz çok iyi hatırlıyoruz. Putin’in El
Nusra için Erdoğan’dan ricada bulunduğunu unutmadık. Şimdi eli kanlı bir katil
sürüsüne karşı güvenlik için askerlerimizi İdlib’e yolluyoruz. Türkiye, elbette
kendi güvenliğini sağlamak zorundadır ancak bu eli kanlı örgütü bu noktaya
kimler getirdi? Sizler getirdiniz. El Nusra’yı bu noktaya getiren kimse, orada
askerler şehit olduğunda sorumlusu onlardır ve sizlersiniz. 
Değerli
milletvekilleri, bu gidişattan bir an önce vazgeçiniz. Sizin politik
yanlışlarınız yüzünden bir yandan ekonomik krizle, bir yandan diplomatik krizle
bu ülke boğuşuyor. Daha akılcı, barışçı ve mantıklı bir yol mümkün olmasına
rağmen düşman kazanarak bir yere asla varılamaz. 
Değerli
milletvekilleri, Mustafa Kemal Atatürk ve Bülent Ecevit dış politikada
diplomasiyle kazanmayı bizlere miras bırakmıştı. Sizler diplomasiyle sürekli
kaybettiriyorsunuz. 80 milyona daha fazla bedel ödettirmeyiniz. Mustafa Kemal
Atatürk’ün “Yurtta barış, dünyada barış.” sözlerini ilke edininiz. Mezhepçi,
ırkçı politikaları terk edip akılcı ve uzun vadeli hamlelerle hareket ediniz.
Orta Doğu’daki emperyalist politikalara alet olmayınız, ülkemizi de alet
etmeyiniz. Kendinizle birlikte ülkemizi de ateş çemberinin içerisine terk
etmeyiniz. Bu coğrafyanın içeride ve dışarıda daha çok barışa, daha çok
demokrasiye, daha çok özgürlüğe, daha çok halkların kardeşliğine ihtiyacı var. 
Hepinizi
saygıyla selamlıyorum.
Teşekkür
ediyorum, sağ olun. (CHP sıralarından alkışlar) 
BAŞKAN
– Teşekkür ederiz Sayın Tüm. 
Sayın
milletvekilleri, şimdi soru-cevap işlemini yapmayacağız ve tasarının
maddelerine geçilmesini oylarınıza sunacağım. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
Sayın
milletvekilleri, bilindiği üzere, tasarının başlığı 1’inci maddeyle birlikte
okunmakta ve işlem görmektedir. Bugünkü birleşimde tasarıların görüşmelerine
başlanırken tarafımca tasarıların başlıklarının okunmasından sonra, parti
gruplarında uzlaşı olması ve arada işlem bulunmaması nedeniyle, emsal teşkil
etmemek üzere, 1’inci madde işlemleri sırasında ayrıca tasarının başlığı
okunmayacaktır. Bununla birlikte, tutanakta 1’inci madde işlemleri sırasında
tasarının başlığına yer verilecektir. 
Bilgilerinize
sunulur. 
Şimdi
1’inci maddeyi okutuyorum:

TÜRKİYE CUMHURİYETİ
HÜKÜMETİ İLE NİJER CUMHURİYETİ HÜKÜMETİ ARASINDA ORMANCILIK ALANINDA İŞBİRLİĞİ
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) 8/1/2013 tarihinde
Niamey’de imzalanan “Türkiye Cumhuriyeti Hükümeti ile Nijer Cumhuriyeti
Hükümeti Arasında Ormancılık Alanında İşbirliği Anlaşması”nın onaylanması uygun
bulunmuştur.
BAŞKAN
– 1’inci madde üzerinde gruplar adına ilk söz Halkların Demokratik Partisi
Grubu adına Şanlıurfa Milletvekili Sayın Dilek Öcalan’a aittir, buyurun. (HDP
sıralarından alkışlar)
Süreniz
on dakika. 
HDP
GRUBU ADINA DİLEK ÖCALAN (Şanlıurfa) – Teşekkürler Sayın Başkan.
Sayın
Başkan, değerli milletvekilleri; her hükûmetin sürdürülebilir bir dış
politikası olmak durumundadır. Ancak uzun bir süredir, Türkiye’de, sağlıklı,
politik öngörüyle oluşturulmuş, istikrarlı ve sürdürülebilir bir dış
politikadan bahsedemiyoruz. Türkiye son yıllardaki dış politikasını, içte
uyguladığı kutuplaştırmayı dışta da devam ettirmek üzerinden
şekillendirmektedir. Bu da Suriye iç savaşının derinleşmesine, içeride de Kürt
sorununun çözümsüzlüğüne ve çatışmaların daha da artmasına neden olmaktadır.
Yine
son dönemde, Türkiye, ABD ve Avrupa Birliğiyle ilişkileri büyük oranda
değişmiş, komşu ülkelerle olan ilişkileri bozulmuş, içeride ise otoriter ve
antidemokratik uygulamalarla anılan bir ülke pozisyonuna gelmiş durumdadır. Dış
politikada yaşanan bu sorunların gerek ekonomik gerekse de siyasal bedelini,
her zaman olduğu gibi, Türkiye halkları en ağır şekilde ödemek zorunda
bırakılmaktadır. Hükûmet eğer dış politikadaki bu içine girmiş olduğu sıkıntılı
durumu aşmak, buna bağlı olarak ekonomiyi güçlendirmek istiyorsa işe içeriden başlamalıdır.
İlk olarak da AKP saray iktidarı, demokratik siyaset üzerindeki antidemokratik
uygulamalarına, yine halk iradesini gasbeden yaklaşımlarına son vermelidir. 
Değerli
milletvekilleri, son günlerde, AKP Genel Başkanı Erdoğan’ın isteğiyle, İstanbul
Büyükşehir Belediye Başkanından başlayarak Ankara Büyükşehir, Balıkesir, Bursa,
Niğde ve Düzce Belediye Başkanlarının istifa etmeleri meselesi gündemdedir.
Hatta iktidar ve onun medyası tarafından belediye başkanlarının istifaya
zorlanması doğal, olağan bir süreçmiş gibi gösterilmeye çalışılmaktadır. Son
seçmen iradesinin yok sayılmasının bu kadar kolay hâle getirilmesini kabul
etmemiz, kanıksamamız mümkün değildir. Yolsuzluk yaptıkları gerekçesiyle
istifaya zorlamak, “İstifa ederlerse mesele yok, etmezlerse sonuçları ağır
olur.” yaklaşımı sergilemek bir demokrasi yöntemi olmadığı gibi etik de
değildir. Belediye başkanları yolsuzluk yaptılarsa, ifade ettikleri gibi
ellerinde dosyalar da varsa bunu araştıracak yetkili makamlar bellidir. Bu
belgeler yargıya verilmelidir. Bu belgelerin istifa edilse de edilmese de âdeta
şantaj aracı gibi kullanılması, yargıya verilmemesi başlı başına bir suçtur.
Bizler ilkesel olarak halk iradesinin bu kadar kolay gasbedilmesine karşı
duruşumuzu, demokrasilerin bir gereği olarak seçimle gelenin seçimle gitmesi
gerektiği yönündeki tavrımızı dün olduğu gibi bugün de sürdürmekteyiz. 
Değerli
milletvekilleri, belediye başkanlarının istifaları vesilesiyle belediyelerle
ilgili yakın geçmişe ait hafızalarımızı biraz tazelemek isterim. Bundan bir yıl
önce 674 no.lu Kanun Hükmünde Kararname’ye dayandırılarak 11 Eylül 2016 tarihi
itibarıyla yüzde 65-95 arasındaki oy oranlarıyla seçilmiş 94 DBP’li belediyeye
kayyum atanarak el konulmuştur. Belediye eş başkanları, havadan sudan
gerekçelerle, hukuk hiçe sayılarak tutuklanmıştır. Havadan sudan gerekçe
diyoruz çünkü iki yıl boyunca âdeta Bakanlık müfettişlerinin kamp kurduğu bu
belediyelerde hiçbir şey bulunamamıştır. Ancak hatırlatmakta yarar var, bu
belediyelere atanan kayyumlardan 9’u ise yolsuzluk gerekçesiyle kısa bir süre
sonra görevden alınmıştır yani kayyuma kayyum atanmıştır.
Değerli
milletvekilleri, halk iradesinin gasbedilerek kayyumların atandığı DBP’li
belediyelerin demek ki AKP Genel Başkanını ve iktidarını yolsuzluktan, haksız
kazançtan daha çok rahatsız eden politikaları ve çalışmaları olmuş. Ne mi bu
çalışmalar? Bunlardan sadece kadınlara dair çalışmalara bile bakarsak, DBP
belediyelerinde bir ilk olarak 106 belediyenin 96’sında siyasetin ve toplumsal
yaşamın kadınsallaşmasını sağlayan en önemli mekanizmalardan biri olan eş
başkanlık sistemine geçilmesi. 
Yine,
kadınların belediyelerde karar süreçlerine etkin dâhil edilmesi için seçilmiş
ve çalışanlardan oluşan belediye kadın meclisleri oluşturulmuş, Meclisin pratik
çalışmalarını yürütmek amacıyla kadın kurulları ve kadın koordinasyonları
seçilmiştir. 
Yine,
kadın ve erkek seçilmişlerden oluşan kadın-erkek eşitliği komisyonları ile
kadın seçilmişlerin Meclis çalışmaları öncesinde bir araya gelip gündemi
değerlendirdikleri kadın grupları oluşturulmuştu. 
Büyükşehir
belediyelerinde kadın politikaları daire başkanlıkları; il, ilçe
belediyelerinde ise kadın politikaları müdürlükleri kurulmuştu. Bu müdürlükler
bünyesindeyse kadın ekonomisini güçlendirme, kadın eğitimini geliştirme ve şiddetle
mücadele birimleri de kurulmuştu. Kadına yönelik şiddetle mücadele kapsamında
Diyarbakır Büyükşehir, Van Büyükşehir, Bağlar Belediyesi ve Akdeniz Belediyesi
bünyesinde kadın sığınmaevleri açılmış, Diyarbakır Büyükşehirde İlk Adım
İstasyonu ve Alo Şiddet hattı kurulmuştur. 43 belediyede de kadın merkezi
açılmış, bu merkezlerde kadınlara yönelik ve kadınların talepleriyle birçok
kurs verilmiş, toplumsal cinsiyet, çocuk yaşta zorla evlendirilme ve sağlık
gibi birçok konuda eğitimler yapılmıştır. Bu merkezler, Birleşmiş Milletler
İnsan Hakları Komiserliği Ofisi tarafından hazırlanan raporda da belirtildiği
gibi, aile içi şiddet olaylarında mağdur olan kadınlar ve çocuklar için çok
gerekli olan korumayı sağlamış ve kadınların sosyal ve siyasal alana katılımlarını
teşvik etmiştir. 
Yine,
kadın ekonomisinin geliştirilmesine dönük üretim atölyeleri kurulmuş, kadın
emeğini değerlendirme merkezleri, kadın semt pazarlarıyla da kadınlara
ürettiklerini pazara sunma imkânı yaratılmıştır. Kreşler açılmış, kadın spor kompleksleri
yapılarak kadınlara spor yapma olanakları da yaratılmıştır. 
AKP
Genel Başkanını ve iktidarını asıl rahatsız eden politikalar ve çalışmalar işte
bunlardır. Öyle ki DBP belediyelerinde ilk olarak kadın eş başkanları
tutuklanmıştır. Atanan kayyumlar tarafından eş başkanlık sistemi ortadan
kaldırılmıştır. Kadın politikaları müdürlüklerinin ve 43 kadın merkezinin
çalışmaları durdurulmuştur. Bu merkezlerde başvuran kadınlara ait özel
bilgilerin tutulduğu arşivlere dahi el konulmuştur. Hedeflenen, kadın ve kadın
mücadelesinin kazanımlarının yerel yönetimlerle ilişkisini doğrudan
bitirmektir. 
Değerli
milletvekilleri, güncel verilere göre, hâlâ tutuklu bulunan 71 DBP belediye eş
başkanından kadın eş başkanların sayısı 27’dir. Dün yani 25 Ekim, tutuklu bulunan
eş başkanlardan Diyarbakır Büyükşehir Belediye Eş Başkanımız Sayın Gültan
Kışanak ve Eş Başkan Sayın Fırat Anlı’nın gözaltına alınmalarının 1’inci yıl
dönümüydü. Buradan, bu vesileyle, onların şahsında, AKP saray iktidarının sivil
darbesiyle hukuksuzca tutuklanan tüm belediye eş başkanlarına ve tüm
seçilmişlerimize buradan saygılarımızı ve selamlarımızı iletiyorum. Bir kez
daha, sizlerin huzurunda yerel yönetimlerin, yerel demokrasinin ve halk
iradesinin gasbedilmesine dönük bu politikaları da kınıyorum. 
Değerli
milletvekilleri, elbette ki AKP saray iktidarının en temel yöneldiği kazanımlar
kadın çalışmaları olmakla birlikte, bununla sınırlı kalınmamıştır. Halk
iradesinin yerine atanan kayyumlar, belediyelerin hayata geçirdiği tüm kültürel
ve toplumsal faaliyetleri birer birer yok etmeye çalışmaktadır. Kayyumlar
birçok belediyede açılmış olan kreşleri, kütüphaneleri, kültürevlerini ve
merkezlerini kapatmış ya da faaliyetlerini değiştirmiştir. Örneğin, birçok kreş
il ve ilçe müftülüklerine tahsis edilmiş, Kur'an kurslarına çevrilmiştir. Ana
dilde hizmet engellenerek hizmet Türkçeleştirilmiştir. Birçok il ve ilçede
DBP’li belediyeler zamanında mahallelere, parklara verilen isimleri dahi, halka
rağmen değiştirmekten geri durmamıştır. Yine, DBP belediyeleri döneminde
yapılmış çeşitli heykel, anıt ve semboller yıkılmıştır. AKP saray iktidarının
yerelde kayyumlar vasıtasıyla yapmak istediği, toplumsal hafızayı silmek ve
asimilasyonu güncel politika hâline getirmektir. Özcesi, iktidarın yolsuzluk ve
açık yakalamak, bununla mücadele etmek gibi bir derdinin olmadığı da ortadadır.

(Mikrofon
otomatik cihaz tarafından kapatıldı) 
DİLEK
ÖCALAN (Devamla) – Sayın Başkan, yarım dakika…
BAŞKAN
– Buyurun, tamamlayın.
DİLEK
ÖCALAN (Devamla) – Bugün Türkiye'nin gelmiş olduğu aşamada faşizmin
kurumsallaştığının en önemli kanıtlarından biri iktidarın yerel yönetimler
politikasıdır. Öyle ki faşizmin kendisi hiçbir yerel özerkliğe izin vermez,
kendi himayesi dışında da bir yönetimi kabul etmez. 
Değerli
milletvekilleri, AKP saray iktidarının yerel yönetimlere dönük tüm bu
saldırılarının en temel amacı ise iktidarını her yerde tek adamın elinde
merkezîleştirerek bir rejim değişikliğini hayata geçirmek istemesidir. 
Tüm
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Öcalan.
1’inci
madde üzerinde ikinci konuşmacı Milliyetçi Hareket Partisi Grubu adına İstanbul
Milletvekili Sayın İzzet Ulvi Yönter; buyurun. (MHP sıralarından alkışlar)
Süreniz
on dakika. 
MHP
GRUBU ADINA İZZET ULVİ YÖNTER (İstanbul) – Sayın Başkan, değerli
milletvekilleri; hepinizi saygılarımla selamlıyorum. 
Tabii,
Türk milleti, Türkiye Cumhuriyeti devleti çok yoğun bir beka mücadelesi
vermektedir. Bu beka mücadelesi verilirken hainlerle, teröristlerle, Türk ve
Türkiye düşmanlarıyla âdeta göğüs göğse bir mücadele de gösterilmektedir.
Terörizmle olan ve çok boyutlu sürdürülen mücadelede, özellikle, sahadaki
kardeşlerimizin, mücadele eden evlatlarımızın, arkadaşlarımızın beklentileri,
talepleri de buna paralel bir şekilde artmaktadır. Şu anda Türkiye’de,
vatanımızın hemen hemen her köşesinde, sınır ötesinde birçok coğrafyada uzman
çavuşlarımız terörle mücadele etmekte, Türkiye'nin hak ve hukukunu korkusuzca
müdafaa etmektedir. Huzurlarınızda bütün uzman çavuşlarımıza en kalbî selam,
sevgi ve saygılarımı gönderiyorum; Allah onları var etsin diyorum. 
Uzman
çavuşlarımız elbette korkusuzca, kahramanca, “ama”sız, “fakat”sız mücadele
etmektedirler. Ancak, onların sorunları var, onların talepleri var, onların
istekleri var, onların mağduriyetleri var. Değerli arkadaşlarım, Milliyetçi
Hareket Partisi olarak, terörle mücadelede aktif ve inanmış bir şekilde
mücadele eden her kardeşimizin sorunlarının çözümü hususunda elimizden gelen
tüm demokratik mücadeleyi gösterdik, gösteriyoruz, inşallah, bundan sonra da
göstermeye devam edeceğiz. Uzman çavuşlarımızın kanayan yaraları, uzman
çavuşlarımızın feryatları, uzman çavuşlarımızın beklentileri “Ben insanım.”
diyen, “Vicdan sahibiyim.” diyen her bir insanımızı rahatsız etmektedir. Artık
bu meseleleri, bu sorunları çözmek zorundayız. 
Şimdi,
3 Ekimde Silvan’da alçakça şehit edilen bir kardeşimiz vardı, ismi Mehmet
Kızılca; 21 yaşında, Karamanlı. Mehmet Kızılca uzman onbaşıydı. Yirmi gün sonra
yine Diyarbakır’da merkez Yenişehir ilçesinde evinden çıktıktan sonra alçakça
suikasta uğrayan Bilal Dicle evladımız, kardeşimiz de uzman çavuştu, maalesef
şehit edildi. 
Değerli
arkadaşlarım, dikkatinizi çekiyorum, Allah aşkına şu sorunu çözelim, bu
kardeşlerimizin beylik tabancaları yok, kendilerini savunamıyorlar. Terörist,
hain karşısına geliyor, kahraman uzman onbaşımız, uzman çavuşumuz haine karşı
cevap veremiyor, mukabele edemiyor, kendisini savunamıyor. Uzman çavuşumuza
devletimiz tank veriyor, top veriyor, makineli tüfek veriyor, ağır silahları veriyor
ve uzman onbaşımız, uzman çavuşumuz bunları ustaca, uzmanca, kahramanca
kullanıyor fakat bu kadar ağır silahı kullanan kardeşlerimize biz sivil
hayatlarında kendilerini savunmak adına beylik tabancasını vermiyoruz. Elinizi
vicdanınıza koyun, lütfen düşünün, biz Mehmet Kızılca’yı nasıl kaybettik, biz
Bilal Dicle’yi nasıl kaybettik, bu kardeşlerimizi nasıl şehit verdik? 3269
sayılı Uzman Erbaş Kanunu’nun 13’üncü maddesinde bedeli mukabilinde zatî
tabancalarının bu kardeşlerimize verileceği yazıyor. Arkadaşlar, ya 13’üncü
maddeyi kaldıralım ya bu 13’üncü maddeyi değiştirelim, kaldırdıktan sonra idari
bir tasarrufla uzman çavuşlarımıza bedelsiz beylik tabancalarını verelim. Buna
“Hayır.” diyebilecek bir aziz milletvekilimiz var mı, bir vatan evladı var mı,
istirham ederim söyleyiniz. 
Ben
bir arkadaşınız, kardeşiniz olarak bu şehadetlerden son derece üzülüyorum,
sarsılıyorum. Kendilerini savunamıyorlar. Aldığım mesajın haddi hesabı yok,
hepsi feryat ediyor. Biz nelere para harcamıyoruz, biz nelere kaynak ayırmıyoruz?
80 bine yakın uzman çavuş kardeşimiz var. Bu kardeşlerimiz diyor ki: “Bize
beylik tabancamızı verin.” Neyin bedelini kimden alıyoruz? Bedel ödeme
sırasında en öndeler ama ödül konusunda en arkadalar. Bunu kabullenmek mümkün
değil, bu tenakuzu anlamlandırmak mümkün değil.
Değerli
arkadaşlarım, gerek Adalet ve Kalkınma Partisine sesleniyorum gerek Cumhuriyet
Halk Partisine sesleniyorum: İstirham ederim, bu 3269 sayılı Kanun’daki 13’üncü
maddede uzman çavuşlarımızın elinden tutan, önüne geçen, beylik tabancalarını
edinmeleri hususundaki engeli kaldıralım, önlerini açalım, kendilerini
savunamıyorlar. Bakın, biz burada rahat koltuklarda oturuyoruz ama şu anda
birileri dağda taşta nöbet bekliyor, vatanı savunuyor. İdlib’de, Başika’da,
Afganistan’da, El Bab’da, Cerablus’ta, vatanımızın hemen hemen her yerinde
uzman çavuşlarımız bu millet için mücadele ediyor. Kaç gündür gerek ulusal
televizyonlarda gerek gazetelerde konuyu gündemde tutmaya çalışıyoruz.
Arkadaşlarımızdan rica ediyorum, uzman çavuşlarımızın sorunlarını hep birlikte
çözelim. 
Tabii,
bu 3269 sayılı Kanun’da uzman çavuşlarımızın sözleşmeli çalışacakları hüküm
altına alınmış. 676 sayılı Kanun Hükmünde Kararname’yle de sözleşme yaşı 45’ten
52’ye çıktı. Buraya kadar tamam, bir sorun yok fakat 80 bine yakın uzman
çavuşumuz “Vatan savunmasının sözleşmesi mi olur?” diyorlar. Bu nasıl bir iş
arkadaşlar? Arkadaşlarımız kadro istiyor, analarının ak sütü gibi helal olsun,
çok mu göreceğiz? Bir yandan beka mücadelesi olduğunu söylüyoruz, bir yandan
-inşallah gelmez- şehitler geldiği zaman bakandan milletvekillerine kadar
herkes koşuyor, ağlıyor, acıları paylaşıyor; “Kanı yerde kalmayacak.” diyorlar,
diyoruz, “Döktükleri kanda boğacağız.” diyoruz ama uzman çavuşlarımıza kadro
vermiyoruz, onları kadrolu yapmıyoruz. Torba kanunlar çıkıyor, buyurun hep
beraber ele ele verelim, omuz omuza verelim, uzman çavuşlarımızın hak ve
taleplerini yerine getirelim; beylik tabancalarını verelim hem de bedelsiz,
kadrolarını verelim. E şimdi uzman çavuşlarımız 45 yaşına kadar görevlerini ifa
ediyorlar, fiziki yetersizlik veya görev süresi dolduktan sonra kalan zamanı
herhangi bir kamu dairesinde görev yaparak emekliliğini kazanıyorlar fakat
emekli olduktan sonra sivil memur olarak uzman çavuşlukta geçen hiçbir hakkı
alamıyorlar. Bu bir haksızlık, bu bir tenakuz. Değerli arkadaşlarım, bu konuyla
ilgili münferit mahkemelere gidildi, uzman çavuşlarımız mahkemelerden karar
aldı fakat bu, genele bir türlü şamil edilemiyor, yayılamıyor. Uzman
çavuşlarımızı bir dakika dinleyelim, onların elinden tutalım. 
Değerli
arkadaşlarım, uzman çavuşlar kahramandır. “İnsan büyür beşikte, mezarda yatmak
için/ Ve kahramanlar can verir yurdu yaşatmak için.” O can veren, can verecek
olan, can vermeye hazır olanlar da uzman çavuşlarımız ve diğer kahraman Mehmetçiklerimiz.
Ne olursunuz, istirham ediyorum, Milliyetçi Hareket Partisi Grubu adına bunu
ifade ediyorum: Uzman çavuşlarımızın bekleyen, kabaran bu taleplerini duyalım,
gereğini yapalım.
Hepinize
şimdiden teşekkür ediyorum, saygılar sunuyorum. İnşallah uzman çavuşlarımızın
sorunları çözülecek diyorum. 
Sağ
olun, var olun. (MHP ve AK PARTİ sıralarından alkışlar)
BAŞKAN
– Teşekkür ederiz Sayın Yönter.
Sayın
milletvekilleri, birleşime on dakika ara veriyorum. 
Kapanma Saati: 18.32
BEŞİNCİ OTURUM
Açılma Saati: 18.53
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ)
-----0-----
BAŞKAN
– Türkiye Büyük Millet Meclisinin 14’üncü Birleşiminin Beşinci Oturumunu
açıyorum. 
367
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
Şimdi,
on dakika süreyle 1’inci madde üzerindeki soru-cevap işlemini
gerçekleştireceğiz. 
Sisteme
giren sayın milletvekillerinin beş dakika içerisinde soru sormalarını, diğer
beş dakikada Sayın Bakanın cevap vermesini isteyeceğiz. 
İlk
giren Sayın Engin. 
Buyurun.

DİDEM
ENGİN (İstanbul) – İstanbul, doğal güzellikleri kadar geçmişten bizlere miras
kalan tarihî yapıları ve köklü kurumlarıyla da eşsiz bir şehrimiz. Dünyada eşi
benzeri olmayan tarihî silüetinin gökdelenlerle tahrip edildiği İstanbul’da
beton sevdalıları şimdi de gözlerini tarihî Şişli Endüstri Meslek Lisesi
arazisine dikti. Tarihî lisenin arsasına alışveriş merkezi ve rezidans
dikilebilsin diye 5 bine yakın öğrencinin eğitim hakkı görmezden geliniyor. 
Şimdi,
soruyorum: “İstanbul’a ihanet ettik.” diye itirafta bulundunuz, neden hâlâ
İstanbul’a ihanete devam ediyorsunuz? Okulları yıkılmasın diye mücadele veren
öğrencilerin, velilerin ve Şişli sakinlerinin seslerini ne zaman duyacaksınız?
Beton yerine eğitime öncelik vermeyi düşünüyor musunuz? 
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan. 
Sayın
Bakanım, bu görüşülmekte olan 367 sıra sayılı Sözleşme’nin 5’inci maddesine
eğer bakarsak 5’inci maddesi “Fikri Mülkiyet Hakları” başlığını taşıyor ve bu
maddenin son cümlesinde “14 Temmuz 1967 Stokholm” yazılmış. Bunu eğer bir
ilkokul öğrencisi dahi Google’a girse “k”dan önce “c”nin geldiğini ve bir
başkentin isminin yanlış yazıldığını… Özensiz ve düzensiz bir şekilde yazım
hatasının yapıldığı çıplak gözle anlaşılmaktadır. 
Sizden
benim istirhamım… Kanunların tabii bu şekilde özensiz ve düzensiz yazılması
teknik hatayla izah edilecek bir durum değil. 
Teşekkür
ederim.
BAŞKAN
– Sayın Ağbaba…
VELİ
AĞBABA (Malatya) – Benim sorum Sayın Bakan Eroğlu’na. 
2011’den
beri milletvekiliyiz, 2011’den beri Malatya’nın en büyük problemi sulama
problemi, su problemi. Maalesef, insanlar susuzluk çektiği için yaz aylarında
Malatya’da kanalizasyon boruları kırılarak kayısı ağaçları sulanıyor, bu da kayısıların
kurumasına sebep oluyor. Siz de konuyu biliyorsunuz, size çok şikâyet geldi
bununla ilgili ama maalesef çözülebilmiş değil hâlâ Malatya’da sulama problemi.
Malatya Türkiye'nin herhâlde en önemli tarım kentlerinden biri ama bir nebze
olsun bu giderilmiş değil.
Ayrıca,
ikinci organize sanayi bölgesinde arıtma olmadığı için atık sular Dilek,
Şahnahan, Topsöğüt gibi birçok beldede tarımı bitirmiş durumda. Eğer bu yıl da
çözülmezse önümüzdeki yıllarda Malatya’da maalesef kayısıyı bulamayacaksınız.
Bu yıl susuzluktan kesilen kayısı ağacı sayısının 1 milyon olduğu tahmin
ediliyor. Bu konuda gerekli ilgiyi beklediğimizi sizin aracılığınızla Sayın
Bakana iletmiş olayım.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
İktisadi
ve İdari Bilimler Fakültesi mezunlarının sürekli sorduğu ve merakla beklediği
adalet Bakanlığı tarafından her yıl açılan idari yargı hâkimlik alımları olacak
mı?
Sayın
Bakan diğer bir sorum: Avrupa İnsan Hakları Mahkemesinin Türkiye temsilcisi ve
görev süresi dolan Sayın Işıl Karakaş’ın yerine Hükûmetin önerdiği adaylar,
Avrupa Konseyi Parlamenterler Meclisi, Avrupa İnsan Hakları Mahkemesi
Yargıçları Seçme Komisyonu tarafından yeterli derecede kalifiye olmadığı
gerekçesiyle 2 kez mülakata çağrılmış ancak yeterli görülmemiş. 3’üncü kez
gönderilen listedeki adaylar mülakata çağrılmış ancak bu adaylar da yeterli
derecede kalifiye bulunmayarak reddedilmiştir. Bu krizde gelinen aşama nedir?
Hükûmet, neden yeterli derecede kalifiye ve liyakat sahibi adaylar önermemektedir?

BAŞKAN
– Sayın Arslan… 
KAZIM
ARSLAN (Denizli) - Başbakana soruyorum: Ülkemiz, siyasi, sosyal ve ekonomik
açıdan büyük sıkıntı yaşamaktadır. Cumhurbaşkanının izlemiş olduğu gerginlik
politikası nedeniyle ülkemizin içinde ve dış dünya ülkeleriyle beklenmedik
ilişkiler yaşanmaktadır. İtibarımız her gün biraz daha azalmaktadır. Ülkemizde
yatırımlar durmuş, istihdam azalmış, işsizlik artmış, kurlar giderek
yükselmeye, piyasa daralmaya başlamıştır. Bütçemiz açık vermeye, dış ticaret
açığımız artmaya devam etmektedir. Savunduğunuz büyümenin gerçekçi olmadığı
gibi, tüketime, borçlanmaya ve ithalata dayalı olduğu bir gerçektir. O hâlde
ekonomik yeni tedbirlere ve bu gerginliklerin azaltılması için herhangi bir
tedbire gerek duyacak mısınız? Başbakan olarak bu olumsuz gelişmelere seyirci
mi kalacaksınız yoksa düşündüğünüz ve planladığınız yeni tedbirler var mıdır?
Ülkemizde güven ortamı ne zaman sağlanacaktır? 
Teşekkür
ederim. 
BAŞKAN
– Sayın Kayan… 
TÜRABİ
KAYAN (Kırklareli) – Teşekkür ederim Sayın Başkan. 
Trakya’nın
tam ortasından geçen Edirne, Çanakkale, Kırklareli ve Tekirdağ ilçelerini
birbirine bağlayan D 555 kara yolu 70 kilometre mesafededir ve bu kara yolu
bugün hâlâ tek şerit hâlinde hizmet etmektedir. 
Sayın
Ulaştırma Bakanına soruyorum: Burada yüzlerce fabrika… Bu fabrikalar, tekstil
fabrikası, cam fabrikası, tarımsal fabrika, zirai araç üreten fabrikalar,
özellikle yurt dışına ihracat yapan fabrikalar sürekli olarak bu yolu
kullanmaktadırlar. Bu yolun muhakkak duble yol olması gerekir. Bu yolun duble
yol olması için herhangi bir çalışma var mıdır, var ise hangi aşamadadır, yok
ise niye yoktur? 
Saygılar
sunuyorum. 
Teşekkür
ederim. 
BAŞKAN
– Teşekkür ederiz. 
Sayın
Bakan…
Daha
doğrusu, Sayın Bakanlar, söz sırası sizde. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; teşekkür ediyorum. 
Özellikle
Malatya’yla alakalı büyük projeleri, barajları tamamladık. Mesela, şu anda,
Kapıkaya Turgut Özal Barajı Sulaması çok hızlı şekilde yapılıyor. Ben geçenlerde
de Malatya’ya uğradım. Ayrıca biliyorsunuz, Recai Kutan Barajı’nın sulaması da
devam ediyor. Yoncalı Barajı’nın inşaatı hızla devam ediyor. Çok sayıda gölet
inşaatının temelini attık. Sayın Vekilim, tabii, o kadar çok gölet ve sulama
var ki ben sizlere özel olarak da ayrıca bir bilgi notu göndereyim. Yani biz bu
yılı, önümüzdeki yılı Malatya’da sulamalarda hamle yılı ilan ettik. Burada
talep edilen zaten… Malatyalı vatandaşlar da geldi, taleplerini dinledim,
hepsini yerine getireceğiz.
Teşekkür
ediyorum, sağ olun.
BAŞBAKAN
YARDIMCISI HAKAN ÇAVUŞOĞLU (Bursa) – Öncelikle, bu Şişli Endüstri Meslek
Lisesiyle ilgili sayın milletvekilimizin sormuş olduğu konuda açıkçası bir
bilgim yok, Millî Eğitim Bakanlığımıza tevcih edeyim, size yazılı olarak cevap
versinler.
Teşekkür
ederim.
DİDEM
ENGİN (İstanbul) – Lütfen, acilen… Çünkü günlerdir zaten veliler, öğrenciler
kapının önünde bekliyorlar ve okullarının yıkılmamasını, oraya alışveriş
merkezi ve rezidans yapılmamasını istiyorlar.
BAŞBAKAN
YARDIMCISI HAKAN ÇAVUŞOĞLU (Bursa) – Anladım, peki.
Sayın
Tanal’ın kanunların özensizliğiyle ilgili bir sözü oldu. Sayın Tanal, Dışişleri
Bakanlığının anlaşma metinlerinde “Okunduğu gibi yazılır.” ifadesinden dolayı,
mesela Washington da “W” kullanılmaz “V” kullanılır, teamüller böyledir.
Uluslararası ilişkilerde mütekabiliyet gereği, kendi dilimizle yazmaya gayret
ediyoruz metinleri, bilginize.
Sayın
Ağbaba’yla ilgili olarak, Sayın Bakanımız bu konuda cevap verdiler.
Sayın
Özdemir’in sorusu: Adalet Bakanlığı idari yargıç alacak mı? Elbette alacak. Bu
noktadaki çalışmalarımız Adalet Bakanlığımız nezdinde sürdürülüyor, kısa süre
içerisinde de ne zaman ve ne kadar sayıda alacaklarını açıklayacaklar kamuoyuna
inşallah.
Diğer
konu da Avrupa İnsan Hakları Mahkemesine yargıçların seçilmesiyle alakalı
olarak, yetersizliğine ilişkin bir beyanınınız oldu. Şimdi, bakınız bu
yargıçların hangi kriterleri ve hangi vasıfları taşıması gerektiğiyle ilgili
zaten mevcut düzenlemeler var. Bizim ülkemiz de bu düzenlemeler muvacehesinde
buraya yargıçları gönderdi. Tabii son zamanlarda Avrupa Birliğinin ve yetkili
kurullarının ülkemize yönelik tavrını siz de biliyorsunuz. Bu kapsamda
değerlendirmekte yarar var diye düşünüyorum.
Teşekkür
ederim. 
Sayın
Arslan “Siyasi, ekonomik, sosyal açıdan gerginlik… Bütçe açığı artmaya devam
ediyor; herhangi bir tedbir alacak mısınız?” dedi. 
Sayın
Milletvekilimiz, öncelikle şunu ifade etmek isterim ki Türkiye olarak biz kendi
iddia ve tezlerimiz gereğince her daim hareket ediyoruz. Sayın
Cumhurbaşkanımız, Sayın Başbakanımız yapmış oldukları bütün açıklamalarda bunun
üzerinden temellendiriyorlar söylemlerini. Eğer bir noktada yapılan bir
faaliyet, bir söz söz konusuysa bununla ilgili olarak kendi iddia ve
tezlerimizi nazara alarak değerlendirmelerini yapıyorlar. Kaldı ki Türkiye,
biliyorsunuz 2002 yılından bu yana AK PARTİ iktidarları tarafından yönetiliyor.
Aslında, AK PARTİ iktidarlarının yönetmeye başladığı tarihten itibaren bugüne
kadar gelmiş olduğumuz noktayı mukayese ettiğimizde 3 kat büyüdük ve bunu
açıklamak da izahtan varestedir diye düşünüyorum. 
Elbette
ki yatırımlarımız sürecek. Bundan sonra Türkiye’deki insanımızın,
vatandaşımızın, milletimizin refah seviyesini yükseltmek için gece gündüz
demeden, zaman mefhumu tanımadan çalışmamızı sürdüreceğiz inşallah. Zaten Sayın
Milletvekilimiz, seçmenimiz de yapmış olduğumuz hizmetlerin karşılığını, bir
yerde teşekkürünü 12 seçimdir girdiğimiz seçimlerde sandık sonuçlarıyla
gösteriyor; bunu da bilginize sunmak istiyorum. 
Bir
de Ulaştırma Bakanlığına ilişkin bir sorusu vardı Sayın Türabi Kayan’ın…
BAŞKAN
– Sayın Bakan, tamamlayın…
BAŞBAKAN
YARDIMCISI HAKAN ÇAVUŞOĞLU (Bursa) – Konu da Ulaştırma Bakanlığımızın uhdesinde
bir konuyla ilgili; bilmediğim, henüz haberimin olmadığı bir konu ama şunu
ifade edeyim. Trakya bölgesi esasen benim de bölgemdir. Ben 11 yaşımdan beri
Trakya bölgesinden geçerek Türkiye’nin içerisine gelen bir insanım.
Türabi
Bey, şöyle söyleyeyim: Biz yıllarca İpsala Gümrük Kapısı’ndan Yunanistan
tarafına geçtiğimiz zaman, orada gözlerimiz böyle, biraz daha fazla açılır
“Vav, bunlar nasıl yollarmış.” diye bakardık; şimdi oradan buraya geçtiğimiz
zaman “Elhamdülillah, ne kadar güzel yollarımız oldu.” diye keyifleniyoruz.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederiz. 
Sayın
milletvekilleri, şimdi 1’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
2’nci
maddeyi okutuyorum: 
MADDE
2- (1) Bu Kanun yayımı tarihinde yürürlüğe girer.
BAŞKAN
– 2’nci madde üzerinde gruplar adına ilk konuşmacı, Halkların Demokratik
Partisi Grubu adına Adıyaman Milletvekili Sayın Behçet Yıldırım. (HDP
sıralarından alkışlar)
Süreniz
on dakika, buyurun.
HDP
GRUBU ADINA BEHÇET YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; başta Eş Genel Başkanlarım olmak
üzere tutuklu vekil arkadaşlarımı, geçen yıl bugün tutuklanan Diyarbakır
Büyükşehir Belediyesi Eş Başkanları olmak üzere kayyum atanan belediye
başkanlarımı buradan selamlıyorum. Unutmasınlar ki onlar halkın gönlündeki sevgi
ve saygılarını koruyorlar, gönlümüzün başkanıdırlar; gün geçtikçe onların
kıymeti daha iyi anlaşılıyor. Son zamanlarda iktidarın, büyükşehir
belediyelerine ve diğer belediyelere yaptığı işlemlerden sonra onların kıymeti
halk nezdinde çok daha iyi anlaşılıyor.
Şimdi,
uluslararası anlaşmalar imzalıyoruz, uygulamaya çalışıyoruz. Buraya bundan önce
gelen uluslararası anlaşmalar genelde Avrupa Birliği uyum yasalarına kaynaklık
eden sözleşmelerdi ama sonuç ortada. Uluslararası ilişkiler sadece anlaşma
imzalamakla olmuyor. Bu anlaşmaların çoğu kültür ve eğitim üzerine. Fakat bunun
böyle olması için tarihimizi ve kültürümüzü iyi bilmemiz lazım. 
Millî
Eğitim Bakanlığının müfredatla ilgili skandal girişimleri yetersiz kalmış
olacak ki bir yenisine imza atmış bulunmakta. 6’ncı sınıf Kur’an-ı Kerim dersi
için hazırlanan kitapta, İbrahim Peygamber’i ateşe attığı kabul edilen Babil
Kralı Nemrut ile Nemrut Dağı arasındaki fark unutulmuştur. Skandal sadece
bununla sınırlı kalmamış, milattan önce 109 yılında bağımsızlığını sağlayan
Kommagene Krallığı’nın Nemrut Dağı’nda inşa ettiği heykeller kitapta “Nemrut’un
putları” görseli olarak kullanılmıştır, işte bu. Bu, dünyanın 8’inci harikası.
Maalesef, bunlar “put” diye Kur’an-ı Kerim dersinde anlatılıyor. Gençlerimizi
böyle zehirlemenin hiçbir anlamı yok.
Adıyaman
Nemrut’la vardır. Nemrut, gerçekten, tarihsel bir zenginliktir Adıyaman için.
Bu tarihsel süreç farklılığını, coğrafi farklılığı da dikkate almayan sözde
uzmanlarımız Adıyaman’ın Kâhta ilçesinin kuzeyinde yer alan Toros Dağlarının
parçası olan, dünya kültür mirası olarak kabul edilen Nemrut Dağı’ndaki
heykelleri inançsızlığın, ahlaksızlığın, çirkinliklerin ve putperestliğin
merkezi olarak anlatmıştır. Buna ancak “Yuh!” denir, başka bir şey demek
istemiyorum. 
İnsanlık
tarihinin ortak mirası sayılan böylesi değerleri bir şekilde put olarak
göstermek Hükûmetimizin alışkanlığı hâline gelmiştir ki daha önce de benzer bir
şekilde, yine bir belgesel çekiminde Urfa Göbeklitepe’deki dikilitaşları put
gibi gösteren çalışmalara imza atmıştınız. Bu tutumunuz tarihsel toplum
değerlerinin hiçe sayılmasının en açık ifadesidir. Hükûmetiniz bu utanç
tablosuna bir son vermelidir. Buradan sadece Millî Eğitim Bakanlığını değil,
Kültür ve Turizm Bakanlığını da göreve davet ediyorum. 
Geçmiş
yıllarda tahrip edilen heykeller gibi, en son bundan birkaç ay önce, Kommagene
Krallığı’ndan kalan Karakuş Tümülüsü’nde bulunan iki bin yıllık aslan heykeli
bilinmeyen kişi ya da kişilerce tahrip edilerek bir bölümü kırılmıştır. Yine
burada Hükûmetin yanlışı var çünkü yalan yanlış bilgiler veriliyor, millet
bunları put sanıp gidip onları yıkıyorlar, bu güzellikleri, bu tarihi yok
etmeye çalışıyorlar. Ne oluyor? Sonuçta olan ülkemize oluyor, olan
Adıyaman’ımıza oluyor. Gelen turist sayısına bakın, son zamanlarda turist yok
denecek kadar azaldı. Adıyaman IŞİD’le anılan bir kent oldu, canlı bomba
merkezi oldu, turist gelmez oldu. Birkaç ay önce Kâhta’nın en büyük turistik
oteli Zeus Otel yıkıldı; sebebi turizmin bitmesi. Tabii, turizm için barışçıl
bir iklim de gerekiyor. Maalesef, dünya çağ atlarken biz hâlâ iç barışımızı
sağlayamamışız. 
Almanya’ya
gidiyoruz, “Asimilasyon bir insanlık suçudur.” diyoruz ama ülkemizdeki Kürtleri
asimile etmek için elimizden geleni yapıyoruz. İşte, Şırnak. Arkadaşlar, lütfen
şuna bakın. Ben okula Türkçe öğrenmek için gittim. Ana dilim Kürtçedir. Bu
çocuklara Kürtçe konuşma yasağı… Hiç Türkçe bilmeyen bir çocuğa, Kürtçe konuşan
bir çocuğa “Kürtçe konuşma.” diyor, “Kürtçe konuşma.” diyor. Bu nerede geçiyor?
Şırnak’ta. “Kürtçe konuşmayalım.” Bu öğretmen bu fişi nasıl yazabiliyor, bu
gücü nereden alıyor? Topluma kin ve nefret aşılamaktan başka ne işe yarıyor bu
davranış? İktidar bu zavallı öğretmen için bir tasarrufta bulunacak mı, yoksa
“Bravo!” mu diyecek yoksa yarın müdür mü yapacak, merak ediyorum. 
MÜSLÜM
DOĞAN (İzmir) – O öğretmenin derhâl görevden alınması lazım. 
BEHÇET
YILDIRIM (Devamla) – “Irkçılık en büyük insanlık suçudur.” diyoruz. Herkes bunu
kabul eder, biz de kabul ediyoruz, Meclis de kabul eder ama ırkçılığın, kutuplaştırmanın
âlâsını yapan, 80 yaşında Hakk’ın rahmetine kavuşan Hatun anamızın cenazesine
saldıran güruhu kolluyoruz, resim çektiriyoruz, birkaç gün cezaevinde tuttuktan
sonra salıveriyoruz. Önce bu tür olaylarla yüzleşelim diyorum, birlikte
yaşamanın formüllerini, çarelerini bulalım, sonra uluslararası anlaşmalar
yapalım.
Uluslararası
eğitim iş birliği anlaşmaları yapıyoruz ama bizim kendi eğitim sistemimizde bir
iş birliğimiz var mı? Şu an TEOG sistemi kaldırıldı ancak yerine ne geldiği
belirsiz. Yani eğitim sistemi belli olmayan, şu an eğitim sistemi belirsiz,
askıda olan bir ülke konumundayız. Bunun sebebi nedir, bilen yok. Bir sabah
uyanıyoruz; “Ben bu sistemi beğenmedim, kaldırın.” diyoruz. Yine, saray
lütfetti geçenlerde “Yardımcı doçentlik nedir?” dedi. İçinizde onlarca
akademisyen var, sayın grup başkan vekili de akademisyen. Nice bedeller
ödeyerek doçent oldunuz, kariyer yaptınız. Ama “Bu yardımcı doçentlik nereden
çıktı?” deyip çöpe atmanın bir anlamı var mı? Bu konuda hiçbiriniz bir fikir
ürettiniz mi, hiçbir eleştiri ve öz eleştiriniz, doğru ve yanlış bir tepkiniz
oldu mu, bir eleştiriniz oldu mu? Tövbe… Peki, yerine bir sistem hazırlamış
mıyız? Yok, ne geleceği belirsiz. 
Eğitim
ve öğretimle ilgili düzenleme yaparken gelecekle ilgili, gelecek tasavvuruyla
ilgili bir program ortaya konur. Bu programda da mümkün mertebe toplumun tüm
kesimlerinin ortaklaşmasının zemininin yaratılması gerekir. Bu nedenle,
kamuoyunda yeterince tartışılması, çok geniş bir konsensüsle ortak
düzenlemelerin hayata geçirilmesi gerekir. Yoksa son on dört yıl boyunca eğitim
sistemi bir yapboz tahtasına döner ki burada yapılan bozulan hem bizim hem de
çocuklarımızın geleceğidir. Eğitimdeki yanlışların temelinde iktidarın tekçi
anlayışları yatmaktadır arkadaşlar. Siz kalkıp dindar ve kindar nesil yetişsin
çabasında olursanız asla ülkemizde birlik, dirlik ve kardeşlik gerçeğine
ulaşamazsınız. 
Millî
eğitimde bugün öğretilen din anlayışı Hanefi mezhebine göredir. Ben de Hanefi
mezhebindenim ama Türkiye'de Hanefi mezhebi dışında da mezhepler var, değişik
inanç grupları var. Ben şahsen, çocuklarımın bu tekçi anlayışla dindar ve
kindar olarak yetişmesini asla kabul etmiyorum ve böyle de yetiştirmiyorum.
Türkiye'de ve dünyadaki diğer inanç gruplarına, halklarına saygılı olsun
istiyorum, evrensel değerlere sahip olsun çocuğum; nefret ve kin yerine barış, sevgi
ve saygılı bir birey olmasını istiyorum; insanları sevsin, hayvan sevgisini
alsın, doğayı ve çevreyi sevsin istiyorum.
Sayın
Başkan, değerli milletvekili arkadaşlarım; ortak bir programdan ziyade sadece
kendi siyasal programınıza göre eğitimi dizayn etmeye çalışırsanız, yarın başka
bir iktidar geldiğinde, yaptığınız bu program -aynı sizin düşüncenizle- onlar
tarafından yeniden dizayn edilecektir. Sonuçta, kazanan kimse olmayacak, kaybedilen
yıllar, kaybedilen kuşaklar ve kaybedilen gelecek yanımıza kâr kalacaktır.
Bu
nedenle, her gelen iktidar ve hatta her gelen bakanla birlikte değişen bir
eğitim sistemi yerine, üzerinde tüm toplumsal kesimlerin ortaklaştığı bir
eğitim sisteminin bir an önce yerleşmesinin ülkenin hayrına olacağı
kanaatindeyim. Hükûmetler eğitim sistemini yeniden kurgulayan değil, sadece
bakanlık eliyle ve yerel mekanizmalarla sadece koordinatör işlevi görmelidir.
Hatta denetlenebilir özerk yapılarla işleyen bir süreç hükûmetlerin
müdahalesinden de bir nevi kurtulmuş olacaktır. Bu kadar merkezîleştirilmesi
yerine, AKP elini eğitimden çekse daha hayırlı olur diye düşünüyorum.
Sorun
nerede gerçekleşiyorsa çözümün de orada aranması ve çözümün yerel dinamiklerle,
yerel mekanizmalarla çözülmeye teşvik edilmesi gerektiği inancındayım. Çünkü
ister sağlık ister eğitim sorunları olsun, bu sorunu bütün yönleriyle sosyal,
psikolojik, ekonomik ve benzeri faktörleri en iyi hissedebilenler -bizzat sorun
kaynağında- uygulamalarla muhatap olan insanlardır.
Bu
nedenle, bütün sorunları tek merkezden çözmeye ve denetlemeye yönlendirilmiş
bir uygulamanın eninde sonunda, yerel mekanizmaların hantallaşmasına ve
problemin çözümünü uzatacağı, nihayetinde çözümsüzlüğe doğru gideceği
aşikârdır. Hangi alanda olursa olsun, sorunun çözümünde yerelde faaliyet
gösteren mekanizmalar oluşturulması, eğitim kurumlarının da -sorunların
çözümüne yönelik- kendi özgünlükleri ve özgürlük alanları dikkate alınarak
sorunların kendi kurumlarında çözmeye yönelik bir anlayışın geliştirilmesi
gerekmektedir. İşin denetlenmesi hususunda bağımsız ve tarafsız, sağlıklı
işleyen bir yargı sisteminiz varsa yereldeki en küçük bir sorunu, kaygıyı en
kısa zamanda ve adil olarak çözecektir yoksa eğitim alanlarındaki sorunları çözmek
adına her şeyi merkezileştirmek, merkezin denetimi altına almak çalışmak
bağımsız bir yargının olmadığı ortamda bir işe yaramayacaktır.
Yine,
en güzel sistem, en güzel işleyiş, kayırmacılık olduğu, liyakat değil de
tarafgirlik gözetilerek iş ve işlemler yapıldığı müddetçe sistem çirkinleşmeye,
çürümeye ve hatta batmaya mahkûmdur.
On
beş yıllık AKP iktidarı boyunca, eğitim ve öğretim dâhil, her kurum ve
kuruluşta... 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – ...hiçbir zaman liyakat ölçütü esas alınmamış, tarafgirlik
ve biat ölçütüne yer verilmiştir diyor, Genel Kurulu saygıyla selamlıyorum.
(HDP sıralarından alkışlar) 
BAŞKAN
– Teşekkür ederiz Sayın Yıldırım.
Sayın
Bostancı, sisteme girmişsiniz.
Buyurun.
III.- AÇIKLAMALAR (Devam)
27.- Amasya Milletvekili Mehmet Naci
Bostancı’nın, Adıyaman Milletvekili Behçet Yıldırım’ın 367 sıra sayılı Kanun
Tasarısı’nın 2’nci maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, kısa bir açıklama için söz aldım. 
Sayın
Yıldırım konuşma yaparken asimilasyondan bahsetti ve buna örnek olarak da bir
okulda tahtaya yazılan “Kürtçe konuşma.” ifadesinin fotoğrafını gösterdi.
Sadece burada değil, dün ve önceki gün de bu örnek üzerinden gidildiği için
açıklama yapma lüzumunu gördüm. AK PARTİ’nin bu konuya ilişkin siyasal
yaklaşımı, Türkiye’deki 80 milyonun gönüllü ve rızaya dayalı ortaklığını
sağlama istikametinde bir siyasal yaklaşımdır. Bunun da toplumsal gerçekliği
esas alan bir siyasetle mümkün olacağını biliyoruz, bunun kilometre taşlarını
da halkımız biliyor, buna ilişkin tartışmalar geçmişte de çokça yapıldı. 
Esasen,
Sayın Yıldırım’ın bahsettiği tarzda bir asimilasyon çabası...
(Mikrofon
otomatik cihaz tarafından kapatıldı) 
BAŞKAN
– Buyurun, devam edin.
MEHMET
NACİ BOSTANCI (Amasya) – ...Kürtçeyi yasaklayan bir uygulama olsaydı tek bir
okulda değil, bütün okullarda bu tür uygulamaların olması gerekirdi. Böyle bir
husus olmadığını, bunun arızi bir örnek olduğunu ve sürekli aynı örneğin
gösterildiğini görüyoruz. Muhakkak Millî Eğitim Bakanlığı buna ilişkin bir
tahkikat yapacaktır. Sistematik bir uygulama olmadığı, tek bir arızi örneğe
yaslandığı hususunu ve asimilasyon iddiasının da bir bakıma -diğer tartışmalar bir
kenara- buna yaslandırıldığını gördüğümüz için bu açıklamayı lüzumlu gördüm.
Teşekkür
ederim.
BAŞKAN – Peki, teşekkür ederiz Sayın Bostancı. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
11.- Türkiye Cumhuriyeti Hükümeti ile Nijer
Cumhuriyeti Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/630) ve Dışişleri
Komisyonu Raporu (S. Sayısı: 367) (Devam)
BAŞKAN
– 2’nci madde üzerinde gruplar adına ikinci konuşmacı, Milliyetçi Hareket
Partisi Grubu adına İstanbul Milletvekili Sayın İsmail Faruk Aksu. (MHP
sıralarından alkışlar) 
Süreniz
on dakika, buyurun. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
görüşmekte olduğumuz uluslararası sözleşme hakkında Milliyetçi Hareket Partisi
Grubu adına söz aldım. Genel Kurulu ve aziz Türk milletini saygıyla
selamlıyorum. 
Türkiye,
bulunduğu jeopolitik ve jeostratejik konumundan kaynaklı fırsatlar kadar önemli
tehditlerle de yüz yüzedir. Bölgemizdeki gelişmeler Türkiye’nin doğrudan yaşam
alanlarını etkileyecek mahiyettedir. Komşularımızla süren iç çatışmalar yaşama
hakkının, hayatta, kalabilme ve insanca bir yaşam sürdürebilmenin ne kadar
önemli olduğunu hepimize göstermektedir.
21’nci
yüzyıl dünyasında, demokrasinin ve hukukun üstünlüğünün hâkim kılınması, temel
hak ve özgürlüklerin güvence altına alınması beklenirken ne yazık ki
uluslararası terörizm, iç karışıklıklar, uluslararası hukuka aykırı çifte
standartlar, demokrasi adına yapılan hukuk ihlalleri egemen olmaktadır. Bu
süreçte kendi imtiyaz ağlarını genişletmek isteyen güçler, insan hakları
bayraktarlığı altında etnik ve dinî kimlikleri kaşıyarak millî kimliği
zayıflatmaya çalışmaktadır. Asgari müşterekleri zayıflayan, ahenkli bir
toplumsal birliktelik zemini oluşturamayan, ortak karar ve çözüm üretemeyen
toplumlar da bu yapı içinde millî direnç kalelerini kaybetmektedir.
Türkiye’nin içinde bulunduğu coğrafyada gelişen terör
ve şiddet olaylarının etkisinden korunması, şüphesiz ki Türk millî kimliğini,
millî değerlerini, kardeşlik hukukunu ve cumhuriyetin temel niteliklerini esas
alan politikaların uygulanmasıyla mümkün olacaktır. Türkiye, bir yandan başta
FETÖ ve PKK olmak üzere terör örgütleriyle mücadele ederken diğer yandan da
Kuzey Irak’tan başlayarak güney sınırımız boyunca Akdeniz’e kadar uzanması arzu
edilen bir terör koridoru inşasına mani olmaya çalışmaktadır. Devletimiz,
kuşkusuz ki kendi güvenliğini başka devletlerin insiyatifine terk etmeyecek,
tehditler karşısında her türlü tedbiri alacak ve uygulayacaktır. Bu konuda
devletimize, güvenlik güçlerimize her türlü desteği veriyoruz, vermeye de devam
edeceğiz. 
Bunlarla
birlikte, Türkiye'nin, büyüme ve kalkınma hedefini sekteye uğratmadan yoluna
devam etmesi, 2023 bölgesel güç, 2053 küresel güç hedefini yakalaması
gerekmektedir. Böylesi bir hedefin gerçekleştirilebilmesi için ise bir yandan
Türkiye'nin güvenliğini tehdit eden unsurlarla mücadele edilirken diğer yandan
da ekonomik ve sosyal sorunların çözülmesi, adalet anlayışının egemen kılınması
gerekmektedir. Nimet ve külfet paylaşımında adil olacak bir yönetim düzeninin
tesisi bu gibi zor dönemlerde millet olarak kenetlenebilmeyi ve devlete güveni
tesis edecektir. Devletimizin kuruluş ilkeleri ile cumhuriyetimizin temel
niteliklerini ortak payda yapan, ekonomik, siyasi ve sosyal alanda tesis
edilecek bir toplumsal uzlaşma dinamiği de enerjimizi, Türkiye'nin
kalkındırılması, milletimizin refahının artırılması ve devletimizin milletler
camiasında daha da güçlendirilmesi yönünde kullanabilmemizi kolaylaştıracaktır.

Bu
kapsamda, Türkiye'nin kronik hâle gelmeden önlem alınmasını gerekli gördüğümüz
sorun alanlarına dikkat çekmek istiyorum. Bunların başında ekonomik sorunlar
gelmektedir. Türkiye, ulusal ve uluslararası konjonktürel olumsuzlukların
etkisi olsa da sağlıklı ve sürdürülebilir bir yatırım, üretim ve istihdam
zinciri oluşturamamıştır. İşsizlik oranı, son rakamlara göre yüzde 10,7 görünse
de iş aramayıp da iş bulduğunda çalışabilecek durumda olanlarla birlikte bu
oran yüzde 16,5 civarındadır. Bu durumda, gerçek işsiz sayısı da 5 milyonu, 5,5
milyonu aşmaktadır. Gençler arasındaki işsizlik oranı yüzde 21’in üzerindedir.
Bu durumun yoksullaşmayı artıracak olmasının yanı sıra, yaratacağı sosyal
sorunlar nedeniyle uzun süre sürdürülemeyeceği de açıktır. İthalat bağımlılığı,
düşük tasarruf, aşırı tüketim ve israf, yüksek reel faiz, yatırım yetersizliği,
düşük teknolojili ürün üretim; ve enflasyon gibi ekonomik sorunlar düşük ve
istikrarsız büyümeye, yüksek işsizliğe, düşük gelir ve adaletsiz gelir
dağılımına, yüksek cari açıklara, düşük verimliliğe, özel kesimin dış borcunun
ve hane halkı borç yükünün yüksek boyutlara ulaşmasına sebep olmaktadır.
Tarımda
uygulanan üretim ve fiyat politikası ile girdi maliyetlerindeki yükseklik
tarımsal üretimi azaltmaktadır. Tarımsal ürünlerin katma değerli ürünlere
dönüştürülememesi ve dünya üretiminde söz sahibi olduğumuz stratejik tarım
ürünlerine sahip çıkılamaması hem üreticimizi mağdur etmekte hem de millî ekonomimize
zarar vermektedir. 
O
sebeple, öncelikle ekonomide piyasalara güven telkin edecek, yatırımı, üretimi,
ihracatı ve istihdamı artıran etkili yapısal tedbirler alınmalıdır.
Sürdürülebilir ve yüksek bir büyüme ortamı tesis edilmeli, ekonominin dış kaynak
bağımlılığı azaltılarak şoklara karşı dayanıklı hâle getirilmelidir. Gelirin
adil bölüşümünü esas alan ve sosyal dokuyu güçlendiren, ülkemizin kendi imkân
ve şartlarıyla doğal ve beşerî kaynaklarını harekete geçirecek programlar
uygulamaya konulmalıdır. 
Değerli
milletvekilleri, diğer bir risk ise kamu yönetimindeki tahribattır.
Bürokrasinin hantallaşması, liyakat yerine siyasi ya da belirli bir grubun
çıkarlarını önceleyen anlayışın hâkim olması, devletin hangi işi hangi
teşkilatlar eliyle ve hangi nitelikteki insan gücüyle yapacağına dair bir
planlamanın yapılmaması, kamu personelinin atanma ve yükselmelerinde
objektiflikten uzaklaşılması, hukuki ve mali statülerdeki karmaşa bunlardan bir
kısmıdır. Kamu yönetiminin karakterini belirleyen en önemli ilke, bürokrasinin
kalitesinin artırılmasını amaçlayan liyakat ilkesidir. Kişiyi, grubu veya
siyasiyi korumaya dönük atamalar ise bürokrasinin niteliği ve kamu
hizmetlerinin kalitesi üzerinde oldukça olumsuz etkiler yapmaktadır. Bu
nedenle, kamuda işe alınmadan başlamak üzere, ilerleme ve yükselmede, tayin,
terfi ve yer değiştirmede liyakat ve hakkaniyet ilkelerine uygun
davranılmalıdır. Demokratik meşruiyetin güçlendirilmesi ve devlete duyulan
güvenin artırılması amacıyla yolsuzluk ve usulsüzlük gibi güven sarsıcı
uygulamaların önüne geçilerek hukuk devleti güçlendirilmelidir. Türkiye'nin
köklü devlet geleneğini çağdaş gelişmelerle buluşturan bir kamu yönetimi yapısı
ve işleyişi oluşturulmalıdır. Atamalarda sadakati terör örgütlerine, lobilere,
cemaate veya localara değil, Türk devletine ve Türk milletine olanlar tercih
edilmelidir. 
Bu
vesileyle bir konuyu dikkatlerinize sunmak istiyorum: Türk Silahlı Kuvvetleri
bünyesinde istihdam edilen ve terörle mücadele başta olmak üzere Silahlı
Kuvvetlerin çeşitli kademelerinde görev yapan uzman çavuşların önemli
problemleri bulunmaktadır; çalışma şartları, mali ve sosyal hakları, yer
değiştirme, kadro ve emeklilikle ilgili sıkıntıları, devlet tarafından
kendilerine silah verilmemesi, lojman ve benzeri sorunlar bunlardan
önemlileridir. Kuşkusuz bu sorunlar ilgililerce de bilinmektedir ve inanıyorum
ki çözümü için de gayret gösterilmektedir. Ancak giderek kronikleşen bu
problemlerden bazıları öncelikle ve ivedilikle çözülmelidir. Bazı sorunların
çözümü yasa değişikliği dahi gerektirmemekte, alt düzenleyici işlemlerle
çözülebilecek mahiyette bulunmaktadır. Kendilerine her türlü silah ve teçhizatı
teslim ettiğimiz, terörle mücadelede etkin rol üstlenen uzmanları lütfen, mesai
saati bitiminde kaderiyle baş başa bırakıp hainlere fırsat tanımayalım.
Öncelikle ve ivedilikle silahlarını verelim, lojmanı olmayanlara lojman temin
edelim. Devletimizin, kuşkusuz buna gücü de kudreti de vardır. 
Öte
yandan, bürokrasideki hantallığı, teşkilatlanmadaki tutarsızlıkları, personel
rejimindeki hukuki ve mali statü karmaşasını, ücret, unvan ve mobbing kaynaklı
mağduriyetleri giderelim. Atamalarda sendika tercihlerini değil, liyakat,
hakkaniyet, Türk vatanına ve Türk devletine sadakati esas alalım. 
Değerli
milletvekilleri, son olarak da toplumsal kalite ve ahlak anlayışında meydana
gelen tahribata dikkat çekmek istiyorum. Toplumsal ahlak ve kalite anlayışının
hâkim kılınamaması ile millî ve manevi değerlerin tahrip edilmesi sonucu
siyasette, adalette, kamu yönetiminde, iş hayatında ve birçok alanda değer
erozyonu yaşanmaktadır. Yolsuzluk ve benzeri istismarlar, vatandaşlarımızın
kamu kurumlarına dolayısıyla devlete olan güvenini sarsmaktadır. 
Yine, bu kapsamda olmak üzere son yıllarda uyuşturucu kullanımındaki
artışa işaret etmek istiyorum. Uyuşturucu toplumsal hayatı ve gençlerimizin
geleceğini tehdit, aileleri ise perişan etmektedir. Çocuklarımızı uyuşturucu
belasının tehdidi altından kurtarmalıyız. Bu konuda daha güçlü bir mücadeleye
ve ailelerin bilinçlenmesine ihtiyaç vardır. Sadece torbacılarla değil,
baronlarla da mücadele şarttır. 
Bu düşüncelerle sizleri saygıyla selamlıyor, hafta sonu
idrak edeceğimiz 29 Ekim Cumhuriyet Bayramı’nızı kutluyorum. (MHP sıralarından
alkışlar) 
BAŞKAN – Teşekkür ederiz Sayın Aksu. 
2’nci madde üzerinde Cumhuriyet Halk Partisi Grubu
adına İstanbul Milletvekili Sayın Mahmut Tanal. (CHP sıralarından alkışlar)
Süreniz on dakika. 
Buyurun. 
CHP GRUBU ADINA MAHMUT TANAL (İstanbul) – Değerli
Başkan, değerli milletvekilleri; hepinizi saygıyla hürmetle selamlıyorum. 
Tabii, uluslararası sözleşmeler bu son iki gündür hep
Parlamentoya getiriliyor ancak biraz önce teknik soruyu Sayın Bakana sorunca
dedi ki: “Uluslararası sözleşmeler okunduğu gibi yazılır.” Bugüne kadar
imzalamış olduğumuz diğer sözleşmelerden okunduğu gibi yazıldığına ilişkin bana
bir örnek Sayın Bakan eğer gösterirse gerçekten mutlu olacağım. Bu savunma
doğru bir savunma değil. “Sayın Vekilim, evet, bu, özensiz, düzensiz
yazılmıştır; biz bunları düzelteceğiz.” deseydi belki daha doğru, daha yapıcı
bir açıklama olurdu. Bu anlamda, bence hatayı hatayla kapatmaya çalışıyorlar ki
bu doğru bir cevap değildi. Mümkün olduğu kadar, gerçekten, hata yapmamak
hepimiz için iyi olur yani bunu bir uyarı amacıyla söyledim. Hatayı savunmanın
da bir manası yok diye düşünüyorum. 
Değerli
Başkan, sayın milletvekilleri; diğer ülkelerle yapmış olduğumuz bu
sözleşmelerin bir kısmına baktığımız zaman, bazılarında “beş yıl” deniliyor,
bazılarında “süresiz” deniliyor hatta bazılarında diyor ki “Süre bittikten
sonra” “süreden altı ay önce yenilenmesi” “bir beş yıl daha yenilenebilir”.
Yani burada, ortada, bugüne kadar baktığım tüm sözleşmelerde doğru düzgün bir
format bulamadım. Diyeceksiniz “Her ülkenin kendisine özgü bir yöntemi olur.”
ama bizim ülke olarak da hukuk devleti, hukuk güvenliği açısından bazı
çekinceleri koymamızda yarar var değerli arkadaşlarım.
Şimdi,
bu açıdan baktığımızda, sözleşmelerin yürürlükte kalması, bunların tatbik
edilmesi için bizim ilk önce bir hukuk devleti olmamız lazım. Hukuk devleti de
olabilmemizin yegâne yol ve yöntemi… Evet, Anayasa’mız “Türkiye Cumhuriyeti
devleti -2’nci madde- hukuk devletidir.” diyor, doğru. Hukuk devletinde
vatandaşların kanuna, Anayasa’ya, nizama, tüzüğe, yönetmeliğe uyması kadar,
devleti idare eden yöneticilerin de uyması lazım. Yani vatandaşı biz kanuna
uymadığı zaman yaptırımla, müeyyideyle cezalandıracağız ama idareciler de eğer
buna uymazsa, o zaman da bir keyfîlik söz konusu olmuş olur. Peki, keyfîlik
neyi getirir? Keyfîlik ülkede kayırmacılığı getirir, eşitsizliği getirir. Kayırmacılığın
ve eşitsizliğin olduğu bir yerde yolsuzluk olur, rüşvet olur. Ve bu açıdan
baktığımız zaman da hukuk devletinin olmadığı bir ülkede… En önemli husus…
Çünkü ülkeleri ayakta tutan adalet duygusudur, düzendir. Bir ülkede eğer adalet
yoksa o ülkede düzen de olmaz değerli arkadaşlar. Düzenin olmasının yegâne
koşulu adaletin tecellisidir.
Herhâlde
misafirlerimiz geldi, ben burada söz hakkını size veriyorum Sayın Başkan.
BAŞKAN
– Sayın Tanal, zaten sözünüzü kesecektim bir dakika ama siz benden önce davrandınız.
V.- BAŞKANLIĞIN GENEL KURULA SUNUŞLARI
B) Çeşitli İşler
1.- Başkanlıkça, Genel Kurulu ziyaret eden
Pakistan-Türkiye Parlamentolar Arası Dostluk Grubu Başkanı, Ticaret ve Tekstil
Bakanı Muhammad Pervaiz Malik ve beraberindeki heyete “Hoş geldiniz.” denilmesi
BAŞKAN
– Sayın milletvekilleri, ülkemizi ziyaret etmekte olan Pakistan-Türkiye
Parlamentolar Arası Dostluk Grubu Başkanı, Ticaret ve Tekstil Bakanı Sayın
Muhammad Pervaiz Malik ve beraberindeki heyet şu anda Meclisimizi teşrif etmiş
bulunuyorlar. (Alkışlar) Kendilerine, değerli heyetine Meclisimiz adına “Hoş
geldiniz.” diyoruz.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
11.- Türkiye Cumhuriyeti Hükümeti ile Nijer
Cumhuriyeti Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/630) ve Dışişleri
Komisyonu Raporu (S. Sayısı: 367) (Devam)
BAŞKAN
– Sayın Tanal, buyurun, devam edebilirsiniz.
MAHMUT
TANAL (Devamla) – Efendim, biz de misafirlerimize “Hoş geldiniz.” diyoruz,
buradan selam ve saygılarımızı iletiyoruz. 
Değerli arkadaşlar, tabii burada tarafsız ve bağımsız
yargıya gelirsek, son günlerde gerçekten tarafsız ve bağımsız yargıdan çok söz
ediliyor. Peki, hâkimler, savcılar göreve alınırken ne yapılıyor? Yazılı
sınavlar yapılıyor, yazılı sınavlar yapıldıktan sonra sözlü mülakatlar
yapılıyor. Sözlü mülakatlar geçmişte görüntülü kamera kayıtlarıyla yapılırdı.
Niye görüntülü kamera kaydıyla hâkim ve savcılara sınav yapılırdı? Sebebi
kayırmacılık yapılmaması içindi, birilerinin parti devleti olmaması içindi.
Yani sözlü mülakatlar gerçekten hukukun, adaletin tecellisi için yapılırdı
ancak şu anda, günümüzde parti kayırma açısından, birilerini yönetime getirme
açısından, birilerini seçme ve eleme açısından sözlü mülakatlar buna hizmet
eder bir duruma geldi ki bence bu şekilde adam kayırmacılığın olduğu sözlü
mülakatlar yargıya büyük bir gölge düşürüyor.
Peki,
bu sözlü mülakatları geçen hâkim ve savcılar için ne yapılıyor? O stajyerlik
döneminde aynı zamanda maaş veriliyor, sigortaları emekliliğe esas teşkil
ediyor ama aynı evsafta olan avukatlık stajyerlerine baktığımız zaman,
avukatlık stajyeri olan arkadaşlarımızın hiçbirisine ücretli olarak staj
yaptırılmıyor. Diyor ki: “Stajyer avukat stajını ücretsiz yapacak.” Peki,
stajyer hâkim veya stajyer savcı ise ücretini alıyor ve sigortası aynı zamanda
devlet tarafından karşılanıyor. Aslında aynı fakülteden mezun, aynı eğitimi
almışlar; biri stajyer hâkim veya stajyer savcı, diğeri de stajyer avukat.
Değerli arkadaşlar, Türkiye'deki stajyer avukat arkadaşlarımız bu anlamda
mağdur. Eğer stajyer avukat arkadaşlarımızın ücretli çalıştığı tespit
edilebilirse stajı yanıyor. Peki neyle geçinecek bu stajyer avukat? Bu, stajyer
avukatların kanayan bir yarasıdır. Nasıl stajyer hâkim ve savcıya devlet maaş
veriyorsa, nasıl devlet sigortasını ödüyorsa stajyer avukatların da stajyerlik
dönemi içerisinde maaşını vermeli ve aynı zamanda da sigortasını yapmalıdır
yani bunlar aynı koşullara, aynı kurallara tabi olmalıdır. Bu anlamda, stajyer
avukatların o stajyerlik süresi Anayasa'mızın 18’inci maddesi uyarınca âdeta
bir angaryadır. 
Konuya
bu tarafsız ve bağımsız yargı açısından baktığımız zaman -Sayın Bakan da
hukukçu- bir başka konu da şu: Bana geçen hafta Trabzon Cumhuriyet
Başsavcılığından gelen bir... Kişi gözaltına alınır, gözaltındayken kendisine
eziyet edildiği, dövüldüğü iddiasıyla suç duyurusunda bulunur. Cumhuriyet
savcısı, kanun hükmünde kararnamenin ilgili -olağanüstü hâl ilan edildiği için-
9’uncu maddesi uyarınca “Olağanüstü hâl döneminde çıkarılan kanun hükmünde
kararname gereğince görevliler aleyhine idari, cezai soruşturma yapılamaz.”
diye takipsizlik kararı verdi Sayın Bakanım. Bunu, ben, geçen hafta burada
ilgili bir başka bakanımıza ibraz ettim. Ancak değerli arkadaşlar, kanun
hükmünde kararname “Vatandaşı git döv, vatandaşa eziyet et, kötü muamele et.”
diye bu şekilde yargılamadan bir muaflık tanımıyor. Böyle, geçmişteki 1982
Anayasası’nın geçici 15’inci maddesini biz kaldırdık; yeni bir 15’inci madde
getirmedi bu Meclis buraya. Bu açıdan, bu tür kanun hükmünde kararnamelerin bir
an önce Türkiye Büyük Millet Meclisine gelmesi lazım çünkü kanun hükmünde
kararnamelerin asıl amacı... O dönemdeki darbe girişimiyle ilgili hasarlar
terörle mücadele kapsamında gündeme geldi ancak bu kanun hükmünde
kararnamelerin toplumda yaratmış olduğu tahribat hukuk güvenliği açısından çok
büyük zafiyetler yarattı çünkü eğer bir ülkede hukuk güvenliği olmazsa o ülkede
iktisadi güvence olmaz, o ülkede ekonomik istikrar olmaz, o ülkede siyasi
istikrar olmaz, o ülkede yatırım olmaz. Bir ülkede yatırım yapmak istiyorsak,
üretimi artırmak istiyorsak hukuk güvenliği şarttır. Çünkü para hukuk
güvenliğini ister, yatırımcı hukuk güvenliğini ister. Yatırımcı âdeta bir
güvencin gibidir, korkak güvencin gibidir, çevresine bakar, eğer o güvercin bir
yerde bir tehdit görürse uçar. Parası olan yatırımcı da aynen korkak güvercin
gibi bakar, eğer bu ülkede hukuk güvenliği varsa yatırımını yapar, hukuk
güvenliği yoksa yatırımını yapmaz. Onun için -bizim olmazsa olmazlarımızdan-
ülkemizde hukuk güvenliğini sağlamak zorundayız. Hukuk güvenliğini temin
etmezsek üretim olmaz, istikrar olmaz, terör bitmez, demokrasiyi egemen
kılamayız, adaleti tesis edemeyiz. Bunun yolu…
(Mikrofon
otomatik cihaz tarafından kapatıldı)
MAHMUT
TANAL (Devamla) – Gelin… Değerli arkadaşlar, ülkemizde hukuk güvenliğini egemen
kılarsak uluslararası sözleşmelere, diğer devletlerle yapmış olduğumuz
sözleşmelere herkes sadık kalır.
Ben
teşekkür ediyorum, selam ve saygılarımı iletiyorum. (CHP sıralarından alkışlar)
BAŞKAN
– Teşekkür ederiz Sayın Tanal.
2’nci
madde üzerine soru-cevap işlemi yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN – 3’üncü madde üzerinde gruplar adına ilk
konuşmacı, Milliyetçi Hareket Partisi Grubu adına Ankara Milletvekili Sayın
Erkan Haberal. (MHP sıralarından alkışlar)
Süreniz on dakika.
Buyurun. 
MHP GRUBU ADINA ERKAN HABERAL (Ankara) – Sayın Başkan,
değerli milletvekilleri; her birinizi ayrı ayrı saygıyla selamlıyorum.
Milliyetçi
Hareket Partisi bugüne kadar ne demiş, hangi öngörülerde bulunmuş, iç ve dış
güvenlik sorunlarıyla ilgili yapmış olduğu tespitler ve öneriler ne kadar
uygulanıp hangi sonuçları doğurmuştur? 
Türkiye,
geleceğini ve yarınını hedef alan tehdit, tehlike ve tuzaklarla dolu karanlık
bir dönemden geçmektedir. demişiz. Etrafımızdaki husumet çemberi daralmakta, iç
ve dış güvenlik sorunları ağırlaşmakta. demişiz. Millî birliğimizin, millî
güvenliğimizin ve millî çıkarlarımızın tehdit altında olduğunu ifade etmişiz ve
ısrarla, Türkiye’miz çok ciddi beka sorunuyla karşı karşıyadır demişiz.
Vatanımızın tarihin en kanlı üç terör örgütü PKK, FETÖ ve IŞİD’e karşı amansız
bir mücadele içinde olduğunu söylemişiz. Kuzey Irak’tan kaynaklanan PKK
terörünün sürmekte olduğunu ve terör eylemlerine devam ettiklerini ifade
etmişiz. PYD Suriye’nin kuzeyinde Türkiye’ye karşı ikinci bir saldırı cephesi
açmış demişiz. Sınırımızın güneyinde bir terör koridoru oluşturulmaktadır,
bölgemizdeki terör örgütleri terör seven ülkeler tarafından meşruiyet
kazanmıştır demişiz. IŞİD Türkiye içinde terör eylemleri yapmaya başlamıştır vatanımız
FETÖ virüsünden arındırılmaya başlanmıştır demişiz. Irak’la ilgili olarak Kuzey
Irak’ta Barzani bağımsızlık aşamasına geldi, Kürt bölgesini işgalci bir
politikayla adım adım genişletmekte; PKK, Kuzey Irak’tan sonra Türkmen
bölgelerine, Kerkük, Musul, Sincar ve Telafer’e sızmaktadır demişiz. Türkmen
coğrafyası parçalanmakta, kardeşlerimiz çaresiz ve ümitsiz bir yaşam mücadelesi
vermekteler demişiz. Bölgenin Barzani’ye ve terör örgütlerine teslim edilmemesi
gerektiğini ısrarla defalarca söylemişiz. 
LEZGİN
BOTAN (Van) – Ama şimdi Haşdi Şabi’ye teslim edildi. O konuda ne
düşünüyorsunuz? 
ERKAN
HABERAL (Devamla) – Dediklerimiz tamamen doğru çıkmış. 
LEZGİN
BOTAN (Van) – Ayıp, ayıp!
ERKAN
HABERAL (Devamla) - Barzani yasal olmayan bir referandumla bağımsızlık ilan
etmenin derdine düşmüş, Türkiye'nin çok ısrarcı baskısı ve Irak devlet
ordusunun Kerkük’e girmesiyle bölgeden kaçarak gitmiştir. Irak’taki Türkmen
yurdunu referandum bahanesiyle işgal edip bayraklarını asanların Irak ordusunu
görünce hiçbir şey olmamış gibi kaçmaları, Sayın Genel Başkanımızın da ifade
ettiği gibi, kafalarımızda soru işareti doğmasına sebep olmuştur, “Acaba
kamuoyundan saklanan gizli bir anlaşma mı yapıldı?” şüphesi gündeme
taşınmıştır. Suriye konusundaki bütün öngörülerimiz gerçekleşmiş, bölge, terör
örgütlerinin, PYD ve PKK’nın at koşturduğu bir alana dönüşmüştür. Bölgedeki üç
kantonu birleştirip kesintisiz bir terör koridoru oluşturma hevesleri, ABD’yle
stratejik ortak olmalarından sonra artmıştır. 
Milliyetçi
Hareket Partisi, bu durumun kabul edilemeyeceğini defalarca dile getirerek,
bölgedeki Türkmenlerin varlığının ve geleceğinin tehdit altında olduğunu
söyleyerek bölgeye müdahale yapılmasını istemiştir. Türk ordusu Cerablus’a ve
akabinde İdlib’e girerek bölgede ağırlığını hissettirmiş, terör koridoru oluşturulmasına
en azından şimdilik engel olmuştur. Şu anda İdlib saha kontrolü tamamıyla Türk
askerinin kontrolü altındadır. Milliyetçi Hareket Partisi Genel Başkanı Sayın
Devlet Bahçeli’nin önerdiği gibi, İdlib harekâtının ikinci ve üçüncü adımı olan
Afrin ve Menbiç operasyonlarına gerekli lojistik ve stratejik destek sağlanmış
durumdadır.
Sayın
milletvekilleri, Irak, Suriye ve bölgeyle olan ilişkilerimiz pek çok defa bu
kürsüden Milliyetçi Hareket Partisi tarafından dile getirildiği için, az önce
konuşmamda belirttiğim PKK ve PYD’nin stratejik ortağı ABD’yle olan
ilişkilerimize değinmek isterim.
Türk-Amerikan
ilişkileri, yakın geçmişimizde Johnson Mektubu krizi, 1975 Kıbrıs Barış
Harekâtı sonrası silah ambargosu, 1 Mart tezkeresinin reddinin yarattığı tepkiler,
Süleymaniye’de askerimizin başına alçakça çuval geçirme olayı gibi krizler
sarmalı yaşamıştır. Bugünümüzde yaşanan buhran, bunlardan daha ciddi sıkıntılar
çıkaracak derecededir. 
Türkiye
ile ABD ilişkilerinde gerginlik ve güven buhranı kaynağı olan sorunlar satır
başlarıyla şunlardır: ABD’nin, Suriye’de PKK/PYD’yi stratejik ortak olarak
görmesi, IŞİD’e karşı askerî harekâtlarda kara ordusu olarak kullanması ve
PYD’ye ağır silah desteği vermesi; ABD’nin FETÖ elebaşı Gülen’i iade etmemesi,
FETÖ’cü diğer kaçaklara sığınma imkânı tanıması; FETÖ’nün en önemli parasal
kaynağı olan eğitim faaliyetlerini Amerika’da engelsiz sürdürebiliyor olması;
Zarrab davası ve Halkbankasının bu hukuki sürece dâhil edilmesi. 
Bu
temel sorun alanlarının yanı sıra şunlar da tali derecede gerginlik unsuru
olarak gündeme girmiştir: Cumhurbaşkanının korumaları hakkında ABD’de
başlatılan yargı süreci; Türkiye'nin Rusya’dan S-400 füzeleri alması, ABD
Kongresinin Türkiye’ye ileri teknoloji ürünü bazı silah sistemlerinin satışına
izin vermemesi; PKK’nın ABD’de, özellikle de Senatodaki faaliyetleri; Türkiye
ile İran arasındaki yakınlaşma; Suriye ile Türkiye-Rusya iş birliği; Türk
yetkililerin İsrail aleyhindeki beyanları.
ABD’nin,
Türk vatandaşlarına vize verilmesini durdurması bu kriz ortamının daha da
ağırlaşan son gelişmesi olmuştur. ABD, görünürde ve sözde güvenlik
mülahazalarıyla Türkiye’deki ABD misyonlarında vize hizmetlerini askıya
almıştır. Türkiye de ertesi gün misillemede bulunmuş, ABD vatandaşlarının
sınırda vize almaları ve elektronik vize uygulamasını askıya almıştır ki bizce
çok yerinde olan bir karardır. ABD, benzer vize uygulamalarını Belarus, Gine,
Çad, Libya, Yemen, Suriye, İran ve Kamboçya gibi üçüncü dünya devletlerine
uygulamaktadır. Ancak bu devletlere karşı uygulamalar, Türkiye’den farklı
olarak, doğal afet, sivil karışıklıklar ve savaş gibi nedenlere
dayandırılmıştır. ABD’nin bir NATO müttefiki olan ülkeye dostane olmayan bu
kararının gerçek nedeninin güvenlik endişesi olmadığı apaçık ortadadır. Bu
ileri adımın gerisinde yatan FETÖ’dür. Türkiye'nin, ABD İstanbul
Başkonsolosluğunda çalışan bir Türk personeli gözaltına alarak tutuklaması bu
tepkiyi davet etmiştir. Nitekim, ABD Büyükelçisi 9 Ekimde yaptığı açıklamayla
bunu teyit etmiştir. 9 Ekimde ikinci bir Türk personel hakkında gözaltı kararı
çıkarılmıştır. Bu 2 Türk vatandaşına isnat edilen suç fiilleri, FETÖ’cü savcı
ve Emniyet müdürleriyle temas ve irtibatlarıdır. ABD, FETÖ’yle resmî bağlantısı
konusunda ziyadesiyle rahatsızdır. 
ABD-FETÖ
bağlantısı konusunda kesin bir hükme varmamak kaydıyla şu tespitler
yapılabilecektir: 
FETÖ
elebaşı uzun yıllardır CAI himayesinde ABD’de misafir edilmektedir. 
Kumpas
davalarında, şu anda kaçak ve tutuklu bulunan Emniyet görevlilerinin,
soruşturma aşamasında bu konuda ABD temsilcilerine bilgi verdileri WikiLeaks
belgelerine yansımıştır. 
İncirlik
Üssü’ndeki ABD subaylarının darbe girişimi gecesi darbeci subaylarla şaibeli
ilişkileri basına yansımıştır. 
FETÖ
darbe girişimi sonrası ABD konsolosluğunun FETÖ’cü Adil Öksüz’le özel hattan
telefonla temas kurmaya çalıştığı ortaya çıkmıştır. 
Son
olarak, konsolosluk görevlisi 2 Türk personelin FETÖ’cü savcı ve Emniyet
müdürleriyle ilişkisi tespit edilmiştir. 
Nitekim,
Türkiye ile ABD arasında geçen hafta başlayan vize kriziyle ilgili olarak
ABD’den gelen heyet, utanmadan “Her 2 şahısla ilgili kanıtlar verilmeli.”
demiştir, çalışanlarına dair soruşturmada ABD’ye bilgi verilmesini
istemişlerdir, temasların ABD’nin isteğiyle uyumlu olup olmadığının sorulmasını
arzu etmişlerdir. 
En
son olarak, NATO Askerî Komitesi Başkanı Çek General Pavel, Washington’da,
Türkiye’nin S-400 Füze Savunma Sistemi almasıyla ilgili olarak “Egemenlik
ilkeleri elbette savunma ekipmanlarının alımında da geçerlidir ama ülkeler her
ne kadar karar vermede bağımsız olsalar da aldıkları kararın sonuçlarına
katlanma konusunda da bağımsızlardır.” diyerek ülkemizi tehdit etmiştir.
(Mikrofon
otomatik cihaz tarafından kapatıldı) 
ERKAN
HABERAL (Devamla) – Ezcümle, Türkiye millî güvenliğini tehdit eden, millî
birliğini ve millî çıkarlarını hedef alan, ülkemize karşı hasmane emeller
besleyen terör örgütlerine ve müttefikimiz gözükerek onları alenen destekleyen
ülkelere karşı gereken önleyici ve caydırıcı tedbirleri almalı, yeni bir
strateji izlemelidir diyerek her birinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ederiz Sayın Haberal.
ERKAN
HABERAL (Ankara) – Ayıp sizin yaptığınız! Burada oturup ben konuşurken “Ayıp.”
demeyeceksin! Ayıp senin yaptığın!
LEZGİN
BOTAN (Van) - Haşdi Şabi teröristlerini savunmayın!
ERKAN
HABERAL (Ankara) – Ayıp senin yaptığın! 
LEZGİN
BOTAN (Van) – Barzani yasaldır, yasal bir statüye sahiptir.
ERKAN
HABERAL (Ankara) – Ayıp senin yaptığın, senin konuştuğun ayıp!
LEZGİN
BOTAN (Van) – Barzani dediğiniz Kürt halkının lideridir!
BAŞKAN
- Sayın milletvekilleri, lütfen…
ERKAN
HABERAL (Ankara) – Türkiye Büyük Millet Meclisi çatısı altında bir defa “Ayıp.”
diyemezsin!
LEZGİN
BOTAN (Van) - Yanlış yapıyorsunuz! 
BAŞKAN
– Sayın Haberal ve Sayın Botan…
LEZGİN
BOTAN (Van) - Teröristleri savunmayın!
BAŞKAN
– Sayın Botan…
ERHAN
USTA (Samsun) - Kimseyi savunduğumuz yok bizim! Teröristi kimin savunduğu çok
belli ya! Yapmayın Allah aşkına! Bize söylenene bak! MHP’ye “Teröristleri
savunmayın.” diye söylüyorsun. 
LEZGİN
BOTAN (Van) – Savunuyorsunuz.
ERHAN
USTA (Samsun) - Böyle bir şey olabilir mi ya!
BAŞKAN
– Sayın Botan, sizin 60’a göre bir söz talebiniz vardı, açıyorum mikrofonunuzu.
III.- AÇIKLAMALAR (Devam)
28.- Van Milletvekili Lezgin Botan’ın,
Van’ın Özalp ilçesine bağlı merkez köylerden birinde askerî kolluk güçlerince
bir eve yapılanlarla ilgili olarak Hükûmet yetkililerinin bir soruşturma açıp
açmayacaklarını öğrenmek istediğine ilişkin açıklaması
LEZGİN
BOTAN (Van) – Teşekkür ediyorum Sayın Başkan.
Bugün
öğlen saatlerinde Van’ın Özalp ilçesine bağlı merkez köylerden bir tanesine
intikal eden askerî kolluk güçleri bir evin önüne “Burada bir ihbar var, evi
arayacağız.” diye askerî araçlarını çekiyorlar. Çok lakayıt bir şekilde
sivilleri dışarı çıkardıktan sonra, evin içine girmeden önce gaz bombası
atılıyor, sonra bir el bombası atılıyor, ondan sonra, bir süre beklendikten
sonra, evin içini gezip ateşe verdikten sonra köyden ayrılıyorlar. Bunun
üzerine Van Valisine ulaşmaya çalıştık. Adem Geveri arkadaşımız sonra Vali
Bey’le görüşmüş. Vali Bey “Orada bir yanlış anlaşılma var, gerekli zararlar
tazmin edilecek.” biçiminde işin üzerini kapatıyor fakat görüntülerde de mevcut
yani bu, vahim bir durum. Hükûmet yetkilileri burada, bu konuda bir araştırma,
soruşturma açmayı düşünüyorlar mı?
BAŞKAN
– Peki, teşekkür ederiz Sayın Botan.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
11.- Türkiye Cumhuriyeti Hükümeti ile Nijer
Cumhuriyeti Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/630) ve Dışişleri
Komisyonu Raporu (S. Sayısı: 367) (Devam)
BAŞKAN
– 3’üncü madde üzerinde ikinci konuşmacı Halkların Demokratik Partisi Grubu
adına Adana Milletvekili Sayın Meral Danış Beştaş’tır.
Buyurun.
(HDP sıralarından alkışlar) 
Süreniz
on dakika.
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de grubum adına 3’üncü madde üzerine söz almış bulunmaktayım. 
Sizinle
kamuoyunun, kamunun bir bölümünün gündeminde olan ve uzun süredir tartışılan,
aslında Türkiye'nin demokrasisini, barışını, geleceğini, huzurunu doğrudan
ilgilendiren bir mesele hakkında konuşacağım: İmralı Cezaevi ve on sekiz yıldır
orada tutulan Sayın Öcalan’ın içinde bulunduğu tecrit koşulları.
Öncelikle
hukuki durumu sizinle paylaşmak isterim. 15 Şubat 1999 tarihinden bu yana
uluslararası bir anlaşmayla, uluslararası çıkar ilişkilerine dayanan bir
uzlaşıyla Türkiye’ye getirilen Öcalan, o tarihten bu yana, on sekiz yıldır tek
kişilik bir hücrede İmralı Adası’nda bulunan cezaevinde tutuluyor. Orası sadece
bir cezaevi olarak değil, yapılan bir değişiklikle -hatırlarsınız- aynı zamanda
bir yargılama yeri olarak da kullanıldı; mahkeme de orada kuruldu ve yargılama
yeri de orası olarak tanzim edildi. Ondan sonra da zaten yasal statüsü
belirlenmemişti, bir iç yönetmelik düzenlendi ve orası, İmralı Adası’nda
bulunan cezaevi, yüksek güvenlikli tek kişilik bir cezaevi olarak
nitelendirildi bu şeyle birlikte. Yıllarca, on yıllarca yanında hiç kimse olmadan
sadece avukatlarıyla görüşerek oradaki mahpusluk durumu devam etti. En son,
çözüm sürecinde, hatırlanacağı üzere, 5 kişi götürüldü İmralı Adası’na ve ondan
sonra, maalesef, çözüm süreci bittikten sonra İmralı Adası’nda bulunan 2 kişi,
27 Aralık 2015 tarihinde Silivri 9 no.lu hapishanesine sevk edildi. O sevk
edilen tutuklularla ilgili bir hafta boyunca avukatlarla görüşme olmadı ve
kendi iradeleri dışında oraya götürüldükleri de yine avukatlarla yaptıkları
görüşmelerde ortaya çıktı. Bu kişiler “Nasrullah Kuran” ve “Çetin Arkaş” isimli
hükümlülerdi. Peki, bu koşullarda şimdi kim var orada? Herkes kendi hücresinde,
Sayın Öcalan dışında Ömer Hayri Konar, Sayın Veysi Aktaş ve Sayın Hamili
Yıldırım bulunmaktadır. 
Şimdi,
değerli milletvekilleri, niye bunları anlatıyorum? Çünkü şu anda, İmralı
Cezaevi kendine özgü, dünyada eşi benzeri olmayan bir cezaevi olarak, bir
hapishane olarak konumlandırılmış ve dış dünyayla bütün iletişim olanakları,
bütün temasları yasaklanan bir hapishane konumunda. Nereden çıkarıyoruz bunu?
Bir kere şu rakamları size vereyim: En son avukat görüşmesi 27 Temmuz 2011
tarihinde yapıldı. Yine, en son siyasi heyet 5 Nisan 2015 tarihinde gitti ve
yine - CPT’den sonra en son görüşme bu sanırım- 11 Eylül 2016 tarihinde 50
siyasetçinin, farklı kesimlerin açlık grevinden sonra kardeşi Mehmet Öcalan
kendisiyle görüşebilmiştir ve o görüşmede de barış istemini, barış talebini
yine kardeşi aracılığıyla kamuoyuna iletmiştir. Özellikle 15 Temmuzdan sonra
tecrit durumu daha da ağırlaştırılmıştır. Bursa 1. İnfaz Hâkimliğinin daha
kanun hükmünde kararname yayımlanmadan aldığı bir karar söz konusu. Bu kararda,
tarihi de şu kararın: 21 Temmuz 2016- ziyaretçi kabulünün yasaklanmasına,
yazılı haberleşme ve telefonla görüşmelerin kısıtlanmasına, dış ilişkinin,
ziyaretçi kabulünün kısıtlanmasına, yine hükümlü avukatlarının vereceği
belgelerin kısıtlanmasına dair bir karar verilmiştir. Bu karardan önce fiilen
“gemi bozuk” “hava muhalefeti” diye zaten avukatlar ve aile gidemiyordu, bu
karardan sonra yapılan yüzlerce başvuru, görüşme istemleri infaz hâkimliğinin
bu kararı gerekçe gösterilerek maalesef reddediliyor. 
Şimdi,
böyle bir tabloda, şu anda, hâlihazırda Türkiye’de farklı hapishanelerde
bulunan tutuklu ve hükümlülerin faydalandıkları haklar var. Nedir? Bir kere,
aile görüşü vardır; ikincisi avukat görüşü vardır; üçüncüsü telefon hakkı
vardır, haftada bir, KHK’lerle bu on beş güne indirildi. Yine, faks çekme,
mektup yazma hakkı vardır müteaddit olarak -iki defa söyledim- ve ayrıca kendi
ailesi dışında 3 kişiyle görüşme hakkı vardır. Bunların hiçbiri, şu anda, yasal
olarak hakkı olduğu hâlde uygulanmıyor; yasa dışı ve hukuk dışı bir şekilde,
uluslararası kararlara da aykırı bir tarzda bütün görüş hakları reddedilmiş
durumda.
Şimdi,
2017 yılının ilk altı ayında sadece 56 avukat görüşme başvurusu ve 25 aile
ziyareti başvurusu Bursa İnfaz Hâkimliğine yapılmış durumda ve hepsi aynı
gerekçeyle, hâkimliğin kararı gerekçe gösterilerek reddedilmiştir. 
Şimdi
bu tabloda açıkçası… Bir de şöyle bir bilgi var elimizde: 11 Eylüldeki aile
görüşünde şöyle bir şey söylüyor. “Avukatlarıma bir mektup yazdım.” Ve bu
mektup şu ana kadar da avukatlarına ulaşmamış durumdadır, aradan bir yıldan
fazla bir süre geçti. 
CPT,
Türkiye onay vermediği için 28-29 Nisan 2016 tarihinde yaptığı görüşmenin
sonuçlarını kamuoyuna açıklamadı. Aradan on beş ay geçmesine rağmen, hâlâ
CPT’nin İmralı Cezaevindeki gözlemlerini maalesef biz bilmiyoruz ve avukatların
bize verdiği bilgiye göre, yapılan bütün başvurular da olumsuz yanıt almış
durumda. 
Tabii,
bu arada Avrupa İnsan Hakları Mahkemesinin de bir kararını hatırlatmak isterim.
18 Mart 2014 tarihinde AİHM dört başvuruyu birleştirerek şu karara varmıştır,
demiştir ki: “Herhangi bir tahliye tarihi öngörmeksizin ölene kadar sürecek
ağırlaştırılmış müebbet hapis cezası, işkence ve kötü muamele yasağının
ihlalini oluşturuyor.” Ve 2014 yılından bugüne yaklaşık dört yıllık bir süre
geçti -üç yılı aştı- hâlâ bu kararla ilgili Bakanlar Komitesinin bir yaptırımı
olmadığı gibi, Türkiye'nin de herhangi bir yanıtı maalesef söz konusu değildir.

Değerli
milletvekilleri, şunu anlatmaya çalışıyorum bu çerçeveyle: Şu anda,
araştırmalarımıza, Asrın Hukuk Bürosunun avukatlarının dünyadaki bütün ülkeler
göz önüne alınarak yaptığı araştırmalara göre bu kadar uzun süre haber alınamayan
başka bir tutuklu ve hükümlü yoktur. Şu anda hiçbir haber alınamıyor. Yaşıyor
mu, sağlıklı mı, orada mı tutuluyor, başka bir yere mi götürüldü; gerçekten,
akıbeti konusunda toplumun büyük bir kaygısı ve endişesi var. Şu anda
hapishanelerde açlık grevleri başlamış durumda ve bu ciddi tablo karşısında
-tabii ki sürem yetmiyor, onları anlatamayacağım ama- kamuoyuna farklı
kesimlerden yapılan açıklamalardan da şunu çok iyi biliyoruz: Sayın Öcalan’ın
devrede olduğu 2013-2015 yıllarını lütfen hatırlayalım. Herkeste büyük bir
huzur, büyük bir geleceğe güvenle bakma ve Türkiye'nin barışını, kardeşliğini,
demokrasisini tesis etme konusunda büyük bir umut vardı. Şu anda ne durumdayız?
Şu anda bu duyguların, bu düşüncelerin hepsi tarumar olmuş durumda. 
Öcalan,
sadece Öcalan değildir, bunu böyle bilmemiz lazım. Sadece bir kişi olarak söz
etmiyoruz, biz halkın taleplerinin sözcüsü olarak burada ifade ediyoruz.
Milyonlarca insanın “Ben destekliyorum.” dediği, “İrademdir.” dediği ve PKK’nin
lideri olarak tek bir sözüyle silahlı güçlerin sınır dışına çıktığı bir
şahsiyetten söz ediyoruz. Kendisinin orada tecrit altında tutulması, topluma da
“Barışı unutun, eşitliği unutun, savaşa devam edilecek.” kararıdır aynı
zamanda. 
Şunu
asla aklımızdan çıkarmayalım: Türkiye’de Kürt meselesinin savaşla, ölümle,
imhayla, inkârla, asimilasyonla çözülmediği sabittir, hepimizin deneyimlediği
bir meseledir. “Bundan sonra da biz bu meseleyi aynı yöntemlerle, diyalog
olmadan, barış görüşmeleri yapmadan devam ettireceğiz.” söylemi ölüme, can
kaybına, kana, huzursuzluğa, çatışmalara evet demektir. İşte, biz Halkların
Demokratik Partisi olarak -her fırsatta ifade ettiğimiz gibi- önünde sonunda
dönülecek mekanizmanın barış süreci olduğunu, masa olduğunu bir kez daha ifade
etmek istiyoruz. 
Kendisi,
darbe sürecini gören ilk kişiydi. İmralı’da yapılan görüşmelerde siyasi
heyetimize, “Çözüm süreci akamete uğrarsa darbe mekaniği, dinamikleri devreye
girer.” diyordu ve hâlâ o dinamikler son bulmuş değildir. Bu nedenle, hepimizin
tecrit meselesine bu ciddiyetle ve keyfiyetten uzak bir şekilde yaklaşması
gerekiyor.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Sayın Başkan, tamamlıyorum.
BAŞKAN
– Buyurun, tamamlayın.
MERAL
DANIŞ BEŞTAŞ (Devamla) – Ülkenin geleceği, huzuru ve toplumsal barışını
sağlayabilecek çözüm sürecinde temel aktör olan Öcalan’ın orada tecritte
tutulması işkencede tutulması demektir çünkü tecridin işkence olduğu
uluslararası kararlarla dercedilmiştir. Bu konuda Türkiye iç hukukunda da
benzer kararlar vardır.
Bu
nedenle, Hükûmet yetkililerine ve özellikle iktidar partisine söylemimiz şudur:
Gerçekten, İmralı Adası üzerinden yapılan bu tutum, bu tecrit, karşılığı çok
daha ağır dönmüştür her zaman, bu nedenle buna izin vermeyelim. Biz bu ülkede
bu huzursuzluğu derinleştirecek, barışı uzaklaştıracak, kanı çoğaltacak
tutumlardan vazgeçelim ve tecridi bir an önce sonlandıralım, oraya bir an önce
bir heyetin, avukatların ya da ailenin gitmesi elzemdir diyorum, teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Beştaş.
3’üncü
madde üzerinde üçüncü konuşmacı Cumhuriyet Halk Partisi Grubu adına Kocaeli
Milletvekili Sayın Haydar Akar. (CHP sıralarından alkışlar)
Süreniz
on dakika, buyurun. 
CHP
GRUBU ADINA HAYDAR AKAR (Kocaeli) – Teşekkür ederim Başkan.
Sayın
Başkan, değerli milletvekilleri; hepinizi saygı ve sevgiyle selamlıyorum.
Evet,
uluslararası sözleşmeleri konuşuyoruz. Tabii, bu sözleşmeler konuşulurken daha
çok dış politika ve genelde de insanların kendi meslek gruplarıyla ya da
kentiyle ilgili problemleri dile getiriyoruz, konuşma imkânı buluyoruz aslında
Mecliste, bunu diyeyim. Ben dün Kocaeli’yle ilgili bir Meclis araştırma
önergesi vermiştim, beş dakikada Kocaeli’yi anlatmaya çalışmıştım. Burada
uluslararası sözleşmelerle de bu fırsatı yakalıyoruz en azından, kendi
kentimizle ilgili konuşmaya... Oraya girmeyeceğim şimdi hemen.
Tabii,
uluslararası sözleşmeler çok önemli aslında, baktığınız zaman. Niye önemli?
Yeni getirdiğiniz Anayasa’yla, Anayasa referandumuyla bu Meclisin işlevselliği
ortadan kalkacak ve Mecliste sadece uluslararası sözleşmeler görüşülecek, bunun
ötesinde Mecliste fazla bir kanun görüşmeyi beklemeyin. Onun için de
uluslararası sözleşmelere bundan sonra iyi hazırlanın, hazırlık yapın, fırsatı
anca burada bulacağız, başka bir şey görüşülmeyecek bu Mecliste diyorum. 
Dış politika ülkeyi yöneten hükûmetlerin ideolojik
yapılarına göre, ideolojik bakışlarına göre; dış politika ülkeyi yöneten
hükûmetlerin mezheplerine göre, ülkeyi yöneten hükûmetlerin inanç gruplarına
göre, yine, dış politika ülkeyi yönetenlerin tasavvurlarına göre yapılmaz. Dış
politika aslında “kazan-kazan” diye tabir ettiğimiz, devletlerin birbirlerine
kendi devletiyle ilgili ne kazançlar sağlayacağı anlamında bakması gereken bir
olay. Öyle dış politika, bugün içinde bulunduğumuz şartlarda konuştuğumuz gibi
“…”(x)lerle
olmaz. “…”(x) dediğiniz zaman İsrail’e şu teklifi
yapmayacaksınız: Kıbrıs’la beraber İsrail’in birlikte çıkartmış olduğu doğal
gaz ve petrolü pazarlamak için teklifte bulunmayacaksınız “…”(x)
dediğiniz zaman. Ya da İsrail’le Mavi Marmara’yı konuşmayacaksınız. “Mavi
Marmara’ya gidenleri ben yolladım.” deyip sonra “Kime sordunuz da gittiniz.”
demeyeceksiniz dış politikada. Yine, dış politikada başka devletlerin devlet
adamlarının kalibresini ölçmeyeceksiniz. Size göre düşük olabilir, size göre
düşük profilli de olabilir -siz ki düşük profilliye alışıksınız- ama dış
politikada eğer kalibresini ölçmeye çalışırsanız o da sizin kalibrenizi ölçer.
Bir gün gelir, bugün yaşadığımız, şimdi karşılıklı kalibreleri ölçüyoruz
birlikte. Dış politikada “Ey Trump!” olmaz. Dış politikada “Ey Putin!” olmaz.
Bakın, hatırlayın, Rus uçağı düşürüldüğünde ne olmuştu arkadaşlar? Gece yarısı
o darbeyle uzaklaştırılan Başbakan zafer şarkıları söylüyordu, kahramanlık
türküleri okuyacaktı televizyonda hatta o dönemde Cumhurbaşkanıyla birlikte de
bir yarış içindeydiler. “Sen düşürdün, ben düşürdüm uçağı.” Geldiğimiz noktada
uçağı FETÖ’cü düşürdü, geldiğimiz noktada uçağı bilinmeyenler düşürdü noktasına
geldik. Onun için dış politikada “Ey Putin!” olmaz. Dış politika iç politikaya
malzeme yapılmaz. Eğer getirip birilerini sahnelerde türkü söyletirseniz,
birilerini birilerinin ayağına yollarsanız sizden aldığı yüzle yürümeye başlar,
sonra da “Beni kandırdı.” dersiniz. E şimdi bakıyoruz, sizi Putin kandırdı,
sizi Barzani kandırdı, sizi Irak Başbakanı kandırdı, sizi herkes kandırdı, bir
tek biz sizi kandıramıyoruz, ne hikmet anlayamadım gitti, sizi herkes
kandırıyor. (CHP sıralarından alkışlar) 
Dış politika zikzaklar çizerek değil, dış politika
millî bir politikadır ve güven esasına dayanır. Yani, siyasi partiler iktidar
olduklarında biraz sekülerse Batı’ya, biraz muhafazakârsa işte Arap
Yarımadası’na ya da milliyetçiyse Türki Cumhuriyetlerine dönülmez. Dış
politikada bir standart olur, bir kriter olur ve dış politika bütün siyasi
partilerle ortaklaşa, uzlaşarak yapılır. Bunları becerdiğimizde inanın ki dış
politikamız da yavaş yavaş yörüngesine gelecek, Türkiye tekrar itibarını
kazanmaya başlayacaktır. 
Şimdi, dış politikayı bir kenara koyalım burada ve ben
yine kentimden bir örnekle yola devam etmek istiyorum.
Osmangazi Köprüsü; ben buna Deli Dumrul köprüsü
diyorum, Osmangazi Köprüsü’ne.
MUSTAFA ILICALI (Erzurum) – Harika bir köprü.
HAYDAR AKAR (Devamla) – Hocam burada, ulaştırmacı
olduğu için hemen laf atmaya başladı bana.
MUSTAFA ILICALI (Erzurum) – Ama harika gerçekten.
HAYDAR AKAR (Devamla) – Bu Osmangazi Köprüsü
yap-işlet-seyret-zarar et köprüsü, Osmangazi Köprüsü. Tam bir yıllık veriler
elimde arkadaşlar, tam bir yıllık veriler. Geçen gün Bakan bir açıklama yaptı,
dedi ki: “Osmangazi Köprüsü’nde geçişler arttı.” Doğru söylüyor, geçişler
arttı; günlük 10-14 bin ortalamayla gidiyor ama son aylardaki geçişlerde 29
bine çıktığını görüyoruz, 30 bin rakamına yaklaştığını görüyoruz, buraya kadar
doğru. 40 bin geçtiğini varsayalım. 
MUSTAFA ILICALI (Erzurum) – Vekilim, Kocaeli Vekili
olarak desteklemeniz lazım, teşvik edin köprüden geçmeyi.
HAYDAR
AKAR (Devamla) – Diyelim ki Osmangazi Köprüsü’nden 40 bin geçti. Ne olacak
arkadaşlar? Devlet zarar etmeyecek mi, devlet para ödemeyecek mi? Siz Osmangazi
Köprüsü’nün ücretini yıl başında kaç lira ilan ettiniz? 35 dolar artı KDV, 133
lira. Vatandaş 65 lira ödüyor, geçmeyen bizler geçenin yerine 68 lira ödüyoruz
değil mi? Geçmeyen araç için de 133 lira ödüyoruz. 40 bin araç geçtiğini
varsaysak bugün, her birimiz geçen araçlar için 68 lira ödeyeceğiz arkadaşlar,
68 lira ödeyeceğiz. Avrasya Tüneli’nin, Yavuz Sultan Selim’in toplam zararı
yaklaşık bu yıl için 2 milyar 300 milyon TL olacak. Ki, beni bakan doğruluyor,
kanıtlıyor, Plan ve Bütçede yaptığı konuşmada Maliye Bakanı…
MUSTAFA
ILICALI (Erzurum) – Gelecek yıl çok farklı olacak, değişecek rakamlar.
HAYDAR
AKAR (Devamla) - Lütfen, şeyimi bozmayın, devam edeyim. 
Bakan
itiraf etti, 3 milyar 600 milyon lira sadece zarar yazacağı için bunlara pay
ayırılıyor bütçeden. Kim ödüyor bunları? Vatandaş ödüyor. Kim ödüyor? Geçmeyen
ödüyor. Belgeler burada, rakamlar burada. 
ERTUĞRUL
SOYSAL (Yozgat) – Ulaştırma Bakanı açıkladı, dinlememişsiniz. 
HAYDAR
AKAR (Devamla) - Bir başka şeyi daha söyleyeyim. Artık işin içinden
çıkamadılar. Onursal Adıgüzel, İstanbul Milletvekilimiz bir soru önergesiyle
rakamları sormuş. Ben, her ay soruyorum arkadaşlar bilginiz olsun, periyodik
olarak Ulaştırma Bakanlığına, BİMER’e rakamları soruyorum, geçen araç
rakamlarını soruyorum. Bir de Onursal arkadaşım, o da sormuş. Son dört ayda
bize verilen 2 ayrı cevapta 300 bin fark var, geçen araçlarla ilgili bize
verdikleri rakamlarda 300 bin fark var. 300 bin fark, 35 dolar artı KDV’den
çarparsanız rakamı bulabilirsiniz çok rahatlıkla. Onun için, Deli Dumrul
köprüsü diyorum.
MUSTAFA
ILICALI (Erzurum) – Birimleri farklı.
HAYDAR
AKAR (Devamla) - Yap-işlet-devret projelerinin, şehir hastanelerinin de
eklenmesiyle beraber, bu yolların ve üçüncü havaalanının da eklenmesiyle
beraber bugün 70 milyon yolcu kapasitesi var yıllık. 90 milyon garanti
verilmiş, onlar da devreye girdiğinde inanın her gün bu Mecliste vergileri
artırmak zorunda kalacaksınız, her gün, istisnasız, her getirdiğiniz torba
kanunda vergileri artırmak zorunda kalacaksınız. Önümüzdeki yıl 5 milyar TL
açığımız var arkadaşlar, bunu ödeyecek devlet. Kim ödeyecek? Vatandaş ödeyecek.

Size
çok ilginç bir örnek daha vereceğim. Bakın, Zafer Havaalanı… Kütahya
milletvekilimiz var, Uşak milletvekilimiz var. Afyonkarahisar
milletvekillerimiz burada değil mi? Toplam 3 ilin nüfusunu bana söyleyebilir
misiniz şu anda? Zafer Havaalanı… 3 ilin nüfusunu söyleyebilir misiniz?
Toplamında 1 milyon yaklaşık, 1 milyon 200 bin civarında. Bu havaalanına, Zafer
Havaalanı’na tam tamına yıllık 850 bin yolcu garantisi verilmiş. Kaç kişi
uçuyor o havaalanından biliyor musunuz? 80 bin kişi uçuyor.
MEHMET
ŞÜKRÜ ERDİNÇ (Adana) – Havaalanına karşı mısınız?
HAYDAR
AKAR (Devamla) – Karşı değiliz. Siz de yapmadınız havaalanlarını. Bakın 43 tane
havaalanı var -onu da söyleyeyim- bunun 32 tanesi sizden önce yapılmış
arkadaşlar, bilginiz olsun diye söylüyorum. Sakın “Havaalanlarını biz yaptık.”
diye övünmeyin yani, tamam mı?
MUSTAFA
ILICALI (Erzurum) – Hayır, 26.
HAYDAR
AKAR (Devamla) – 5 milyon euro tam yirmi altı sene, yirmi altı sene yıllık 5
milyon euro para ödeyeceğiz bu işletmeci firmaya. 
SALİH
CORA (Trabzon) – Yanlış hesap yapıyorsun.
HAYDAR
AKAR (Devamla) – Allah korusun bizi bu yap-işlet-devretlerden arkadaşlar. 
MUSTAFA
ILICALI (Erzurum) – Geçen yılki kaza maliyeti 39 milyar TL.
HAYDAR
AKAR (Devamla) – Onun için şunu söylemek istiyorum: Allah aşkına bir
silkelenin, silkelenin. Bir bakın, yaptıklarınıza bir bakın. Her şeyi
alkışlamayın, samimi söylüyorum… Tabii ki ihtiyacımız var Osmangazi Köprüsü’ne
ama Kocaelili kullanamıyor. 
MUSTAFA
ILICALI (Erzurum) – 39 milyar kaza maliyeti.
TÜLAY
KAYNARCA (İstanbul) – Kullanıyor… Kullanıyor…
HAYDAR
AKAR (Devamla) – Niye kullanamıyor biliyor musunuz? Tülay Hanım, siz Yavuz
Sultan’dan geçerken, Fatih’ten geçerken, 15 Temmuz Şehitler Köprüsü’nden
geçerken aylık yirmi beş gün geçtiğiniz zaman belki toplamda 300-400 lira
tutuyor. Osmangazi Köprüsü’nden Kocaelilinin geçebilmesi için yirmi beş gün,
işine gidip gelebilmesi için 3.200 lira cebinden ödemesi gerekiyor, bir o kadar
da devlet onun adına ödeyecek.
TÜLAY
KAYNARCA (İstanbul) – Körfezi mi dolansın?
HAYDAR
AKAR (Devamla) – Yahu, dünyanın hiçbir yerinde böyle bir örnek yok arkadaşlar,
dünyanın hiçbir yerinde Osmangazi Köprüsü gibi bir örnek yok.
MUSTAFA
ILICALI (Erzurum) – Geçen yılki kaza maliyeti 39 milyar TL, bir yıllık.
HAYDAR
AKAR (Devamla) – Kendi kentinde köprü olup kullanamayan tek kent Kocaeli. (CHP
sıralarından “Bravo” sesleri, alkışlar) Tek kent, kullanamıyor. 
Saygılar,
sevgiler sunuyorum hepinize. (CHP sıralarından alkışlar)
BAŞKAN
– Teşekkür ederiz Sayın Akar.
MUSTAFA
ILICALI (Erzurum) – 39 milyar TL kaza maliyeti var 2016 yılında.
HAYDAR
AKAR (Kocaeli) – Hocam, seninle her şeyi tartışırız, sen bu konuda uzmansın.
MUSTAFA
ILICALI (Erzurum) – Ya, gerçek rakamları gösterseniz… Televizyona çıkıp
tartışalım. 
HAYDAR
AKAR (Kocaeli) – Rakamlar elimde… Şu körü körüne inattan vazgeç Allah aşkına.
Batırdınız… Batırdınız…
BAŞKAN
– Sayın Akar, Sayın Ilıcalı karşılıklı konuşmayalım. 
MUSTAFA
ILICALI (Erzurum) – Beraber televizyona çıkıp tartışalım isterseniz.
HAYDAR
AKAR (Kocaeli) – Çıkalım, beraber çıkalım. Sen yolların da bedava olduğunu
iddia ediyordun. Şimdi onların rakamlarını da söylerim ben sana.
MUSTAFA
ILICALI (Erzurum) – Tamam, çıkalım beraber.
BAŞKAN
– 3’üncü madde üzerinde soru-cevap işlemi yok.
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Tasarının
tümü açık oylamaya tabidir. 
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Sayın
milletvekilleri, bundan sonraki uluslararası anlaşmaların oylamalarının
tamamının da ayrı ayrı elektronik oylama cihazıyla yapılmasını oylarınıza
sunuyorum: Kabul edenler… Kabul etmeyenler… Kabul edilmiştir. 
Şimdi,
bu anlaşmanın oylaması için üç dakika süre veriyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN
– 367 sıra sayılı Kanun Tasarısı’nın açık oylama sonucu:




“Kullanılan oy sayısı


:


222





Kabul


:


221





Çekimser


:


1(x)







Kâtip Üye
Fehmi Küpçü
Bolu


Kâtip Üye
Ömer Serdar
Elâzığ”




Tasarı
kabul edilmiş ve kanunlaşmıştır.
12’nci
sırada yer alan, Türkiye Cumhuriyeti Hükümeti ile Tunus Cumhuriyeti Hükümeti
Arasında Ormancılık ve Su Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
12.- Türkiye Cumhuriyeti Hükümeti ile Tunus
Cumhuriyeti Hükümeti Arasında Ormancılık ve Su Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/631) ve Dışişleri
Komisyonu Raporu (S. Sayısı: 368) (xx)
BAŞKAN
– Komisyon ve Hükûmet yerinde.
Komisyon
Raporu 368 sıra sayısıyla bastırılıp dağıtılmıştır.
Tasarının
tümü üzerinde konuşmacı? Yok.
Soru-cevap
işlemi yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE TUNUS CUMHURİYETİ
HÜKÜMETİ ARASINDA ORMANCILIK VE SU ALANINDA İŞBİRLİĞİ ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI

MADDE
1- (1) 6 Haziran 2013 tarihinde Tunus’ta imzalanan “Türkiye Cumhuriyeti
Hükümeti ile Tunus Cumhuriyeti Hükümeti Arasında Ormancılık ve Su Alanında
İşbirliği Anlaşması”nın onaylanması uygun bulunmuştur.
BAŞKAN
–Maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi okutuyorum: 
MADDE
2- (1) Bu Kanun yayımı tarihinde yürürlüğe girer.
BAŞKAN
– Kabul edenler… Kabul etmeyenler… Kabul edilmiştir. 
3’üncü
maddeyi okutuyorum: 
MADDE
3- (1) Bu Kanun hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Kabul edilmiştir. 
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– 368 sıra sayılı Kanun Tasarısının açık oylama sonucu: 
“Kullanılan oy sayısı : 216
Kabul : 214
Ret : 1
Çekimser : 1 (X)




Kâtip Üye
Fehmi Küpçü
Bolu


Kâtip Üye
Ömer Serdar
Elâzığ”



Tasarı kabul edilmiş ve kanunlaşmıştır. 
13’üncü
sırada yer alan, Türkiye Cumhuriyeti Hükümeti ile Yunanistan Cumhuriyeti
Hükümeti Arasında Ormancılık Alanında Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
13.- Türkiye Cumhuriyeti Hükümeti ile
Yunanistan Cumhuriyeti Hükümeti Arasında Ormancılık Alanında Mutabakat Zaptının
Onaylanmasının Uygun Bulunduğuna Dair Kanun Tasarısı (1/633) ve Dışişleri
Komisyonu Raporu (S. Sayısı: 369) (X)
BAŞKAN
– Komisyon ve Hükûmet yerinde. 
Komisyon
Raporu 369 sıra sayısıyla bastırılıp dağıtılmıştır.
Tasarının
tümü üzerinde konuşmacı? Yok.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE YUNANİSTAN CUMHURİYETİ HÜKÜMETİ ARASINDA ORMANCILIK ALANINDA
MUTABAKAT ZAPTININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 14 Mayıs 2010 tarihinde Atina’da
imzalanan “Türkiye Cumhuriyeti Hükümeti ile Yunanistan Cumhuriyeti Hükümeti
Arasında Ormancılık Alanında Mutabakat Zaptı”nın onaylanması uygun bulunmuştur.
BAŞKAN
– Kabul edenler... Kabul etmeyenler... Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer. 
BAŞKAN
– Kabul edenler... Kabul etmeyenler... Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar
Kurulu yürütür.
BAŞKAN
– Kabul edenler... Kabul etmeyenler... Kabul edilmiştir. 
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN – 369
sıra sayılı Kanun Tasarısı’nın açık oylama sonucu: 




“Kullanılan oy sayısı


:


218





Kabul


:


217





Çekimser


:


1(x)







Kâtip Üye
Fehmi Küpçü
Bolu


Kâtip Üye
Ömer Serdar
Elâzığ”



Tasarı kabul
edilmiş ve kanunlaşmıştır.
14’üncü
sırada yer alan, Türkiye Cumhuriyeti Çevre ve Orman Bakanlığı ile Irak
Cumhuriyeti Tarım Bakanlığı Arasında Orman ve Ormancılık Araştırmaları
Alanlarında Mutabakat Zaptının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
14.- Türkiye Cumhuriyeti Çevre ve Orman
Bakanlığı ile Irak Cumhuriyeti Tarım Bakanlığı Arasında Orman ve Ormancılık
Araştırmaları Alanlarında Mutabakat Zaptının Onaylanmasının Uygun Bulunduğuna
Dair Kanun Tasarısı (1/635) ve Dışişleri Komisyonu Raporu (S. Sayısı: 370) (X)
BAŞKAN
– Komisyon ve Hükûmet yerinde. 
Komisyon
Raporu 370 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 

TÜRKİYE
CUMHURİYETİ ÇEVRE VE ORMAN BAKANLIĞI İLE IRAK CUMHURİYETİ TARIM BAKANLIĞI
ARASINDA ORMAN VE ORMANCILIK ARAŞTIRMALARI ALANLARINDA MUTABAKAT ZAPTININ
ONAYLANMASININ UYGUN BULUNDUĞUNA DAİR KANUN TASARISI

MADDE 1- (1) Türkiye Cumhuriyeti Hükümeti
adına 15 Ekim 2009 tarihinde Bağdat’ta imzalanan “Türkiye Cumhuriyeti Çevre ve
Orman Bakanlığı ile Irak Cumhuriyeti Tarım Bakanlığı Arasında Orman ve
Ormancılık Araştırmaları Alanlarında Mutabakat Zaptı”nın onaylanması uygun
bulunmuştur. 
BAŞKAN – Kabul edenler... Kabul etmeyenler... Kabul
edilmiştir. 
2’nci maddeyi okutuyorum:
MADDE 2- (1) Bu Kanun yayımı
tarihinde yürürlüğe girer.
BAŞKAN – Kabul edenler... Kabul etmeyenler... Kabul
edilmiştir. 
3’üncü maddeyi okutuyorum:
MADDE 3- (1) Bu Kanun hükümlerini
Bakanlar Kurulu yürütür.
BAŞKAN – Kabul edenler... Kabul etmeyenler... Kabul
edilmiştir. 
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylamaya yapıldı) 
BAŞKAN – 370
sıra sayılı Kanun Tasarısı’nın açık oylama sonucu:

“Kullanılan oy sayısı : 216
Kabul : 210
Ret : 6
(x)




Kâtip Üye
Fehmi Küpçü
Bolu



Kâtip Üye
Ömer Serdar
Elâzığ”



Tasarı kabul
edilmiş ve kanunlaşmıştır. 
15’inci sırada
yer alan, Çiftçilik
Amaçlarıyla Beslenen Hayvanların Korunmasına Dair Avrupa Sözleşmesinin
Onaylanmasının Uygun Bulunduğu Hakkında Kanun Tasarısı ve Dışişleri Komisyonu
Raporu’nun görüşmelerine başlayacağız.
15.- Çiftçilik Amaçlarıyla Beslenen
Hayvanların Korunmasına Dair Avrupa Sözleşmesinin Onaylanmasının Uygun
Bulunduğu Hakkında Kanun Tasarısı (1/647) ve Dışişleri Komisyonu Raporu (S.
Sayısı: 371) (XX)
BAŞKAN –
Komisyon ve Hükûmet yerinde. 
Komisyon Raporu
371 sıra sayısıyla bastırılıp dağıtılmıştır.
Tasarının tümü
üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum: 

ÇİFTÇİLİK AMAÇLARIYLA
BESLENEN HAYVANLARIN KORUNMASINA DAİR AVRUPA SÖZLEŞMESİNİN ONAYLANMASININ UYGUN
BULUNDUĞU HAKKINDA KANUN TASARISI
MADDE 1- (1) Türkiye Cumhuriyeti adına 6 Haziran 2007
tarihinde imzalanan “Çiftçilik Amaçlarıyla Beslenen Hayvanların Korunmasına
Dair Avrupa Sözleşmesi”nin beyan ile onaylanması uygun bulunmuştur. 
BAŞKAN – Kabul
edenler… Kabul etmeyenler… Kabul edilmiştir.
2’nci maddeyi
okutuyorum:
MADDE 2- (1) Bu Kanun yayımı tarihinde yürürlüğe girer.

BAŞKAN – Kabul
edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN – Kabul
edenler… Kabul etmeyenler… Kabul edilmiştir.
Tasarının tümü
açık oylama tabidir. 
Oylama için bir
dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN – 371 sıra sayılı Kanun Tasarısı’nın açık oylama
sonucu:
“Kullanılan oy sayısı  : 218
Kabul  : 214
Ret  : 3
Çekimser  : 1 (x)
Kâtip Üye Kâtip
Üye
Fehmi Küpçü Ömer
Serdar
Bolu Elâzığ”
Tasarı
kabul edilmiş ve kanunlaşmıştır.
16’ncı
sırada yer alan, Türkiye Cumhuriyeti Hükümeti ile Romanya Hükümeti Arasında
Ormancılık Alanında İşbirliği Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
16.- Türkiye Cumhuriyeti Hükümeti ile
Romanya Hükümeti Arasında Ormancılık Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/703) ve Dışişleri
Komisyonu Raporu (S. Sayısı: 373) (xx)
BAŞKAN – Komisyon ve Hükûmet yerinde.
Komisyon
Raporu 373 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

TÜRKİYE CUMHURİYETİ HÜKÜMETİ İLE ROMANYA HÜKÜMETİ
ARASINDA ORMANCILIK ALANINDA İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 1 Nisan 2015 tarihinde Bükreş’te
imzalanan “Türkiye Cumhuriyeti Hükümeti ile Romanya Hükümeti Arasında
Ormancılık Alanında İşbirliği Anlaşması”nın onaylanması uygun bulunmuştur.
BAŞKAN
– Kabul edenler… Kabul etmeyenler… Kabul edilmiştir.
2’nci
maddeyi okutuyorum:

MADDE 2-(1) Bu Kanun
yayımı tarihinde yürürlüğe girer.
BAŞKAN
– Kabul edenler… Kabul etmeyenler… Kabul edilmiştir.
3’üncü
maddeyi okutuyorum:

MADDE 3-(1) Bu Kanun
hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Kabul edilmiştir.
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 373
sıra sayılı Kanun Tasarısı’nın açık oylama sonucu:




“Kullanılan oy sayısı


:


216









Kabul


:


213









Ret


:


3


(x)








Kâtip Üye
Fehmi Küpçü
Bolu




Kâtip Üye
Ömer Serdar
Elâzığ”













Tasarı kabul
edilmiş ve kanunlaşmıştır. 
17’nci sırada
yer alan, Havaaraçlarında İşlenen Suçlar ve Diğer Bazı Eylemlere İlişkin Tokyo
Sözleşmesini Tadil Eden Protokolün Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
17.- Havaaraçlarında İşlenen Suçlar ve
Diğer Bazı Eylemlere İlişkin Tokyo Sözleşmesini Tadil Eden Protokolün
Onaylanmasının Uygun Bulunduğuna Dair Kanun Tasarısı (1/469) ve Dışişleri
Komisyonu Raporu (S. Sayısı: 374) (xx) 
BAŞKAN
– Komisyon ve Hükûmet yerinde.
Komisyon
Raporu 374 sıra sayısıyla bastırılıp dağıtılmıştır. 
Tasarının tümü
üzerinde söz isteyen? Yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum:
HAVAARAÇLARINDA
İŞLENEN SUÇLAR VE DİĞER BAZI EYLEMLERE İLİŞKİN TOKYO SÖZLEŞMESİNİ TADİL EDEN
PROTOKOLÜN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 19/8/2014
tarihinde imzalanan “Havaaraçlarında İşlenen Suçlar ve Diğer Bazı Eylemlere
İlişkin Tokyo Sözleşmesini Tadil Eden Protokol”ün onaylanması uygun bulunmuştur.
BAŞKAN – Kabul
edenler... Kabul etmeyenler... Kabul edilmiştir.
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Kabul edenler... Kabul etmeyenler... Kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler... Kabul etmeyenler... Kabul edilmiştir. 
Tasarının tümü açık oylamaya tabidir. 
Oylama için bir dakika süre veriyorum ve oylama
işlemini başlatıyorum. 
(Elektronik
cihazla oylama yapıldı) 
BAŞKAN – 374 sıra sayılı Kanun Tasarısı’nın açık oylama
sonucu: 
“Kullanılan oy
sayısı : 217
Kabul  :
214
Çekimser :
3 (x)

 Kâtip Üye  Kâtip
Üye
 Fehmi Küpçü Ömer
Serdar
 Bolu Elâzığ”
Tasarı
kabul edilmiş ve kanunlaşmıştır.
18’inci sırada yer alan, Yasa Dışı, Kayıt Dışı ve
Düzenlenmemiş Balıkçılığı Önleme, Caydırma ve Ortadan Kaldırmaya Yönelik Liman
Devleti Tedbirlerine Dair Anlaşmanın Onaylanmasının Uygun Bulunduğuna Dair
Kanun Tasarısı ile Çevre Komisyonu ve Dışişleri Komisyonu Raporlarının
görüşmelerine başlayacağız. 


18.- Yasa Dışı, Kayıt Dışı ve Düzenlenmemiş
Balıkçılığı Önleme, Caydırma ve Ortadan Kaldırmaya Yönelik Liman Devleti
Tedbirlerine Dair Anlaşmanın Onaylanmasının Uygun Bulunduğuna Dair Kanun
Tasarısı (1/471) ile Çevre Komisyonu ve Dışişleri Komisyonu Raporları (S.
Sayısı: 375) (x)
BAŞKAN
– Komisyon ve Hükûmet yerinde.
Komisyon
Raporu 375 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:

YASA
DIŞI, KAYIT DIŞI VE DÜZENLENMEMİŞ BALIKÇILIĞI ÖNLEME, CAYDIRMA VE ORTADAN
KALDIRMAYA YÖNELİK LİMAN DEVLETİ TEDBİRLERİNE DAİR ANLAŞMANIN ONAYLANMASININ
UYGUN BULUNDUĞUNA DAİR KANUN TASARISI

MADDE 1- (1)
22 Kasım 2009 tarihinde Roma’da kabul edilen “Yasa Dışı, Kayıt Dışı ve
Düzenlenmemiş Balıkçılığı Önleme, Caydırma ve Ortadan Kaldırmaya Yönelik Liman
Devleti Tedbirlerine Dair Anlaşma”nın onaylanması uygun bulunmuştur.
BAŞKAN
– Kabul edenler… Kabul etmeyenler… Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
- Kabul edenler… Kabul etmeyenler… Kabul edilmiştir. 
3’üncü
maddeyi okutuyorum:
MADDE 3-(1) Bu Kanun hükümlerini
Bakanlar Kurulu yürütür.
BAŞKAN
- Kabul edenler… Kabul etmeyenler… Kabul edilmiştir. 
Tasarının
tümü açık oylamaya tabidir. 
Oylama
için bir dakika süre veriyorum ve oylama işlemini başlatıyorum.
(Elektronik cihazla oylama yapıldı)
BAŞKAN - 375 sıra sayılı Kanun Tasarısı’nın açık oylama
sonucu:
“Kullanılan oy sayısı  :217
Kabul  :215
Ret  :
1
Çekimser  :
1(x)

 Kâtip Üye Kâtip
Üye
 Fehmi Küpçü Ömer
Serdar
 Bolu Elâzığ”
Tasarı kabul
edilmiş ve kanunlaşmıştır. 
19’uncu sırada
yer alan, 2001, Gemilerdeki Zararlı Organik Tutunma Önleyici Sistemlerin
Kontrolüne İlişkin Uluslararası Sözleşmeye Katılmamızın Uygun Bulunduğuna Dair
Kanun Tasarısı ile Çevre Komisyonu ve Dışişleri Komisyonu Raporlarının
görüşmelerine başlayacağız. 
19.- 2001, Gemilerdeki Zararlı Organik
Tutunma Önleyici Sistemlerin Kontrolüne İlişkin Uluslararası Sözleşmeye
Katılmamızın Uygun Bulunduğuna Dair Kanun Tasarısı (1/562) ile Çevre Komisyonu
ve Dışişleri Komisyonu Raporları (S. Sayısı 376) (X)
BAŞKAN - Komisyon ve Hükûmet yerinde.
Komisyon
Raporu 376 sıra sayısıyla bastırılıp dağıtılmıştır.
Tasarının
tümü üzerinde söz isteyen? Yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:

2001,
GEMİLERDEKİ ZARARLI ORGANİK TUTUNMA ÖNLEYİCİ SİSTEMLERİN KONTROLÜNE İLİŞKİN
ULUSLARARASI SÖZLEŞMEYE KATILMAMIZIN UYGUN BULUNDUĞUNA DAİR KANUN TASARISI
MADDE 1- (1) 2001, Gemilerdeki Zararlı Organik Tutunma
Önleyici Sistemlerin Kontrolüne İlişkin Uluslararası Sözleşme’ye beyan ile
katılmamız uygun bulunmuştur. 
BAŞKAN
– Kabul edenler... Kabul etmeyenler... Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.

BAŞKAN
– Kabul edenler... Kabul etmeyenler... Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– Kabul edenler... Kabul etmeyenler... Kabul edilmiştir. 
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN – 376
sıra sayılı Kanun Tasarısı’nın açık oylama sonucu:

“Kullanılan oy sayısı : 213
Kabul : 211
Ret : 1
Çekimser  : 1(x)





Kâtip Üye
Fehmi Küpçü
Bolu




Kâtip Üye
Ömer Serdar
Elâzığ”



Tasarı kabul
edilmiş ve kanunlaşmıştır. 
20’nci
sırada yer alan, 379 sıra sayılı Kanun Tasarısı ve Dışişleri Komisyonu
Raporu’nun görüşmelerine başlayacağız.
20.- Türkiye Cumhuriyeti Hükümeti ve Gabon
Cumhuriyeti Hükümeti Arasında İkili Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı (1/685) ve Dışişleri Komisyonu Raporu (S.
Sayısı: 379)
BAŞKAN
– Komisyon? Yok.
Ertelenmiştir.
21’inci sırada yer alan, 382 sıra sayılı Kanun Tasarısı
ve Dışişleri Komisyonu Raporu’nun görüşmelerine başlayacağız.
21.- Türkiye Cumhuriyeti Hükümeti ile
Bosna-Hersek Bakanlar Kurulu Arasında Yolcu ve Eşyanın Karayoluyla Uluslararası
Taşınmasına İlişkin Anlaşma ve Notaların Onaylanmasının Uygun Bulunduğuna Dair
Kanun Tasarısı (1/705) ve Dışişleri Komisyonu Raporu (S. Sayısı: 382)
BAŞKAN – Komisyon? Yok.
Ertelenmiştir.
Bundan
sonra da komisyonların bulunmayacağı anlaşıldığından, alınan karar gereğince,
kanun tasarı ve teklifleriyle komisyonlardan gelen diğer işleri sırasıyla
görüşmek için, 31 Ekim 2017 Salı günü saat 15.00’te toplanmak üzere birleşimi
kapatıyorum.
Kapanma Saati: 20.43




(x) 367 S. Sayılı Basmayazı tutanağa
eklidir. 


(x) 


(x) 


(x) Bu bölümlerde Hatip tarafından,
Türkçe olmayan bir dille kelimeler kullanıldı.


(x) Açık oylama kesin sonuçlarını
gösteren tablo tutanağa eklidir.


(xx) 368 S. Sayılı Basmayazı tutanağa
eklidir.


(X) Açık oylama kesin sonuçlarını
gösteren tablo tutanağa eklidir. 


(X) 369 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(X) 370 S.
Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(XX) 371 S. Sayılı Basmayazı tutanağa
eklidir.


(x) Açık oylama kesin sonuçlarını gösteren
tablo tutanağa eklidir.



(xx) 373 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir. 


(xx) 374 S. Sayılı Basmayazı tutanağa
eklidir.



(x) Açık oylama kesin sonuçlarını
gösteren tablo tutanağa eklidir.



(x) 375 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.



(X) 376 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




