


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 30          YASAMA YILI : 2



T. B. M. M.

TUTANAK DERGİSİ

114 üncü Birleşim

2 . 7 . 1997Çarşamba



İ Ç İ N D E K İ L E R



 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1.- Gaziantep Milletvekili Mustafa Taşar'ın
(6/561, 562, 563, 564, 565 ve 566 esas numaralı sözlü
sorularını geri aldığına ilişkin
önergesi (4/207)

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - Kütahya Milletvekili Mustafa Kalemli, Anavatan
Partisi GenelBaşkanı Rize Milletvekili Mesut Yılmaz,Doğru
Yol Partisi Genel Başkanı İstanbul Milletvekili
Tansu Çiller; Demokratik Sol Parti Genel Başkanı
İstanbul Milletvekili Bülent Ecevit, Cumhuriyet Halk
Partisi Genel Başkanı Antalya Milletvekili Deniz
Baykal ile 292 Milletvekilinin; Türkiye Cumhuriyeti Anayasasının
83 üncü Maddesinin Değiştirilmesine Dair Kanun
Teklifi ve Anayasa Komisyonu Raporu (2/676) (S. Sayısı
: 232)

2.- Denizli Milletvekili HasanKorkmazcan ile
Siyasî Parti Gruplarını Temsilen 10 Milletvekilinin,
Yüksek Öğretim Kanununun 59 uncu Maddesinin Değiştirilmesi
Hakkında Kanun Teklifi ile Benzer Mahiyetteki Kanun Tasarısı
ve Antalya Milletvekili DenizBaykal ve 30 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İstanbul Milletvekili
Bülent Ecevit ve 7 Arkadaşının; BenzerMahiyetteki
Kanun Teklifleri ve Millî Eğitim,Kültür, Gençlik
ve Spor ve Anayasa komisyonları raporları (2/567,
1/566, 2/404, 2/455, 2/461) (S.Sayısı : 299)

VI. -SORULAR VE CEVAPLAR

A)YAZILI SORULAR VE CEVAPLARI

1. - Sıvas Milletvekili Nevzat Yanmaz'ın,
DSİ'den alacağı bulunan bir müteahhit hakkında
basında çıkan iddialara ilişkin sorusu
ve Enerji ve Tabiî KaynaklarBakanı M.Recai Kutan'ın
yazılı cevabı (7/2852)

2.- İzmirMilletvekili Atilla Mutman'ın,
9 Eylül Üniversitesine ait bir sosyal tesisin satışına
ilişkin sorusu ve Maliye Bakanı Abdüllatif Şener'in
yazılı cevabı (7/3049)

I. -GEÇEN TUTANAK ÖZETİ

TBMM Genel Kurulu saat 15.00'te açıldı.

Başbakan A. Mesut Yılmaz tarafından
teşkil olunan BakanlarKuruluna seçilenlerin atandıklarına
ilişkin Cumhurbaşkanlığı tezkeresi
Genel Kurulun bilgisine sunuldu.

Hollanda'ya gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar,Millî
Savunma Bakanı TurhanTayan'ın;

Almanya'ya gidecek olan DevletBakanı Bahattin
Şeker'e, dönüşüne kadar, DevletBakanı
Nevzat Ercan'ın;

İstifa eden ve istifası kabul edilen
Bahattin Yücel'den boşalan Turizm Bakanlığına,
yeni bir atama yapılıncaya kadar, Devlet Bakanı
Bahattin Şeker'in;

Vekillik etmelerinin uygun görüldüğüne
ilişkin Cumhurbaşkanlığı,

TBMM İçtüzüğünün
78 inci maddesine göre, Genel Kurul ve komisyonlarda bulunan
ve öncelikli olarak görüşülmesi istenilen
tasarı ve tekliflerden bazılarının
görüşmelerine devam olunması, bazılarının
da listeden çıkarılmasına ilişkin
Başbakanlık,

Tezkereleriyle,

Trabzon Milletvekili Kemalettin Göktaş'ın,
Türkiye BüyükMilletMeclisi Başkanlık
Divanı Kâtip Üyeliğinden istifa ettiğine
ilişkin önergesi;

Genel Kurulun bilgisine sunuldu.

ABD Temsilciler Meclisi Başkanının
resmî davetine Türkiye Büyük MilletMeclisi
Başkanının;

Hindistan Millet Meclisi Başkanının
resmî davetine Türkiye Büyük MilletMeclisinden
bir Parlamento heyetinin;

İcabet etmelerinin uygun görüldüğüne
ilişkinBaşkanlık tezkereleri kabul edildi.

BakanlarKurulu Programının okunması,
görüşülmesi ve güven oylamasının
gündemin “Özel Gündemde Yer Alacak İşler”
kısmında yer almasına; programın okunmasından
iki tam gün sonra görüşmelerinin ve görüşülmesinden
bir tam gün sonra da güven oylamasının
yapılmasına;

BakanlarKurulu Programı üzerindeki görüşmelerde
gruplar ve Hükümet adına yapılacak konuşmaların
45'er dakika (bu süre iki konuşmacı tarafından
kullanılabilir) kişisel konuşmaların
15'er dakika olmasına, görüşmelerin bitimine
kadar çalışma süresinin uzatılmasına,
programın okunduğu, görüşüldüğü
ve güven oylamasının yapıldığı
günlerde (sunuşlar ve işaret oyu ile yapılacak
seçimler hariç) başka konuların görüşülmemesine,
programın okunacağı, görüşüleceği
ve güven oylamasının yapılacağı
günlerde Genel Kurulun saat 15.00'te toplanmasına
ve;

12.6.1997 tarihli Gelen Kâğıtlarda
yayımlanan ve Genel Kurulun 12.6.1997 tarihli 106 ncı
Birleşiminde okunmuş bulunan, Maliye Bakanı
Abdüllatif Şener hakkındaki (9/14) esas numaralı
Meclis soruşturması önergesinin, gündemin
“Özel Gündemde Yer Alacak İşler”
kısmında yer almasına ve Anayasanın
100 üncü maddesi gereğince soruşturma açılıp
açılmaması hususundaki görüşmelerin,
Genel Kurulun 8.7.1997 Salı günkü birleşiminde
yapılmasına;

İlişkin Danışma Kurulu
önergeleri kabul edildi.

Kırşehir Milletvekili Cafer Güneş'in,
Yüksek Öğretim Kurumları Teşkilâtı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunda
Değişiklik Yapılmasına İlişkin
(2/698);

Gümüşhane Milletvekili Lütfi
Doğan'ın, Gümüşhane İlinde Gümüşhane
Üniversitesi Kurulması Hakkında (2/92);

Kanun tekliflerinin doğrudan gündeme alınmasına
dair önergelerinin, yapılan görüşmelerden
sonra kabul edildiği açıklandı.

Türkiye BüyükMillet Meclisi Başkanlık
Divanında boş bulunan ve RP Grubuna düşen
İdare Amirliğine, Grubunca aday gösterilen Trabzon
Milletvekili Kemalettin Göktaş;

Millî Eğitim, Kültür, Gençlik
ve Spor Komisyonuyla İnsan Haklarını İnceleme
Komisyonunda boş bulunan ve RP Grubuna düşen
üyeliklere de, Grubunca gösterilen adaylar;

Seçildiler.

Birleştirilerek öngörüşmelerine
devam edilen :

İstanbulMilletvekili Halit Dumankaya ve 13
arkadaşının, özelleştirme uygulamalarıyla
ilgili usulsüzlük ve yolsuzluk iddialarını
araştırarak alınması gereken tedbirleri
tespit etmek (10/19),

ZonguldakMilletvekili Necmettin Aydın ve 19
arkadaşının, Türkiye'de cevherden demir
çelik üretiminin azalmasının nedenlerini
ve Erdemir'in özelleştirilmesinin sakıncalarını
araştırmak (10/29),

Konya Milletvekili Veysel Candan ve 12 arkadaşının,
PETLAS'ın zarar etmesinin nedenleri ve özelleştirilmesi
konusunu araştırmak (10/40),

Kocaeli Milletvekili Necati Çelik ve 23 arkadaşının,
EBK ve SEK'nun özelleştirilmeleri sonucunda meydana
gelen devlet kayıplarını belirlemek (10/88),

Kütahya Milletvekili Emin Karaa ve 22 arkadaşının,
Kütahya Manyezit İşletmeleri A.Ş. (KÜMAŞ)'ın
özelleştirilmesi sırasında yapıldığı
iddia edilen usulsüzlük ve yolsuzluk iddialarını
araştırarak meydana gelen devlet kayıplarını
belirlemek (10/98),

İzmir Milletvekili Işın Çelebi
ve 25 arkadaşının, özelleştirme
uygulamaları ve bu konudaki sorunları araştırarak
alınması gereken tedbirleri belirlemek (10/127),

Zonguldak Milletvekili Tahsin Boray Baycık
ve 22 arkadaşının, demir ve çelik üretimiyle
ilgili sorunları ve ERDEMİR'deki kamu hisselerinin
blok satışı konusundaki iddiaları araştırmak
(10/150),

HatayMilletvekili Fuat Çay ve 25 arkadaşının,
özelleştirme uygulamalarının yarattığı
sorunların tespiti ile alınması gereken tedbirleri
belirlemek (10/166),

Amacıyla, birer Meclis araştırması
açılmasına ilişkin önergelerinin
ve kurulacak komisyonun:

9 üyeden oluşmasının,

Çalışma süresinin başkan,
başkanvekili, sözcü ve kâtip üyenin
seçimi tarihinden başlamak üzere üç
ay olmasının,

Gerektiğinde Ankara dışında
da çalışmasının,

Kabul edildiği açıklandı.

Sözlü sorular ile kanun tasarı ve
tekliflerini görüşmek ve 2 Temmuz 1997 Çarşamba
günü saat 15.00'te toplanmak üzere, saat 17.40'da
birleşime son verildi.

HasanKorkmazcan

Başkanvekili

 Ünal Yaşar Fatih Atay

 Gaziantep Aydın

 Kâtip Üye Kâtip Üye



                                     
     II. - GELEN KÂĞITLAR                          
   No : 160

2 . 7 . 1997  ÇARŞAMBA

Tasarılar

1. - Yüksek Öğretim Kurumları
Teşkilâtı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna İki
Ek Madde Eklenmesi Hakkında Kanun Tasarısı
(1/614) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 30.6.1997)

2. - Türk Vatandaşları Hakkında
Yabancı Ülke Mahkemelerinden ve Yabancılar
Hakkında Türk Mahkemelerinden Verilen Ceza Mahkûmiyetlerinin
İnfazına Dair Kanunda Değişiklik Yapılmasına
İlişkin Kanun Tasarısı (1/615) (Adalet
Komisyonuna) (Başkanlığa geliş tarihi :
30.6.1997)

3. - Dernekler Kanununun Bazı Maddelerinin
Değiştirilmesi ve Bazı Maddelerinin Yürürlükten
Kaldırılmasına Dair Kanun Tasarısı
(1/616) (Adalet ve İçişleri ve Anayasa komisyonlarına)
(Başkanlığa geliş tarihi : 30.6.1997)

Teklifler

1. - Bolu Milletvekili Mustafa Karslıoğlu'nun;
Bir İlçe ve Düzce İlinin Kurulması
Hakkında Kanun Teklifi (2/879) (İçişleri
ve Plan ve Bütçe komisyonlarına) (Başkanlığa
geliş tarihi : 26.6.1997)

2. - Manisa Milletvekili M. Cihan Yazar ile Balıkesir
Milletvekili Mustafa Güven Karahan'ın; Salihli Adı
ile Bir il Kurulmasına Dair Kanun Teklifi (2/880) (İçişleri
ve Plan ve Bütçe komisyonlarına) (Başkanlığa
geliş tarihi : 26.6.1997)

3. - Sinop Milletvekili Metin Bostancıoğlu
ile Balıkesir Milletvekili Mustafa Güven Karahan'ın;
2762 Sayılı Vakıflar Kanununun Bir Maddesinin
Değiştirilmesine Dair Kanun Teklifi (2/881) (İçişleri
ve Plan ve Bütçe komisyonlarına) (Başkanlığa
geliş tarihi : 26.6.1997)

Tezkereler

1. - Ankara Milletvekili Hasan Hüseyin Ceylan'ın;
Yasama Dokunulmazlığının Kaldırılması
Hakkında Başbakanlık Tezkeresi (3/909) (Plan
ve Bütçe Komisyonuna) (Başkanlığa
geliş tarihi : 26.6.1997)

2. - Gaziantep Milletvekili Kahraman Emmioğlu'nun;
Yasama Dokunulmazlığının Kaldırılması
Hakkında Başbakanlık Tezkeresi (3/910) (Plan
ve Bütçe Komisyonuna) (Başkanlığa
geliş tarihi : 26.6.1997)

3. - Giresun Milletvekili Ergun Özdemir'in;
Yasama Dokunulmazlığının Kaldırılması
Hakkında Başbakanlık Tezkeresi (3/911) (Anayasa
ve Adalet Komisyonları Üyelerinden Kurulu Karma Komisyona)
(Başkanlığa geliş tarihi : 1.7.1997)

Süresi İçinde Cevaplandırılmayan
Yazılı Soru Önergeleri

1. - Tekirdağ Milletvekili Fevzi Aytekin'in;
bazı holdinglere ödenen teşvikler konusundaki
beyanlarına ilişkin Dışişleri
Bakanı ve Başbakan Yardımcısından
yazılı soru önergesi (7/2786)

2. - İzmir Milletvekili Sabri Ergül'ün,
iki itirafçıya ilişkin Adalet Bakanından
yazılı soru önergesi (7/2792)

3. - İzmir Milletvekili Sabri Ergül'ün,
kamu kurum ve kuruluşlarında görev yapan müsteşar
ve genel müdür sayılarına ilişkin
Başbakandan yazılı soru önergesi (7/2793)

4. - Tekirdağ Milletvekili Bayram Fırat
Dayanıklı'nın, Nevşehir'e bağlı
bazı köylerde kansere yol açarak birçok
kişinin ölümüne neden olan bir maddeye karşı
önlem alınıp alınmayacağına
ilişkin Başbakandan yazılı soru önergesi
(7/2795)

5. - Giresun Milletvekili Rasim Zaimoğlu'nun,
Uluslararası islamcı bir örgütün
üyesi olduğu iddialarına ilişkin Başbakandan
yazılı soru önergesi (7/2799)

6. - Manisa Milletvekili Tevfik Diker'in, Mahallî
İdarelere 1997 Mayıs ayında ödenek çıkarılıp
çıkarılmadığına ilişkin
Başbakandan yazılı soru önergesi (7/2801)

7. - Balıkesir Milletvekili Hüsnü
Sıvalıoğlu'nun, DSİ'den alacaklı
olduğu iddia edilen firmalara ilişkin Başbakandan
yazılı soru önergesi (7/2802)

8. - Manisa Milletvekili Hasan Gülay'ın,
Bakanlar Kurulu toplantılarına ilişkin Başbakandan
yazılı soru önergesi (7/2803)

9. - İzmir Milletvekili Sabri Ergül'ün,
personel atamalarına ilişkin Başbakandan yazılı
soru önergesi (7/2808)

10. - Malatya Milletvekili Ayhan Fırat'ın,
SSKeski genel müdürü hakkındaki mahkeme
kararının uygulanmamasının nedenine
ilişkin Başbakandan yazılı soru önergesi
(7/2811)

11. - Tekirdağ Milletvekili Bayram Fırat
Dayanıklı'nın, Tekirdağ -Merkez -Dedecik
ve İnecik köylerinin gölet sulama baraj projesine
ilişkin Tarım ve Köyişleri Bakanından
yazılı soru önergesi (7/2813)

12. - Tekirdağ Milletvekili Bayram Fırat
Dayanıklı'nın, Tekirdağ -Muratlı
-Arzulu köyü hayvan su içme göleti projesine
ilişkin Tarım ve Köyişleri Bakanından
yazılı soru önergesi (7/2814)

13. - Manisa Milletvekili Tevfik Diker'in, Diyanet
İşleri Başkanlığı kadrosundan
diğer kurum ve kuruluşlara geçen personele ilişkin
Başbakandan yazılı soru önergesi (7/2815)

14. - Giresun Milletvekili Rasim Zaimoğlu'nun,
Giresun İli Çaldağ Beldesi Sağlık
Ocağına ilişkin Sağlık Bakanından
yazılı soru önergesi (7/2819)

15. - Yozgat Milletvekili Kâzım Arslan'ın,
sağlık teşkilâtındaki personel kadrolarına
ilişkin Sağlık Bakanından yazılı
soru önergesi (7/2820)

16. - Yozgat Milletvekili Kâzım Arslan'ın,
1997 bütçesinde sağlıkla ilgili tanıtım
ve reklam giderleri için bir ödeneğin ayrılıp
ayrılmadığına ilişkin Sağlık
Bakanından yazılı soru önergesi (7/2821)

17. - Yozgat Milletvekili Kâzım Arslan'ın,
Meslek Yüksek Okulu mezunu sağlıkçıların
göreve atanmama nedenlerine ilişkin Sağlık
Bakanından yazılı soru önergesi (7/2822)

18. - Gaziantep Milletvekili Kahraman Emmioğlu'nun,
Özelleştirme İdaresi tarafından verilen
ilan ve reklamlara ilişkin Devlet Bakanından (Ufuk
Söylemez) yazılı soru önergesi (7/2824)

19. - Tekirdağ Milletvekili Bayram Fırat
Dayanıklı'nın, bazı T.V. kanallarının
kablolu yayından çıkarılmasına
ilişkin Ulaştırma Bakanından yazılı
soru önergesi (7/2827)

20. - İstanbul Milletvekili Ali Talip Özdemir'in,
gecekondu satışı uygulamasına ilişkin
Başbakandan yazılı soru önergesi (7/2829)

21. - İstanbul Milletvekili Bülent Akarcalı'nın,
Ankara Büyükşehir Belediyesince bir vakfa ait
kuruluşlara verildiği iddia edilen ihalelere ilişkin
İçişleri Bakanından yazılı
soru önergesi (7/2831)

22. - İçel Milletvekili Durmuş
Fikri Sağlar'ın, Bakanlıkça ihale verilen
firma ve kişilere ilişkin Sağlık Bakanından
yazılı soru önergesi (7/2839)

23. - Tekirdağ Milletvekili Bayram Fırat
Dayanıklı'nın, Çorlu Belediyesinin
izin verdiği sanayi tesislerine ilişkin Başbakandan
yazılı soru önergesi (7/2840)

24. - Bursa Milletvekili Yüksel Aksu'nun, Bursa
- Karacabey Ovasında meydana gelen sel felaketinden zarar
gören çiftçilere yapılacak yardımlara
ilişkin Başbakandan yazılı soru önergesi
(7/2841)



BİRİNCİ OTURUM

Açılma Saati : 15.00

Tarih : 2 Temmuz 1997 
Çarşamba

BAŞKAN : Başkanvekili Hasan
KORKMAZCAN

KÂTİP ÜYELER : Ünal
YAŞAR (Gaziantep), Fatih ATAY (Aydın)




BAŞKAN - Türkiye Büyük Millet
Meclisinin 114 üncü Birleşimini açıyorum.



III. - YOKLAMA


BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız bulunmamaktadır.

Birleşime, saat 16.00'ya kadar ara veriyorum.



Kapanma Saati: 15.30

İKİNCİ OTURUM

Açılma Saati : 16.00

BAŞKAN : Başkanvekili Hasan
KORKMAZCAN

KÂTİP ÜYELER : Fatih
ATAY (Aydın), Ünal YAŞAR (Gaziantep) 



BAŞKAN - Türkiye Büyük Millet
Meclisinin 114 üncü Birleşiminin İkinci
Oturumunu açıyorum.

III.- Y O K L A M A 

BAŞKAN - Sayın milletvekilleri, Birinci
Oturumda toplantı yetersayısı bulunamadığı
için birleşime ara verilmişti.

Şimdi, çalışmalarımıza
yoklamayla başlıyoruz. 

(Yoklama yapıldı)

BAŞKAN - Toplantı yetersayısı
vardır; görüşmelere başlıyoruz.

Sayın milletvekilleri, gündeme geçiyoruz.

Başkanlığın Genel Kurula
sunuşları vardır.

Sözlü soru önergelerinin geri alınmasına
dair bir önerge vardır; okutuyorum:


IV. -BAŞKANLIĞIN GENEL
KURULA SUNUŞLARI

A)TEZKERELER VE ÖNERGELER

1. - Gaziantep Milletvekili Mustafa Taşar'ın
(6/561, 562, 563, 564, 565 ve 566) esas numaralı sözlü
sorularını geri aldığına ilişkin
önergesi (4/207) 

Türkiye Büyük Millet Meclisi
Başkanlığına

Gündemin 103, 104, 105, 106, 107, 108 inci sırasında
bulunan sorularımın, dönemin Başbakanı
Sayın Necmettin Erbakan tarafından cevaplandırılmasını
talep etmiştim; ancak, Hükümetin değişmesi
üzerine, (6/561), (6/562), (6/563), (6/564), (6/565), (6/566)
esas numaralı sözlü soru önergelerimi geri
çekiyorum.

Gereği hususunda bilgilerinizi arz ederim.

                                       Mustafa Taşar

  

Gaziantep

                                        Tarım
ve Köyişleri Bakanı

BAŞKAN - Sözlü soru önergeleri
geri verilmiştir.

Sayın milletvekilleri, gündemin “Sözlü
Sorular” kısmına geçeceğiz; ancak,
bu konuda dün gruplarla vardığımız
mutabakat çerçevesinde, Hükümetin güvenoylaması
tamamlanıncaya kadar, sözlü soruları işleme
koymuyoruz.

Şimdi, gündemin “Kanun Tasarı
ve Teklifleriyle Komisyonlardan Gelen Diğer İşler”
kısmına geçiyoruz.

1 inci, 2 nci, 3 üncü ve 4 üncü
sıralarda yer alan işlerle ilgili olarak, Hükümetin,
İçtüzüğün 78 inci maddesine göre
talebi bulunmadığından, bu işleri görüşemiyoruz.

V. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - Kütahya Milletvekili Mustafa Kalemli,
Anavatan Partisi GenelBaşkanı Rize Milletvekili Mesut
Yılmaz,Doğru Yol Partisi Genel Başkanı
İstanbul Milletvekili Tansu Çiller; Demokratik Sol
Parti Genel Başkanı İstanbul Milletvekili
Bülent Ecevit, Cumhuriyet Halk Partisi Genel Başkanı
Antalya Milletvekili Deniz Baykal ile 292 Milletvekilinin; Türkiye
Cumhuriyeti Anayasasının 83 üncü Maddesinin
Değiştirilmesine Dair Kanun Teklifi ve Anayasa Komisyonu
Raporu (2/676) (S. Sayısı : 232)

BAŞKAN - Türkiye Cumhuriyeti Anayasasının
83 üncü maddesinin değiştirilmesine dair kanun
teklifinin müzakeresine başlayacağız.

Komisyon?.. Yok.

Ertelenmiştir.

2.- Denizli Milletvekili HasanKorkmazcan
ile Siyasî Parti Gruplarını Temsilen 10 Milletvekilinin,
Yükseköğretim Kanununun 59 uncu Maddesinin Değiştirilmesi
Hakkında Kanun Teklifi ile Benzer Mahiyetteki Kanun Tasarısı
ve Antalya Milletvekili DenizBaykal ve 30 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İstanbul Milletvekili
Bülent Ecevit ve 7 Arkadaşının; BenzerMahiyetteki
Kanun Teklifleri ve Millî Eğitim,Kültür, Gençlik
ve Spor ve Anayasa komisyonları raporları (2/567,
1/566, 2/404, 2/455, 2/461) (S.Sayısı : 299) (1)

BAŞKAN - Denizli Milletvekili Hasan Korkmazcan
ile Siyasî Parti Gruplarını Temsilen 10 Milletvekilinin,
Yükseköğretim Kanununun 59 uncu Maddesinin Değiştirilmesi
Hakkında Kanun Teklifi ile Benzer Mahiyetteki Kanun Tasarısı
ve Antalya Milletvekili Deniz Baykal ve 30 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İstanbul Milletvekili
Bülent Ecevit ve 7 Arkadaşının Benzer
Mahiyetteki Kanun Teklifieri ve Millî Eğitim, Kültür,
Gençlik ve Spor ve Anayasa Komisyonları raporlarının
müzakeresine başlıyoruz.

Komisyon ve Hükümet hazır.

Komisyon raporunun okunup okunmaması hususunu
oylarınıza sunacağım: Raporun okunmasını
kabul edenler... Kabul etmeyenler... Kabul edilmemiştir.

Teklifin tümü üzerinde söz isteyen?..

SAFFET ARIKAN BEDÜK (Ankara) - Doğru Yol
Partisi Grubu adına, ben konuşacağım Sayın
Başkan.

ZEKİ ÇAKAN (Bartın) -Anavatan
Partisi Grubu adına, Sayın Yusuf Ekinci konuşacaklar
Sayın Başkan.

BAŞKAN - Doğru Yol Partisi Grubu adına,
Sayın Saffet Arıkan Bedük; buyurun efendim.

Sayın Bedük, konuşma süreniz
20 dakikadır.

DYP GRUBU ADINA SAFFET ARIKAN BEDÜK (Ankara)
- Sayın Başkan, sayın milletvekilleri; şu
anda müzakeresini yaptığımız 2547
sayılı Yükseköğretim Kanununun 59
uncu maddesinin değiştirilmesini öngören tasarı
hakkında, Doğru Yol Partisi Grubunun görüşlerini
arz etmek üzere söz almış bulunuyorum,
Yüce Heyeti saygıyla selamlıyorum.

Sayın Başkan, sayın milletvekilleri;
hepimizin hatırlayacağı üzere, 1982 Anayasasının
1995 yılı temmuz ayında, 4121 sayılı
Kanunla değiştirilmesi, katılımcı,
çoğulcu demokrasinin önünü biraz daha
açmış; dernekler, sendikalar, kamu kurumu
niteliğindeki meslek kuruluşları gibi sivil toplum
kuruluşlarının birbirleriyle olan ilişkilerini
ve siyasî hayata katkıda bulunma imkânını
genişletmiştir. Anayasada yapılan değişiklikler
çerçevesinde, çok sayıda kanunda Anayasayla
uyum sağlama zorunluluğu da ortaya çıkmıştır.
Bu kanunlardan biri de, bugün görüşmekte
olduğumuz 2547 sayılı Yükseköğretim
Kanunudur. 

Anayasanın “Siyasî Haklar ve Ödevler”
bölümünde yer alan parti kurma, partilere girme
ve partilerden çıkmayı düzenleyen 68
inci maddesinde yapılan değişiklikle, yükseköğretim
elemanlarının siyasî partilere üye olmalarına
ve yükseköğretim öğrencilerinin siyasî
partilere üye olabilmelerine ilişkin esasların
ancak kanunla düzenlenebileceği hükme bağlanmıştır.
Anayasamıza göre, Kanun, yükseköğretim
elemanlarının, siyasî partilerin merkez organları
dışında kalan parti görevini almalarına
cevaz veremez ve parti üyesi yükseköğretim
elemanlarının yükseköğretim kurumlarında
uyacakları esasları belirler. Bilindiği gibi,
2547 sayılı Yükseköğretim Kanununun
değiştirilmesi teklif edilen 59 uncu maddesinde, yükseköğretim
kurumlarındaki öğretim elemanlarıyla her
düzeydeki öğrencilerin, siyasî partilere,
bunların her türlü yan kuruluşlarına
üye olmaları ve bir parti adına faaliyet göstermeleri
yasaklanmaktadır. Anayasada yapılan değişikliğin
üzerinden iki seneye yakın bir zaman geçmesine
rağmen, bu değişikliklerin ilgili kanunlara yansıtılması,
kısaca, hayata geçirilmesi henüz sağlanamamıştır.
“Uyum yasaları” diye nitelediğimiz bu yasaların
çıkarılmasıyla, Parlamentomuz, demokrasi
adına, bir önemli ve tarihî görevi daha
yerine getirmiş olacaktır. 

Sayın Başkan, sayın milletvekilleri;
burada öncelikle, bu yasaların hazırlanış
şekli üzerinde durmak istiyorum. Hazırlık
aşamasında, bu konuyla sınırlı
görev yapmak üzere, Meclis Başkanlığının
girişimiyle, her partinin eşit temsil edildiği
partilerarası özel bir komisyon teşekkül
ettirilmiştir. Bu komisyon, tüm partilerden gelen -uyum
yasalarıyla ilgili- teklifleri, oldukça verimli
ve seviyeli bir çalışma ortamında incelemiş,
tartışmış, olgunlaştırarak
Anayasa Komisyonuna havale etmiştir. Bu tekliflerin hazırlanmasında
geniş ölçüde mutabakat arayışının
esas olduğunu görmekteyiz, ki, bu durum, Meclisimiz adına,
sevindirici bir gelişmedir. 

Sayın Başkan, sayın milletvekilleri;
Yükseköğretim Kanunuyla yapılması
öngörülen değişiklikte, bilim ve siyaset
arasında başlangıçtan beri var olan
yakın ilişkiye yeni bir boyut kazandırılmaktadır.
Hepinizin takdir edeceği gibi, eski çağlardan beri
var olan ve günümüzde çok daha büyük
önem kazanan bilimin, uzmanlığın siyaset
yaşamındaki yeri ve önemi gün geçtikçe
artmaktadır. Bilim adamlarının üniversiter
yaşamlarında kazanmış oldukları
birikim, siyasal yaşama bugüne kadar önemli boyutta
yansımışsa da, bu teklifle, bilim adamının,
bilfiil siyasî parti çalışmalarının
içerisinde, hatta üyelik, kongre delegeliği gibi,
partiiçi demokratik sürecin birer parçası
ve unsuru olmaları imkânı da sağlanmaktadır.
Siyasetin en önemli okulu sayılabilecek siyasî
partilerde, üniversitelerde görev yapan akademisyenlerin
bu fırsattan da yararlanmaları imkânını
bu teklif sağlamaktadır. Böylece, Türkiye'de,
genelde şikâyet edilmekte olan, siyasette politika
bilen bilim adamı kadrosu eksikliği zaman içerisinde
giderilmiş olacaktır. 

1980'den önce yaşanan olumsuz olaylar
nedeniyle, 1982 Anayasası, yükseköğretim
kurumlarını siyasî hayatın dışında
bırakmıştı. Hepimizin bildiği gibi,
yeni Anayasa, bir tepki anayasası olarak, toplumun geniş
ölçüde depolitizasyonunu amaçlayarak düzenlenmiş
ve geniş kesimleri siyasetin dışında
bırakmıştır; ancak, ülkemizde
demokratikleşme ve sivil toplum olma yolundaki olumlu gelişmeler
1995 değişikliğini doğurmuş ve toplumun
değişik kesimlerinin belli ölçülerde
de olsa siyasî hayatın içerisine girmesine
imkân sağlamıştır. 

Esasen, anayasa değişiklikleri, siyasal
katılımı genişletmeyi, siyasî
alandaki belli yasakları kaldırarak bu alanı
siyasal düşünceler ve faaliyetler açısından
zenginleştirmeyi ve siyasete toplumun farklı kesimlerinden
katkı sağlanmasını da hedeflemiştir.


Görüşmekte olduğumuz bu teklif,
tamamen sınırlarını Anayasanın
çizdiği ve Anayasada yapılan değişikliklerin
Yükseköğretim Kanununa aktarılmasıyla
ilgili olup, yükseköğretim elemanlarının
ve öğrencilerinin siyasî partilere üye olmalarını
düzenlemektedir.

Sayın Başkan, sayın milletvekilleri;
hepimizin kabul edeceği gibi, yükseköğretim
elemanları siyasî partilere üye olmasalar dahi,
tabiî ki, siyasî hayata  katkıda bulunabilirler.
Bugün pek çok kanunun çıkarılmasında
değerli hocalarımızın yardımları
ve emekleri vardır ve olmaktadır. Bu değişiklikle
bir adım daha atılmakta, parti organları
içerisinde de görev yapmalarına imkân
sağlanmaktadır. Ancak, hiçbir zaman bilim adamının
objektifliğine gölge düşürülmemelidir.


Yükseköğretim elemanlarının
aslî görevi, bilim adamlığıdır,
bilimin objektif ölçüleri içerisinde faaliyet
göstermektir. Ülke sorunları yükseköğretim
kurumlarında bilimsel çalışmalarla
ele alınabilir, yaşamakta olduğumuz problemlere
bilimsel çözümler üretilebilir. Böylelikle,
siyasî hayatımıza katkı sağlanıp
siyasal katılım genişletilirken, öğretim
özgürlüğü ve düşünce özgürlüğünün
de gerekleri yerine getirilmektedir. 

Bu teklif, Türkiye gibi nüfusunun büyük
çoğunluğu gençlerden oluşan ülkemizde,
yükseköğretim kurumlarında öğrenimlerini
sürdürmekte olan gençlerin siyasî partilere
üye olabilme olanağını da getirmektedir.
Elli yılı aşkın çokpartili demokratik
yaşamımızda eksikliğini duyduğumuz
en önemli unsur, siyasî partilerin müesseseleşmeme
sıkıntısıdır. Partilerin, kendi
kadrolarını, kendi siyasal fikir ve felsefelerine
uygun olarak, genç yaşlarda bünyelerine alıp,
partiiçi siyasî faaliyetler ve partiiçi demokrasi
süreçlerinde yetiştirmeleri ve her şeyi
bu genç ve dinamik zihinlerle paylaşarak geleceğe
yönelik sağlam kadrolar geliştirebilmeleri ve böylece
siyasal yaşamımızı geleceğe yönelik
sağlam müesseseler olarak intikal ettirebilmeleri gerçekten
çok önemlidir. 

Görüşmekte olduğumuz teklif sayesinde,
üniversite hayatı içerisinde, bir yandan eğitimlerini
sürdürürken, bir yandan da yaş dönemleri
icabı ülke meseleleriyle yakından ilgilenmekte
olan genç beyinlerin, siyasal yaşama legalite içerisinde
kazandırılması, demokrasimizin geleceği
açısından önemli bir hamle olacaktır.


Yükseköğretim elemanlarının,
siyasî partilerin merkez organlarıyla, bunlara bağlı
araştırma ve danışma birimlerinde görev
almaları isabetli bir düzenlemedir. Böylelikle,
yükseköğretim elemanları ve öğrencilerine
tanınan siyasî partilere üye olma, siyasal yaşama
katkıda bulunma imkânıyla, düşünce
özgürlüğünün bir gereği daha
yerine getirilmektedir. 

Öte yandan, üniversitelerimizin, siyasî
faaliyetlerin ve çatışmaların merkezi
haline getirilmesi, elbette ki, istenilen bir durum değildir.
Her şeyden önce, bilimin ve bilim adamının
tarafsızlığının sağlanması
esastır. Önceliğin, bilime saygı duyarak
görev yapmada olduğu unutulmamalıdır. Bunun
yanı sıra, bilimin siyasete yapacağı
olumlu katkılar da gözardı edilmemelidir. Önümüzdeki
bu teklifle, bu alanda çatışan hususların
dengelenmesi ve hem yükseköğretim elemanlarını
partizan bir tutum içerisine girmekten alıkoyacak
hem de Türk siyasî hayatına katkıda bulunmalarını
sağlayacak bir ortam yaratılmış olacaktır.

Siyasî partilere üye olan öğretim
elemanları ve öğrencilerin yükseköğretim
kurumları içerisinde parti faaliyetinde bulunamayacaklarına
ve parti propagandası yapamayacaklarına dair yasak,
görüldüğü üzere, sadece parti faaliyetiyle
sınırlı olup, tanınan bu hakkın
kötüye kullanılmasını önleyecek
niteliktedir. 

Siyasî partilerde görev alan yükseköğretim
elemanlarının, Yüksek Öğretim Kurulu
ve Yüksek Öğretim Denetleme Kurulu üyesi, rektör,
dekan, enstitü ve yüksekokul müdürü ve
bölüm başkanı olmalarına dair getirilen
yasak da, bu görevlilerin belli ölçülerde
de olsa kamu gücü kullanmalarından kaynaklanmaktadır.
Bu sınırlamayla, kanunda getirilen konumlardaki
görevlerin, kamu gücünü kullanırken
tesis ettikleri işlemlerin, herhangi bir şekilde tartışmaya
yol açmasının önüne geçilmiş
olacaktır ve onun için de bu istenmektedir.

Sayın Başkan, sayın milletvekilleri;
sözlerimi bitirirken, yükseköğretim elemanları
ve öğrencilerinin, tanınan bu imkânı
seviyeli bir şekilde kullanacaklarına, parti ve ülke
seviyesinde siyasî hayata olumlu katkı sağlayacaklarına
dair inancımı özellikle ve bilhassa ifade etmek
istiyorum.

2547 sayılı Yükseköğretim
Kanununa getirdiğimiz bu değişikliği, katılımcı
demokrasi ve düşünce özgürlüğü
adına önemli; ancak, gecikmiş bir adım
olarak telakki ediyoruz. 

Bu duygular içerisinde, Doğru Yol Partisi
Grubu ve şahsım adına hepinizi saygıyla
selamlıyorum.

Teşekkür ederim. (DYP sıralarından
alkışlar)

BAŞKAN - Doğru Yol Partisi Grubu adına
konuşan Grup Başkanvekili Sayın Saffet Arıkan
Bedük'e teşekkür ediyorum.

Gruplar adına ikinci söz, Anavatan Partisi
Grubu adına Burdur Milletvekili Sayın Yusuf Ekinci'nin.

Buyurun Sayın Ekinci.(ANAP ve DSP sıralarından
alkışlar)

Konuşma süreniz 20 dakikadır.

ANAP GRUBU ADINA YUSUF EKİNCİ (Burdur)
- Sayın Başkan, değerli milletvekilleri; sözlerime
başlamadan önce, 55 inci Cumhuriyet Hükümetine
başarılar diliyorum, devletimiz ve milletimiz için
hayırlı hizmetlere vesile olmalarını
temenni ediyorum.

Yükseköğretim Kanununun 59 uncu maddesinin
değiştirilmesi hakkında kanun teklifiyle ilgili
olarak, Anavatan Partisi Grubu adına görüşlerimi
ifade etmek üzere huzurlarınızdayım.
Bu vesileyle, Yüce Meclisin değerli üyelerini ve
televizyonları başında bizi izleyen vatandaşlarımızı
saygıyla selamlıyorum.

Anayasanın 68 inci maddesine göre, siyasî
partiler, demokratik siyasî hayatın vazgeçilmez
unsurlarıdır.

Anayasamızın, yükseköğretim
kurumlarını düzenleyen 130 uncu madesine göre,
üniversitelerin, ülkeye ve insanlığa hizmet
etme, eğitim- öğretim, bilimsel araştırma,
yayın ve danışmanlık hizmetleri yapma
görevleri vardır. 

2547 sayılı Yükseköğretim
Kanununun 4 üncü maddesinde, yükseköğretimin
amaçları: 

“b) Türk Devletinin ülkesi ve milletiyle
bölünmez bir bütün olarak, refah ve mutluluğunu
artırmak amacıyla; ekonomik, sosyal ve kültürel
kalkınmasına katkıda bulanacak ve hızlandıracak
programlar uygulayarak, çağdaş uygarlığın
yapıcı, yaratıcı ve seçkin
bir ortağı haline gelmesini sağlamak,

c) Yükseköğretim kurumları olarak
yüksek düzeyde bilimsel çalışma
ve araştırma yapmak, bilgi ve teknoloji üretmek,
bilim verilerini yaymak, ulusal alanda gelişme ve kalkınmaya
destek olmak, yurtiçi ve yurtdışı kurumlarla
işbirliği yapmak suretiyle, bilim dünyasının
seçkin bir üyesi haline gelmek, evrensel ve çağdaş
gelişmeye katkıda bulunmaktır.”

Topluma hizmet için kurulmuş siyasî
partilerin, aynı gaye için bilimin öncülüğünde
çalışma yapan yükseköğretim
kuruluşlarının bu çalışmalarından
ve bilim adamlarından yararlanması, hizmetin gelişmesi
için zaruridir. Esasen, Yükseköğretim Kanununun
38 inci maddesi de, kamu kuruluşlarıyla, kamu yararına
çalışan vakıflar ve derneklerde üniversite
elemanlarının görevlendirilmelerini düzenlemektedir.
Kamu hizmetinin en önemli alanlarından birini oluşturan
siyasî parti faaliyetlerinin, bugüne kadar bu yardımdan
uzak tutulmasının, bu hizmetin gereği gibi yerine
getirilememesinde rolü olduğu inkâr edilemez. 

Türk toplumunun en seçkin gruplarından
olan bilim adamlarının bilgi ve tecrübelerinden,
siyasî partilerimizin ve Parlamentomuzun, bugüne kadar
gereği gibi yararlanamamasında öğretim elemanlarının
siyasî partilere üye olmalarını yasaklayan
kanun hükümlerinin rolü olduğu açıktır.
Örnek aldığımız Avrupa demokrasilerinde
bulunmayan bu yasaklamanın kaldırılması,
bugün, ciddî bir ihtiyaç haline gelmiştir.


Bilimin ışığının
siyasî partilerimize ve Parlamentomuza daha fazla yansımasının,
Türk Milletine hizmet yolunda yeni ufuklar açacağını
düşünüyoruz. Ülkemizin istikbalini emanet
edeceğimiz öğrencilerimizin, tahsillerine devam ederken,
ülke yönetimiyle ilgili olarak da kendilerini yetiştirmeleri,
bu konuda fikir üretmeleri, fikirlerini meşru zeminlerde
açıklayabilmeleri ve uygulama alanına sokabilmeleri,
onların siyasî partilere üye olabilmesiyle kolaylaşacaktır.


Kendilerini meşru zeminlerde anlatabilme, ülke
meseleleriyle ilgili fikir üretebilme ve bunları hayata
geçirme fırsatı verilecek olan gençlerimizin,
bu sorumluluğun ağırlığıyla daha
olgun hareket edebilecekleri, kaba kuvvete ve gayri kanunî
yollara müracaat etmeden, enerjilerini, olumlu bir yönde
kullanabilecekleri kanaatindeyiz. Siyasî partilere üye
olan gençlerimizin bu kuruluşlara dinamizm kazandıracağına,
ülke meselelerine çözüm aramada itici güç
olacağına, siyasî partilerimizde yapılamadığından
şikâyet edilen yenilenmelere imkân sağlayacağına
inanıyoruz.

Bu, gerçekçi bir düzenlemedir.
12 Eylül öncesi üniversitelerimizin içinde
bulunduğu ortam, öğretim elemanları ve öğrencilerin
üniversite içerisinde çeşitli kamplara
ayrılmalarının ne gibi tehlikeli sonuçlar
alabileceğini bize çok açık bir şekilde
göstermiştir. Bu bakımdan, siyasî parti
faaliyetlerinin üniversite içerisine taşınmasını
engelleyen bu hüküm isabetlidir. Esasen, bilimin hür
ortamda gelişeceği, ideolojik esarete düşen
ülkelerin bilim bakımından da gerilediği
bilinen bir gerçektir. Bu nedenle, üniversitelerin,
hür bilim kaleleri olarak muhafaza edilmeleri, siyasî
kamplaşmaların odağı olmaktan uzak tutulmaları
ülke menfaatinedir.

Dünyada yükseköğretimin finansmanı,
kamu gelirleri, öğrenim ücretleri ve diğer gelirler
olmak üzere üç farklı kaynaktan karşılanmaktadır.
Bu kaynakların toplam finansman içerisindeki oranları
ülkelere göre değişmektedir; ancak, bu değişikliğin
gelişmişlik düzeyiyle doğrudan ilişkisi
bulunmamaktadır. Mesela, Kenya ve Hollanda'da öğrenim
ücretlerinin yükseköğrenimin toplam finansmanı
içerisindeki payı yüzde 12'dir. Bu oranın
en yüksek olduğu ülke, yüzde 26 ile Şili'dir;
Şili'yi yüzde 25 ile Endenozya, yüzde 23 ile Kore,
yüzde 20 ile İspanya ve İsrail, yüzde
15 ile Amerika Birleşik Devletleri ve Filipinler takip etmektedir.
Türkiye'de bu oran, 1992 verilerine göre, yüzde
1,3'tür. Kısaca, yükseköğretimin fakir
ülkelerde ücretsiz, zengin ülkelerde ücretli
olacağına ilişkin bir kural bulunmamaktadır.

Çeşitli ülkelerde yapılan
araştırmalar, kamu kaynaklarından yükseköğretime
ayrılan paydan, en fazla yüksek gelir grubunun faydalandığını
da ortaya çıkarmıştır. Yükseköğretimin
ücretsiz olması ve devlet tekelinde yürütülmesi
görüşü, artık, önemini kaybetmiştir.
Ferdî getirileri de dikkate alarak, öğrencileri
ve mezunları istihdam eden işverenlerin, yükseköğretimin
finansmanına katılması kaçınılmaz
hale gelmiştir. Ayrıca, özellikle kâr
amaçsız kuruluşlarca kurulacak yükseköğretim
kurumlarının yaygınlaştırılması
ve desteklenmesi gerekmektedir.

Türkiye'de öğrenim ücretleri sembolik
mahiyettedir. Gönüllü kuruluşların
katkılarının önlenmesi halinde ise,
yükseköğretimin hemen hemen tüm giderleri devlet
tarafından karşılanacaktır. Böyle
bir yapı, eğitimde kaliteyi getirmez, yarışmayı
ve rekabeti teşvik etmez, üniversiteleri geliştirmez.
Kâr amaçsız kuruluşlar, mutlaka, yükseköğretimin
finansmanına katkısı sağlamalıdır.
Bu sebeple, vakıf üniversitelerini de destekliyoruz,
yaygınlaştırılmalarını
arzu ediyoruz. Bütün dünyada olduğu gibi, bu
üniversitelere, toplam finansmanları içerisinde,
yüzde 15-20'lik bir devlet desteğinin sağlanması
gerektiğini düşünüyoruz. Türkiye'de,
halen yüzde 80'lerde olan yükseköğretimin finansmanındaki
devlet katkısının yüzde 60'lara düşürülmesi
ve bu hedefe ulaşılması halinde, devlet harcamalarının
miktarında bir artış yapılmadan, üniversitelerde
200 bin öğrencilik ilave kapasite meydana gelecektir.


Öğretim gelirlerinin kısa sürede
yüzde 3'lerin üzerine çıkarılamayacağı
dikkate alındığında, bu hedefin gerçekleştirilebilmesi
için iki yol kalıyor; bir, üniversitelerin
hizmet sunarak sağladığı gelirlerin artırılması;
iki, kâr amaçsız kuruluşların
yükseköğretim yatırımlarının
desteklenmesi. 

Üniversitelerin hizmet sunarak sağladığı
gelirlerin artması, aynı zamanda, üniversite-iş
hayatı ilişkilerini de güçlendirecek,
üniversiteleri toplumla bütünleştirecektir.
Vakıflar veya diğer kuruluşlarca kurulacak özel
üniversitelerin genel bir politika çerçevesinde
ele alınması gerekiyor. Bu politikanın oluşturulmasında
da çıkış noktası, yükseköğretimde,
devletin, bireyin, işverenlerin ve gönüllü
kuruluşların rollerinin yeniden tanımlanmasıdır.
Aslında, Türkiye'de, böyle bir rol tanımının
olduğu söylenemez. Bunun için, konu, yeni vakıf
üniversitelerinin kuruluşu gündeme geldiğinde
tartışılıyor ve orada kalıyor.
Çoğu zaman, aynı şeyleri tartışıyoruz.
Eğer böyle bir politika oluşturulursa, hem yükseköğretime
hizmet vermek isteyenlere güven gelecek hem de fazla zaman
kaybedilmeyecektir. 

Türk üniversitelerinin en önemli açmazlarından
biri, kapalı devre çalışmalarıdır;
yani, üniversiteler, âdeta, ilim için ilim üretmektedirler.
Halbuki, üniversiteler, toplumun sorunlarına alternatif
çözümler üretebilmeli veya sorunlara ışık
tutabilmelidirler. Bu kopukluk, tıp ve birkısım
teknik alanlar dışında, özellikle sosyal
alanlarda çok daha büyük yoğunluk kazanmıştır.
Üniversiteyi, yaşanan hayata çekmek ve toplumun
karşı karşıya bulunduğu sorunlara
çözüm üreterek yaptığı
araştırmalarda bu kaygıyı taşıyan
yapıya kavuşturmak zarureti vardır. 

Üniversiteler, yöneticilerini kendileri
seçebilmelidirler. Üniversitelerdeki yarışma
ve rekabet, üstün kaliteyi sağlayacak, üretkenliği
ve verimi artıracaktır. 

Bugün, insanlık, yeni bir değişimle
karşı karşıyadır. “Bilgi
dalgası”, “bilgi çağı”
olarak adlandırılan bu dönemin temel özelliği,
bilginin, temel güç; ama, sermaye olmaya başlamasıdır.
Eğitim, insan kaynağı ile bilgi arasında
bir etkileşim süreci haline gelmiştir. İnsan
etkinliğinin en önemli hedefi, insanın iyi yetiştirilmesi
ve bu hedefin insan merkezli olmasıdır. Bilgi, insan
kaynağının ürünüdür; bilgi
insanı, öğrenen insandır. Dünyadaki
gelişmeleri ve yükselen değerleri görmek durumundayız.
2000'li yıllara, eğitim organizasyonlarıyla,
öğretim kadrolarıyla, hizmetlileriyle, fizikî
imkânlarıyla, yönetici yapısıyla,
kısacası, bütünüyle kaliteli olarak
girmek mecburiyetindeyiz. 2000'e 3 kala bu kaliteyi sağlayabildiğimiz
takdirde, üniversitelerimizin de, öğrencilerimizin
de ve her kademedeki politikacılarımızın
da problemi asgariye inecektir. 

Bu vesileyle, Anavatan Partisi Grubu ve şahsım
adına Yüce Meclisi saygıyla selamlıyorum.


Teşekkür ederim. (ANAP, DSP ve CHP sıralarından
alkışlar)

BAŞKAN - Anavatan Partisi Grubu adına
konuşan Burdur Milletvekili Sayın Yusuf Ekinci'ye
teşekkür ediyorum. 

Şimdi, söz sırası, Cumhuriyet
Halk Partisi Grubunun.

Cumhuriyet Halk Partisi Grubu adına, Sayın
Oya Araslı; buyurun efendim. (CHP ve DSP sıralarından
alkışlar)

CHP GRUBU ADINA OYA ARASLI (İçel) -
Sayın Başkan, değerli milletvekilleri; sizleri,
saygıyla selamlayarak sözlerime başlıyorum.

299 sıra sayılı, Denizli Milletvekili
Hasan Kormazcan ile Siyasî Parti Gruplarını
Temsilen 10 Milletvekilinin, Yükseköğretim Kanununun
59 uncu Maddesinin Değiştirilmesi Hakkında Kanun
Teklifi ile Benzer Mahiyetteki Kanun Tasarısı ve
Antalya Milletvekili Deniz Baykal ve 30 Arkadaşının,
Gümüşhane Milletvekili Oltan Sungurlu ve 3 Arkadaşının
ve İstanbul Milletvekili Bülent Ecevit ve 7 Arkadaşının;
Benzer Mahiyetteki Kanun Teklifleri hakkında, Cumhuriyet
Halk Partisinin görüşlerini açıklamak
üzere söz almış bulunuyorum.

Bilindiği gibi, 1982 tarihli Anayasamız,
1995 yılında değiştirilinceye kadar, yükseköğretim
elemanları ile öğrencilerinin, siyasî partilere
üye olmalarına ve siyasî partilerde görev
almalarına olanak tanımamıştır.
Anayasanın getirmiş olduğu bu yasak, 2547 sayılı
Yükseköğretim Kanununun 59 uncu ve 2820 sayılı
Siyasî Partiler Kanununun 11 inci maddesiyle yasa düzeyine
de taşınmıştır. Anayasanın
getirmiş olduğu bu yasakların, demokrasi anlayışına
yaraşmadığı bir gerçektir. 

Bu gerekçeyle, 1982 Anayasası, yıllar
boyunca eleştirilere hedef olmuştur; çünkü,
çağdaş demokrasiler, katılımcı
yapıdadırlar. Katılımcı ve
çoğulcu demokrasilerde siyasî iktidarın
kaynağı olarak kabul edilen halk, bu iktidarı,
yalnız belli aralıklarla yapılan seçimlerde
oy vermek suretiyle kullanmaz; fakat, iki seçim arasında
da yönetime çeşitli yollarla katılır
ve yönetimi çeşitli yollarla etkileme imkânını
elinde bulundurur. Çağdaş, katılımcı
demokrasilerde siyasî partilerin de özel bir önemi
ve yeri vardır. Siyasî partiler, demokratik rejimin
ayrılmaz ve vazgeçilmez unsurları olarak
kabul edilirler. Siyasî partiler, bir yandan iktidara ve
toplum yönetimine hâkim olmasını istedikleri
siyasî görüşleri ve programları oluştururken,
diğer taraftan da, halkın oyuyla, bu görüş
ve programları yönetime aktarabilmek, yani, iktidara
gelebilmek için çalışırlar.
Bu siyasî görüş ve programları oluştururken,
siyasî partilerin, halkın dağınık
haldeki ve çeşitlilik gösteren siyasî
beklentilerini ve yönetimle ilgili isteklerini olabildiğince
birleştirip ana siyaset alternatiflerine dönüştürme
işlevini de yerine getirdiklerini söylemeliyiz. 

Bir demokratik rejimde halkın yönetime
katılımının tam anlamıyla gerçekleşebilmesi,
kuşkusuz, siyasî özgürlüklerin genişliğiyle
yakından bağlantılı bir husustur. Bireylerin,
siyasî iktidara taşınacak politikaların
belirlendiği siyasî partilere özgürce üye
olmak ve çalışma hakkının bulunmadığı,
toplantı ve gösteri yürüyüşleri
yapamadığı, demokratik kitle örgütlerinin
kurulamadığı ve siyasî istemlerini dile
getiremediği bir toplumda halkın yönetime katılması,
etkin ve olması gereken bir biçimde gerçekleşemez.


1982 Anayasası, çeşitli hükümleriyle
getirdiği yasaklarla bu katılımın gerçekleşmesini
güçleştirmiş, hatta, engellemiştir.
Yükseköğretim elemanlarının ve öğrencilerinin,
siyasî partilerde üye olmalarını ve çalışmalarını
yasaklayan hüküm de, bu yasakları getiren düzenlemelerden
birisidir. Halbuki, bütün dünya ülkelerinde
olduğu gibi Türkiye'de de, özellikle genç
kuşaklara siyasete en yoğun biçimde katılma
olanağının tanınması gerekir.
Çünkü, yarınlar gençlerindir. Bugün
siyasî partilerde oluşturulan politikalar ve iktidarda
alınan kararlar, gençlerin yarınlarını,
yani, geleceklerini şekillendirmektedir. Yarınları
şekillendirilirken, gençlere, bu konuda yalnızca
oy vermekle yetinmelerini söylemek, onlara yapılabilecek
en büyük haksızlıktır. Önüne,
siyasî partilere üyelik yasağı konulması,
kuşkusuz, gençlerin siyasete ilgisini ortadan kaldıramayacak;
fakat, bu ilginin yasal sınırlar içerisinde
sürdürülmesine olanak tanımayacaktır.


Partiler içerisinde siyaset yapmasına
olanak tanınmayan gençlerin, siyasetle ilgilerini,
legal olmayan biçimlerde sürdürme arayışlarından
kendilerini kurtaramadıkları ise tüm dünyanın
tanık olduğu bir gerçektir. Gençleri
bu tür yasadışı girişimlerden kurtarabilmenin
çaresi, onlara yarınları hakkında
söz söyleme yollarının yasalarla ve en
geniş biçimde tanınmasıdır.
Siyasî partilerin kapılarının gençlere
açılması da, bu yollardan birisidir. 

Diğer taraftan, günümüzde siyasî
iktidarların, çözülmesi son derece güç
ve karmaşık sorunlarla yüz yüze olduğu,
bu nedenle de siyasetin, her zaman olduğundan daha fazla bilgi
ve birikime dayanmaya başladığı da, herkesin
fark ettiği bir gerçektir. Böyle bir durumda,
bilim üreten ve bilim öğreten üniversite öğretim
elemanlarına, siyasetin kapılarını,
siyasî partilerin kapılarını birtakım
yasaklarla kapatmak, hem öğretim elemanlarının
demokratik katılım haklarını özünden
tahrip etmek hem de siyaseti, nitelikli insan gücünden
yoksun bırakmak anlamına gelmektedir. 

İşte, üniversite öğretim
elemanlarına ve öğrencilerine getirdiği siyasî
partilere üye olma ve çalışma yasaklarıyla
1982 Anayasası, bu kesimler açısından,
katılımcı demokrasinin sağlıklı
biçimde gerçekleşmesine olanak tanımadığı
gibi, siyasete niteliğin katkısını da
engellemiştir. Bu yasaklarla ilgilili eleştiriler
1995 yılında etkisini göstermiş ve 23.7.1995
tarihinde 4121 sayılı Kanunla Anayasanın
68 inci maddesinde yapılan değişiklikle, yükseköğretim
elemanları ile üniversite öğrencilerine,
siyasî partilere üye olma ve çalışma
imkânı getirilmiştir. Ne var ki, Anayasada
yapılan bu değişiklik yasal düzeye indirilmediği
için, bu kere de, 2547 sayılı Yasa ile 2820
sayılı Yasanın ilgili hükümleri
ve Anayasa arasında bir uyumsuzluk ortaya çıkmış,
bu nedenle de üniversite öğretim elemanları
ile öğrencileri, kendilerine tanınan bu anayasal
haklardan yararlanmakta zorluk çekmişlerdir. Şimdi
tartışmakta olduğumuz teklif ve tasarı,
Anayasa ile 2547 ve 2820 sayılı Kanunların
uyumunu sağlayacak ve yükseköğretim elemanları
ile öğrencilere, siyasî partilerin kapılarını,
yasal düzeyde de yasa düzeyinde de, açacaktır.


Bu açıdan, Cumhuriyet Halk Partisi
olarak, bu yasa teklifini ve tasarısını,
kuşkusuz, çok olumlu bir girişim olarak değerlendiriyoruz;
çünkü, Anayasadaki haklar, okunmak için
değil; fakat, kullanmak içindir ve bu teklif, Anayasanın
68'inci maddesinde tanınan birtakım hakları
kullanılabilir hale getirecektir yasalaştığı
takdirde. 

Ancak, Anayasa Komisyonunda kabul edilen teklifte,
1 inci maddede yer alan “siyasî partilere üye
olan öğretim elemanları ve öğrencilerin,
yükseköğretim kurumları içinde parti
faaliyetinde bulunamayacaklarına ve parti propagandası
yapamayacaklarına” ilişkin ibareyi, Anayasanın
68 inci maddesinde getirilen hakkı daraltıcı
ve etkisizleştirici nitelikte bulduğumuzu da ifade etmek
istiyorum. Bir siyasî partiye üye olanlar, kuşkusuz,
her yerde, bu partiyle ilgili çalışmaları
sürdürmek ve partilerinin benimsedikleri siyasî
görüşlerinin propagandasını yapmak
imkânını da elde bulundurmalıdırlar;
çünkü, bu haklar, parti üyeliğinin ayrılmaz
ve zorunlu uzantılarıdır. Bu nedenle de,
Anayasanın getirdiği bir imkânının
daraltılmaması için, bu konuda vereceğimiz
değişiklik önerisine, değerli milletvekillerimizden
destek beklemekteyiz. Bu yasanın, yükseköğretim
elemanlarımız, yükseköğretim öğrencilerimiz
ve Türk demokrasisi için olumlu sonuçlar vermesini
diliyor, bir an önce yasalaşmasını arzu
ediyoruz. Çünkü, bu teklif ve bu tasarı
gerçekleştiği takdirde, Anayasamız ile
yasalarımız arasında, bazı konularda,
Anayasa değişikliklerinden sonra ortaya çıkmış
olan olumsuzlukların bir grubunun daha giderilme imkânı
bulunacaktır; Türk demokrasisi, yükseköğretim
öğrencilerinden ve yükseköğretim elemanlarından
katkı alabilmek fırsatını eline geçirecektir;
öğrencilerimizin ve öğretim üyelerimizin
siyasî faaliyetlere yoğun bir biçimde katılabilmesi
mümkün olacaktır. 

Bu nedenlerle, bu yasanın, Türk demokrasimiz
için olumlu sonuçlar vereceğine olan inancımızı
bir kere daha dile getirerek, saygılar sunuyorum. (CHP,
DSP ve ANAP sıralarından alkışlar)

BAŞKAN - Cumhuriyet Halk Partisi Grubu adına
konuşan Grup Başkanvekili Sayın Oya Araslı'ya
teşekkür ediyorum. 

Demokratik Sol Parti Grubu adına, Tekirdağ
Milletvekili Sayın Necdet Tekin konuşacaktır.


Buyurun Sayın Tekin. (DSP ve CHP sıralarından
alkışlar)

Konuşma süreniz 20 dakikadır.

NECDET TEKİN (Kırklareli) - Teşekkür
ederim.

Sayın Başkan, beni Tekirdağ'a doğru
gönderdi; kendisine teşekkür ederim. Ben, Kırklareli
Milletvekiliyim... Çok sağ olsun... Tekirdağlıları
da bu vesileyle selamlamak istiyorum. 

YALÇIN GÜRTAN (Samsun) - Fark etmez;
hepsi bizim.

BAŞKAN - Komşu ildir. Tekirdağlıları
da bu vesileyle selamlamış olduk. 

DSP GRUBU ADINA NECDET TEKİN (Kırklareli)
- Sayın Başkan, sayın milletvekilleri; Yükseköğretim
Kanununun 59 uncu maddesinin değiştirilmesi hakkındaki
kanun teklifi üzerinde Demokratik Sol Parti Grubu adına
söz almış bulunuyorum; Yüce Meclisi en
derin saygılarımla selamlarım. 

Sayın milletvekilleri, 1982 Anayasasının,
parti kurma, partilere girme ve partilerden çıkmayı
düzenleyen 68 inci maddesinin 23.7.1995 tarihli ve 4121 sayılı
Kanunla değiştirilmesiyle, yükseköğretim
elemanlarıyla öğrencilerin siyasî partilere
üye olabilmelerine yönelik düzenlemeler sonucunda,
bugün, Meclisimiz, son derece önemli bir uyum yasasını
gündemine almış bulunmaktadır. Bundan
dolayı, bu eksikliğin giderilmesinden dolayı
Yüce Meclisi, en derin saygılarımla selamlıyor
ve kutlamak istiyorum.

Anayasada yapılan bu değişikliklere
uyum sağlaması için, 2547 sayılı
Yükseköğretim Kanununun 59 uncu maddesini değiştirmek,
artık, bir zorunluluk haline gelmiştir. Bu uyum yasası,
çeşitli tarihlerde, Sayın Baykal, Sayın
Sungurlu, Sayın Ecevit ve Sayın Korkmazcan'ın
verdikleri kanun teklifleriyle bugün önümüze
gelmiş bulunmaktadır.

Sayın milletvekilleri, 2547 sayılı
Kanunun 59 uncu maddesi ne idi, bunu, bir kez de hep beraber 
hatırlamakta
yarar görmekteyim. 

2547 sayılı Yükseköğretim
Kanununun 59 uncu maddesi “siyasî partilere girme yasağı”
başlığını taşımaktaydı,
yani bir yasak maddesiydi. Adı geçen 59 uncu madde
“Yükseköğretim kurumlarındaki öğretim
elemanlarıyla her düzeydeki öğrenciler, siyasî
partilere ve bunların her türlü yan kuruluşlarına
üye olamazlar ve bir parti hesabına siyasî faaliyet
gösteremezler” hükmüyle beraber, kamu yararına
olan dernekler dışında herhangi bir derneğe
bile üye olmak, rektörün yazılı iznine
bağlıydı. 

Şimdi sormak isterim: Bu yasa çağdaş
mıydı? Bu yasayla, üniversite öğretim
üyeleri, öğrenciler hiçbir suretle partilere
üye olamıyorlardı, siyasî faaliyet gösteremiyorlardı,
ciddî derneklere bile üyelik hakları yoktu.
Açıkçası, bilim üretenler ve
bilim öğrenenler, bu haklardan tümüyle mahrum
bırakılıyordu. Bu kesim, siyasî erklerini,
ancak sokaklarda gösterebiliyordu. Bu yasa gereğince,
bilim adamları siyasî partilerin üst yönetimlerinde,
ne yazık ki, görev alamıyorlardı. 

Kanunda yapılacak bu değişikle,
kalkınmada insan kalitesi yükselmiş olacaktır.
Siyasî partiler, yasal yollarla, bilim adamlarının
makro politikalar üretmesini bundan sonra çok rahatlıkla
ve yasal çizgide isteyebileceklerdir. Bu kanunla siyasete
katılabilme hakkı elde eden üniversite öğrencileri,
başka bir deyişle, genç beyinler olarak, siyaseti
yerinde yapabilecekler; siyaset yapmak isteyen gençler,
üniversiteleri siyasî bir arenaya çeviremeyecekler,
bu tür çalışmalarını üniversitelerin
içine yansıtamayacaklar; bunları, esas yeri
olan siyasî partilerde yapabileceklerdir. 

Bilim adamları açısından
bakıldığında ise, aslolan, bilim adamlığı
vasfı ve tarafsızlığının
sağlanmasıdır. Bilim adamları,  siyasî
partilerin merkez organları ile bunlara bağlı
araştırma ve danışma birimlerinde görev
alabilecekler, siyasete yeni fikirler getirmeleri, bu kanunla
sağlanmış olacaktır. 

Bu yasayla, yükseköğretim elemanları,
bir yandan öğrencilerin ve kamuoyunun gözünde
çok fazla politize olmuş partizan görünüşten
uzak çalışabilecekleri gibi, Türk siyasal
yaşamına olumlu katkılar getirebilecek bir
konum içerisinde olacaklarıda açıktır.

Kanunda, hem öğretim üyeleri hem de
öğrencilerin, yükseköğretim kurumları
içinde parti faaliyetlerinde bulunamayacakları ve
parti propagandaları yapamayacakları da garanti
altına alınmış olmaktadır. 

Bu yasayla, siyasal katılım genişlemekte,
siyasetin önündeki yasaklar kaldırılmakta,
siyasal düşünce ve görüşler açısından
ülkemiz daha da zenginleşmekte ve güçlenmektedir.


Bilim adamlarının, parti merkez organlarında
görev almaları, parti politikalarına zenginlik
ve geniş bir bilimsellik katacaktır. 

Sayın arkadaşlarım, bir ülke,
bilim adamına, üniversitesine, gençliğine
güvenmeyecek de kime güvenecektir? Bir bilim adamının
üniversite içerisinde kaba bir particilik yapabileceğini
düşünmek, bilim adamı saygınlığına
kesinlikle inanmamaktır. Üniversitelerin, kendi içinde
etik kuralları vardır, gelenekleri vardır.
Bu kanundan hiç kimsenin korkmaması gerekir; zaten,
Meclisimizde de böyle bir durum yoktur; Meclisimiz, demokrasiyi,
partilere katılımı üniversitelerimize
getirmektedir.

Gençliğe gelince; bu kanunla, uygar ülkelerde
olduğu gibi, gençlerin kendi görüşlerini
özgürce söyleyerek ve uygar ilişkilerle bir
arada bulunmalarını sergileyecek ortamlar yaratılmıştır.
Bu yasa, uygarlığa atılmış önemli
bir adımdır. 

Siyasî partilere üye olma yaşının
yirmibirden onsekize inmesi, son derece yerindedir. Biz, yasayla,
seçme hakkını ve yargılanma hakkını
onsekiz yaşa indirmişiz, partilere üye olma yaşını
yirmibirde tutmuşuz; böyle bir ayıp olur mu?
Onsekiz yaşında reşitsiniz, gerekirse asılırsınız;
ama, siyasî partilere üye olamazsınız!
Böyle bir çarpıklık olur mu? Bu yasayla,
Yüce Atatürk'ün gençliğe güvendiği
gibi, bu Yüce Meclis de artık, gençliğine,
üniversitelerine, demokrasi açısından,
siyasî partilere katılma açısından
güvenecektir.

Sayın Başkan, sayın milletvekilleri;
kanımca, tüm sorunların çözümü
bilimden ve siyasetten geçer. Oysa, Türkiye'de bilim
ocaklarının siyasetle ilgilenmeleri yasak idi. Üniversiteler,
özellikle de devlet üniversiteleri, bugün, ülke
yönetimine karışamadıkları gibi,
ne yazık ki, kendi yönetimlerine bile egemen değiller.
Hâlâ, YÖK'ün vesayeti altında bir
üniversite sistemi ülkemizde gündemdedir. Bu yüzden,
yükseköğretim üyeleri ve öğrencileri
ne kendi sorunlarını çözebiliyorlar
ne de ülke sorunlarının çözümüne
etkin katkıda bulunabiliyorlar. 

Siyaset yasağından hem üniversiteler
ve gençler hem de siyaset ve ülke zarar görüyordu;
çünkü, bilim ve bilgi çağını
yaşadığımız 20 nci Yüzyılda,
siyaset ve ülke yönetimi, Atatürk'ün “en
hakiki mürşit” dediği bilimin ve bilginin
ışığından büyük ölçüde
yoksun kalmış idi. Üniversiteler de, toplum
sorunlarına  siyaset penceresinden bakabilmekte ne yazık
ki zorluk çekiyorlardı. Oysa, tüm yurttaşların,
bütün toplum kesimlerinin siyasetle ilgilenmeleri; ama,
bilgili olarak ilgilenmeleri, sağlıklı demokrasinin
başta gelen koşullarından biri değil midir?

Batı demokrasi anlayışını
uygulamaya yansıtabilmemiz için, demokrasi kültürünü,
okullardan ve üniversitelerden başlayarak geliştirmek
gerekmez miydi ve siyasetle ilgiyi de, daha okul çağında
gençlerimize aşılamak gerekmez miydi? Biraz
geç kalmamıza rağmen, bugün, son derece
önemli bir gündür.

Türkiye'de, öğrencilere de, öğretim
üyelerine de, ne yazık ki, siyaset, 12 Eylül
döneminden beri yasak tutuldu. Partilere, üniversite
öğrencilerinin üye olabilmeleri yasak, öğretim
üyelerinin de partilere üye olabilmeleri yasaktı.
İşte, tüm bu yasaklar, bu uyum yasasıyla
ortadan kalkıyor. Bizce, ülke, bilime ve gençliğe
güvenmenin onurunu yaşamaktadır.

Sayın Başkan, sayın milletvekilleri;
gençliğin ve üniversitelerin siyasal katılımı
önündeki engeller bu yasa ile kaldırılınca,
yalnız gençlik ve eğitim sorunlarını
değil, Türkiye'nin tüm sorunlarını
çözmek kolaylaşacaktır; demokrasimiz,
daha çok işlerlik ve geçerlilik kazanacaktır.
Türk politikası, bilimin geniş zenginliğinde,
gençlerin özgür davranışlarında
daha sağlıklı hale gelecektir. 

Bu umutlarla, bu yasayı destekliyoruz ve ben,
Yüce Meclisi saygıyla selamlıyorum. (DSP, ANAP
ve CHP sıralarından alkışlar)

BAŞKAN - Demokratik Sol Parti Grubu adına
konuşan Kırklareli Milletvekili Prof. Dr. Necdet
Tekin'e teşekkür ediyorum.

Gruplar adına son konuşma, Refah Partisi
Grubu adına Samsun Milletvekili Sayın Latif Öztek
tarafından yapılacak; buyurun Sayın Öztek.
(RP sıralarından alkışlar)

Konuşma süreniz 20 dakikadır Sayın
Öztek.

RP GRUBU ADINA LATİF ÖZTEK (Samsun) -
Sayın Başkan, değerli milletvekilleri; Denizli
Milletvekili Hasan Korkmazcan ile Siyasî Parti Gruplarını
Temsilen 10 Milletvekilinin, Yükseköğretim Kanununun
59 uncu Maddesinin Değiştirilmesi Hakkında Kanun
Teklifi ile Benzer Mahiyetteki Kanun Tasarısı ve
Antalya Milletvekili Deniz Baykal ve 30 Arkadaşının,
Gümüşhane Milletvekili M. Oltan Sungurlu ve 3
Arkadaşının ve İstanbul Milletvekili
Bülent Ecevit ve 7 Arkadaşının; Benzer
Mahiyetteki Kanun Teklifleri üzerinde, Refah Partisi Grubunun
görüşlerini açıklamak üzere
söz almış bulunmaktayım; sözlerime
başlamadan önce, Yüce Heyetinizi şahsım
ve Grubum adına saygıyla selamlıyorum.

Değerli milletvekilleri, bilindiği üzere,
1982 Anayasasının 68 inci maddesinde “hâkimler
ve savcılar, yüksek yargı organları
mensupları,  yükseköğretim kurumlarındaki
öğretim elemanları, Yükseköğretim
Kurulu üyeleri, kamu kurum ve kuruluşlarının
memur statüsündeki görevlileri ile yaptıkları
hizmet bakımından işçi niteliği
taşımayan diğer kamu görevlileri, öğrenciler
ve Silahlı Kuvvetler mensupları siyasî partilere
giremezler” denilmektedir. Yani, 1982 Anayasası, birçok
kamu kurum ve kuruluşunda çalışan görevlilerle
beraber yükseköğretim kurumlarında görev
yapan öğretim elemanları ve öğrencilerin,
siyasî partilere girmelerine izin vermemektedir. 

Şurası bir gerçektir ki, 1982
Anayasası, 1970'li yıllarda yaşanan ve toplumumuzu
rahatsız eden anarşik olaylar nedeniyle yükseköğretim
elemanları ile öğrencilerinin siyasî partilere
üye olabilmelerine izin vermemekteydi. Anayasanın
bu maddesi doğrultusunda 2547 sayılı Yükseköğretim
Kanununun 59 uncu maddesinde de “yükseköğretim
kurumlarındaki öğretim elemanları ile her
düzeydeki öğrenciler, siyasî partilere ve
bunların her türlü yan kuruluşlarına
üye olamazlar ve bir parti hesabına siyasî faaliyet
gösteremezler” ifadesine yer verilmektedir.

1982 Anayasası ve aynı yıllarda
çıkarılan 2547 sayılı Yükseköğretim
Yasası, o günün şartlarını
dikkate alarak, tedbir olarak bu kısıtlamayı
getirmiştir. Bu kısıtlama tedbir olarak getirilmiştir
diyorum; çünkü, 1970'li yollarda çok acı
olaylar yaşadık; yüzlerce hatta binlerce insanımız
-ki, bunların büyük çoğunluğu
gençlerimizdi- bu olaylarda öldü, bir o kadarı
da hapislere düştü. Bu olaylarda, yüksekokulların,
üniversitelerin ve yükseköğretim gençliğinin
de payı vardır. Ancak, geçirdiği birçok
acı olaydan ders almasını bilen insanımız,
bu olaylardan da gerekli tecrübeyi edinmiş ve daha
sonraki yıllarda, demokratik haklardan daha fazla yararlanmak
istemiştir. 

Evet, geçtiğimiz on onbeş yıllık
dönemde ülkemizde, demokratikleşme yolunda önemli
adımlar atılmıştır. Bu süreçte,
1982 Anayasasının bazı maddelerini değiştirme
ihtiyacı ortaya çıkmıştır.
Bu değişikliklerden biri de, Anayasanın siyasî
partilerle ilgili hükümlerinden olan 68 inci maddede
yapılmış ve yükseköğretim elemanlarının
ve öğrencilerinin siyasî partilere, kanun çerçevesinde
üye olmalarına izin verilmiştir. 

Anayasada, insanımızın haklı
talebi olan değişiklikleri, büyük bir konsensüsle
gerçekleştiren 19 uncu Dönemde görev yapan
parlamenterleri tebrik ediyorum. 20 nci Dönemde de, yani
bu dönemde de görev yapan arkadaşlarımızın
aynı konsensüsü göstereceklerine ve uzlaşarak
uyum yasalarını çıkaracaklarına
inanıyorum. Ayrıca, Yüce Parlamentomuzun, Anayasamızda,
insanımızın beklentisi olan daha demokratik
hakların sağlanması için gerekli değişiklikleri
yapacağı kanaatindeyim.

Değerli milletvekilleri, yükseköğretim
elemanlarının siyasî partilere üye olmalarına
izin verilmesinin sebebi, şüphesiz, ülkemizin
binbir emekle ve masrafla yetiştirdiği yükseköğretim
elemanlarının bilgi, görgü ve tecrübesinden
siyasî konularda da yararlanmaktır ya da ülkemizin
en üst düzeydeki idarecilerinin ve bürokratlarının
hocası, yetiştiricisi, önderi olan öğretim
elemanlarımızın, siyasetimizde de kendilerinden
bekleneni yapmalarına imkân sağlamaktır.


1995 yılında yapılan anayasa
değişikliğinde, yükseköğretim gençliğine
de siyasî partilere üye olma imkânı verilmiştir.
İstikbalde ülkemizin yönetimini üstlenecek
gençlerimizin, öğrencilik yıllarında,
öğrenim gördükleri sahalarda kendilerini en
iyi şekilde yetiştirmeleri; ülke sorunlarıyla
ve ülkenin siyasî durumuyla ilgilenmelerinden daha
doğal, daha tabiî bir şey olamaz. 

Üniversitede uzun yıllar görev yapmış
bir öğretim üyesi olarak, yükseköğretim
gençliğimizin, geçmişte yaşanan
acı tecrübelerden ders alacağını
ve kendileri demokratik haklardan yararlanırken, başkalarının
da demokratik haklardan yararlanmalarına saygılı
olacaklarına inanıyorum.

Anayasanın verdiği bu hakkın, yükseköğretim
elemanları ve yükseköğretim gençliğimiz
tarafından kullanılması için, 2547
sayılı Yükseköğretim Kanununun ilgili
maddesindeki değişikliğin yapılmasını
Grubumuz yararlı görmekte ve teklifin kanunlaşmasını
desteklemektedir. 

Bu teklifin, tüm grupların desteğiyle
kanunlaşacağına inanıyorum. Bu kanunun
yükseköğretim elemanlarımıza, yükseköğretim
öğrencilerimize ve tüm milletimize hayırlı
olmasını diliyor, hepinizi saygılarımla
selamlıyorum. (Alkışlar)

BAŞKAN - Refah Partisi Grubu adına konuşan
Samsun Milletvekili Profesör Doktor Latif Öztek'e teşekkür
ediyorum. 

Değerli arkadaşlarım, gruplar adına
konuşmalar tamamlanmıştır.

Kişisel söz istemlerinde, birinci sırada,
İstanbul Milletvekili Sayın Emin Kul bulunmaktadır.


Sayın Kul?.. Genel Kurul salonunda yoklar.

İkinci sırada, İçel Milletvekili
Profesör Doktor Halil Cin, buyurun efendim. (Alkışlar)

Konuşma süreniz 10 dakikadır Sayın
Cin.

HALİL CİN (İçel) - Sayın
Başkan, değerli milletvekilleri; Yükseköğretim
Kanununun 59 uncu ve Siyasî Partiler Kanununun 11 inci maddesinde
Değişiklik Yapılmasına Dair Kanun Teklifi
hakkında şahsî görüşlerimi
açıklamak üzere huzurlarınızdayım;
hepinizi saygıyla selamlıyorum.

Ben, bu kanun teklifine, üniversite ve siyaset
ilişkisi olarak bakmak istiyorum. Üniversiteler, eğitim,
öğretim ve araştırma yapan kuruluşlardır;
kaliteli insan yetiştiren, dolayısıyla, ülkelerin
kalkınmasına bilimsel ve kültürel zemin
hazırlayan kuruluşlardır; malzemesi ve hedefi
insandır. Siyaset de, ülke yönetimiyle ilgili
bütün esas, kural ve davranışların
tümü olduğuna göre, o da bir tür insan
mühendisliği karakterini taşır. Bu bakımdan,
üniversite ile bilgi, siyaset ve ülke yönetiminin
doğrudan doğruya, açık ve kesin bir ilişkisi
mevcuttur. 

Bu ilişkinin geliştirilmesinde, 1995
tarihinde Anayasanın 68 inci maddesinde yapılan
değişikliğin gerçekleştirilmesine kadar
bir zaman kaybedilmiş ve üniversitelerin; daha doğrusu,
üniversite öğretim üyelerinin, öğretim
elemanlarının siyasetin dışında
kalması esas kabul edilmiştir. Halbuki, siyaset,
ülkeye hizmetin en önemli aracı olarak kabul
edildiğine göre, 2000 yılına girmeye hazırlanan
dünyamızda, özellikle, Türkiye'nin önemli
sorunlarının çözümü için,
bilimsel esaslara dayalı plan ve projelerle, siyasî
partilerin kendilerini ülke yönetimine hazırlamasının
büyük önem arz ettiği gerçeği gözden
uzak tutulmamalıdır.

Bu manada, siyasî partilere, üniversite
öğretim elemanlarının ve üniversite
gençliğinin üye olarak olumlu katkılarda
bulunması son derece açıktır, doğaldır.
Bu yasa teklifi, uyum kanunu olarak getirilen teklif, bu manada
son derece yerindedir.

Türk tarihi incelendiği zaman görülür
ki, demokratik bütün hareketler tabandan değil tavandan
gelmiştir. Bu manada üniversitelerin, aydınların,
üniversite öğretim elemanlarının,
ülkede, katılımcı, çoğulcu
demokrasinin gelişmesinde önemli rolleri olabilir;
ancak, 1980 öncesinde, üniversitelerin ve üniversite
öğrencilerinin, toplumun içinde bulunduğu
siyasal ve sosyal kargaşa ortamında, bazı
hallerde, olumsuz olarak etkilendiği gerçeği nazara
alınarak, 1961 Anayasasında yer alan, üniversite
öğretim üyelerinin siyasî partilerin merkez
organlarında görev alabilmeleri yolundaki Anayasa
hükmü değişikliğe uğratılmış
ve kaldırılmıştır. Bu, büyük
bir eksiklik olmuştur ve bugün, üzerinde görüştüğümüz
bu kanun teklifiyle, mevcut eksiklik ortadan kaldırılacaktır.

Üniversiteler, toplumların bilgi üreten,
insan yetiştiren kuruluşları olarak her türlü
görüş ve düşüncelere açık,
millî, ahlakî, manevî değerleri üreten,
geliştiren, gelecek nesillere nakleden kuruluşlar
olarak, Türk gençliğinin, Türk insanının
yetişmesinde büyük rol sahibidirler. Tabiîdir
ki, bu şekilde yetişmiş gençlerin, Türk
siyasetinde, ülke yönetiminde görev almaları,
onlara bu imkânın verilmesi de, demokrasimizin önemli
bir gereğiydi; kanun tasarısı, bugün, böyle
bir gereği de yapmış, gerçekleştirmiş
olmaktadır. 

Üniversiteler, kendi fildişi kulelerinde
oturup, teorik, romantik planda görüşler üreten
kuruluşlar olmamalıdır. Üniversiteler,
bilimsel gerçekleri, ülkenin ihtiyaçlarını
nazara alan ve buna göre araştırmalar yapan,
planlar, projeler hazırlayan ve bilgi üreten kuruluşlar
olmalıdır. Türk üniversiteleri, bu manada,
kendilerine düşen görevi yerine getirmenin çabası
içindedirler. 

Türkiye'de, eğer, siyaseti, bütün
toplumun arzu ettiği ahlakî temellere dayalı,
verimli; ülke ve millet çıkarlarını
önplanda tutan ülkeye bir hizmet vasıtası
olarak telakki ediyorsak, mutlaka, üniversitelerin katkılarını,
üniversite öğretim üyelerinin ve üniversite
öğrencilerinin siyasî partilerde görev almalarını
çok önemli bir gelişme ve değişme
olarak ele almak lazım. 

Burada, şu noktaya da parmak basmak gerekir
ki, üniversite öğretim üyeleri, üniversite
içerisinde güncel siyasetle uğraşmamalı
ve siyasetin, bir noktada, bilimsel olarak, toplumsal olarak gelişmesine
katkıda bulunmak amacını taşımalı
ve üniversiter ortam, eğitim öğretim ocakları,
günlük siyasetin merkezi haline getirilmemelidir; çünkü,
bunun, geçmişte zararları olmuştur.
Bunu düşünen kanun koyucu, tasarının,
son fıkrasına “siyasî partilere üye
olan yükseköğretim elemanları ve yükseköğretim
öğrencileri, yükseköğretim kurumları
içinde ve bunlarla ilgili bina, tesis ve her türlü
bağlantılarında siyasî faaliyette bulunamazlar
ve siyasî propaganda yapamazlar” hükmünü
getirmiştir.  Türk eğitim ve yükseköğretim
hayatında ondört yıl rektörlük yapmış
bir insan olarak, bu hükmün yerinde bir hüküm
olduğuna inanıyorum ve bu hükmün, tasarının
metninde muhafaza edilmesinde fayda görüyorum. 

Bu, öğretim üyelerine ve öğrencilere
tanınan hakkın kısıtlanması
değildir. 59 uncu madde değişikliği, gerek katılımcı
demokrasimiz açısından gerek 2547 sayılı
Kanunun genel çerçevesi içerisinde, önemli
bir demokratik ve değişim hamlesidir. Bunu, böyle
mütalaa edersek, konuyu daha doğru bir yaklaşımla
ele almış oluruz.

Üniversiteler, toplumlar arasında, ülkeler
arasında köprü vazifesi görür; ülkelerin
dışa açılan pencereleridir; ülkelerin
siyasî partileri arasında da, farklı ülkelerin
siyasî partileri arasındaki ilişkilerde, dünyada,
demokrasinin, dünya barışının
gelişmesine ve yaşamasına önemli katkıda
bulunan unsurlardır. Bu manada, üniversite öğretim
üyelerinin, üniversite gençlerinin siyasî
partilerde görev alması, siyasî partilerimizin,
siyaseti, artık, klasik pragmatik tedbirlerden öte,
bilimsel esaslara dayalı olarak yapılan...

(Mikrofon otomatik cihaz tarafından kapatıldı)

BAŞKAN - Sayın Cin, konuşmanızı
tamamlayın efendim.

HALİL CİN (Devamla) - Klasik, pragmatik
tedbirlerle, alışkanlıklarla yapılan
bir iş olmaktan, bir faaliyet olmaktan çıkaracak;
doğrudan doğruya toplumun, devletin, milletin, hatta insanlığın
ihtiyaçlarını nazara alacak bilimsel bir
faaliyet olarak ortaya çıkaracaktır. Bunda,
Türkiye'nin olduğu kadar, bütün insanlığın,
dünyanın menfaatı vardır. 

Bu duygu ve düşüncelerle, tasarının,
ülkemize, siyaset hayatımıza, üniversitelerimize,
üniversite öğretim elemanlarımıza
ve Atatürk'ün cumhuriyeti emanet ettiği gözbebeğimiz
gençliğimize hayırlı uğurlu olmasını
temenni eder, hepinizi derin saygılarla selamlarım.
(ANAP, DSP ve CHP sıralarından alkışlar)

BAŞKAN - İçel Milletvekili Profesör
Doktor Halil Cin'e teşekkür ediyorum.

Tasarı üzerinde son söz, Trabzon
Milletvekili Profesör Doktor İsmail İlhan Sungur'a
aittir.

Buyurun Sayın Sungur. (RP sıralarından
alkışlar)

Sayın Sungur, konuşma süreniz 10
dakikadır .

İSMAİL İLHAN SUNGUR (Trabzon)
- Sayın Başkan, sayın milletvekilleri; Yükseköğretim
Kanununun 59 uncu maddesinin değiştirilmesi hakkında
kanun teklifi üzerinde şahsım adına görüşlerimi
açıklamak üzere söz almış
bulunuyorum; sözlerime başlarken, sizleri saygıyla
selamlıyorum. 

Bugün, toplumumuzun önemli bir kesimini
oluşturan yükseköğretim elemanlarının
ve yükseköğrenim öğrencilerinin siyasî
faaliyetlerde bulunmasını yasaklayan antidemokratik
maddelerden birini değiştirecek olan bir yasa tasarısını
görüşüyoruz. Böylece, Türkiye'de,
yaklaşık onyedi yıldan beri, siyasetin önündeki
yasaklardan birinin daha kaldırılması, ülkemiz
için ve insanlarımız için gerçekten
çok memnuniyet vericidir. 

Anayasamızın parti kurma, partilere
girme ve partilerden çıkmayı düzenleyen
68 inci maddesinin, 23 Temmuz 1995 tarihli ve 4121 sayılı
Kanunla değiştirilmesiyle, yükseköğretim
elemanları ile öğrencilerinin siyasî partilere
üye olabilmelerine yönelik düzenlemeler hükme
bağlanmıştı; ancak, Anayasada yapılan
bu değişikliğe uyum sağlanması, bilindiği
gibi, iki yıllık bir gecikmeyle Meclisimizin gündemine
gelmiş ve böylece, 2547 sayılı Yükseköğretim
Kanununun 59 uncu maddesinin değiştirilmesi zorunlu
hale gelmiş bulunmaktadır. 

Getirilen bu değişiklikle, toplumumuzun,
seçkin, fikir üreten önemli bir kesimine; yani,
üniversite öğretim üyelerine, yükseköğretimdeki
öğretim elemanlarına ve yükseköğretim
öğrencilerine siyaset yapma hakkı tanınması,
siyasî faaliyette bulunma hakkı verilmesi, ülkemizin
geleceği için gerçekten çok faydalı
olacaktır. Toplumumuzun bazı kesimlerine, işçilerimize,
köylülerimize siyaset yapma hakkı vereceğiz;
ama, toplumumuzun önemli bir kesimi olan yükseköğretim
öğrencilerine ve bu öğrencileri yetiştirecek
olan yükseköğretim elemanlarına siyaset yapma
hakkı vermeyeceğiz! Tabiî ki, bunu, mantıkî
kabul etmek mümkün değildir. 

Sayın milletvekillerim, bu nedenlerle, bu
yasa değişikliği, üniversite ile siyaset arasındaki
ilişkiye yeni bir boyut getirmekte, onyedi yıl gecikmeyle
de olsa, üniversite öğretim elemanları ile
toplumumuzun geleceği olan üniversite veya yükseköğretim
gençlerine, ülke yönetiminde, ülke kalkınmasında
fikirlerini söyleyebilme imkânı sağlamaktadır.
Bu nedenlerle de, bu yasa tasarısı çok olumlu
bir gelişmedir. 

Ayrıca, yine, bu yasa tasarısının
2 nci maddesiyle, yükseköğretim öğrencilerinin
siyasî partilere üye olabilmeleri ve siyasî faaliyette
bulunabilmeleri konusundaki yaş sınırlaması,
21 yaştan 18 yaşa indirilmektedir ki, bu da çok
memnuniyet vericidir. 

Yükseköğretim elemanları ile
yükseköğretim öğrencilerine siyasî
faaliyetlere  bulunma hakkı verilmesi ve siyasî partilere
üye olabilme imkânı sağlanmasıyla,
ülkemizdeki siyasetin kalitesinin de artacağı
kanaatindeyim. Böylece, halkımız ve demokrasimiz
hem bir yasaktan daha kurtulmakta hem de bilim adamlarımız
ile gençlerimizin görüşlerini özgürce
söyleyebilmeleri mümkün olmaktadır. 

Bu nedenlerle, üniversitede 24 yıl hizmet
yapmış bir öğretim üyesi olarak, ben
de, bu yasanın çıkarılmasında
emeği geçen bütün milletvekili arkadaşlarımı
tebrik ediyor ve bu yasanın, ülkemize, halkımıza,
yükseköğretim elemanlarına ve yükseköğretim
gençlerine hayırlı ve uğurlu olması
temennisiyle, hepinizi saygıyla selamlıyorum. (RP,
DYP ve DSP sıralarından olarak  alkışlar)
 

BAŞKAN - Trabzon Milletvekili Profesör
Doktor İsmail İlhan Sungur'a teşekkür
ediyorum. 

Değerli arkadaşlarım, böylece,
kanun teklifinin tümü üzerindeki görüşmeler
tamamlanmıştır.

Teklifin maddelerine geçilmesi hususunu oylarınıza
sunuyorum: Kabul edenler... Kabul etmeyenler... Kabul edilmiştir.


1 inci maddeyi okutuyorum: 

YÜKSEK ÖĞRETİM KANUNUNUN
59 UNCU MADDESİNİN DEĞİŞTİRİLMESİ

HAKKINDA KANUN TEKLİFİ

MADDE 1. - 4.11.1981 tarihli ve 2547 sayılı
Yüksek Öğretim Kanununun 59 uncu maddesi kenar başlığı
ile birlikte aşağıdaki şekilde değiştirilmiştir
:

Siyasî partilere üyelik ve görev
alma

Madde 59.- Yükseköğretim kurumlarının
öğretim elemanları, siyasî partilere üye
olabilirler; yükseköğretim kurumlarındaki
görevlerini aksatmamak ve bir ay içinde kurumlarına
bildirmek kaydıyla, siyasî partilerin merkez organları
ile onlara bağlı araştırma ve danışma
birimlerinde görev alabilirler. Şu kadar ki, bu durumdaki
öğretim elemanları, Yükseköğretim
Kurulu ve Yüksek Öğretim Denetleme Kurulu üyesi,
rektör, dekan, enstitü ve yüksekokul müdürü
ve bölüm başkanı olamazlar, onların
yardımcılıklarına seçilemezler.

Yükseköğretim kurumlarının
öğrencileri, siyasî partilere üye olabilirler.

Siyasî partilere üye olan öğretim
elemanları ve öğrenciler, yükseköğretim
kurumları içinde parti faaliyetinde bulunamaz ve
parti propagandası yapamazlar.

BAŞKAN - Madde üzerinde gruplar adına
söz talebi?.. Yok. 

Kişisel söz talebi?.. 

ERSÖNMEZ YARBAY (Ankara) - Madde üzerinde
kişisel söz istiyorum Sayın Başkan.

BAŞKAN - Sayın Albay, buyurun. 

ERSÖNMEZ YARBAY (Ankara) - Yarbay efendim. 

(DSP sıralarından “Albay burada”
sesleri)

BAŞKAN - Sayın Yarbay, terfi ettiniz!..

Konuşma süreniz 5 dakikadır. 

ERSÖNMEZ YARBAY (Ankara) - Sayın Başkan,
değerli milletvekilleri; Yükseköğretim Kanununun
59 uncu Maddesinin Değiştirilmesi Hakkında Kanun
Teklifi, tabiî, olumlu bir kanun teklifidir. Anayasanın
gereği olduğu için de yapılması gereken
değişikliktir; ancak, bu kanun teklifiyle, bir elimizle
verdiğimizi diğer elimizle alıyoruz diye düşünüyorum.


Şimdi, yükseköğretim kurumlarının
öğretim elemanları siyasî partilere üye
olabilirler, öğrenciler de siyasî partilere üye
olabilirler. Bu, çok olumlu bir gelişme; çünkü,
siyasetin tabanının gerçekten genişlemesi
lazım ve siyasetin, sadece parası olan insanlara
değil de, işçilere, memurlara; hatta, öğrencilere,
öğretim üyelerine de yaygınlaştırılmasında
çok büyük fayda var ve bu, büyük bir
katkı sağlayacaktır; ancak, burada, siyasî
partiye üye olan bir öğretim üyesinin cezalandırıldığını
düşünüyorum; çünkü, siyasî
partiye üye olan bir öğretim elemanı, sadece,
partinin merkez karar yönetim kurulunda görev alabilecek;
partinin merkez karar yönetim kurulunda görev alamadığı
takdirde, bir defa, faal siyaset yapma imkânı yok.


Bütün partilerin genel merkezleri Ankara'da.
Bu hak, sadece Ankara'daki üniversite öğretim üyelerine
tanınmış bir hak gibi gözüküyor.
Diğer taraftan, Erzurum'dan alın, Anadolu'nun her tarafında
üniversiteler var ve bu üniversitelerin öğretim
üyelerinin sadece partilerin merkez karar yönetim kurullarında
görev alma hakları olduğu için, taşra
teşkilatlarında görev alma hakları olmadığı
için, üye olma hakkı geniş tutulmuş;
ama, görev alma konusu çok daraltılmış
diye düşünüyorum.

METİN BOSTANCIOĞLU (Sinop) - Sizin MKYK
hep Ankara'da mı?..

ERSÖNMEZ YARBAY (Devamla) - Evet... 

MKYK, bazı partilerde 40 kişi, bazı
partilerde 50 kişi. Üniversite öğretim üyeleri
kaç bin kişi?.. Bunlar, büyük ölçüde
çalışmış, siyasî hareketleri
önemli ölçüde etkilemiş insanlar;
ama, bu insanların, sadece merkez karar yönetim kurulunda...

Tabiî, bu sınırlamayı
Anayasa getirmiş; inşallah, ileride bir anayasa değişikliği
yapılır ve bu sınırlama kaldırılır
diye düşüncelerimi ifade etmek istiyorum.

Ayrıca, siyasete giren bir öğretim
elemanı, merkez karar yönetim kurulunda görev
almışsa yine cezalandırılmış;
şöyle cezalandırılmış: Rektör
olamaz, YÖK üyesi olamaz, enstitü başkanı
olamaz, dekan olamaz, yüksekokul müdürü olamaz,
bölüm başkanı bile olamaz. Öğretim
elemanına diyoruz ki “aman siyasete bulaşmayın,
siyaset falan yapmayın; çünkü, siz, siyaset
yaptığınız takdirde, üniversitede
hiçbir şey olamazsınız.” Yani,
bir defa siyasete bulaşmışsınız,
onun için, artık hiçbir şey olma imkânınız
yok gibi bir cezalandırma getiriyoruz diye düşünüyorum.


Tabiî, bu teklifin bu kadar sınırlandırıcı
olması... Anayasa, zaten, merkez karar organlarında
görev alanlar ancak görev alabilirler diye bir sınırlandırma
getiriyor; sonra, biz bu sınırlandırmayı
daha da genişletmişiz kanunla, her tarafta görev
almasını yasaklamışız. Dolayısıyla,
kim siyaset yapacak; yani, bu şartlarda, hangi öğretim
elemanı siyaset yapacak; dekan olması mümkün
değil, bölüm başkanı olması
mümkün değil, hiçbir şey olması
mümkün değil; biz, bu arkadaşımıza
“siz, siyasî partilerde görev alabilirsiniz”
diyoruz; bence, bu, önemli bir sınırlandırma.
Bu Meclisten geçen kanunların, özgürlükleri
genişleten kanunlar olması lazım.

Diğer bir konu; köy kahvelerinde -ya eğitim
sistemimizde bir sakatlık var veyahut da bizde bir sakatlık
var- değişik siyasî partilere mensup insanlar,
hiç kavga etmeden, bütün siyasî görüşleri
dinliyorlar ve tartışıyorlar, bir olay çıkmıyor;
fakat “üniversitelerde hiç tartışma
olmasın” diyoruz. “Siyasî parti faaliyeti
yapamaz” deniliyor. Siyasî parti faaliyeti derken,
mesela, görüş açıklama da bir siyasî
parti faaliyeti olarak mı değerlendiriliyor; tabiî,
onu anlamakta zorluk çekiyorum. Görüş açıklama?!.
Siyasî partiye üye olan bir kişi, o partiyle
ilgili görüşünü açıklayamazsa,
bu üyeliğin ne faydası var, siyasete ne katkısı
olur diye de merak ediyorum.

Bu düşüncelerimi ifade etmek için
söz aldım. Gönlümüz istiyor ki, özgürlükleri
genişleten, haklarımızı genişleten
değişiklikler bu Meclisten geçsin.

Bu duygularla, hepinizi, tekrar, saygıyla
selamlıyorum. (RP ve DSP sıralarından alkışlar)

BAŞKAN - Ankara Milletvekili Sayın Ersönmez
Yarbay'a teşekkür ediyorum.

Sayın Yarbay'ı neden bir rütbe
yukarısından anons ettiğimi anlamışsınızdır;
Sayın Yarbay benim hemşerimdir.

İBRAHİM HALİL ÇELİK
(Şanlıurfa) - Sayın Başkan, kişisel
söz istiyorum.

BAŞKAN - Şanlıurfa Milletvekili
Sayın İbrahim Halil Çelik; buyurun efendim.

Konuşma süreniz 5 dakikadır.

İBRAHİM HALİL ÇELİK
(Şanlıurfa) - Sayın Başkanım,
değerli arkadaşlar; görüşülmekte
olan kanun teklifi, 2547 sayılı Yükseköğretim
Kanununun 59 uncu maddesinin değişikliğiyle ilgilidir.


Ben, şimdi, burada, Anayasaya uyum yasaları
itibariyle, yükseköğretimin kendi içerisinde
değişiklik yapılarak, öğretim üyelerinin
ve öğrencilerin siyasete katkılarının
sağlanması olarak bize takdim edilen bu yasa tasarısının,
kaşıkla verilenin kepçeyle geri alındığının
görüntüsünü sizlere arz edeceğim.

Bilim adamları siyasî partilere üye
olacak; ama, propaganda yapamayacak!.. Bana söyler misiniz;
yani, hem siyasî partinin, millete, memlekete faydası
olacak insanların progaganda yapmamaları... Bunun
kıstası ne olacak? 

Evvela, bu görüntüsüyle getirdiğimiz
bu yasa, bilim adamlarına ve öğrencilerimize “şeklen
siyasete girebilirsiniz; ama, istediğimiz oranda propaganda
yapma hakkınız yoktur” demektir. Bu, çok
antidemokratiktir, Anayasaya aykırıdır. Siyaset
yapacak; üniversitenin içinde, öğrenci, kendi
fikrini, savunduğu, memleketin iktidarında, onlara
faydalı olacak fikirleri üniversite çatısı
altında rahatlıkla yapabilmelidir. 

METİN EMİROĞLU (Malatya) - Objektif
olacak...

İBRAHİM HALİL ÇELİK
(Devamla) - Objektifse, objektifliğin kıstasını
nasıl ortaya koyacağız Sayın Emiroğlu?


Böyle bir yasaklama, üniversite içerisinde
çok büyük huzursuzluklara sebep olacaktır.
Bilim adamı, YÖK ve başka etkenler karşısında
kendisinde güvence duymayacaktır. Rahatlıkla
yapabilmelidir... Eğer, bu ülke, ilim adamına
güvenmeyecekse, üniversitedeki öğrencisine
güvenmeyecekse kime güvenecektir? Size soruyorum; yani,
kendi ilim adamlarınıza, öğrencilerinize
güvenmeyeceksiniz; arkasından da “demokratikleşme”
adı altında uyum yasaları getireceksiniz;
kimi kandıracağız! 

Biz, 68 kuşağı olarak, üniversitelerimizde
yaptığımız faaliyetleri, işte,
bugün, bu kürsülerde, inancımız doğrultusunda,
memleket faydasına olan hususları dile getiriyoruz.
Yasaklamayla bir yere varamayız. Onun için, verilen
önerge istikametinde, yasakların kaldırılmasından
tarafa, oyumu burada izhar ediyorum. Ayrıca, bırakalım,
üniversite, uygar ilişkiler içerisinde, kendi
sorunlarını kendisi çözsün; biz
niye yasaklama getiriyoruz?.. Evvela, bu yasakçı
zihniyetten kendimizi kurtarmak zorundayız. Yasakçılıkla
bir yere varılmaz. Varılırsa, memleketin
hali de böyle olur. Yani, kişi, düşünce
ve özgürlüklerini, serbest zeminlerde, silaha sarılmadan,
rahatlıkla ifade edebilme serbestisine kavuşmalıdır.

 Değerli arkadaşlar, o bakımdan,
bu, uygar olmayan anlayışı, ben kabul edemiyorum.
Uygarca verilen önergenin lehinde oyumu kullanacağım
ve üniversitedeki profesörlerimizden öğrencilerimize
kadar, herkes fikirlerini, rahatlıkla, Türkiye sathında
yayabildiği gibi üniversite sathında da yayabilmelidir.


Dinlediğiniz için hepinize saygılar
sunuyorum. (RP ve CHP sıralarından alkışlar)


BAŞKAN -Şanlıurfa Milletvekili
Sayın İbrahim Halil Çelik'e teşekkür
ediyorum.

Şimdi, Komisyon Başkanı, zannediyorum,
yapılan eleştiriler üzerine yerinden açıklama
yapacaklar...

Buyurun Sayın Başkan.

ANAYASA KOMİSYONU BAŞKANI AHMET İYİMAYA
(Amasya) - Değerli Başkan, muhterem üyeler; Komisyonumuz,
oluşturduğu metinle, Anayasanın 68 inci maddesinin
ruhunu ve lafzını, olabildiği ölçüde,
ideal biçimde yasaya yansıtmıştır.
Gerçekten, 68 inci madde, yalnızca üyeliği
değil, üyelerin; yani, bir partiye üye öğretim
elemanları ile öğrencilerin üniversitede
uyacakları esasların da yasayla düzenleneceğini
öngörmüştür. 

Gerçekten, Komisyonumuz, burada, esasları
düzenlerken, iki esası tanzim etmiştir: Birinci
esas olarak, öğretim elemanları üyelerinin
yönetimde, denetimde, yönetici ve yardımcı
sıfatlarına getirilemeyecekleri; yani, siyasetle
uğraşacak kişilerin bu görevleri yerine getirmeleri
mümkün değildir yargısına ulaşılmıştır.
İkinci esas olarak da, yine, öğrencilerin ve siyasî
partilere üye olan öğretim elemanlarının,
öğretim kurumlarında siyasal parti faaliyetinde
ve propagandada bulunamayacakları öngörülmüştür.
Bu, gerçekten, Anayasanın anlamına uygundur.
Deniliyor ki, hangi faaliyet siyasal parti faaliyeti veya propaganda
sayılacaktır... Tabiî, ben, uygulamaya örnek
teşkil etmesi bakımından açıklayayım:
Sözgelimi, siyasî partiye üye olan bir öğretim
elemanı, (x) partisiyle ilgili bir konferans veremeyecek,
eğitim semineri düzenleyemeyecek; (x) partisinin öğrenci
teşkilatını veya gençlik teşkilatına
oluşturacak öğrenciler, o parti için bir
gençlik kurultayı tanzim edemeyecekler. Uygulamada,
bu, fakülte dekanının, kurulların, YÖK'ün
ve giderek yargının içtihatlarıyla
belirlenecek ve bir içtihat istikrarı sağlanacaktır.
Amaç şudur: Eğitim ve öğretim ile siyasetin
üniversitede bağdaşmayacağı düşüncesinden
hareket edilmiştir. Türkiye'nin bu noktada acı
da hatıraları vardır. Fakülte dışında
aktif siyaset, öğretim üyelerinin ve öğrencilerin
fakülte dışında siyasal faaliyetlerde
bulunma serbestliği... Bu, bir tercihtir; Anayasaya aykırı
yanı yoktur ve öğretim amaçlarıyla
da çatışmadığını
düşünüyoruz. 

Teşekkür ediyorum.

BAŞKAN - Anayasa Komisyonu Başkanına
teşekkür ediyorum. 

Şimdi, madde üzerindeki önergeyi
okutuyorum:

Türkiye Büyük Millet Meclisi
Başkanlığına 

Görüşülmekte olan 299 sıra
sayılı kanun tasarısı ve teklifinin
çerçeve 1 inci maddesiyle, 2547 sayılı
Kanunun 59 uncu maddesini değiştirmek üzere düzenlenen
59 uncu maddenin son fıkrasının madde metninden
çıkarılmasını arz ve teklif
ederiz.

 Oya Araslı Fatih Atay Önder Sav

 İçel Aydın Ankara

 Celal Topkan Algan Hacaloğlu

 Adıyaman İstanbul

BAŞKAN - Komisyon önergeye katılıyor
mu efendim?

ANAYASA KOMİSYONU BAŞKANI AHMET İYİMAYA
(Amasya) - Katılmıyoruz efendim.

BAŞKAN - Hükümet?..

ADALET BAKANI MAHMUT OLTAN SUNGURLU (Gümüşhane)
- Katılmıyoruz efendim.

BAŞKAN - Önergeye Komisyon ve Hükümet
katılmamaktadır.

Önerge sahipleri konuşacak mı,
gerekçeyi mi okutalım?

OYA ARASLI (İçel) - Gerekçe
okunsun.

BAŞKAN - Gerekçeyi okutuyorum:

Gerekçe:

Söz konusu son fıkra, Anayasada yapılan
değişiklik sonucunda yükseköğretim elemanlarına
ve öğrencilerine tanınan siyasî partilere
üye olma ve görev alma haklarının amacına
uygun biçimde kullanılmasını büyük
ölçüde sınırlamakta, etkisizleştirmekte
ve bu nedenle, Anayasaya aykırı bir görünüm
taşımaktadır. 

BAŞKAN - Önergeyi oylarınıza
sunuyorum: Kabul edenler_ Kabul etmeyenler_ Önerge kabul
edilmemiştir.

ANAYASA KOMİSYONU BAŞKANI AHMET İYİMAYA
(Amasya) - Sayın Başkan, bir redaksiyon vardı...

BAŞKAN - Buyurun.

ANAYASA KOMİSYONU BAŞKANI AHMET İYİMAYA
(Amasya) - Değerli Başkanım, tekliflerde doğrudur;
ama, zannediyorum, Anayasa Komisyonun kabul ettiği metne geçerken
bir yanlışlık olmuş. “Şu
kadar ki” diye başlayan cümledeki “Yüksek
Öğretim Denetim Kurulu üyesi” ibaresi “Yüksek
Öğretim Denetleme Kurulu üyesi” olacak.

BAŞKAN - Evet; çünkü, kanundaki
ibare “Denetleme Kurulu” şeklindedir.

Bu düzeltmeyle birlikte, maddeyi oylarınıza
sunuyorum: Kabul edenler_ Kabul etmeyenler... Kabul edilmiştir.

2 nci maddeyi okutuyorum:

MADDE 2- Bu Kanun, yayımı tarihinde
yürürlüğe girer.

BAŞKAN - Madde üzerinde söz isteyen?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

3 üncü maddeyi okutuyorum:

MADDE 3- Bu Kanun hükümlerini Bakanlar
Kurulu yürütür.

BAŞKAN - Madde üzerinde söz istemi?..
Yok.

Maddeyle ilgili değişiklik önergesi
yok.

Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.

Teklifin tümünü oylarınıza
sunuyorum: Kabul edenler... Kabul etmeyenler... Teklif kabul edilmiş
ve kanunlaşmıştır. 

Kanunun, siyasî partilerimize, gençlerimize,
yükseköğretim elemanlarına ve Türk demokrasisine
hayırlı ve uğurlu olmasını diliyorum;
Yüce Meclise, teklifte imzası bulunan bir milletvekili
olarak ve Partilerarası Komisyonun Başkanı
olarak teşekkür ediyorum. (Alkışlar)

Değerli arkadaşlarım, çalışma
süremiz, yeni bir kanunun tamamlanmasına yetmeyecek;
grupların da bu yönde mutabakatları var. Bu
sebeple, çalışmalarımızın
sonuna gelmiş bulunuyoruz.

Kanun tasarı ve tekliflerini görüşmek
için, 3 Temmuz 1997 Perşembe günü saat
15.00'te toplanmak üzere, birleşimi kapatıyorum.

Kapanma Saati: 18.10


VI. - SORULAR VE CEVAPLAR

A)  YAZILI SORULAR VE CEVAPLARI

1. - Sıvas Milletvekili Nevzat Yanmaz'ın,
DSİ'den alacağı bulunan bir müteahhit hakkında
basında çıkan iddialara ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/2852)

Türkiye Büyük Millet Meclisi
Başkanlığına

Aşağıdaki sorularımızın
Enerji Bakanı Recai Kutan tarafından yazılı
olarak cevaplandırılması için gereğini
saygılarımla arz ederim. 4.6.1997

  Nevzat Yanmaz

  Sıvas

Sorular :

22.5.1997 tarihli Radikal Gazetesinin 1 inci sayfasında
“DSİ'nin de ismi geçirilerek on yıla
yakındır ödenmeyen 100 milyon dolarlık
bir müteahhit alacağının gensoru öncesi
BBP'lilerin devreye girmesi ile ödeneceği” iddia
edilmektedir.

1. İddia edildiği gibi böyle bir
alacak söz konusu mudur?

2. 20 Mayıs 1997'de yapılan gensoru
öncesi böyle bir alacak gündeme gelmiş midir?

3. Bu ve benzerî konularda BBP'nin herhangi
bir talebi olmuş mudur?

4. İlgili gazetenin iddialarına karşı
herhangi bir açıklama yapmayı düşünüyor
musunuz?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23.300-973/9935 1.7.1997

Konu : Yazılı Soru önergesi.

Türkiye Büyük Millet Meclisi
Başkanlığına

İlgi : T.B.M.M. Başkanlığının
11.6.1997 tarih ve A.01.0.GNS.0.10.00.02-7/2852-7057/19199 sayılı
yazısı.

Sıvas Milletvekili Sayın Nevzat Yanmaz'ın
tarafıma tevcih ettiği 7/2852-7057 esas nolu yazılı
soru önergesi T.B.M.M. İçtüzüğünün
99 uncu maddesi gereği cevaplandırılarak gönderilmiştir.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

   Sıvas Milletvekili Sayın Nevzat
Yanmaz'ın Soru Önergesi ve Cevabı (7/2852-7057)

22.5.1997 tarihli Radikal Gazetisinin 1 inci sayfasında
“DSİ'nin de ismi geçirilerek on yıla
yakındır ödenmeyen 100 milyon dolarlık
bir müteahhit alacağının gensoru öncesi
BBP'lilerin devreye girmesi ile ödeneceği” iddia
edilmektedir.

Soru 1., 2., 3. :

- İddia edildiği gibi böyle bir alacak
söz konusu mudur?

- 20 Mayıs 1997'de yapılan gensoru
öncesi böyle bir alacak gündeme gelmiş midir?

- Bu ve benzerî konularda BBP'nin herhangi
bir talebi olmuş mudur?

Cevap 1., 2., 3. :

22.5.1997 tarihli Radikal Gazetesinde yer alan yazıda;
“BBP'nin ricacı olduğu 100 milyon dolarlık
müteahhit alacağı için, yıllardır
bekleyen bir kararın Bakan'a imzalattırıldığı”,
“Tek müteahhide ait olan bu 100 milyon dolarlık
alacağın ödenmesi için hazineye baskı
yapıldığı” iddiaları tamamen
hayal mahsulüdür ve gerçek dışıdır.

Herhangi bir müteahhide 100 milyon dolar ödenmesi
için, Bakanlığım tarafından ne
bir karar imzalanmış, ne de böyle bir ödemenin
yapılması için hazineye müracaat edilmiştir.

Bakanlığıma bağlı DSİ
Genel Müdürlüğünde, 100 milyon dolar tutarında
alacağı olan herhangi bir müteahhit firma bulunmamaktadır.
Halen Türkiye sathına dağılmış
84 adet müteahhidin alacaklarının toplamı
dahi, Radikal Gazetesinin haberindeki bir tek firmanın
alacağı olduğu iddia edilen 100 milyon doların
altındadır.

Dolayısıyla, “Bu tahsilatın
yapılması karşılığında,
müteahhidin BBP ve yakınlığıyla
da bilinen bir vakfa, tahsil edilen miktarın yüzde
25'ini aktaracağı” iddiasının da,
sadece bir iftira olduğu açıkça anlaşılmaktadır.

Soru : 4. İlgili gazetenin iddialarına
karşı herhangi bir açıklama yapmayı
düşünüyor musunuz?

Cevap : 4. 22.5.1997 tarihli Radikal Gazetesinde
yer alan iddialar 23.5.1997 tarihinde tekzip edilmiş olup,
tekzip yazısı 25.5.1997 tarihli Radikal Gazetesinin
6 ncı sayfasının 8 inci sütununda yayınlanmıştır.

2. - İzmir Milletvekili Atilla Mutman'ın,
9 Eylül Üniversitesine ait bir sosyal tesisin satışına
ilişkin sorusu ve Maliye Bakanı Abdüllatif Şener'in
yazılı cevabı (7/3049)


Türkiye Büyük Millet Meclisi
Başkanlığına

Aşağıdaki sorunun Maliye Bakanı
Sayın Abdüllatif Şener tarafından sözlü
olarak cevaplandırılması için gereğini
arz ederim. Saygılarımla.

  Atilla Mutman

  İzmir

Bakanlığınızca “Ekonomik
Kaynak Paketi” çerçevesinde 9 Eylül Üniversitesine
ait İzmir İli Seferihisar İlçesinde
bulunan sosyal tesisler için satış kararı
alınmıştır. Adı geçen
yerdeki öğrenci eğitim tesislerinin yapımı
dahi “Öğrenci Borçlar Fonu” ödeneğinden
sağlanmış, Katma Bütçeden hiçbir
yatırım ödeneği alınmamıştır.
Ayrıca tesisler yaz ve kış öğrencilere
yönelik hizmet vermektedir. 9 Eylül Üniversitesinin
başka tesisi bulunmadığından staj çalışmaları
içinde bu tesisler kullanılmaktadır.

Hal böyle iken, söz konusu tesisler tıpkı
derslik laboratuvar gibi eğitimi tamamlayan bir ünite
gibi düşünülerek ekonomik kaynak paketi dışında
tutulamaz mı?

 T.C.

 Maliye Bakanlığı

 Millî Emlâk Genel Müdürlüğü

 Sayı : B.07.0.MEG.0.23/3376-0-96/35-26569
30.6.1997

Türkiye Büyük Millet Meclisi
Başkanlığına

(Kanunlar ve Kararlar Dairesi 
Başkanlığı)

İlgi : 24.6.1997 gün ve A.01.0.GNS.0.10.00.02-7/3049-
5341/14984
sayılı yazınız.

İlgi sayılı yazınızla
istenilen İzmir Milletvekili Sayın Atilla Mutman'a
ait önergeye ilişkin açıklamalar ilişik
olarak sunulmuştur.

Bilgi ve gereğini arz ederim.

  Doç. Dr. Abdüllatif Şener

  Maliye Bakanı

İzmir Milletvekili Sayın Atilla Mutman'ın
Sözlü Soru Önergesi Hakkında Açıklama
(6/433)

Bilindiği üzere, kamu maliyesinin en önemli
sorunu olan kaynak konusuna, Hükümetimiz kurulduğu
tarihten itibaren büyük bir önem vermiş ve
gerekli kaynakların temini amacıyla kaynak paketleri
hazırlanmıştır.

Söz konusu paketlerde yer alan kaynaklardan
biri de, kamu kesiminin sahip olduğu sosyal tesis, arsa ve
arazi gibi gayrimenkullerin satılmasıdır.
Bu satışlardan elde edilen gelirlerin tamamı
hazineye gelir kaydedilecektir.

Bu çerçevede, İzmir ili, Seferihisar
ilçesi, Payamlı Köyü, Garinos yöresinde
bulunan hazineye ait ve İzmir Dokuz Eylül Üniversitesine
eğitim ve dinlenme tesisleri yapılmak üzere tahsis
edilmiş olan 1 pafta, 1342 parsel no.'lu ve 31 538 m2 yüzölçümlü
taşınmaz malın, Başbakanlığın
6.1.1997 tarih ve 1997/1 sayılı genelgesi uyarınca
tahsisinin kaldırılarak satılmasına
karar verilmiş ve ilgili idareye tahsisin kaldırılarak
satışa çıkarılması 7.1.1997
tarih ve 598 sayılı yazımızla bildirilmiştir.

Ancak Dokuz Eylül Üniversitesinden alınan
6.2.1997 gün ve 146 sayılı yazı eki
İzmir 3 üncü İdare Mahkemesinin 1997/69
esas no.'lu kararı ile yürütmenin durdurulmasına
karar verilmesi üzerine; 13.2.1997 tarihinde yapılacak
ihalenin iptali için İzmir Valiliğine talimat
verilmiştir.





BİRLEŞİM 114'ÜN
SONU

























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












