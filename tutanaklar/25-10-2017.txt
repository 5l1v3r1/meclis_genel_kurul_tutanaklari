



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 13’üncü
Birleşim
 25
Ekim 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Van Milletvekili Lezgin Botan’ın, Van depreminin 6’ncı yıl dönümüne
ilişkin gündem dışı konuşması
2.- İstanbul Milletvekili Serap Yaşar’ın, 9-13 Ekim 2017 tarihlerinde
yapılan Avrupa Konseyi Parlamenter Meclisi Sonbahar Oturumu izlenimlerine
ilişkin gündem dışı konuşması
3.- Adana Milletvekili Elif Doğan Türkmen’in, yargının sorunlarına
ilişkin gündem dışı konuşması

III.- AÇIKLAMALAR
1.- Mersin Milletvekili Serdal Kuyucuoğlu’nun, Çukurova Havaalanı
inşaatının durumuna ilişkin açıklaması
2.- İstanbul Milletvekili Didem Engin’in, staj sürelerinin borçlanma
kapsamında sayılması ve staj başlangıç tarihinin emeklilik hesaplanmasında da
başlangıç tarihi olarak kabul edilmesi gerektiğine ilişkin açıklaması
3.- Balıkesir Milletvekili Mehmet Tüm’ün, Cumhurbaşkanına hakaretten
hakkında soruşturma başlatılan kişiler ile Abdullah Gül ve Ahmet Necdet Sezer
döneminde aynı suçtan hüküm giyen kişi sayısı hakkında bilgi almak istediğine
ilişkin açıklaması
4.- Adana Milletvekili Zülfikar İnönü Tümer’in, çiftçilerin, kredi
borçlarının ertelenmesiyle ilgili kararnamenin açıklanmasını beklediklerine
ilişkin açıklaması
5.- Balıkesir Milletvekili Ahmet Akın’ın, kömür fiyatlarındaki artışa ve
Hükûmeti bu konuda bir an evvel önlem almaya davet ettiğine ilişkin açıklaması
6.- Mardin Milletvekili Ceyda Bölünmez Çankırı’nın, TÜRGEV’in Mardin’de
açmış olduğu öğrenci yurduna ilişkin açıklaması
7.- Mersin Milletvekili Hüseyin Çamak’ın, Hakkâri Çukurca’da şehit olan
Üsteğmen Ozan Olgu Köreke’ye Allah’tan rahmet dilediğine, terörü bitirme sözü
verenlerin bir öz eleştiri yapmalarını ve barış ve huzurun bir an önce tesis
edilmesini dilediğine ilişkin açıklaması
8.- Mersin Milletvekili Ali Cumhur Taşkın’ın, Hakkâri Çukurca’da şehit
düşen hemşehri Üsteğmen Ozan Olgu Köreke’ye Allah’tan rahmet dilediğine ve
milletin geçmişte olduğu gibi bugün ve yarın da her türlü terör örgütüyle ve
destekçileriyle mücadele edeceğine ilişkin açıklaması
9.- Hatay Milletvekili Hilmi Yarayıcı’nın, Cumhurbaşkanı ve Hükûmetin
Reza Zarrab’ın ABD’de tutuklanmasına gösterdiği ilgiyi Nuriye Gülmen ve Semih
Özakça’dan neden esirgediğini öğrenmek istediğine ilişkin açıklaması
10.- Manisa Milletvekili Mazlum Nurlu’nun, AKP’li belediye başkanlarının
zorla istifa ettirilmelerinin nedenini herkesin bilmesi gerektiğine ilişkin
açıklaması
11.- Erzurum Milletvekili Orhan Deligöz’ün, PKK’nın 25 Ekim 1993’te
Erzurum’un Çat ilçesi Yavi Mahallesi’nde gerçekleştirdiği katliamın yıl
dönümüne ilişkin açıklaması
12.- Çanakkale Milletvekili Bülent Öz’ün, çiftçilerin maliyet artırıcı
unsurlarda ve özellikle mazotta vergilerin kaldırılmasını dört gözle
beklediğine ilişkin açıklaması
13.- Kocaeli Milletvekili Tahsin Tarhan’ın, bir kişinin her yere atama
yapmasının doğru olup olmadığını öğrenmek istediğine ilişkin açıklaması
14.- İstanbul Milletvekili Mahmut Tanal’ın, Çankırı’nın Orta ilçesinin
sorunlarına ilişkin açıklaması
15.- Adıyaman Milletvekili Behçet Yıldırım’ın, halkın seçtiği belediye
başkanlarının serbest bırakılmasını ve kayyumların geri çekilmesini talep
ettiğine ilişkin açıklaması
16.- İstanbul Milletvekili Filiz Kerestecioğlu Demir’in, Gültan Kışanak
ve Fırat Anlı’nın gözaltına alınmalarının yıl dönümüne, kayyumların toplumda
yarattığı tahribata, insan hakları savunucularının derhâl serbest bırakılması
gerektiğine ve önergelerine uygulanan sansürün ciddi bir hâl aldığına ilişkin
açıklaması
17.- Samsun Milletvekili Erhan Usta’nın, 11 Ağustos 2017 tarihinde
Trabzon’un Maçka ilçesinde şehit edilen Eren Bülbül’ü rahmetle andığına ve
katillerinden birinin yakalanmasından memnuniyet duyduklarına, silahlı
saldırıya uğrayarak şehit olan güvenlik personeli Bilal Dicle’ye Allah’tan
rahmet dilediğine ve bir gün önce Genel Kurulda yapılan açık oylamada pusulayla
oy kullanan milletvekillerinin salonda bulunmamalarının tasvip edilecek bir
husus olmadığına ilişkin açıklaması
18.- Ankara Milletvekili Levent Gök’ün, 25 Ekim Âşık Veysel’in 123’üncü
doğum gününe, Genel Kurul salonunda olmayanlar adına oy pusulası gönderilmesine
ve böyle bir tablonun Türkiye Büyük Millet Meclisinin saygınlığına gölge
düşürdüğüne, bu kişiler hakkında işlem yapılmasını beklediklerine ilişkin
açıklaması
19.- Amasya Milletvekili Mehmet Naci Bostancı’nın, 25 Ekim Âşık
Veysel’in 123’üncü doğum gününe ve AK PARTİ Grubu olarak pusula veren
milletvekillerinin salondan ayrılmaması ve herhangi bir şekilde olmayan kişiler
adına kesinlikle pusula verilmemesi yaklaşımında olduklarına ilişkin açıklaması
20.- Kırklareli Milletvekili Türabi Kayan’ın, Tekirdağ’ın Saray
ilçesinde dere taşması nedeniyle bir zırhlı aracın sel suyuna kapıldığına ve
bir askerin kaybolduğuna, Trakya’nın iklim yapısını bozan çevre tahribatının
devam ettiğine ilişkin açıklaması

21.- Amasya Milletvekili Mehmet Naci Bostancı’nın, İstanbul Milletvekili
Gülay Yedekci’nin sataşma nedeniyle yaptığı konuşmasındaki bazı ifadelerine
ilişkin açıklaması
22.- Tekirdağ Milletvekili Faik Öztrak’ın, İstanbul Milletvekili Hüseyin
Bürge’nin HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
23.- Amasya Milletvekili Mehmet Naci Bostancı’nın, Kocaeli Milletvekili
Haydar Akar’ın sataşma nedeniyle yaptığı konuşmasındaki bazı ifadelerine
ilişkin açıklaması
24.- Ankara Milletvekili Levent Gök’ün, duruma göre Cumhurbaşkanı veya
AK PARTİ Genel Başkanlığı sıfatlarının kullanılmasının Türkiye’de siyaseten
yaşanılan en büyük kargaşalardan biri olduğuna ilişkin açıklaması
25.- Kocaeli Milletvekili İlyas Şeker’in, Kocaeli Milletvekili Haydar
Akar’ın sataşma nedeniyle yaptığı konuşmasındaki bazı ifadelerine ilişkin
açıklaması
26.- Tekirdağ Milletvekili Emre Köprülü’nün, Kocaeli Milletvekili İlyas
Şeker’in CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
27.- Ankara Milletvekili Levent Gök’ün, İstanbul Milletvekili Şafak
Pavey’in sağlık sorunları nedeniyle istifa kararına ilişkin açıklaması
28.- Muş Milletvekili Ahmet Yıldırım’ın, HDP Grubu olarak İstanbul
Milletvekili Şafak Pavey’e bundan sonraki yaşamında başarılar ve sağlık
problemlerinde şifa dilediklerine ilişkin açıklaması
29.- İstanbul Milletvekili Mahmut Tanal’ın, Türkiye Cumhuriyeti Hükûmeti
ile Arnavutluk Cumhuriyeti Bakanlar Kurulu arasında yapılan sözleşmede bazı
hususların açıklığa kavuşturulması gerektiğine ilişkin açıklaması
30.- İstanbul Milletvekili Mahmut Tanal’ın, Türkiye Cumhuriyeti Hükûmeti
ile Kosova arasında yapılan sözleşmenin süresiz olduğuna ve aynı maddenin
tekrar edildiğine ilişkin açıklaması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, salonda olmayan
milletvekilleri adına oylama pusulası verilmesinin büyük bir rahatsızlık
yarattığına ve bu konuda hassasiyet gösterilmesi gerektiğine ilişkin konuşması
2.- Oturum Başkanı TBMM Başkan Vekili Pervin Buldan’ın, Başkanlık Divanı
olarak İstanbul Milletvekili Şafak Pavey’e bundan sonraki yaşamında başarılar
ve sağlıklı günler dilediklerine ilişkin konuşması

V.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Samsun Milletvekili Erhan Usta
tarafından, şehirde üretime, istihdama zarar verecek ve ciddi boyutlarda
mağduriyetler yaşanmasına yol açacak olan Samsun Gülsan Sanayi Sitesi’nin
yıkılması kararının tüm boyutlarıyla araştırılarak sorunların çözümüne yönelik
alınacak tedbirlerin ve yapılabilecek düzenlemelerin belirlenmesi amacıyla 25
Ekim 2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 25 Ekim 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi


2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, İstanbul’un silüetinin bozulmasının, tarihinin
yok edilmesinin ve çevre tahribatının geri dönülmez boyutlara ulaşmasının
araştırılması amacıyla 24/10/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 25
Ekim 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Marmara
Denizi’nde boyutları gittikçe büyüyen kirlenmenin ekonomik zararlarının
araştırılması amacıyla Türkiye Büyük Millet Meclisi Başkanlığına verilmiş olan
(10/1596) esas numaralı Meclis Araştırması Önergesi’nin ön görüşmelerinin Genel
Kurulun 25 Ekim 2017 Çarşamba günkü birleşiminde yapılmasına ilişkin önerisi

VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, İzmir Milletvekili Ertuğrul
Kürkcü’nün HDP grup önerisi üzerinde HDP Grubu adına yaptığı konuşması
sırasında AK PARTİ Genel Başkanına sataşması nedeniyle konuşması
2.- İzmir Milletvekili Ertuğrul Kürkcü’nün, Amasya Milletvekili Mehmet
Naci Bostancı’nın sataşma nedeniyle yaptığı konuşması sırasında şahsına
sataşması nedeniyle konuşması
3.- İstanbul Milletvekili Gülay Yedekci’nin, İstanbul Milletvekili
Hüseyin Bürge’nin HDP grup önerisi üzerinde AK PARTİ Grubu adına yaptığı
konuşması sırasında Cumhuriyet Halk Partisine sataşması nedeniyle konuşması
4.- Kocaeli Milletvekili Haydar Akar’ın, Kocaeli Milletvekili İlyas
Şeker’in CHP grup önerisi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
5.- Amasya Milletvekili Mehmet Naci Bostancı’nın, Mardin Milletvekili
Mithat Sancar’ın 480 sıra sayılı Kanun Tasarısı’nın tümü üzerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
6.- Mardin Milletvekili Mithat Sancar’ın, Amasya Milletvekili Mehmet
Naci Bostancı’nın sataşma nedeniyle yaptığı konuşması sırasında şahsına
sataşması nedeniyle konuşması
7.- Muş Milletvekili Ahmet Yıldırım’ın, Amasya Milletvekili Mehmet Naci
Bostancı’nın sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması

VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Şafak Pavey’in milletvekilliğinden istifa
ettiğine ilişkin önergesi (4/109)

VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501)
2.- Türkiye Cumhuriyeti Hükümeti ile Arnavutluk Cumhuriyeti Bakanlar
Kurulu Arasında Güvenlik İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/740) ve Dışişleri Komisyonu Raporu (S.
Sayısı: 480)
3.- Türkiye Cumhuriyeti Hükümeti ile Kosova Cumhuriyeti Hükümeti
Arasında Suçluların İadesi Anlaşmasının Onaylanmasının Uygun Bulunduğuna Dair
Kanun Tasarısı (1/479) ve Dışişleri Komisyonu Raporu (S. Sayısı: 121)
4.- Türkiye Cumhuriyeti ile Nijer Cumhuriyeti Arasında Savunma Sanayi
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/661) ile Millî Savunma Komisyonu ve Dışişleri Komisyonu Raporları (S.
Sayısı: 325)
5.- Türkiye Cumhuriyeti Hükümeti ile Nijer Cumhuriyeti Hükümeti Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Tasarısı (1/316) ve Dışişleri Komisyonu Raporu (S. Sayısı: 10)
6.- Türkiye Cumhuriyeti Hükümeti ile Ukrayna Bakanlar Kurulu Arasında
Uluslararası Kombine Yük Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı (1/826) ve Dışişleri Komisyonu Raporu (S.
Sayısı: 482)
7.- Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Savunma ile İlgili Gizlilik Dereceli
Bilginin Korunması Konusunda Güvenlik Anlaşmasının Onaylanmasının Uygun
Bulunduğuna Dair Kanun Tasarısı (1/735) ve Dışişleri Komisyonu Raporu (S. Sayısı:
479)
8.- Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Askeri İş Birliği Çerçeve Anlaşmasının
Onaylanmasının Uygun Bulunduğuna Dair Kanun Tasarısı (1/509) ve Dışişleri
Komisyonu Raporu (S. Sayısı: 142)
9.- Türkiye Cumhuriyeti Hükümeti ile Çin Halk Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşma ve Eki
Protokolün Onaylanmasının Uygun Bulunduğuna Dair Kanun Tasarısı (1/691) ve
Dışişleri Komisyonu Raporu (S. Sayısı: 361)
10.- Türkiye Cumhuriyeti Hükümeti ile Katar Devleti Hükümeti Arasında
Deniz Taşımacılığı Anlaşmasının Onaylanmasının Uygun Bulunduğuna Dair Kanun
Tasarısı (1/729) ve Dışişleri Komisyonu Raporu (S. Sayısı: 477)
11.- Türkiye Cumhuriyeti Hükümeti ve Katar Devleti Hükümeti Arasında
Gemiadamlarının Eğitim, Belgelendirme ve Vardiya Tutma Standartları
Uluslararası Sözleşmesi Uyarınca Belgelerin Karşılıklı Tanınmasına İlişkin
Mutabakat Zaptı ile Mutabakat Zaptında Değişiklik Yapılmasına İlişkin Notaların
Onaylanmasının Uygun Bulunduğuna Dair Kanun Tasarısı (1/762) ve Dışişleri
Komisyonu Raporu (S. Sayısı: 478)
12.- Türkiye Cumhuriyeti Hükümeti ile Fransız Cumhuriyeti Hükümeti
Arasında İç Güvenlik Alanında İşbirliği Anlaşmasının Onaylanmasının Uygun
Bulunmasına Dair Kanun Tasarısı (1/437) ve Dışişleri Komisyonu Raporu (S.
Sayısı: 101)
13.- Türkiye Cumhuriyeti Hükümeti ile İtalya Cumhuriyeti Hükümeti
Arasında Başta Terörizm ve Örgütlü Suçlar Olmak Üzere Ağır Suçlarla Mücadelede
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/436) ve Dışişleri Komisyonu Raporu (S. Sayısı: 100)
14.- Türkiye Cumhuriyeti Hükümeti ile Bosna Hersek Bakanlar Konseyi
Arasında Bilim ve Teknolojide İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/667) ve Dışişleri Komisyonu Raporu
(S.Sayısı:463)
15.- AB-EFTA Ortak Transit Ortak Komitesinin 20 Mayıs 1987 Tarihli Ortak
Transit Rejimine İlişkin Sözleşmeyi Değiştiren 28/04/2016 Tarihli ve 1/2016
Sayılı Kararının Onaylanmasının Uygun Bulunduğuna Dair Kanun Tasarısı (1/745)
ve Dışişleri Komisyonu Raporu (S. Sayısı: 457)
16.- Türkiye Cumhuriyeti Hükümeti ile Birleşmiş Milletler Mülteciler
Yüksek Komiserliği Arasında Ev Sahibi Ülke Anlaşması ile Anlaşmada Değişiklik
Yapılmasına İlişkin Notaların Onaylanmasının Uygun Bulunduğuna Dair Kanun
Tasarısı (1/787) ve Dışişleri Komisyonu Raporu (S. Sayısı: 461)
17.- Türkiye Cumhuriyeti Hükümeti ile Katar Devleti Hükümeti Arasında
Eğitim Alanında İşbirliği Anlaşması ile Notaların Onaylanmasının Uygun
Bulunduğuna Dair Kanun Tasarısı (1/723) ve Dışişleri Komisyonu Raporu (S.
Sayısı: 464)
18.- Türkiye Cumhuriyeti Hükümeti ile Romanya Hükümeti Arasında Meteoroloji
ve Hidroloji Alanında İşbirliği Anlaşmasının Onaylanmasının Uygun Bulunduğuna
Dair Kanun Tasarısı (1/696) ve Dışişleri Komisyonu Raporu (S. Sayısı: 362)
19.- Tütün Ürünlerinin Yasadışı Ticaretini Önlemeye Yönelik Protokolün
Onaylanmasının Uygun Bulunduğuna Dair Kanun Tasarısı (1/575) ve Dışişleri
Komisyonu Raporu (S. Sayısı: 365)
20.- Türkiye Cumhuriyeti Hükümeti ile Tunus Cumhuriyeti Hükümeti
Arasında Balıkçılık ve Su Ürünleri Alanında Protokolün Onaylanmasının Uygun
Bulunduğuna Dair Kanun Tasarısı (1/589) ve Dışişleri Komisyonu Raporu (S.
Sayısı: 366)
21.- Türkiye Cumhuriyeti Hükümeti ile Nijer Cumhuriyeti Hükümeti
Arasında Ormancılık Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/630) ve Dışişleri Komisyonu Raporu (S.
Sayısı: 367)
22.- Türkiye Cumhuriyeti Hükümeti ile Tunus Cumhuriyeti Hükümeti
Arasında Ormancılık ve Su Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/631) ve Dışişleri Komisyonu Raporu (S.
Sayısı: 368)

IX.- OYLAMALAR
1.- (S. Sayısı: 480) Türkiye Cumhuriyeti Hükümeti ile Arnavutluk
Cumhuriyeti Bakanlar Kurulu Arasında Güvenlik İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
2.- (S. Sayısı: 121) Türkiye Cumhuriyeti Hükümeti ile Kosova Cumhuriyeti
Hükümeti Arasında Suçluların İadesi Anlaşmasının Onaylanmasının Uygun
Bulunduğuna Dair Kanun Tasarısı’nın oylaması
3.- (S. Sayısı: 10) Türkiye Cumhuriyeti Hükümeti ile Nijer Cumhuriyeti
Hükümeti Arasında Güvenlik İşbirliği Anlaşmasının Onaylanmasının Uygun
Bulunduğuna Dair Kanun Tasarısı’nın oylaması
4.- (S. Sayısı: 482) Türkiye Cumhuriyeti Hükümeti ile Ukrayna Bakanlar
Kurulu Arasında Uluslararası Kombine Yük Taşımacılığı Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
5.- (S. Sayısı: 478) Türkiye Cumhuriyeti Hükümeti ve Katar Devleti
Hükümeti Arasında Gemiadamlarının Eğitim, Belgelendirme ve Vardiya Tutma
Standartları Uluslararası Sözleşmesi Uyarınca Belgelerin Karşılıklı Tanınmasına
İlişkin Mutabakat Zaptı ile Mutabakat Zaptında Değişiklik Yapılmasına İlişkin
Notaların Onaylanmasının Uygun Bulunduğuna Dair Kanun Tasarısı’nın oylaması
6.- (S. Sayısı: 101) Türkiye Cumhuriyeti Hükümeti ile Fransız
Cumhuriyeti Hükümeti Arasında İç Güvenlik Alanında İşbirliği Anlaşmasının
Onaylanmasının Uygun Bulunmasına Dair Kanun Tasarısı’nın oylaması
7.- (S. Sayısı: 100) Türkiye Cumhuriyeti Hükümeti ile İtalya Cumhuriyeti
Hükümeti Arasında Başta Terörizm ve Örgütlü Suçlar Olmak Üzere Ağır Suçlarla
Mücadelede İşbirliği Anlaşmasının Onaylanmasının Uygun Bulunduğuna Dair Kanun
Tasarısı’nın oylaması
8.- (S. Sayısı: 362) Türkiye Cumhuriyeti Hükümeti ile Romanya Hükümeti
Arasında Meteoroloji ve Hidroloji Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
9.- (S. Sayısı: 365) Tütün Ürünlerinin Yasadışı Ticaretini Önlemeye
Yönelik Protokolün Onaylanmasının Uygun Bulunduğuna Dair Kanun Tasarısı’nın
oylaması
10.- (S. Sayısı: 366) Türkiye Cumhuriyeti Hükümeti ile Tunus Cumhuriyeti
Hükümeti Arasında Balıkçılık ve Su Ürünleri Alanında Protokolün Onaylanmasının
Uygun Bulunduğuna Dair Kanun Tasarısı’nın oylaması

X.- YAZILI SORULAR VE CEVAPLARI
1.- Zonguldak Milletvekili Şerafettin Turpcu’nun, kömür ithalatına
getirilen ek mali yükümlülüklerden elde edilen gelire ve kullanıldığı alanlara
ilişkin Başbakandan sorusu ve Maliye Bakanı Naci Ağbal’ın cevabı (7/14486)
2.- Tekirdağ Milletvekili Faik Öztrak’ın, kabine değişikliği sonrasında
bazı kamu bankalarının bir bakanın görev alanı içinde gösterilmemesine ilişkin
Başbakandan sorusu ve Başbakan Yardımcısı Mehmet Şimşek’in cevabı (7/16264)
3.- İzmir Milletvekili Selin Sayek Böke’nin, 2017 yılı borçlanma
limitinin aşılmasına ilişkin sorusu ve Başbakan Yardımcısı Mehmet Şimşek’in
cevabı (7/16309)
25 Ekim 2017 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Pervin BULDAN 
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 13’üncü Birleşimini açıyorum.
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, Van depremi hakkında söz isteyen, Van Milletvekili Sayın Lezgin Botan’a
aittir.
Buyurun Sayın
Botan. (HDP sıralarından alkışlar)
Süreniz beş
dakika.
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Van Milletvekili Lezgin Botan’ın, Van depreminin 6’ncı yıl dönümüne
ilişkin gündem dışı konuşması
LEZGİN BOTAN
(Van) – Sayın Başkan, değerli milletvekilleri; altı yıl önce 23 Ekim-9 Kasım
2011 tarihleri arasında Van’da 2 tane büyük deprem felaketi yaşandı. Bu
münasebetle söz almış bulunmaktayım. Genel Kurulu saygıyla selamlıyorum.
Van’da yaşanan 2
ayrı depremde 644 canımızı yitirmişiz; 2 bine yakın yurttaşımız yaralanmış,
binlerce ev hasar görmüş, on binlerce insanımız evsiz barksız kalmış, binlerce
iş yeri hasar görmüştür. Van halkı, yaklaşık bir buçuk yıl boyunca kentten
uzak, 52 ayrı kentte yaşamak durumunda kalmıştır. Bu vesileyle, yaşamını
yitiren 644 yurttaşımızı, canımızı rahmetle anıyor ve böylesi felaketlerin bir
daha yaşanmamasını temenni ediyorum.
Değerli
arkadaşlar, Van depreminin üzerinden altı yıl geçmesine rağmen depremin
etkileri hâlen devam etmektedir çünkü yıkım ve tahribat ciddi boyutlarda olduğu
hâlde, bütüncül ve bütün tarafların katılımını esas alan bir planlama
yapılmadı. Bu zor süreçte, Van kendi yaralarını kendi sararak ayağa kalkmaya
çalıştı. Dolayısıyla, devletin afet yönetimi konusundaki yetersizliğinin, hatta
beceriksizliğinin cezasını bir kez daha Van halkı ödemek durumunda kaldı. 
Özellikle,
dönemin AKP Hükûmetinin siyasi saiklerle Van’ı afet bölgesi ilan etmemesi
sorunları daha çok derinleştirdi çünkü deprem gibi ağır bir sosyal travmada
bile AKP, A belediyesi, B belediyesi hesabı yaparak o dönemde büyük bir
ayrımcılığa imza atmıştır. 
AKP, 2011
yılındaki depremi bugün Van’da kayyumlar eliyle sürdürmektedir; kayyumları
atamak suretiyle Van’ı, Van halkını bir kez daha cezalandırmıştır. Dolayısıyla,
iş yerlerinin bir yıldan fazla süreyle kapandığı ve kent nüfusunun göç ettiği
Van’da ciddi ekonomik krizler yaşanmış, etkileri hâlâ bugün de sürmektedir.
Tabii, esnafın vergi ve kredi borçlarının mücbir sebeplerle ertelenmesi olumlu
olsa da başvuru süresinin kısıtlı tutulması nedeniyle maalesef 20 bine yakın
mağdur bu durumdan yararlanamamış. Bunun da mutlaka gözetilmesi ve bir çözüme
kavuşturulması lazım. Çünkü benzer bir felakette, Sakarya’da, doğru bir
yaklaşımla -1999 depreminde- devlet orada vergi terkinine gitmiş ve esnafa
ayağa kalkması, yaralarını sarması için önemli imkânlar sağlamıştı. Sakarya
sanayi kenti olmasına rağmen, Van Sakarya’dan çok daha fakir bir kentken bunun
aynısının, vergi terkininin Van’da yapılmamasının sebebi acaba nedir? 
Yine doğal afetin
yaşandığı birçok yerin afet bölgesi ilan edildiğini biliyoruz. Neden Van’da
aynı şekilde bu yapılmadı? Doğuya ayrı, batıya ayrı bir hukuk mu
işletilmektedir? Müesses nizam olan yerleşik düzen devlet sisteminde,
kanunlarda uygulama birliği esastır. Kısacası bu yaklaşım, tüccar ve esnafın
bankalarla olan sorunlarını derinleştirmiş, esnafın sicilinin bozulmasına ve
kredi kullanamamasına neden olmuş, daha büyük sorunlar yaşamasına sebep
olmuştur. 
Değerli
milletvekilleri, Van depremi sonrasında barınma sorunları da yaşanmıştır;
elektrik, altyapı sorunları devam etmektedir. TOKİ’de hâlen elektrik, altyapı
sorunları büyük bir oranda çözülememiş. Oradaki şirket, hak sahiplerine
yönetimi devretmesi lazımken altı yıldır orada haksız bir şekilde rant
sağlamakta. Yoksul insanlarımızın oradaki durumu gözetilerek hazine arazileri
üzerine yapılan deprem konutlarının… Yoksul, dar gelirli insanların TOKİ
borçlarının bir an önce silinmesi gerekmektedir. 
Yine o dönem
Türkiye halklarının Van’a sağladığı 4 katrilyonun üzerindeki -o dönemki
rakamla, parayla söylüyorum- bu paranın da nereye harcandığının ayrıca
soruşturulması lazım. Devlet veya AKP Hükûmeti bunun bir kader ve mukadderat
değil, depremlerin bilimsel olarak öngörülebileceğini, bunun için deprem master
planlarının oluşturulup bu tür mağduriyetlerin başka kentlerimizde… 
(Mikrofon
otomatik cihaz tarafından kapatıldı)
LEZGİN BOTAN
(Devamla) – Deprem kuşağında yaşadığımız için, benzer felaketlerle
karşılaşılmaması için gerekli tedbirlerin alınması mevcut Hükûmetin sorumluluğundadır.

Genel Kurulu
saygıyla selamlıyorum. 
Teşekkür
ediyorum. (HDP sıralarından alkışlar) 
BAŞKAN –
Teşekkür ederiz Sayın Botan. 
Gündem dışı
ikinci söz, 9-13 Ekim 2017 tarihlerinde yapılan Avrupa Konseyi Parlamenter
Meclisi Sonbahar Oturumu izlenimleri hakkında söz isteyen İstanbul Milletvekili
Sayın Serap Yaşar’a aittir. 
Buyurun Sayın
Yaşar. (AK PARTİ sıralarından alkışlar)
Süreniz beş
dakika. 
2.- İstanbul Milletvekili Serap Yaşar’ın, 9-13 Ekim 2017 tarihlerinde
yapılan Avrupa Konseyi Parlamenter Meclisi Sonbahar Oturumu izlenimlerine
ilişkin gündem dışı konuşması
SERAP YAŞAR
(İstanbul) – Sayın Başkan, saygıdeğer milletvekilleri; 9-13 Ekim tarihleri
arasında Avrupa Konseyi Karma Parlamenter Meclisi toplantısı vesilesiyle
Strazburg’daydık. Bunun bir hafta öncesinde Fransa’nın Mulhouse şehrinde
hepimizi derinden üzen ırkçı bir kundaklama olayı gerçekleşti. 3 küçük
yavrumuz, 28 yaşında genç bir anne Avrupa’da yükselen yabancı düşmanlığı ve
İslamofobinin kurbanı oldular. 
Bu kundaklama
sonucu ağır yaralanan ve ardından hayatını kaybeden genç anne Nihal Ertunç’un
cenaze törenine katıldım; hayatını kaybeden 6 yaşındaki Emir, 7 yaşındaki
Damla, 9 yaşındaki Sanem’in aileleriyle görüştüm, arkadaşlarının, evlerinin
önünde ağladıklarına şahitlik ettim. Böylesine acı verici ve insanlık dışı bir
olayın, yabancı düşmanlığı ve İslamofobinin politik dil ve medya dilinde her
düzeyde yaygınlık kazanması ve kullanılması sonucu meydana geldiğini
düşünüyorum. 
Çok yakın bir
zamanda, 3 Ekimde böylesine acı bir olay yaşanmışken amacı insan hakları,
çoğulcu demokrasi ve hukukun üstünlüğü ilkelerini korumak ve güçlendirmek olan,
ırkçılık ve yabancı düşmanlığı sorunlarına çözüm aramak olan Avrupa Konseyi
Parlamenterler Meclisinin Genel Kurulunda konuşma yapan bazı yüksek düzeyli
devlet görevlilerinin İslam düşmanlığı içeren ifadeler kullanmaktan
çekinmediklerini üzüntüyle izledim. 
Genel Kurulda
söz alarak bu şahsiyetlerden daha sorumlu bir dil kullanmalarını beklediğimizi;
“İslam” ve “terörizm”i aynı cümlede kullanarak bunu özellikle belirtmelerinin
nefret söylemini yaygınlaştırdığı ve bunun övündükleri Avrupa değerlerini
tahrip ettiği konusunda uyarıda bulundum. Bu gidişe dur demeyenlerin de mevcut
ve muhtemel kötü sonuçlara ortak olacaklarını belirttim. Teröristlerin mensup
oldukları din, yaptıkları canice eylemleri iyi veya daha kötü yapmaz. Tek
başına “terör” ve “terörist” ifadesi eylemin kötülüğünü yeterince güçlü biçimde
ifade eder, fazladan başka bir tanımlamaya veya herhangi bir sıfata ihtiyaç
yoktur. Hiçbir din, terör ve terörizmi desteklemez ve hiçbir din, terörizmle
birlikte anılmayı da hak etmez. 
Avrupa’da İslam
ve yabancı karşıtı popülist siyasetçilerin güçlenip seçimleri kazanmasından
sonra Avrupa’nın genelinde ortaya çıkan tablo ırkçı ve İslam karşıtı hareketler
olarak AKPM’ye de yansımakta. Almanya’da son seçimlerde ırkçı, aşırı sağcı AfD
Partisi 94 sandalyeyle Almanya Federal Meclisinin en kalabalık 3’üncü partisi
olmuştur. Önümüzdeki dönemde bu milletvekilleri Konsey üyesi olarak AKPM çatısı
altında da faaliyette bulunacaklardır yani yabancı düşmanları Konseyin en büyük
gruplarından birisini oluşturacak. Bunun yol açacağı tehlikelere dikkatinizi
çekmek isterim. Avrupa yakın tarihinde bugün bir utanç tarihi olarak hatırlanan
ırkçılığın acı sonuçlarını bizzat yaşayarak gördük. Şimdi, göçmenlere ve
yabancılara yönelik nefret söylemi, çoğulculuğuyla övünen Avrupa değerlerine
zarar vermektedir. 
Avrupa’da aşırı
sağın yükselişi ne yazık ki Avrupa Konseyinin çalışmalarını da çok açık biçimde
etkilemektedir. Konsey Genel Kurulunda son olarak “Vaclav Havel İnsan Hakları
Ödülü” FETÖ terör örgütü üyeliğinden yargılanan ve insan hakları alanında
hiçbir çalışması bulunmayan bir kişiye verildi. Sadece bu ödül konusunda
yapılmış olan tercih bile yalnız o ülkenin ve o sivil toplum kuruluşunun
mesuliyeti değildir, Konsey çatısı altında verildiği için Konseyin saygınlığını
ve güvenilirliğini de zedelemiştir. Bir ülke demokrasisinin uğrayabileceği en
ağır ve en alçakça girişime hedef olan ülkemizde bu suçun sorumlusu olarak
tutuklu yargılanan bir şahsın böyle bir ödüle layık görülmesi bizim
bakımımızdan kabul edilemez bir durumdur. AKPM böyle bir şahsa bu ödülü
vermekle derin bir yanılgıya düşmüştür. Bu tutumunu sürdürmeye devam ederse biz
ve bizim gibi ülkeleri bir daha kazanamamak üzere kaybetme riskiyle de karşı
karşıyadır.
En temel insan
hakkı olan yaşam hakkına kastetmiş terör zanlısını insan hakları savunucusu
gibi gösteren AKPM’nin temel değerlerinden saptığını söyleyebiliriz. Demokrasi,
insan hakları ve hukukun üstünlüğü ilkelerinin koruyucusu bir örgütün çatısı
altında akıl almaz yanlışlıklar gerçekleşmiştir.
(Mikrofon
otomatik cihaz tarafından kapatıldı)
SERAP YAŞAR
(Devamla) – Avrupa Konseyinin bir an önce bu yanlışlıklara izin vermeyerek bir
otokontrol mekanizması geliştirmesini umuyor, hepinizi saygıyla selamlıyorum.
(AK PARTİ sıralarından alkışlar)
BAŞKAN –
Teşekkür ederiz Sayın Yaşar. 
Gündem dışı
üçüncü söz, yargının sorunları hakkında söz isteyen Adana Milletvekili Sayın
Elif Doğan Türkmen’e aittir.
Buyurun. (CHP
sıralarından alkışlar)
Süreniz beş
dakika. 
3.- Adana Milletvekili Elif Doğan Türkmen’in, yargının sorunlarına
ilişkin gündem dışı konuşması
ELİF DOĞAN
TÜRKMEN (Adana) – Teşekkür ediyorum Değerli Başkanım. 
Kıymetli
milletvekili arkadaşlar, Türkiye’de yargının durumuyla ilgili 2016’da yapılan
bir ankette, yargıya güvenin yüzde 33’lerde olduğu açık bir gerçektir. Bugünün
Adalet Bakanı 2014 yılında Bursa’da yapmış olduğu bir konuşmada, yargıya
güvenin yüzde 20’lerde olduğunu kendisi bizzat beyan etmiştir. Bu durumda,
Türkiye’de yargıyı tesis etmekle görevli hâkim ve savcıların adalete ve adil
olmaya verdikleri değer yüzde kaç dersiniz? Yüzde 3 yani yargıda adaleti temin
edecek hâkim ve savcıların da bu işe atfettikleri önem yüzde 3.
Peki, 15 Temmuz
darbe girişimiyle, OHAL’in ilan edilmesiyle ve KHK’lerle yönetilen bir
Türkiye’de yargı bağımsızlığı şimdi ne durumda, ona bir bakmak istiyorum. Bugün
ne yazık ki yargının işleyişi, temel hak ve özgürlükler, hukuk güvenliği,
evrensel hukuk kriterleri açısından değerlendirildiğinde sınıfta kalmaktadır.
Başta Anayasa Mahkemesi kendi verdiği kararlara aykırı bir tutumla, tutuklu
milletvekilleri olmak üzere gazeteciler, iş insanları, akademisyenler ve kamu
görevlileri, bunlarla ilgili yürütülen soruşturmalar, gözaltılar ve tutuklamalar…
Bütün bunlarda masumiyet karinesi, suç ve cezanın şahsiliği, savunma ve adil
yargılanma haklarına ne yazık ki riayet edilmemektedir. Bugün görülen Büyükada
davasında insan hakları savunucuları neredeyse dört aya ulaşan bir süreden
sonra ilk kez bugün duruşmaya çıktılar, yargı karşısına çıktılar. İşte, insan
hakları savunucularının dahi insan haklarına dönük yapmış oldukları
çalışmalardan dolayı yargılandıkları bir Türkiye’de yaşamaktayız. 
Bunun yanı sıra,
yine OHAL’den sonra 100 bini aşkın kamu görevlisi adli bir soruşturma
olmaksızın görevden uzaklaştırılmışlardır ve bunların mal varlıklarına,
gelirlerine de el konulmuştur. İşin kötü tarafı, bununla ilgili idari yargıya
başvurma hakları, hukukları da ortadan kaldırılmıştır. Peki, hem iç hukuka hem
evrensel hukuka aykırı bu uygulamanın sonucunda ne olmakta? 100 bini aşkın kamu
görevlisi, ailesi ve çevresiyle birlikte düşünüldüğünde 1 milyona yakın insan
Türkiye’de açlığa mahkûm edilmiş durumda. Bu, aynı zamanda iktidar partisinin
iktidarını devam ettirme yöntemi olmuştur. Yargıyı bir sopa olarak kullanarak
ne yapmıştır? Siyaset yapmayı, ifade ve medya özgürlüğünü, çalışma ve iş yapma
özgürlüğünü, akademik özgürlüğü ve en önemlisi hukuk güvenliğini, adil
yargılanma hakkını ortadan kaldırmıştır. 
Gözaltında
yapılan keyfî uygulamalar, aşağılayıcı uygulamalar hepimizin bilgisi dâhilinde;
bunları basından, medyadan izliyoruz. Yine, tutuklama nedenleri belli olmadan,
somutlaştırılmadan yapılan tutuklamaların yanı sıra, artık infaza dönüşen uzun
süreli tutuklamalar ve tutukluluk hâlinin devamında da klişe gerekçelerle hukuk
bir kez daha yerler altına alınmıştır.
Avukat
görüşmelerinden bahsetmek istiyorum. Artık Türkiye’de avukat görüşmeleri
kaydedilmekte, kaydedildiği gibi birinin de gözetiminde yapılmakta. Hâkim
bağımsızlığı yok. Ceza muhakemesi hukuku ne yazık ki masumların kollandığı,
korunduğu bir alan olmaktan çıkarılmış ve Anayasa Mahkemesi “Milletvekilleri
tutuklu yargılanmaz ancak cezanın kesinleşmesi gerekir.” demiş olmasına rağmen
bugün tutuklu milletvekilleri. İşte iktidarın kaybetme telaş ve korkusu, işte
iktidarının elden gideceği korkusuyla Türkiye’nin barışını ve hukuk güvenliğini
yok sayan bir anlayış. Aileleri ve çevreleriyle birlikte milyona yakın insanı
açlığa mahkûm eden bu anlayış, aynı zamanda toplumsal barışımızı da ortadan
kaldırmaktadır.
Öncelikle,
Adalet Bakanına sesleniyorum: 2014’te dile getirdiğin Türkiye’de yargının
bağımsız olmadığına dair sözünün arkasında dur ve bir Bakan olarak makamının
gereğini yap, yapmıyorsan da gereği istifadır.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Türkmen.
Sayın
milletvekilleri, şimdi sisteme giren sayın milletvekillerine, ilk on beş
milletvekiline yerinden birer dakika söz vereceğim.
Sayın
Taşkın… Yok.
Sayın
Kuyucuoğlu…
III.- AÇIKLAMALAR
1.- Mersin Milletvekili Serdal Kuyucuoğlu’nun, Çukurova Havaalanı
inşaatının durumuna ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan.
Çukurova
Havaalanı inşaatının yapımına on yıllık çalışma sonrasında başlandı, AKP
iktidarının da vaatlerinden biriydi. Birinci ihaleden sonra müteahhit işi
bıraktı, 9 Ocak 2017’de tekrar ihale edildi ve yer teslimi yapıldı. Aradan on
aylık süre geçmesine rağmen -bunun keşif bedeli 225 milyon liradır- 8 milyon
liralık iş yapıldı. Bu gidişle, 12 Temmuz 2018
tarihinde bitirilmesi gereken bu Çukurova Havalimanı’nın bu şartlarda zamanında
bitirilmesi mümkün görülmüyor, çok yıllara sâri olacağı
görülüyor. Bu nedenle, bu konudaki engellerin ortadan kaldırılarak -Ulaştırma
Bakanlığını göreve çağırıyorum- bu istimlak alanı içerisinde kalan mezarlık ve
sulama kanallarının bir an önce alanın dışına çıkarılarak ve müteahhidin de
uyarılarak, takip edilerek bu işin bitirilmesini istiyoruz. 
BAŞKAN
– Sayın Engin…
2.- İstanbul Milletvekili Didem Engin’in, staj sürelerinin borçlanma
kapsamında sayılması ve staj başlangıç tarihinin emeklilik hesaplanmasında da
başlangıç tarihi olarak kabul edilmesi gerektiğine ilişkin açıklaması
DİDEM
ENGİN (İstanbul) – Teşekkürler Sayın Başkan. 
Kamuoyunda
“staj mağdurları” olarak bilinen vatandaşlarımız yıllardır seslerini Hükûmete
duyurmaya çalışıyorlar ve çok basit bir talepleri var. Aday çırak, çırak ve
mesleki staj olarak çalıştıkları sürelerin sigortalılık borçlanma kapsamında
sayılmasını ve staj sigorta başlangıç tarihinin emeklilik hesaplanmasında da
başlangıç tarihi olarak kabul edilmesini istiyorlar çünkü bu stajları sırasında
hem mesleklerini öğreniyorlar hem de fiilen çalışarak ülkemizin gayrisafi millî
hasılasına katkı sunuyorlar. 
Staj
mağdurlarının sesini daha önce de Mecliste dile getirmiş, sosyal devlet
ilkesine aykırı bu düzenlemenin son bulması gerektiğini belirtmiştim ancak
aradan geçen onca zamana rağmen, ne yazık ki Hükûmet tarafından olumlu bir adım
atılmadı. Bütçe görüşmeleri öncesinde bu talebi tekrar hatırlatıyorum ve tüm
partilerimize çağrı yaparak “Gelin, bu haksızlığa son verelim.” diyorum. 
BAŞKAN
– Sayın Tüm… 
3.- Balıkesir Milletvekili Mehmet Tüm’ün, Cumhurbaşkanına hakaretten
hakkında soruşturma başlatılan kişiler ile Abdullah Gül ve Ahmet Necdet Sezer
döneminde aynı suçtan hüküm giyen kişi sayısı hakkında bilgi almak istediğine
ilişkin açıklaması
MEHMET
TÜM (Balıkesir) – Teşekkür ederim Sayın Başkan. 
Dün
AKP Genel Başkanı Erdoğan’a sosyal medya hesabından “faşist diktatör” diyerek
paylaşım yapması nedeniyle Tekirdağ Süleymanpaşa Belediye Başkanı Ekrem
Eşkinat’a Cumhurbaşkanına hakaretten soruşturma başlatılmıştır. Bugün ise
Düzce’de sosyal medya hesabından Cumhurbaşkanına hakaret ettiği gerekçesiyle
gözaltına alınan Ö.K adlı şahıs tutuklanmıştır. Bu çerçeveden hareketle: 
1)
OHAL sürecinde Cumhurbaşkanına hakaretten hakkında soruşturma başlatılan kişi
sayısı kaçtır? 
2)
Bu suçtan dolayı yargılanan gazeteci sayısı kaçtır? 
3)
Bu suçtan gözaltına alınan, tutuklanan ve hüküm giyen 18 yaş altı çocuk sayısı
kaçtır? 
4)
Abdullah Gül ve Ahmet Necdet Sezer döneminde aynı suçtan hüküm giyen kişi
sayısı kaçtır? 
BAŞKAN
– Sayın Tümer… 
4.- Adana Milletvekili Zülfikar İnönü Tümer’in, çiftçilerin, kredi
borçlarının ertelenmesiyle ilgili kararnamenin açıklanmasını beklediklerine
ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, Gıda, Tarım ve Hayvancılık Bakanlığının kredi
borçlarının ertelenmesiyle ilgili kararnameyi hâlâ gündeme getirmemesi çiftçiyi
darboğaza sokmuştur. Sürecin uzaması hâlinde çiftçi tefecilerin eline
düşecektir. Çiftçi Kayıt Sistemi başvuruları 1 Eylül itibarıyla başlamış ancak
Gıda, Tarım ve Hayvancılık Bakanlığı kredi borçlarının ertelenmesine ilişkin
kararnameyi henüz açıklamamıştır. Bakanlıktan beklenen haber gelmeyince aşırı
yağış, dolu, Afrika sıcakları, poyraz ve rekoltedeki düşüşten ötürü zarar gören
üretici ÇKS başvurularını yaptıramamış, geçen sezon aldığı krediyle tarlasını
eken, afetin vurduğu üreticinin mağduriyeti, borç erteleme kararnamesinin
açıklanmamasıyla katlanmıştır. Çiftçimiz, daha fazla zaman geçirmeden kredi
borçlarının ertelenmesiyle ilgili kararnamenin açıklanmasını beklemektedir.
Konunun hassasiyetini dikkatinize sunar, saygılar sunarım.
BAŞKAN – Sayın
Akın…
5.- Balıkesir Milletvekili Ahmet Akın’ın, kömür fiyatlarındaki artışa ve
Hükûmeti bu konuda bir an evvel önlem almaya davet ettiğine ilişkin açıklaması
AHMET AKIN
(Balıkesir) – Sayın Başkanım, teşekkürler. 
Havalar soğudu,
artık doğal gaz ve kömür de bütün evlerde ihtiyaç hâline geldi. Bu yıl
özellikle doğal gazın olmadığı yerlerde de kömür vatandaşlarımızın
vazgeçilmezi. Yalnız şöyle bir durum var: Balıkesir’de kömürün tonu 750 liraya
satılıyor yani yarıdan fazlasına bir asgari ücretin. Millet, oradaki
vatandaşlarımız “Akşama ekmeğimi nasıl getireceğim?” diye düşünürken bir de bu
kömür parası büyük bir darbe oldu. Bu fiyatlar. vatandaşların gerçekten,
sobasını değil, cebini yakar duruma geldi. 
Bu yıl kömür
fiyatlarının geçen yıllara göre daha pahalı olmasının nedeni, Hükûmetin MTV’ye
yapmış olduğu artış. Kömür satıcıları, esnaf odası başkanları MTV zammının
fiyatları doğrudan etkilediğini söylüyor. Bu demek oluyor ki yine Hükûmet
gariban vatandaşımızın cebini hedef almış durumda. Hükûmeti, soğuklar iyice
kendisini hissettirmeden önlem almaya davet ediyorum.
Teşekkür ederim.
BAŞKAN – Sayın
Çankırı…
6.- Mardin Milletvekili Ceyda Bölünmez Çankırı’nın, TÜRGEV’in Mardin’de
açmış olduğu öğrenci yurduna ilişkin açıklaması
CEYDA BÖLÜNMEZ
ÇANKIRI (Mardin) – Sayın Başkan, değerli milletvekilleri; hafta sonu bölgemize
yaptığımız ziyaretler kapsamında TÜRGEV Kız Öğrenci Yurdumuzu ziyaret ederek
faaliyetleriyle ilgili bilgi aldık ve burada kalmakta olan evlatlarımızla
istişarelerde bulunduk. İlk olarak 1996 yılında Cumhurbaşkanımız Sayın Recep
Tayyip Erdoğan’ın riyasetiyle, Belediye Başkanlığı döneminde İstanbul’da 1
yurtla hizmet vermeye başlayan ve tarihini, kendini ve hedefini iyi bilen,
araştıran, sorgulayan, öğrenen, üreten girişimci gençler yetiştirmeyi kendine
düstur edinerek yola çıkan TÜRGEV’in Mardin’de açmış olduğu öğrenci yurduyla
evlatlarımıza sunduğu imkânlar açısından takdire şayan işlere imza attıklarına
şahit olduk. Geleceğimizin teminatı olan gençlerimizin eğitimlerini, sosyal ve
bireysel gelişimlerini en iyi şekilde geliştirebilecekleri bu yurtlarda sunulan
imkân ve hizmetlerden öğrencilerimizin memnuniyetlerini ifade etmeleri bizleri
de son derece mutlu etmiştir. Yurdumuzun dört bir yanında…
(Mikrofon
otomatik cihaz tarafından kapatıldı) 
BAŞKAN – Sayın
Çamak…
7.- Mersin Milletvekili Hüseyin Çamak’ın, Hakkâri Çukurca’da şehit olan
Üsteğmen Ozan Olgu Köreke’ye Allah’tan rahmet dilediğine, terörü bitirme sözü
verenlerin bir öz eleştiri yapmalarını ve barış ve huzurun bir an önce tesis
edilmesini dilediğine ilişkin açıklaması
HÜSEYİN ÇAMAK (Mersin)
– Teşekkür ederim Sayın Başkan.
Neredeyse her
gün terör saldırıları ve ölüm haberleriyle sarsılıyoruz. Dün Hakkâri’de şehit
düşen Üsteğmen Ozan Olgu Köreke’nin cenazesine katıldım. Şehidimize Allah’tan
rahmet, acılı ailesine sabır diliyorum. 
Birkaç gün önce
de Mersin’de emniyet güçlerimizi hedef alan bir terör saldırısı gerçekleşti. 
İktidar
referanduma giderken terörü bitirme sözü vermişti, oysa bırakın ülke içindeki
terörü bitirmeyi, şimdi yabancı topraklardaki terörle mücadelede gençlerimiz
can vermeye devam ediyor. Ülkede şiddet ve ayrışma kaygı verici biçimde
artarken terörü bitirme sözü verenlerin bir öz eleştiri yapmalarını bekliyor,
barış ve huzurun bir an önce tesis edilmesini diliyorum. 
Teşekkür ederim.
BAŞKAN – Sayın
Taşkın, buyurun.
8.- Mersin Milletvekili Ali Cumhur Taşkın’ın, Hakkâri Çukurca’da şehit
düşen hemşehri Üsteğmen Ozan Olgu Köreke’ye Allah’tan rahmet dilediğine ve
milletin geçmişte olduğu gibi bugün ve yarın da her türlü terör örgütüyle ve
destekçileriyle mücadele edeceğine ilişkin açıklaması
ALİ CUMHUR
TAŞKIN (Mersin) – Teşekkür ederim Sayın Başkan.
Önceki gün
Hakkâri’nin Çukurca ilçesi kırsalında bölücü teröristlerce tuzaklanan el yapımı
patlayıcının infilak etmesi sonucu yaralanan ve kaldırıldığı Hakkâri Devlet
Hastanesinde yapılan müdahaleye rağmen kurtarılamayarak şehit olan hemşehrim
Üsteğmen Ozan Olgu Köreke’yi dün Mersin Tarsus’ta on binlerin katıldığı bir
törenle ebediyete uğurladık. Şehidimize Allah’tan rahmet, kederli ailesine
başsağlığı ve sabırlar diliyorum. Milletimizin başı sağ olsun. Bu vesileyle tüm
şehitlerimize Allah’tan rahmet diliyorum. Hain ve kalleş terör saldırısını en
şiddetli şekilde lanetliyorum. 
Hainler
bilmelidir ki vatanımızın her karış toprağını tarihi boyunca kanıyla, canıyla
yoğuran aziz milletimiz, geçmişte olduğu gibi bugün de ve yarın da her türlü
terör örgütüyle ve destekçileriyle mücadele edecektir diyor, Genel Kurulu
saygıyla selamlıyorum.
BAŞKAN – Sayın
Yarayıcı…
9.- Hatay Milletvekili Hilmi Yarayıcı’nın, Cumhurbaşkanı ve Hükûmetin
Reza Zarrab’ın ABD’de tutuklanmasına gösterdiği ilgiyi Nuriye Gülmen ve Semih
Özakça’dan neden esirgediğini öğrenmek istediğine ilişkin açıklaması
HİLMİ YARAYICI
(Hatay) – Sayın Başkan, 17-25 Aralık sürecinin baş aktörlerinden Reza Zarrab’ın
ABD’de tutuklanmasına, başta Cumhurbaşkanı olmak üzere Hükûmetin ilgisi artarak
sürüyor, gerekçe olarak da “Vatandaşlarımızın bir başka ülkede hukuksuzluğa
uğramasına sessiz kalamayız.” deniliyor. 
Oysa, yanı
başımızda, bu iktidarın mağdurları olan Nuriye ve Semih, iki yüz otuz gündür
hukuksuzluk karşısında açlık grevindeler ve iktidardan bir Allah’ın kulu dönüp
bakmıyor. Gözlerimizin önünde ömürlerini tüketen bu 2 gencimiz bu ülkenin
vatandaşı değil mi acaba? Neden bugüne kadar Nuriye ve Semih’in işten
atılmalarına dair somut bir kanıt ortaya koymak yerine, gözünüzü ve kulağınızı
kapatıyorsunuz? Zarrab’a uygulanmasını istediğiniz hukuku Nuriye ve Semih’ten
neden esirgiyorsunuz? Bahsettiğiniz hukuka nail olmaları için illa hırsız ve
dolandırıcı mı olmaları gerekir?
Teşekkür ederim.
BAŞKAN – Sayın
Nurlu…
10.- Manisa Milletvekili Mazlum Nurlu’nun, AKP’li belediye başkanlarının
zorla istifa ettirilmelerinin nedenini herkesin bilmesi gerektiğine ilişkin
açıklaması
MAZLUM NURLU
(Manisa) – Sayın Başkan, AKP’li belediye başkanlarının neden zorla istifa
ettirildikleri hâlâ açıklanmamıştır. Hırsızlık mı var, yolsuzluk mu var, FETÖ
terör örgütü bağlantısı mı var, bunları herkesin bilmesi gerekiyor. Bunlar
açıklanmadan istifalar daha uzun süre gündemi meşgul edecektir. 
Hızını alamayan
bir Manisa milletvekilimiz, CHP ve MHP’li belediyelere de sıra geleceğini
söyleyerek açıkça tehdit etmektedir. Bizim başkanlarımız zorla istifa
ettirilemez. Eğer bir sorun varsa, dosyalar ortaya konulur, biz de yargıda
hesap vermeleri konusunda elimizden geleni yaparız. 
Değerli
milletvekilleri, şimdi “Yiyen gitti, yiyen gitti.” durumundayız. Peki, hesabı
kim ödeyecek? Hadi hesabı büyük olarak Cumhurbaşkanı ödedi diyelim, bulaşıkları
kim yıkayacak diyor, Genel Kurulu saygıyla selamlıyorum.
BAŞKAN – Sayın
Deligöz…
11.- Erzurum Milletvekili Orhan Deligöz’ün, PKK’nın 25 Ekim 1993’te
Erzurum’un Çat ilçesi Yavi Mahallesi’nde gerçekleştirdiği katliamın yıl
dönümüne ilişkin açıklaması
ORHAN DELİGÖZ
(Erzurum) – Sayın Başkan, değerli milletvekilleri; bundan tam yirmi dört yıl
önce, bugün, 25 Ekim 1993’te, PKK, Erzurum ili Çat ilçesi Yavi Mahallesi’nde
gerçekleştirdiği katliamda 33 masum vatandaşımızı şehit ederek, 50
vatandaşımızı da yaralayarak terörün en aşağılık yüzünü sergilemiştir. Bu
olayın acısını hâlen yüreklerimizde yaşıyoruz. Bu olay, tarihe kara bir sayfa,
kara bir gün olarak geçmiştir. İnsani hiçbir açıklaması olmayan ideolojiler,
Batılı emperyalist devletlerin uşaklığını yapan PKK’lı katiller ve bu
katillerin arkasındaki ülkeler, insanımızın inanç, bayrak, millet ve vatanına
bağlılığını anlayamıyorlar. Bu hainler emellerine asla ulaşamayacaklar,
milletimizin birliğini, beraberliğini ve kardeşliğini asla bozamayacaklardır.
Geçmişten
bugüne kadar geçen sürede hayatlarını kaybeden tüm şehitlerimize Allah’tan
rahmet, gazilerimize şifalar diliyorum. Cenab-ı Hak milletimize bir daha böyle
acılar yaşatmasın diyor, hepinizi saygıyla selamlıyorum.
BAŞKAN – Sayın
Öz…
12.- Çanakkale Milletvekili Bülent Öz’ün, çiftçilerin maliyet artırıcı
unsurlarda ve özellikle mazotta vergilerin kaldırılmasını dört gözle
beklediğine ilişkin açıklaması
BÜLENT ÖZ
(Çanakkale) – Sayın Başkan, sorum Tarım Bakanına. Çanakkele’miz, AKP’nin tüm
yanlış tarım politikalarına rağmen tarım kenti olmaya devam ediyor ama
Çanakkale domatesi, Lapseki kirazı, Umurbey şeftalisi, Yenice kapya biberi,
Bayramiç elması, Biga çeltiği, Bozcaada üzüm üreticileri, emeğinin
karşılığından değil, AKP’nin üretim giderlerinin artmasından nasibini alıyor ve
her geçen gün artan borçlar yüzünden çiftçimizin elinde tarım yapacağı arazi
kalmıyor. Üretim maliyetlerinin artmasının yanında, çiftçimiz kredi çekmeye
korkuyor çünkü kredi faizleri ödeme gücünün üzerindedir.
Ayrıca ülkemizin
ekonomik çöküşünün temel kaynağı, çiftçimizin yoksullaşması olarak
görülmektedir. Girdi maliyetlerinin, elektrik, mazot, gübre ve ilacın dünya
fiyatlarının üzerinde seyretmesi, çiftçimizin belini bükmektedir. 
Bu bağlamda,
tarımı ve çiftçimizi zora sokan maliyet artırıcı bu unsurlarda, özellikle
mazotta vergileri kaldırmanızı çiftçilerimiz dört gözle beklemektedir. Bu
konuda bir projeniz var mıdır?
Teşekkür ederim.
BAŞKAN – Sayın
Tarhan…
13.- Kocaeli Milletvekili Tahsin Tarhan’ın, bir kişinin her yere atama
yapmasının doğru olup olmadığını öğrenmek istediğine ilişkin açıklaması
TAHSİN TARHAN
(Kocaeli) – Teşekkür ederim Sayın Başkan.
Demokratik
olmayan yollarla doğu ve güneydoğuda yaklaşık 100’e yakın belediye başkanı
görevden alındı, kayyum atandı. Kayyum olarak atanan üyelerin yolsuzlukları
tartışılıyor. AKP, neyle suçladığı belli olmayan yollarla büyükşehir belediye
başkanlarını görevden alıyor. Genel Başkanımız grup konuşmasında “Getirin,
Anayasa’yı değiştirip yerel seçime gidelim.” dedi. Her konuşmanızda “Millet,
millet!” diyorsunuz. Milletten korkuyor musunuz? Hani “Seçilmişler,
atanmışlardan üstündür.” diye gelmiştiniz? Bir kişinin her yere atama
yapmasının doğru olduğunu düşünüyor musunuz? 80 milyonun seçtiklerini bir kişi
atıyor, tek
(Mikrofon
otomatik cihaz tarafından kapatıldı)
TAHSİN TARHAN
(Kocaeli) - Her yeri, bir kişinin atadıklarıyla doldurdunuz. Demokrasi
tramvayından ne zaman ineceksiniz?
BAŞKAN – Sayın
Tanal…
14.- İstanbul Milletvekili Mahmut Tanal’ın, Çankırı’nın Orta ilçesinin
sorunlarına ilişkin açıklaması
MAHMUT TANAL
(İstanbul) – Teşekkür ederim Sayın Başkan. 
Değerli
milletvekilleri, Ankara’ya 110 kilometre uzaklıktaki Çankırı ilimizin Orta
ilçesi 1956 yılında kuruldu. Orta ilçesi 1956 yılında kurulduğu zaman adliye
vardı. 2017’nin Türkiyesinde Orta ilçesinde adliye yok. Orta ilçesinde hastane
tabelası var, uzman doktor yok. Orta ilçesinde karakol var, yeteri kadar polis
yok. Orta ilçesinin köylerinin yolu yok. Orta ilçesinde organize sanayi
olmadığı için insanlar göç ediyor. Okullarında yeteri kadar öğretmen yok,
öğrencilerine okul yok. Kısacası, Orta ilçesi mağdur. Orta halkının bu
mağduriyeti ne zaman giderilecektir? Ankara merkeze 110 kilometre uzaklıkta
bulunan Çankırılı ve Ortalı mağdurdur. 
Teşekkür
ediyorum. 
BAŞKAN – Son
olarak Sayın Yıldırım…
15.- Adıyaman Milletvekili Behçet Yıldırım’ın, halkın seçtiği belediye
başkanlarının serbest bırakılmasını ve kayyumların geri çekilmesini talep
ettiğine ilişkin açıklaması
BEHÇET YILDIRIM
(Adıyaman) – Teşekkürler Başkanım. 
Geçtiğimiz yıl,
bugün, Diyarbakır Belediyesi Eş Başkanları Gültan Kışanak ve Fırat Anlı
gözaltına alındı ve ardından tutuklandılar. Mahkeme süreçleri hâlâ devam
ediyor. Belediye eş başkanlığı yaptıkları dönemdeki tüm faaliyetleri
müfettişler ve savcılıklar tarafından kapsamlı bir şekilde incelendi ama hiçbir
usulsüzlük ve hırsızlık bulamadılar. Buna rağmen, bir yıldır belediye
başkanlıkları gasbedilmiş durumda. 
Yine, Demokratik
Bölgeler Partisinin 94 belediyesine hukuksuz bir şekilde kayyum atandı, 75
belediye eş başkanı ve başkan vekili tutuklandı. 
Buradan bir kez
daha tekrarlıyorum: Bu hukuksuzluğa son verin, halkın seçtiği belediye
başkanlarını serbest bırakın, kayyumları geri çekin. Diyarbakır’da, Van’da,
Mardin’de, Siirt’te, Şırnak’ta, Hakkâri’de ve kayyum atanan tüm il ve
ilçelerdeki sandık sonuçlarına saygı gösterin, halkın iradesine saygı duyun. 
BAŞKAN – Teşekkür
ederiz sayın milletvekilleri. 
Şimdi grup
başkan vekillerine yerlerinden söz vereceğim. 
Sayın Usta
gelince söz hakkını kullanır. 
Sayın
Kerestecioğlu, buyurun. 
16.- İstanbul Milletvekili Filiz Kerestecioğlu Demir’in, Gültan Kışanak
ve Fırat Anlı’nın gözaltına alınmalarının yıl dönümüne, kayyumların toplumda
yarattığı tahribata, insan hakları savunucularının derhâl serbest bırakılması
gerektiğine ve önergelerine uygulanan sansürün ciddi bir hâl aldığına ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Bugün, Sevgili
Gültan Kışanak ve Fırat Anlı’nın gözaltına alınmalarının yıl dönümü. Bu
gözaltılarla birlikte tüm belediye başkanlarının yerine kayyumlar atanmıştı
biliyorsunuz. Gültan Hanım Darbe Araştırma Komisyonunda beyanlarını ifade
ettikten ve buradan uğurlandıktan sonra maalesef gözaltına alındı ama hâlâ
darbenin siyasi ayağı ya ortada yok ya da yargısız olarak temizlenmeye gayret
ediliyor.
Kayyumların
toplumda yarattığı tahribatı, belediye başkanlarının gözaltına alınmasının,
tutuklanmalarının yarattığı tahribatı tekrar tekrar ifade etmemize belki,
herhâlde artık gerek yok ama Türkiye’de yerel yönetim diye bir şey kalmadı
çünkü yerelin kendini yönetmesine izin verilmiyor. 
Kayyum
icraatlarıyla kadın kurumları kapatıldı, Roboski Anıtı, Uğur Kaymaz, Ceylan
Önkol Anıtları kaldırıldı, Tahir Elçi’nin adı sokakta değiştirilmeye çalışıldı,
çok dilli tabelalar kaldırıldı. Tek suçu, temiz bir belediyecilik yapmak olan,
rant için değil toplum için belediyecilik yapmak olan Gültan Kışanak ve tüm
belediye başkanları derhâl serbest bırakılmalıdır. Bu konuda Venedik
Komisyonunun da kesin bir talep ve uyarısı bulunmaktadır.
Bugün aynı
zamanda, haksız yere, yüz günü aşkın süredir gözaltında ve tutuklu olarak
özgürlüklerinden alıkonulan 10 hak savunucusunun da duruşması görülüyor.
Türkiye yargısında suç isnatları: Gazetecilik yapmak, insan haklarını savunmak.
Tutuklu bulunan kişileri, eminim, insan hakları geleneğinden gelen
milletvekillerinin hepsi tanıyordur. Şimdi söyleyin, Uluslararası Af Örgütü,
Kadın Koalisyonu, Helsinki Yurttaşlar Derneği gibi derneklerin… 
(Mikrofon
otomatik cihaz tarafından kapatıldı) 
BAŞKAN – Ek
sürenizi veriyorum Sayın Kerestecioğlu, buyurun.
FİLİZ
KERESTECİOĞLU DEMİR (İstanbul) – Teşekkürler.
…iddianamede
geçen terör örgütüne üyelik gibi suçlarla ne gibi bir ilgisi olabilir? Bir kez
daha çağrı yapıyoruz: İnsan hakları savunucularını derhâl serbest bırakın.
Sayın Başkan,
önergelere uygulanan sansür ciddi bir hâl aldı. Bugün İstanbul önergemizle
ilgili de kısaca söylemek istiyorum: “İstanbul’un yaşanmaz hâle getirildiği,
silüetinin bozulduğu, tarihinin ve hafızasının yok edildiği, betonlaştırıldığı,
çevre tahribatlarının geri dönülmez boyutlara ulaştığı, Kuzey ormanlarında
tahrip edilen ağaç sayısının yüz binlerle ifade edildiği, iş insanlarının
siyasi duruşuna göre muamele gördüğü bir kenti yönetmiş olan Kadir Topbaş’ın
istifa ettirilmesiyle sonuçlanan sürecin araştırılması amacıyla…” Şimdi, bu
laflarda değiştirilecek ne vardır gerçekten? Yani bunu bir kez daha ifade
etmiştik.
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın.
FİLİZ
KERESTECİOĞLU DEMİR (İstanbul) – Tamamlıyorum.
Siyasi
sözü biz kurarız. Biz bir siyasi partiyiz. Artık bu saçmalıklara derhâl bir son
verilsin. Biz Kadir Topbaş’a “K.T” mi diyeceğiz, baş harfleriyle mi anacağız?
On beş milyon nüfuslu, milletvekili olduğum bir kentten bahsediyoruz.
Sorumluluk, tabii ki ondadır ve onun çevresinde, aynı zamanda onu oraya
getirenlerdedir ya da istifaya zorlayanlardadır. Yargı süreci varsa yargı
işlesin ama yargılama yoksa da o zaman bizim önergelerimize müdahale edilmesin.
Herkesin adını istediğimiz gibi kullanarak önerge verme hakkına sahibiz. Bunu
asla kabul etmediğimizi de ifade ediyorum.
Teşekkürler.
BAŞKAN
– Teşekkür ederiz Sayın Kerestecioğlu.
Sayın
Usta, buyurun.
17.- Samsun Milletvekili Erhan Usta’nın, 11 Ağustos 2017 tarihinde
Trabzon’un Maçka ilçesinde şehit edilen Eren Bülbül’ü rahmetle andığına ve
katillerinden birinin yakalanmasından memnuniyet duyduklarına, silahlı saldırıya
uğrayarak şehit olan güvenlik personeli Bilal Dicle’ye Allah’tan rahmet
dilediğine ve bir gün önce Genel Kurulda yapılan açık oylamada pusulayla oy
kullanan milletvekillerinin salonda bulunmamalarının tasvip edilecek bir husus
olmadığına ilişkin açıklaması
ERHAN
USTA (Samsun) – Teşekkür ederim.
11
Ağustos 2017 tarihinde Trabzon’un Maçka ilçesinde Eren Bülbül adlı daha çocuk
yaştaki, on beş yaşındaki bir gencimiz şehit edilmişti. Teröristlerin erzak
çalmalarını güvenlik güçlerine haber vermişti. Kahraman bir delikanlıydı.
Kendisini tekrar rahmetle anıyoruz. Onun katillerinden birinin yakalandığını
memnuniyetle öğrenmiş bulunuyoruz. Bu konunun üzerine gidilmelidir. Yani hiç
olmazsa devletine, milletine bağlı olan insanların, güvenlik güçlerine yardımcı
olan insanların cezalandırılması gibi bir sonuçla karşılaşılmaması lazım ve bu
katil de hak ettiği cezayı kanunlar çerçevesinde en sert şekilde almalı.
Diğer
bir husus: Dün de burada, yaralandığını ifade etmiştik, Diyarbakır’da bir
yaralımız vardı. Silahlı saldırıya uğrayan bir güvenlik personelimiz Bilal
Dicle şehit olmuştur; kendisine de Cenab-ı Allah’tan rahmet diliyorum. Bu tür
olaylar hiçbir zaman terörle mücadelede güvenlik güçlerimizi pes
ettirmeyecektir, tam tersine güvenlik kuvvetlerimizin kararlılığını
artıracaktır. Bunu da buradan ifade etmek isterim. 
Sayın
Başkan, dün gece Genel Kurulda hiç hoş olmayan, hatta çirkin diyebileceğimiz
bir olay yaşandı, hepinizin malumu. Oylamada kâğıt pusulayla oy kullanan 15
milletvekilinin, daha sonra yapılan yoklamada Genel Kurulda olmadığı anlaşıldı.
Şimdi, bu, tabii, hiçbir şekilde tasvip edilecek bir husus değil. Buradaki
kusur nedir veya ne yapılmıştır? Bir sahte oy kullanımı mı var, yoksa hakikaten
bu arkadaşlar oyunu kullandı ama Genel Kurulu terk mi ettiler, öyle bir durum
mu var? Bunun olması da çok ihtimal dâhilinde değil çünkü herkes biliyor ki
sonrasında burada bir yoklama yapılacaktır. Onlar adına bir başkası mı bu
pusulalarla oy kullanmıştır? Bu konunun araştırılması lazım. 
(Mikrofon
otomatik cihaz tarafından kapatıldı) 
BAŞKAN – Ek
sürenizi veriyorum. 
Buyurun. 
ERHAN USTA
(Samsun) - Bu olay, hiçbir şekilde Türkiye Büyük Millet Meclisinin saygınlığına
yakışmıyor, bunu tasvip etmek mümkün değildir, bunun üzerini kapatmak da mümkün
değildir. Bunların bir daha yaşanmaması için bu olayın üzerine gidilmesi lazım
çünkü Türkiye Büyük Millet Meclisi, Türk milletinin temsil edildiği yerdir,
Meclisin saygınlığını azaltacak davranışlardan kaçınmak lazım. Referansımız ne
olursa olsun dürüst olmamız gerekiyor. Evrensel bir kural, ta ilk toplumlardan
itibaren herkesin dürüstlüğe önem verdiği bir ortamda, dürüstlükle
çelişebilecek... Olayın tam detayını bilmediğimiz için o yüzden araştırılmalı
diyorum, bir şey söylemek istemiyorum ama şu andaki kanaat odur, bu gölgeden bu
Meclisi kurtarmak lazım. Çünkü örneğin kendi dinimizden referans verecek
olursak bizim Peygamberimizin en büyük sıfatı, daha peygamberlik gelmeden
“emin” olmasıydı, “Muhammedülemin” deniliyordu ona. Şimdi biz emin olamayacak
mıyız burada? Böyle bir şey olmaz.
Hatta bir söz
gördüm ben, Kızılderili sözü, çok da enteresan...
(Mikrofon
otomatik cihaz tarafından kapatıldı) 
ERHAN USTA
(Samsun) – Çok kısa...
BAŞKAN –
Buyurun, tamamlayın. 
ERHAN USTA
(Samsun) – Bir Kızılderili sözü diyor ki: “Her zaman dürüst ol çünkü dürüstlük,
kişinin bu evrendeki amacının sınanması anlamına gelir.” Çok önemli, o yüzden
birbirimize güvenebilmemiz lazım, burada herkesin dürüst olması lazım. Bunu
gölgeleyecek bir durum varsa bunun da ortaya çıkarılmasında fayda var; ha, böyle
bir problem yoksa da yine bunun tespit edilmesi lazım. 
Ben Genel Kurulu
saygıyla selamlarım. 
BAŞKAN –
Teşekkürler Sayın Usta. 
Sayın Gök...
18.- Ankara Milletvekili Levent Gök’ün, 25 Ekim Âşık Veysel’in 123’üncü
doğum gününe, Genel Kurul salonunda olmayanlar adına oy pusulası gönderilmesine
ve böyle bir tablonun Türkiye Büyük Millet Meclisinin saygınlığına gölge
düşürdüğüne, bu kişiler hakkında işlem yapılmasını beklediklerine ilişkin
açıklaması
LEVENT GÖK
(Ankara) – Sayın Başkan, Türk kültürünün oluşmasında önemli kilometre
taşlarından biri olan Âşık Veysel’in bugün 123’üncü doğum günü. Âşık Veysel,
bundan tam yüz yirmi üç yıl önce 25 Ekim 1894 yılında doğdu. Kendisi çok
mütevazı bir yaşantı sürdü ama onurlu bir isim bıraktı. Hâlâ kendisini saygıyla
anıyoruz. “Ben giderim adım kalır/ Dostlar beni hatırlasın/ Düğün olur
bayram gelir/ Dostlar beni hatırlasın.” diyerek de hepimizin övgüyle, her zaman
saygıyla hatırladığı dizeleri bizlere bıraktı. Ruhu şad olsun. 
“Dostlar beni
iyi hatırlasın.” diyen Âşık Veysel’e karşı, herhâlde AKP’yi kimse iyi
hatırlamayacak. Sayın Başkan, dün, sizin yönettiğiniz oturumda tespit ettik ki
iktidar partisinin milletvekillerinden Genel Kurul salonunda olmayanlar adına
yine AKP milletvekillerinin bir kısmı, isim ve imza koyarak Divan Başkanlığına
pusula gönderdiler. Burası, Türkiye Cumhuriyeti’nin en önemli kurumlarından bir
tanesi. Türkiye Büyük Millet Meclisinde böyle usulsüzlükler, sahtecilikler
yaşanırsa bu devletin ayakta kalması mümkün olabilir mi? Herkese örnek olması gereken
bir kurumun içerisinde yaşanılan bu davranışların bir bedeli olmayacak mı? Ben,
dünkü tutanaklardan çıkarak, bu tutanakta belirtilen, isimleri sizlere
bildirilen kişilerle ilgili işlem yapılmasını Sayın Meclis Başkanlığından
bekliyorum Sayın Başkanım. AKP Grubunun da buna ihtiyacı olduğunu düşünüyorum.
Eğer varsa içlerinde kötüler, temizlesinler. Eğer bunlara rıza göstermişlerse o
da bir başka boyut, bir başka felaket. Böyle bir tablo, Türkiye Büyük Millet
Meclisinin saygınlığına gölge düşürmüştür. 
(Mikrofon
otomatik cihaz tarafından kapatıldı) 
BAŞKAN – Ek
sürenizi veriyorum. 
Buyurun. 
LEVENT GÖK
(Ankara) – Biz bu konunun çok titiz bir takipçisi olacağız. İktidar partisinin
iyi hatırlanmayacağı olaylardan bir tanesidir. Kendileri gidecek ama iyi bir
isim bırakmayacaklar. Hangi ismi bırakacaklar? Mecliste dahi usulsüzlüğü teşvik
eden, yapan bir parti olarak adları kalacak. Umarım, AKP yönetimi de bundan
gerekli dersleri çıkartır ve gerekli işlemleri yapar. Bunlar her kimse teşhir
edilmeli ve gerekli işlemler yapılmalıdır Sayın Başkan. 
Saygılarımla. 
BAŞKAN –
Teşekkürler Sayın Gök. 
Sayın Bostancı,
buyurun. 
19.- Amasya Milletvekili Mehmet Naci Bostancı’nın, 25 Ekim Âşık
Veysel’in 123’üncü doğum gününe ve AK PARTİ Grubu olarak pusula veren
milletvekillerinin salondan ayrılmaması ve herhangi bir şekilde olmayan kişiler
adına kesinlikle pusula verilmemesi yaklaşımında olduklarına ilişkin açıklaması
MEHMET NACİ
BOSTANCI (Amasya) – Sayın Başkanım, teşekkür ediyorum. 
Âşık Veysel,
rahmetlinin, 123’üncü doğum günü, kendisini bir kez daha rahmet ve minnetle
anıyorum. 
Sazın ve sözün
kudretini gösteren bir ozan. Sivas’ın bir köyünden çıkıp gözleri görmeyen bir
ozan olarak ve elinde, o dönemin şartlarında sadece saz ve söz olan bir kişi
olarak böylesine geniş bir coğrafyada bu kadar insanı ortak bir duyarlılıkta
birleştirebilmek kolay bir iş değil. Bu, elbette Âşık Veysel’in geldiği gelenek
ve onun gücü, Âşık Veysel’in türkülerinde bu milletin kendisini bulma
gerçekliğinde karşılık buluyor.
Dün yaşanan
hadise… Daha önceleri de bilindiği gibi bu tür oylamalarda bazı milletvekilleri
burada parmakları okunmadığı için pusula veriyorlar. Bu pusulalara ilişkin
nihai değerlendirme, Başkanlık Divanı tarafından yapılıyor ve oylamalarda
pusula verenlerin dışarı çıkmaması gerektiği ifade edildiği gibi, pusulalar
okunuyor ve burada olmayanlar var ise onlar zaten oylamaya katılmış kabul
edilmiyor; Başkanlık Divanının yaptığı uygulama bu istikamette. 
Biz AK PARTİ
Grubu olarak, pusula veren arkadaşların kesinlikle buradan ayrılmaması,
herhangi bir şekilde olmayan kişiler adına kesinlikle pusula verilmemesi
hususunda bir karar ve irade sahibiyiz. Esasen, Sayın Gök de bunu bilir. Dün
kendisiyle yaptığımız görüşmede de ifade ettik, her zaman da yaklaşımımız
budur. Tutanakları ben de aldırdım, ne olduğuna bakacağız.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın Sayın Bostancı.
MEHMET NACİ
BOSTANCI (Amasya) – Meclisin kuralları, hepimiz için çok önemlidir. Burada
parti farkı gözetmeksizin o kurallara hayatiyet vermek ve işlerin düzgün bir
şekilde sürmesini temin etmek hepimizin boynunun borcudur. AK PARTİ Grubu
olarak, oylamalara ilişkin bizim yaklaşımımız da budur. O tutanaklar
çerçevesinde gerekli değerlendirmeyi yapacağız.
Teşekkür
ediyorum. 
BAŞKAN – Peki,
teşekkür ederiz Sayın Bostancı.
MAHMUT TANAL
(İstanbul) – Bu, suç teşkil eden bir şey Sayın Başkanım. Başkasının yerine
pusula vermek, bu Meclisin değerlendirme konusunun dışında. Aslında, resen
cumhuriyet başsavcılıklarını göreve davet ediyoruz; işin doğrusu bu. Yani
burada, salonda olmayan birisi hakkında başka birisinin, varmış gibi pusula
vermesi sahteciliktir.
BAŞKAN – Peki,
teşekkür ederiz Sayın Tanal.
MEHMET NACİ
BOSTANCI (Amasya) – Sayın Tanal varsayımda bulunuyor Sayın Başkanım, varsayımda
bulunuyor.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, salonda olmayan
milletvekilleri adına oylama pusulası verilmesinin büyük bir rahatsızlık
yarattığına ve bu konuda hassasiyet gösterilmesi gerektiğine ilişkin konuşması
BAŞKAN – Sayın
Bostancı, gerekli açıklamalar yapıldı. Ben de Başkanlık Divanı adına en azından
bu konuda önemli bir hassasiyet gösterilmesi gerektiğini ifade etmek istiyorum.
Dün yaşanandan hepimiz büyük bir üzüntü duyduk elbette ve burada olmayan sayın
milletvekilleri adına verilen pusulaların bizde de büyük bir rahatsızlık
yarattığını özellikle belirtmek isterim. Ancak, Sayın Bostancı yaptığı
açıklamayla birlikte, hem Sayın Usta’nın hem Sayın Gök’ün ifade ettiği hususlar
doğrultusunda, bu konuyu grup yönetimi olarak incelemeye alacaklarını ve
gerekli hassasiyetin gösterileceğini ifade etti. Umarım, bundan sonra böylesi
durumlarla karşılaşmayız. En azından, ben, bundan sonra, kendi yönettiğim
oturumlarda pusula veren arkadaşların, milletvekillerinin Genel Kuruldan
çıkmamaları doğrultusunda bir uyarı yapacağımı da belirtmek isterim.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Samsun Milletvekili Erhan Usta
tarafından, şehirde üretime, istihdama zarar verecek ve ciddi boyutlarda
mağduriyetler yaşanmasına yol açacak olan Samsun Gülsan Sanayi Sitesi’nin
yıkılması kararının tüm boyutlarıyla araştırılarak sorunların çözümüne yönelik
alınacak tedbirlerin ve yapılabilecek düzenlemelerin belirlenmesi amacıyla 25
Ekim 2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 25 Ekim 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
25/10/2017
Türkiye Büyük Millet Meclisi Başkanlığına
Danışma Kurulu
25 Ekim 2017 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim.
Saygılarımla.
 Erhan
Usta 
 Samsun
 MHP
Grubu Başkan Vekili
Öneri:
25 Ekim 2017
tarih, 2017/2446 sayıyla TBMM Başkanlığına vermiş olduğumuz -Grup Başkan Vekili
ve Samsun Milletvekili Erhan Usta’nın- Samsun Gülsan Sanayi Sitesi’nin yıkılma
kararı şehirde üretime, istihdama zarar verecek ve ciddi boyutlarda
mağduriyetler yaşanacaktır. Konunun tüm boyutlarıyla araştırılarak sorunların
çözümüne yönelik alınacak tedbirlerin ve yapılabilecek düzenlemelerin
belirlenmesi amacıyla Meclis araştırması açılmasına dair önergemizin
görüşmelerinin 25 Ekim 2017 Çarşamba günkü birleşiminde yapılması önerilmiştir.
BAŞKAN –
Önerinin gerekçesini açıklamak üzere, öneri sahibi Milliyetçi Hareket Partisi
Grubu adına Samsun Milletvekili Sayın Erhan Usta. 
Buyurun Sayın
Usta. (MHP sıralarından alkışlar)
Süreniz beş dakika.
MHP GRUBU ADINA
ERHAN USTA (Samsun) – Teşekkür ederim Sayın Başkan.
Değerli
milletvekilleri, tabii, spesifik bir konu gibi görünmüş olsa da esas
itibarıyla, Samsun’da bir infiale neden olmuş bir konuyu bugün Genel Kurula
getirmiş bulunuyoruz. Konu şu: “Gülsan Sanayi Sitesi” diye Samsun’un -aslında
esas yani büyükşehir sınırları içerisinde elbette, “merkez” diye geçiyor ama
esas ana merkez olan değil ama- Canik ilçesindeki bir sanayi sitesi, 25
hektarlık bir alan, 1.250 tane iş yeri var, 6 bin de istihdam sağlanıyor. 
Şimdi,
baktığınız zaman, buranın zaman içerisinde şehrin içerisinde kaldığı ifade
ediliyor ve buradan kaldırılması diye bir durum söz konusu. Önce, başlayan yani
sürecin hukuki boyutunu… Bir defa, burada Büyükşehir Belediyesi hukuka falan uymuyor,
hukuk tanımıyor, onu bir görmemiz lazım. Niye? Çünkü, Büyükşehir Belediyesi
zamanında burada 1/50.000’lik bir plan yapıyor ve o planda diyor ki: Sanayi
sitesinin bulunduğu yere kültürel, sosyal ve dinî tesis kurmak için bir imar
planı değişikliği yapıyor. Buna oradaki esnaf ve iş yeri sahipleri dava açıyor,
yürütmeyi durdurma kararı alınıyor. Normal şartlarda, yürütmeyi durdurma kararı
alındıktan sonra burada başka bir işlem yapılmaması lazım, hukuk ne diyor,
yargı ne diyor, onu beklemek lazım fakat o yapılmıyor. 
Belediye, bundan
sonra, oradaki gariban olarak gördüğü -tırnak içerisinde söylüyorum- malının
peşine düşemeyecek –adam çekmiş Hollanda’ya gitmiş veya vârisleri var, şeyler
belli değil- yani işin peşine düşecek insanların olmadığı böyle dükkânları, iş
yerlerini tespit ediyor, onlar için bir imar planı değişikliğine gitmeye
çalışıyor. Bununla ilgili de tekrar dava açılıyor -dava da karar aşamasında,
daha doğrusu dava şu anda görülüyor- buradan da bir karar çıkmış değil, bir
davaya konu olmuş bir durum. 
Bu arada
belediye, tek tek bu kişilere kamulaştırma davası açıyor. Birçoğunun davadan
haberi dahi yok çünkü işte Hollanda’daki adam, burada kimsesi yok veya
vârisleri olan yani işinin sahibi olmayan insanlar. 
Burada bunu
şunun için söylüyorum. Bir defa burada bir iyi niyet yok yani işini takip
edemeyecek garibanları cımbızla buluyorsunuz, onlara dava açıp davaları
kazanacaksınız, oradan bir emsal ile mahkemenin esas itibarıyla durdurduğu işi
yapmaya çalışacaksınız, böyle bir şey olmaz. Nitekim, başarılı da oluyor, 90
tane davayı kazanıyor ama içlerinden davayı takip edenlerden 60 tanesinin de
avukatlarının bize verdiği bilgiye göre “Biz yürütmeyi durdurma kararını almak
üzereyiz.” diyorlar. Şimdi, ortada hukuken de böyle tutarsız bir durum var. 
Şimdi, tabii,
burada belediyenin stratejisi, komple bu işi kotaramadığı için -tabiri caizse-
“parça parça yut, ondan sonra orayı tahrip et, orayı ortadan kaldır.” Kaldırıp
da ne yapacaksın? Yani bu insanlara niye iş yeri gösterilmiyor? İnsanlara dağın
başında bir yer gösteriliyor. Bunların birçoğu küçük esnaf yani olmayacak bir
şey. Dolayısıyla zaten ondan sonra yer göstermekten de vazgeçiyor, doğrudan
satın alma şeklinde bir noktaya gidiliyor. Onunla ilgili belgeler var, isteyen
arkadaşlar olursa onları buradan gösteririz. 
Ha, satın alma
derken de bakın, hemen yanında Canik Belediyesince -100 metrekare üzerinden
söyleyeyim kolay anlaşılması için 350 bin liradan satışa çıkartılıyor- buradaki
yerler için tespit edilen değer de 30 bin ile 50 bin lira yani yerine de onda
1’i kadar para tespit ediliyor. Kaldı ki bakın, buradaki insanların yüzde 75’i
de kiracı, küçük esnaf, işçi çalıştırıyor. Şimdi, istersen rayicinden almış ol
yeri, kiracı olan esnaf ne yapacak? Bu adamların tezgâhı dağılacak. 
Bu memlekette istihdamdan
daha önemli bir şey yok arkadaşlar. Yani ahlak filan, onlar ayrı bir şey de
yani böyle maddi bir mesele olarak istihdamdan daha önemli bir şey yok. Yeşil
alan yapılacak, dinî alan yapılacak. Yani bu cami fetişizmine de bir son vermek
lazım, protokol camisi yapılacak buraya. Yani oradaki 6 bin kişilik istihdamı
kaldıracaksın… Camiye karşı olan birisi değilim, beş vakit çok şükür namaz
kılan birisiyim, mümkün olduğu kadar camiye gitmeye çalışıyorum. Bir de cami
yıkılacak cami yapmak için. Yahu cami de var orada, protokol camisi yapılacak. 
Söylentilere
filan girmiyorum, “orada birileri arsa topladı, onların önü açılacak, orada bir
yeşil alan oluşturuluyor, oralar değer kazanacak filan”, o meselelere filan
girmiyorum ama bir not olarak da bunu da düşmüş olalım. Şimdi bu, olacak iş
değil, buna bir “dur” demek lazım, bu belediye başkanına birisinin “dur” demesi
lazım. Mahkeme “dur” diyemediği için biz bu meseleyi buraya getiriyoruz;
Türkiye Büyük Millet Meclisinin bu meseleye bir bakması lazım. 
Şimdi, yıldırma
politikası var, bunlar olacak iş değil ya, böyle bir şey görülmüş değil. Yazı
yazılıyor, bakın, yazılar elimde, su abonesi adama, kiracıya deniyor ki:
“Abonelik üzerinize değil, aboneliği üzerinize alın.” Ondan sonra, adam, tabii,
iptal ettiriyor, aboneliği üzerine almak için gidiyor, deniyor ki: “Burada
yıkım kararı var, abonelik vermeyiz.” Susuz bırakılıyor; yıldırma politikası,
Kerbelâ yaşatılmaya çalışılıyor, böyle bir şey olmaz, buna “dur” demek lazım.
Bunu buradan kim savunacak, bunun aksini kim söyleyecek, onu da bilmiyorum ama
bu yanlışa “dur” dememiz lazım. Daha söyleyecek çok şey vardı ama sürem bittiği
için onları ifade edemeyeceğim. 
Mecliste
görüşülen torba kanundaki madde, onu söyleyecek olursa arkadaşlar…
(Mikrofon
otomatik cihaz tarafından kapatıldı) 
BAŞKAN –
Buyurun. 
Tamamlayın Sayın
Usta. 
ERHAN USTA
(Devamla) – Mecliste görüşülen torba kanun… Aslında bakın, Hükûmetin bakış
açısı, belediyenin bakış açısından farklı; onu da ifade edeyim, hakkı teslim
edelim. Hükûmet diyor ki: “Bu tür yıkım kararları verilirse onlar 5084
kapsamındaki -36, sonra 49 oldu- o iller kapsamında olursa oralara bedelsiz
arsa bile verilebilir. Diğerlerine de işte, harç değeri üzerinden arsa
verilir.” Yani, burada belediyenin böyle bir şey yapma şeyi yok, burada
belediye, tamamen meseleyi dağıtmaya yönelik, oradaki ocakları söndürmeye,
tezgâhları yıkmaya yönelik bir tutum sergiliyor; bu tutum yanlış bir tutumdur,
bunun karşısında olmak lazım. Buradan hiç olmazsa belki bir kamuoyu gündemi
oluşturulabilir diye bunu, belediyenin bu yanlış politikalarını yüce Meclisin
gündemine getirdik. 
Sonra, hiç
kimseyle istişare yok, orada çağırın üç beş tane, yılların esnafları var,
onlarla bu sorunu nasıl çözeriz diye bir konuşun yani nihayetinde o yörenin
halkı; hiçbir şey yapılmadan “ben bilirim, ben yaparım” anlayışıyla hareket
ediliyor. Bu yanlışa “dur” demek lazım, bu anlamda önergemize destek
bekliyoruz. 
Genel Kurulu
saygıyla selamlarım efendim. (MHP sıralarından alkışlar) 
BAŞKAN –
Teşekkür ederiz Sayın Usta. 
Şimdi, diğer
siyasi parti grupları adına konuşmalar yapılacak üçer dakika. 
Halkların
Demokratik Partisi Grubu adına Adana Milletvekili Sayın Meral Danış Beştaş.
Buyurun. (HDP
sıralarından alkışlar) 
Süreniz üç
dakika. 
HDP GRUBU ADINA
MERAL DANIŞ BEŞTAŞ (Adana) – Sayın Başkan, değerli milletvekilleri; doğrusu üç
dakikada ne anlatılır bilmiyoruz ama İç Tüzük görüşmelerinde bunu oldukça
eleştirdik ve önergelerin zaten kabul edilmeyen, iktidar partisi tarafından
kabul edilmeyen önergelerde konuşma süreleri kısaltılarak böylece muhalefetin
denetim yetkisinin kuşa çevrildiğini ve bu sürelerin kabul edilemez olduğunu
ben de bir kez daha ifade etmek istiyorum. 
Bugün,
Amed Belediyesi eş başkanlarına yapılan gözaltının yıl dönümü. Grup başkan
vekilimiz de ifade etti ve maalesef, hâlâ, Sevgili Gültan Kışanak, Kandıra
Cezaevinde rehin olarak tutulmaya devam ediliyor. Gözaltından önce belediyenin
etrafı kuş uçurtulmaz şekilde etten duvar örülerek bir operasyon yapılmıştı, o
gün biz Diyarbakır milletvekillerimizle birlikte oradaydık ve belediye âdeta
işgal edilirmişçesine emniyet güçleri, kolluk görevlileri, panzerlerle etrafı
kuşatılarak ve hiçbir şekilde içeriye milletvekillerinin girişi dışında
-bizimkini de sonra engellediler- izin verilmeyerek, belediye meclisi üyeleri
dışarıda bırakılarak aslında adı kayyum ama gasbedildi belediye. 
Diyarbakır’ı
Erdoğan’ın çok istediğini biliyorduk, geçmiş seçimlerde de sürekli Diyarbakır,
istediği illerden biriydi. Seçimlerle alamadığı Diyarbakır’ı iktidar partisi,
şimdi kayyum eliyle kendince yönettiğini varsayıyor ama biz Diyarbakır’la
ilgili şunu söyleyelim: Yapılacak ilk seçimde Amed yine Amedlilerin belediyesi
olacak. Onlar bu şekilde kayyum atayarak, gasbederek halkın iradesini daha
fazla engelleyemeyecek demek istiyorum. Eş başkanlarımızı buradan sevgiyle,
saygıyla selamlamak istiyorum.
Diğeri,
şu anda hak savunucularının duruşması devam ediyor, lütfen zamanınız olursa
ifadelerine ve iddianameye bir göz atın, duruşma tarihlerinin defterde yazılmış
olmasının bile yargılama konusu yapıldığı bir davadan söz ediyoruz. Hak
savunuculuğu yaptıkları için, hak savunuculuğunun yasaklı olduğu bir ülkede
sanık konumuna düştüler; bu, kabul edilemez, bir an önce bu arkadaşlarımızın
salıverilmesini bekliyoruz.
Son
olarak da, bugün yeni bir haber, 100 avukat hakkında dosyalardan el çektirme
kararı alınmış. Yargıyı zapturapt altına alan iktidar, savunmaya gözünü dikmiş
durumda. Gün geçmiyor ki avukatlara yönelik bir operasyon olmasın. Son hamle de
dosyalardan el çektirmek. Ama halkı avukatsız bırakamayacaksınız diyorum. 
Teşekkür
ediyorum. (HDP sıralarından alkışlar) 
BAŞKAN –
Teşekkür ederiz Sayın Beştaş. 
Cumhuriyet Halk
Partisi Grubu adına Samsun Milletvekili Sayın Kemal Zeybek. 
Buyurun. (CHP
sıralarından alkışlar) 
Süreniz üç
dakika. 
CHP GRUBU ADINA
KEMAL ZEYBEK (Samsun) – Sayın Başkan, değerli milletvekili arkadaşlarım;
sizleri saygıyla selamlıyorum. 
Bugün Milliyetçi
Hareket Partisinin gündeme getirdiği, Meclis araştırması istediği Gülsan Sanayi
Sitesi, Samsun’da çok önemli bir merkez, bölge. Bundan kırk-kırk beş yıl öncesi
mezbelelik, bataklık, sineklik bu alanı şu anda rantçıların ve belediyelerin
gelir elde etmek için, rant uğruna orada imar yaptıkları, imar değiştirdikleri,
kendilerine bir gelir kaynağı elde etme yeri olarak gördükleri bir yer. Bu
alanda şu anda 1.250 iş yeri mevcut. Bu 1.250 iş yerinin içerisinde dükkânlar
ikiye, üçe bölünmüş, 2.100’ün üzerinde insanımız orada işveren durumunda. Bu
işveren insanlarımız, 6.000-6.500 kişiyi istihdam eder durumda. 
Şimdi, burada
rant elde etmek için, onun yanı başında cezaevi mahallesi var, o mahalle
tamamen yıkıldı ve burası kamulaştırmaktan öte, TOKİ’yle beraber Türkiye’de
gündemde olan inşaat firmalarının şu anda iştahını kabartan bir yer. Buranın
bir şekilde daha iyi rant alanı hâline getirilmesi için de şu anda, Gülsan
Sanayi Sitesi’ne cami yaptıracağız, camiyi kaç metrekare alana yaptırırız…
Burada 500 dekar alan var arkadaşlar. Caminin olduğu alanın 5-10 dekardan fazla
olmaması gerektiğini hepimiz biliyoruz ama ne yazıktır ki bununla beraber o
bölgedeki 150 tane iş yerinin şu anda orta alanda istimlak edilmesini doğru
görmüyoruz. O 150 iş yerini istimlak ederek orayı parçalayıp iş yerlerini
tamamen işlevsiz hâle getirmek; oradaki insanların, işverenlerimizin,
çalışanlarımızın işlerini durdurarak, oradan göç etmesini sağlayarak, bir alan
yaratmak istiyorlar. Buna “dur” demek zorundayız. Orada şu anda mevcut
Hükûmetin kendi siyasal anlayışında bir belediye bu rantı daha iyi hâle
getirmeye çalışabilir ama şehirlerimizin bu alanlarının -bizim ileride yeniden
oluşturamayacağımız- yeşil alanların olacağı bir yer olması gerekiyorken şu
anda mevcut durum itibarıyla bilirkişiler 1.200-1.300 TL’den burada muhammen
bedel belirlemişlerdir. Ne yazıktır ki şu anda belediyenin veya Millî Emlak’in
orada 3.000-3.500 liradan yer sattığı gözükmektedir, bedel istemektedirler. Bu
yerler bu şekilde birilerine peşkeş çekilecektir. Buna bir şekilde Samsun halkı
“dur” demek zorunda. Türkiye Büyük Millet Meclisindeki milletvekilleri olarak
biz de buna “dur” demek zorundayız.
Saygılarımı arz
ediyorum. (CHP ve MHP sıralarından alkışlar)
BAŞKAN –
Teşekkür ederiz Sayın Zeybek.
Adalet ve
Kalkınma Partisi Grubu adına bir konuşmacı var ancak Sayın Kayan’ın 60’a göre
bir söz talebi var.
Buyurunuz.
III.- AÇIKLAMALAR (Devam)
20.- Kırklareli Milletvekili Türabi Kayan’ın, Tekirdağ’ın Saray
ilçesinde dere taşması nedeniyle bir zırhlı aracın sel suyuna kapıldığına ve
bir askerin kaybolduğuna, Trakya’nın iklim yapısını bozan çevre tahribatının
devam ettiğine ilişkin açıklaması
TÜRABİ KAYAN
(Kırklareli) – Teşekkür ederim Sayın Başkan.
Tekirdağ Saray
ilçemizde dere taşmasından sel suyuna bir zırhlı araç kapılmış ve 1 askerimiz
kaybolmuştur. Trakya’nın iklim yapısını bozan çevreyi tahribat hâlâ devam
etmektedir. İğneada gibi dünyada üç bölgede bulunan Longoz Ormanları’nın hemen
yanında nükleer santral kurulma çalışmalarının hâlâ devam etmesi; Vize
bölgesinde 2, Marmara Ereğlisi’nde 2 adet termik santral yapma çalışmalarının
hâlâ devam etmesi… Bunların yanında 4 çimento fabrikasının ormanı tamamen
tahrip eden malzeme alımı hâlâ devam ediyor. Taş ocakları, malzeme alırken
ormanı mahvetmektedirler. Ocakların taş alınan yerleri tekrar düzeltip oraya
ağaç dikmeleri gerekirken hiçbir şekilde bunu yapmamaktadırlar. Yasal
zorunluluğu olduğu hâlde buna hiçbir şirket yanaşmamaktadır. Bu da doğayı
tahrip etmekte, sonuç olarak da seller can ve mal kayıplarına meydan
vermektedir. 
BAŞKAN – Peki,
teşekkür ederiz Sayın Kayan. 
V.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Grup Başkan Vekili Samsun Milletvekili Erhan Usta
tarafından, şehirde üretime, istihdama zarar verecek ve ciddi boyutlarda
mağduriyetler yaşanmasına yol açacak olan Samsun Gülsan Sanayi Sitesi’nin
yıkılması kararının tüm boyutlarıyla araştırılarak sorunların çözümüne yönelik
alınacak tedbirlerin ve yapılabilecek düzenlemelerin belirlenmesi amacıyla 25
Ekim 2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 25 Ekim 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN - Şimdi,
Adalet ve Kalkınma Parti Grubu adına Samsun Milletvekili Sayın Hasan Basri
Kurt. 
Buyurun. (AK
PARTİ sıralarından alkışlar)
Süreniz üç dakika.
AK PARTİ GRUBU
ADINA HASAN BASRİ KURT (Samsun) – Sayın Başkan, çok teşekkür ediyorum.
Çok kıymetli
milletvekillerimiz, Samsun’umuzun bugün Meclis gündemimizde olması bizim
açımızdan aslında sevindirici. Bir taraftan Samsun’un sanayisinin konuşuluyor
olması, Samsun’un şehirleşmesinin konuşuluyor olması, Samsun’un aslında
Türkiye’de ve özellikle Karadeniz Bölgesi’nde ne kadar önemli, ne kadar hassas
bir bölge olduğunun da ifadesi.
Tabii, konu
Samsun’un -belki bir iki yıldır çok daha yoğun bir şekilde ama- belki yirmi
yıllık bir konusu. Samsun’un esas şehir merkezini oluşturan İlkadım ve Canik
ilçeleri toplamda Samsun şehir nüfusunun 450 bin kişisini oluşturuyor; nüfusun
dörtte 3’ü bu bölgede yaşıyor ve gerçekten artık şehri taşıyamayan, bir ilçe
düzeyinde görülebilecek bir sanayi sitesinin daha yenisiyle, daha iyisiyle
değiştirilmesi süreci ve bu, şehirde uzun zamandır tartışılan, uzun zamandır
gündemde olan bir konu. 
Şimdi, geçen iki
ay önce burada bir dondurma imalathanesinde bir patlama meydana geldi ve
yanındaki oto sanayisi yapan yani oto servis işletmeciliği yapan dükkândaki
bütün araçlar da burada yok oldu. Allah’tan bir can kaybı olmadı, o gazın
olduğu… Aslında hem bina yüksekliği açısından hem bina genişlikleri açısından
1970’lerde kalmış, 1980’lerde kalmış bir sanayi sitesini biz daha iyisiyle
değiştirmek üzere ve şehre de bir yeşil alan kazandırmak üzere… Yani buradan
bir rant alanı gibi şeyler çıkartılması asla ve asla söz konusu değil. Buranın
önüne Büyükşehir Belediyemiz Doğu Park olarak denizi doldurarak park yaptı. O
kadar yoğun bir şehirleşme gerçekleşmiş ki burada, bundan otuz sene önce, otuz
beş sene önce gerçekleşen bu şehirleşmeden kaçmak için dolguyla yeşil alan
oluşturdu. Bu yeşil alanı geliştirme projesi bu. Burada esnafımızın; yıllardır
burada Samsun’a hizmet veren, Samsun’a evlatlar yetiştiren, alnının teriyle
orada sanayide zor şartlar altında, çocuklarını okutmak için, çocuklarının
geçimlerini sağlamak için çabalayan esnafımızın, bunların mağduriyetine AK
PARTİ’nin asla ve asla, herhangi bir şekilde göz yumması da söz konusu olamaz. 
Artık devir
değişti; sanayiler büyüyor, sanayiler gelişiyor ki bunun örneği yapıldı,
Keresteciler Sanayi Sitesi; 300 metrekare üzerine oturan dükkânlar, şu anda
şehrin dışında, inşaatı bitmek üzere, 800-900 metrekare ile 1.500 metrekare
arasındaki, daha geniş ve bina yükseklikleri daha yüksek olan sanayi
bölgelerine taşınıyor. Şimdi, buradaki oto sanayicisi kendisinin yerinin
yetmediğinden şikâyetçi; yan tarafındaki, başka bir imalatçıyla olan ilişkisinden
artık şikâyetçi, bunları da ayırmamız gerekiyor. Şehre bir planlama gerekiyordu
ve bu, planlamanın neticesinde oldu. 
(Mikrofon
otomatik cihaz tarafından kapatıldı) 
HASAN BASRİ KURT
(Devamla) – Süre verecek misiniz, bitireyim mi?
BAŞKAN –
Buyurun, tamamlayın.
HASAN BASRİ KURT
(Devamla) – Burada Büyükşehir Belediyemiz, esnaf kooperatifleriyle olsun, bu
sitenin derneğiyle olsun sürekli görüşme hâlinde ve bunlara daha geniş bir
arazide, artık şehrin içindeki bu çirkin görüntüden kurtaracak daha geniş bir
arazide ve meslek gruplarına da ayrı ayrı hitap edebilecek… Çünkü çevre
sorunları da oluyor; yani, bir oto tamircisinin atığı ile kimyasal işi yapan
bir iş yerinin atığı aynı değil, bunlar geçmişte ruhsatını almış, işlem yapmaya
devam ediyor; şehri de kirleten bir boyutu var, denizi de kirleten bir boyutu
var. Bunlara da çare olacak çözümler araştırıyoruz. Şehrin gelişimine katkı
verecektir. Esnafımızın da burada asla ve asla mağdur olmaması için biz AK
PARTİ milletvekilleri olarak sonuna kadar her türlü görüşmeye, her türlü
iletişime açığız zaten başından beri ve buna devam edeceğiz.
Hepinize
saygılar sunuyorum, teşekkür ediyorum. (AK PARTİ sıralarından alkışlar)
BAŞKAN –
Teşekkürler Sayın Kurt. 
Milliyetçi
Hareket Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, İstanbul’un silüetinin bozulmasının, tarihinin
yok edilmesinin ve çevre tahribatının geri dönülmez boyutlara ulaşmasının
araştırılması amacıyla 24/10/2017 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 25 Ekim 2017
Çarşamba günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
25/10/2017
Türkiye Büyük Millet Meclisi Başkanlığına
Danışma Kurulu
25/10/2017 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
24
Ekim 2017 tarihinde İstanbul Milletvekili Grup Başkan Vekili Filiz
Kerestecioğlu Demir tarafından (5722 sıra numaralı) İstanbul’un silüetinin
bozulmasının, tarihinin yok edilmesinin ve çevre tahribatının geri dönülmez
boyutlara ulaşmasının araştırılması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 25/10/2017 Çarşamba günkü birleşiminde yapılması önerilmiştir.
BAŞKAN
– Halkların Demokratik Partisi grup önerisinin gerekçesini açıklamak üzere,
öneri sahibi Halkların Demokratik Partisi Grubu adına İzmir Milletvekili Sayın
Ertuğrul Kürkcü. 
Buyurun.
(HDP sıralarından alkışlar)
Süreniz
beş dakika.
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
İstanbul hakkında bir Meclis araştırması aslında çok önceleri yapılmalıydı ve
bugün İstanbul’un kendisi için, Türkiye için ve genel olarak Türkiye'nin
toplumsal ve politik geleceği için oluşturmuş olduğu sorunların birçoğu çoktan
önlenmiş olmalıydı ancak çok büyük bir meseleyle yüz yüzeyiz. Meselenin
birincisi politik olandır ve ötekilerin önüne ister istemez ve belki de ne
yazık ki geçiyor çünkü Türkiye'nin bütün büyük metropol belediyeleriyle
birlikte İstanbul Belediye Başkanı Kadir Topbaş da biliyorsunuz on üç yıl görev
yaptıktan sonra görevinden istifa ettirildi; zorla görevinden ayrılması
kendisine dayatıldı, buna mecbur edildi, bunun için gönüllü değildi fakat bunun
sebebini de hâlâ bilmiyoruz. Ankara Büyükşehir Belediye Başkanının görevden alınması
ihtiyacının nereden doğduğunu, bunun sebebini bilmiyoruz; Bursa, Balıkesir,
diğerleri… Eğer mesele belediyecilik meselesi ise belediyecilik meselesi bu
belediye başkanlarına bırakılamayacak kadar geniş, genel, politik, hatta
devlete ait bir mesele. O nedenle bu belediye başkanlarının ne yapıp da, niçin
hakarete uğrayarak görevlerini bırakmak zorunda kaldıklarını belki de
Cumhurbaşkanı kendisi açıklamalıdır. Çünkü aslında İstanbul Belediye Başkanını
belediye başkanlığından eden bütün sorunların hepsi Tayyip Erdoğan’la birlikte
tartışılmaya başlanmış olan meselelerdir. Unutmayalım Tayyip Erdoğan kendisi
Başbakan olmadan, milletvekili olmadan evvel altı yıl İstanbul Belediye
Başkanlığı yaptı. Bütün bu dönem boyunca İstanbul’un karşı karşıya kaldığı
meseleler bugünkü meselelerle aynıydı. O nedenle Türkiye'de yaşayanlar ve
İstanbul’da yaşayanlar bilmek zorundalar, İstanbul Belediye Başkanı esasen
neden sorumludur? Biz biliyoruz neden sorumlu olduğunu; Tayyip Erdoğan’la ve
Binali Yıldırım’la beraber, değişen bütün cumhurbaşkanları ve başbakanlarla
beraber kentin kendisinin bir alım satım nesnesi hâline getirildiği ekonomik
politikaların içinde görevli olarak çalışmaktan sorumludur. Ama Adalet ve
Kalkınma Partisinin genel stratejisi, genel kent yaklaşımı bu değil midir?
Kadir Topbaş görevinden alınmıştır ama İstanbul’un kalbinden bir bıçak yarası
gibi geçecek olan Kanal İstanbul Projesi gündemdedir; İstanbul’un bütün
kuzeyini yerle bir ederek gereksiz yere inşa edilmiş olan üçüncü köprü, kötü
adıyla Yavuz Sultan Selim Köprüsü orada durmaktadır; üçüncü havalimanı inşaatı
devam etmektedir. Bütün bunların hepsi kentin kuzey, güney yönündeki
gelişmesini son derece kanserleştiren, kötüleştiren ve kenti bir bütün olarak
yap-sat işlemlerine açan iktisadi yaklaşımın sonuçlarıdır. Cumhurbaşkanı Tayyip
Erdoğan kendisi nihayet –aslında, tabii, insan ne olsa çatlar- dedi ki: “Ben de
sorumluyum, hepimiz bu şehre ihanet ettik.” 
Şimdi,
sevgili arkadaşlar, “ihanet” “aldatılmak”, bu sözler çok sık ve anlamını
yitirecek kadar her yerde kullanılıyor ama bu, kendisine ve herkese karşı
yapılmış çok ağır bir itham, öyle değil mi? İhanet ettiyseniz ihanetin bir
bedeli olmalı. “Allah affetsin…” Biz Allah değiliz, affedemeyiz, bize
söylemeyeceksin onu; biz hesap soracağız. Madem ihanet ettiniz… Biz sizin niçin
ihanet hâlinde olduğunuzu yıllardır söylüyoruz. Türkiye'nin bütün ekonomisini
İstanbul’a yönlendirerek, Marmara Bölgesi’ne yönlendirerek, bir ülkenin
nüfusunun üçte 1’ini bir şehre yığarak siz zaten bu kapıyı açtınız. Ondan sonra
hangi belediye başkanını getirseniz ya kamu çıkarına aykırı hareket edecek ya
planlara ihanet edecek ve hepsinden önemlisi halka, halkın esenliği için, yemin
etmiş olduğu bu amaç için çalışmayarak halka ihanet etmiş olacak. Bu ihanetin
bedeli mutlaka ödenmelidir, Meclis bu ihanetin hesabını sormalıdır. O yüzden
bir Meclis araştırması şarttır.
Teşekkür
ederim. (HDP sıralarından alkışlar) 
BAŞKAN
– Teşekkür ederiz Sayın Kürkcü.
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı...
MEHMET
NACİ BOSTANCI (Amasya) – Sayın Genel Başkanımızın sözleri bağlamından farklı
bir anlama taşınmış -tırnak içerisinde- bedeli ödenmesi gereken bir ihanet
olarak takdim edilmiştir. Oradaki ifadelerin dışında farklı bir anlama
taşındığı için 69’a göre söz istiyorum.
BAŞKAN
– Buyurun Sayın Bostancı.
ERTUĞRUL
KÜRKCÜ (İzmir) – Yani daha farklı bir ihanet mi, nasıl bir ihanet Sayın
Bostancı?
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, İzmir Milletvekili
Ertuğrul Kürkcü’nün HDP grup önerisi üzerinde HDP Grubu adına yaptığı konuşması
sırasında AK PARTİ Genel Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Sayın Kürkcü,
Kadir Topbaş Bey’in, İstanbul Belediye Başkanının niçin istifa ettiğini
bilmediğini söyledi, peşinden de aslında İstanbul’un alım satım işlerine
ilişkin bağlar çerçevesinde istifa etmiş olduğunu söyledi. Bu esasen Ertuğrul
Bey’in muhakeme referansları bakımından kendisine çok uygun düşmeyen bir
tenakuz, bir çelişki olarak ortaya çıkar. Sayın Kadir Topbaş’ın istifa
etmesinin sebebi, AK PARTİ’nin belediyeciliğe ilişkin yapılan çalışmaları
kendisinin değerlendirmesi neticesinde yetkili kurullarda, nihai olarak bu
işlere ilişkin halkın beklentilerini, arzularını esas alan bir siyasi
yaklaşımın neticesidir. İşin tabii ki bir siyasi tarafı vardır, elbette aynı
zamanda bir de hukuki tarafı vardır. 
HAYDAR AKAR
(Kocaeli) – Onu millet seçti ya, 2019’da cezalandırır.
MEHMET NACİ
BOSTANCI (Devamla) – Siz siyaseten o arkadaşın orada değil başka bir yerde daha
değerli olacağını düşünürsünüz, hukuken de bunun karşılığı kişisel bir
istifadır. Dolayısıyla her iki şart da kurallara uygun bir şekilde yerine
getirilmiş olur. 
Öte taraftan,
Sayın Cumhurbaşkanımızın ifadesi, esasen, genel manada şehirleşmeye ilişkin
sorumlu makamlardaki insanların kendi durumlarına yönelik öz eleştiri
muhakemesine bir çağrıdır, kendisini de dâhil ederek herkese yönelttiği bir
çağrı olarak okumak gerekir. Eğer biz Türkiye’deki şehirleşmelerden -partileri
geçiyorum, bütün partileri hesaba katarak söylüyorum- bütün metropollerde bu
şehirleşmeden memnunsak problem yok ama...
(Mikrofon
otomatik cihaz tarafından kapatıldı) 
MEHMET NACİ
BOSTANCI (Devamla) – ...hepimizin dâhil olduğu, Türkiye’nin yaşadığı şehirleşmeye,
metropolleşmeye ilişkin itirazlarımız varsa, Sayın Cumhurbaşkanımızın ifade
ettiğini bu bağlamda ve herkesin kendisine bir öz eleştiri çıkarması gereken
bir çağrı olarak okumak gerekir.
Teşekkür
ediyorum. (AK PARTİ sıralarından alkışlar) 
BAŞKAN –
Teşekkürler Sayın Bostancı.
ERTUĞRUL KÜRKCÜ
(İzmir) – Sayın Başkan...
BAŞKAN – Sayın
Kürkcü...
ERTUĞRUL KÜRKCÜ
(İzmir) – Benim konuşmamı sayın hatip yanlış ve tersine yorumlayarak Kadir
Topbaş’ın istifasına dair bir gerekçe sunduğumu söyledi, ben böyle bir gerekçe
sunmadım. Ne söylemiş olduğumu tekrar buradan açıklamam gerekir ki bu yanlış
anlamayı giderelim. Bu bir sataşmadır aslında, “tenakuz” denilerek de bu
sataşmayı gerçekleştirmiştir. 
MEHMET
NACİ BOSTANCI (Amasya) – Ben kayıtlara bakarım efendim. Söylediğine göre, ben
kayıtlara bakar, değerlendiririm. 
ERTUĞRUL
KÜRKCÜ (İzmir) – Sataşmayı karşılamam gerekiyor. 
BAŞKAN – Buyurun
Sayın Kürkcü. 
2.- İzmir Milletvekili Ertuğrul Kürkcü’nün, Amasya Milletvekili Mehmet
Naci Bostancı’nın sataşma nedeniyle yaptığı konuşması sırasında şahsına
sataşması nedeniyle konuşması
ERTUĞRUL KÜRKCÜ
(İzmir) – Sayın Bostancı, ne kadar isteseniz bir tenakuz bulamazsınız çünkü ben
Sayın Topbaş’ın istifasının nedeninin bu olamayacağını, çünkü partinizin
tamamının bundan sorumlu olduğunu, birinizin diğerine bundan ötürü bir suçlama
getiremeyeceğinizi, bunun AKP’nin genel siyaset ve stratejisinin bir parçası
olduğunu söyledim. Dolayısıyla, tutarlılık için bir tartışma yapacaksak, bu
tutarlılığın karşılığını sizde arıyorum, kendimde değil; birinci nokta budur. 
İkincisi:
“Yap-sat” diye, kolayca geçiştiremeyeceğimiz bir şeyden söz ediyoruz. Şehrin
kendisinin bir alım satım nesnesi hâline getirildiğini; bloklar hâlinde, büyük
kent arazilerinin, kent yapılarının, kentin doğal çevresinin, ekosisteminin
ticarete, alışverişe, satışa açıldığını ve dolayısıyla buradan doğan ilişkiler
içerisinde aslında partinin tamamının yer aldığını ifade ediyorum; o nedenle,
mevzu budur. 
Üçüncüsü: Sayın
Cumhurbaşkanının ya da herhangi birimizin “ihanet” sözünü bu kadar retorik
manada kullanmadığımızı ben düşünüyorum. Çünkü bunun kullanıldığı her yerde,
bunun arkasında ağır kent suçları, doğaya karşı işlenmiş ağır suçlar, ağır
toplumsal suçlar var ve bunlar, kenti yönetenler, ülkeyi yönetenler tarafından icra
ediliyor. Hesap vermeyecekler mi? Bu nedenle, bunu sadece seçmenin oyuna
bırakamayız; aynı zamanda, Meclisin bunu ele alıp toplumun ve kentin geleceği
bakımından, bir daha aynı ihanetlerin, aynı suçların işlenmemesi bakımından
değerlendirmesi gerekir. Dolayısıyla, benim konuşmam bu açıdan tenakuz içinde
değildir; tam tersine, sizi tutarlı bir biçimde bir bağlama oturtmaktadır,
Cumhurbaşkanından size kadar süren bir sorumluluk zincirinden söz ediyorum.
(HDP sıralarından alkışlar) 
BAŞKAN –
Teşekkürler Sayın Kürkcü. 
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, İstanbul’un silüetinin bozulmasının, tarihinin
yok edilmesinin ve çevre tahribatının geri dönülmez boyutlara ulaşmasının
araştırılması amacıyla 24/10/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 25
Ekim 2017 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN -
Milliyetçi Hareket Partisi Grubu adına Samsun Milletvekili Sayın Erhan Usta. 
Buyurun.
(MHP sıralarından alkışlar)
Süreniz
üç dakika. 
MHP GRUBU ADINA
ERHAN USTA (Samsun) – Teşekkür ederim. 
Şimdi, bu inşaat
meselesi İstanbul’u da tahrip etti, aslında Türkiye'yi de tahrip etti, Türkiye
ekonomisini de tahrip etti. Bunu ben burada defalarca anlattım; iktisadi
anlamda da bu sorun var, şehirleşme anlamında da İstanbul bozuldu. Bunu aslında
belki çok fazla uzatmaya bile gerek yok, Sayın Cumhurbaşkanı zaten bu itirafı
yaptı, ben sadece şehirleşme kısmını söylüyorum; yani, o anlamda İstanbul’a
ihanet edildiğini, kendisinin de sorumlu olduğunu söyledi. Başka sorunlar da
var elbette. Nihayetinde yirmi üç yıldır bugünkü yönetim İstanbul’u yönetiyor.
İstanbul, trafiğiyle, şehriyle, işte tarihî doku kalmadı, yeşil alanlarının
tahrip olması gibi ciddi sorunlarla karşı karşıya. Buradan daha önceden de
ifade ettik ama bu vesileyle, eğer bir de Kanal İstanbul’a başlarsak tamamen
İstanbul’u da, Türkiye ekonomisini de bitireceğiz. Ben buradan defalarca
söyledim; bu şehir hastaneleri olsun, diğer mucizevi olarak görülen “Hiç para
ayırmadık, para mı veriyoruz ki biz bunlara.” deyip böyle gelişigüzel yapılan
yatırımların -iktisadi açıdan bakılsa bile sadece- Türkiye'ye ne kadar zarar
verdiğini defalarca söyledik. Eğer Kanal İstanbul Projesi’ne -işin çevre
boyutu, başka boyutları da bir yana- girilirse zaten iktisadi açıdan da iş
tamamen gelecek tıkanacak. O yüzden, maalesef, İstanbul’u bitirdiniz.
Şimdi, az önce
Gülsan’la ilgili tartışmaya belki kısa, bir iki noktada ilave yapmak
gerekebilir. Arkadaşımız daha yenisiyle değiştirilmesini ifade etti. Bakın,
burada daha yenisiyle değiştirme yok, herhangi bir alternatif sunulmuyor.
Yazılar var elimizde “Yerinizi satın almak istiyoruz.” deniliyor ve rayicinin
onda 1’i değerde bir fiyat teklif ediliyor. Yani, bunları, aynı şeyleri ifade
etmek istemiyorum ama kesinlikle onlara bir yer gösterilmiş de bu insanlar oraya
gitmemiş falan değil. Bunlar küçük esnaf, bunları olduğu yerden 50 kilometre
öteye, hiç kimsenin gelmeyeceği, sadece büyük fabrikaların gidebileceği bir
yere gönderirseniz zaten bu “Tezgâhı kapat.” demektir ve bu insanlar
tezgâhlarını kapatmakla karşı karşıya kalmışlardır; bunu başka bir şekilde
ifade etmek kesinlikle yanlış olacaktır. Hani, dernek… Dernek zaten isyan
ediyor; dernek kurulmuş, dernek isyan ediyor bu olup bitenlere. 
Yeşil alan
meselesi de… Yani bir yandan yeşil alanları keseceksiniz, inşaat yapacaksınız,
ondan sonra milletin ekmek yediği, tezgâhı olduğu, işçi çalıştırdığı, efendim,
çırağın yetiştiği yerleri de yıkıp, bozup “Ben yeşil alan yapacağım.”
diyeceksiniz; böyle bir anlayışı kabul etmek mümkün değil. Burada bir yeşil
alan meşil alan meselesi falan yok, burada tamamen anlaşılamaz bir şekilde
buradaki küçük esnafın sıkıntıya sokulması meselesi vardır. 
Zaten
belediyenin kafasının karışık olduğu da çok net belli. 2005 yılında burayı
ticaret alanı ilan ediyor, 2017 geliyor, yeşil alan ilan ediyor; böyle bir şey
olamaz. On iki yılda neye göre değiştirdiniz bunu? Yani yan taraftaki eski
sanayi sitesine 4 kat imar veriyor, buraya hiç imar vermiyor. Bunların hepsi
insanları bezdirmeye ve ellerinden mallarını almaya yönelik bir tutumdur.
Teşekkür ederim.
(MHP ve CHP sıralarından alkışlar) 
BAŞKAN –
Teşekkürler Sayın Usta.
Cumhuriyet Halk
Partisi Grubu adına İstanbul Milletvekili Sayın Gülay Yedekci.
Buyurun. (CHP
sıralarından alkışlar) 
Süreniz üç
dakika.
CHP GRUBU ADINA
GÜLAY YEDEKCİ (İstanbul) – Sayın Başkan, değerli milletvekilleri; hepinizi
içtenlikle, sevgiyle, saygıyla selamlıyorum. 
İstanbul,
dünyanın en kadim kentlerinden bir tanesi, en güzide kentlerinden bir tanesi,
bence en kıymetli olanı, bir mücevher. Şimdi, geçenlerde bir söylemde, İstanbul
nezdinde bir ihanet itirafında bulunuldu ve Türk Dil Kurumunda geçen anlamıyla
“ihanet” doğrudan tasarlanan, planlanan ve uygulanandır. Şimdi ben sormak
istiyorum: Mülkiyet hakkının yok edilip buralarda yaşayan insanların yaşam
alanlarına el konularak mı ihanet edildi? Mecidiyeköy’de yıkılan fabrikanın
yerine, mahkemenin olumsuz kararına rağmen, gökdelen inşa edilmesine izin
verilerek mi ihanet edildi? Kuzey ormanlarını üçüncü köprü ve üçüncü havaalanı
inşaatları nedeniyle katlederek mi ihanet edildi? Yoksa Kabataş’a bir beton
martı heykeli konularak mı ihanet edildi? Haliç metro köprüsünün ve Marmaray’ın
yarattığı tahribat, Aksaray’daki yıkımlar, Fener Balat’taki acele kamulaştırma,
Sulukule’deki yerinden etme, Yenikapı’da yapılan dolgu miting alanı sonucunda
tarihî yarımadada yaratılan tahribatlarla mı ihanet edildi? Bu tahribatlar
sonucunda UNESCO ve ICOMOS tarafından evrensel değer kabul edilen İstanbul’un
bu niteliği kaybetmesiyle karşı karşıya bırakılarak mı ihanet edildi? Taksim
Yayalaştırma Projesi’yle, büyük bir halk dayanışması ve mücadelesiyle
kurtardığımız Gezi Parkı dışında, meydanın her yerini betona gömerek mi ihanet
ettiniz? Yoksa, İstanbul’u alışveriş merkezi cehennemine çevirerek mi ihanet
ettiniz? Dünyanın en büyük adalet sarayını yaptığınızı söylediğiniz İstanbul’da
hiç adalet bırakmayarak mı ihanet ettiniz? Yoksa, 493 deprem toplanma alanını
77’ye düşürerek mi ihanet ettiniz? Merak ediyorum, Mimar Sinan’ın göğe uzanan
minarelerini gölgede bırakan, ranta uzanan kuleler yaparak mı ihanet ettiniz?
İmar hakkını artırarak, kişiye özel imar hakları vererek mi ihanet ettiniz?
Yoksa, kimliksiz bir TOKİ şehrine İstanbul’u çevirerek mi ihanet ettiniz?
İstanbul’un trafik sorununu kördüğüm hâline getirerek mi ihanet ettiniz?
İstanbul’un yeşil alanlarını imara açarak, Kuzey ormanlarını talan ederek mi
ihanet ettiniz? Dere yataklarında inşaatlara göz yumarak mı ihanet ettiniz?
İstanbul Büyükşehir Belediye Başkanının istifa sürecini kamuoyundan gizleyerek
mi ihanet ettiniz? 
Yıllardır
söyledik dinlemediniz, tekrar uyarıyoruz: İstanbul’a ihanet etmekten vazgeçin.
Türkiye'deki bütün kentlerin üzerine sıvamaya çalıştığınız kimliksiz mimari
anlayıştan vazgeçin. Rant odaklı yönetim anlayışından vazgeçin. Kentlerimizin
üzerindeki vahşi kapitalist elinizi bir an önce çekin, İstanbul’umuzdan elinizi
çekin. 
Teşekkür eder;
sevgiler, saygılar sunarım. (CHP sıralarından alkışlar) 
BAŞKAN –
Teşekkürler Sayın Yedekci.
Adalet ve
Kalkınma Partisi Grubu adına İstanbul Milletvekili Sayın Hüseyin Bürge;
buyurun. (AK PARTİ sıralarından alkışlar) 
Süreniz üç
dakika.
AK PARTİ GRUBU
ADINA HÜSEYİN BÜRGE (İstanbul) – Sayın Başkanım, sizleri ve saygıdeğer
milletvekillerimi, aziz milletimizi saygıyla, sevgiyle selamlıyorum. 
Öncelikle bütün
şehitlerimize Cenab-ı Hak’tan rahmet diliyorum. Bir belediye başkanı olarak da,
eski bir belediye başkanı olarak da Tekirdağ Süleymanpaşa Belediye Başkanının
Kıymetli Cumhurbaşkanımıza hakaretini esefle kınıyorum, bir belediye başkanına
yakışmayacak bir harekettir diye de ifade etmek istiyorum. 
İstanbul,
arkadaşlarımızın söylediği gibi dünyanın en önemli şehirlerinden bir tanesi.
Avrupa’nın şehirlerinin güzelliği, içinden nehirlerin akmasıdır ama İstanbul’un
ortasından deniz akar. 
Konuyla
alakalı olarak da HDP’nin verdiği önerge doğrultusunda bir şey söylemek
istiyorum. Kadir Topbaş Bey’in istifasını konuştuğunuz kadar, gündeme
getirdiğiniz kadar SHP’den aldığımız 1994 yılındaki İstanbul’un…
GÜLAY
YEDEKCİ (İstanbul) – 2017’deyiz.
HAYDAR
AKAR (Kocaeli) – Keşke olsa, keşke kalsa.
HÜSEYİN
BÜRGE (Devamla) – Bitmedi kardeşim, bitmedi. Bitmeyecek. Milletin
unutmadıklarını söylemek istiyorum. 
HAYDAR
AKAR (Kocaeli) – Ne var?
GÜLAY
YEDEKCİ (İstanbul) – 2017’deyiz, 2017.
HÜSEYİN
BÜRGE (Devamla) – İstanbul’un kaderini değiştirenlerden, o günün belediye
başkanlarından birisi olarak söylüyorum. Susuz bir İstanbul’a, çöp içerisinde
bir İstanbul’a elini değdirdiğinden dolayı Recep Tayyip Erdoğan’ın hapishaneye
gideceği zaman nutkunuz tutuldu, söyleyecek lafınız olmadı. 
HAYDAR
AKAR (Kocaeli) – Ya biz milletvekili yaptık, daha ne istiyorsunuz ya?
HÜSEYİN
BÜRGE (Devamla) – Bu istifayı gündeme getirmediğinizde kendi siyasi iradenin
içerisinde bir arkadaşımızın istifa etmesi…
HAYDAR
AKAR (Kocaeli) – Biz milletvekili yaptık, biz. Biz yaptık ya!
HÜSEYİN
BÜRGE (Devamla) – Sizin içinizde de belediye başkanlığından istifa ederek
milletvekili olmuş veya kenara çekilmiş arkadaşlarımız var.
HAYDAR
AKAR (Kocaeli) – Saygı duyuyorum, kendileri istifa ettiler. 
HÜSEYİN
BÜRGE (Devamla) – Ben de istifa ederek milletvekili olmuş arkadaşlarınızdan bir
tanesiyim. İstanbul’da yapılanları bu söylediklerinizle gölgelemeye kalkmak hak
değildir diye söylüyorum. Siz öz eleştiriyi de anlayamıyorsunuz. Kıymetli
Cumhurbaşkanımızın Peygamber şehri, Peygamber’in bile müjdesine mazhar olmuş
İstanbul’la alakalı öz eleştiri yapmayı bile, yapıyor olmayı bile
hazmedemediğinizi görüyorum. 
KAZIM
ARSLAN (Denizli) – İhanetin neyini izah edeceksiniz?
HÜSEYİN
BÜRGE (Devamla) – Bu sebeple şunu söylemek istiyorum: İstanbul, İstanbulluların
şehri. Çok güzel işler oldu.
HAYDAR
AKAR (Kocaeli) – Yarın kimler istifa edecek? Kim kandırdı, FETÖ mü kandırdı
onları?
HÜSEYİN
BÜRGE (Devamla) – Doldurma alanlarından bahsediyorsunuz. 1999 depremini yaşamış
olanlardan bir tanesiyim. Acil Eylem Planı içerisinde yapılanlardan
bahsediyorsunuz. Bunların üzerinde bir de üçüncü havaalanıyla alakalı
konuşuyorsunuz ya pes doğrusu! Milletin istekleri doğrultusunda İstanbul’daki
şehircilik…
GÜLAY
YEDEKCİ (İstanbul) – Deprem toplanma alanlarını imara açtınız.
HÜSEYİN
BÜRGE (Devamla) – Elbette ki eksikliklerimiz var, senin de benim de eksikliğim
var. Eksiklik başka bir şey, yanlış başka bir şey, hata başka bir şey. 
CEYHUN
İRGİL (Bursa) – Niye başka bir şey? “İhanet ettik.” diyor. Sen hâlâ ne
anlatıyorsun?
HÜSEYİN
BÜRGE (Devamla) – İstanbul şehrini İstanbullu kardeşlerimizle birlikte imar
ediyoruz.
HAYDAR
AKAR (Kocaeli) – Ya “İhanet ettik” diyor, “İhanet ettik.” diyor. Biz yapmadık,
siz yapmışsınız.
HÜSEYİN
BÜRGE (Devamla) – Bu güzel İstanbul’a emek veren dün Recep Tayyip Erdoğan’dan
bugüne kadar bütün arkadaşlarımıza, ağabeylerimize, büyüklerimize ben teşekkürü
bir borç biliyorum.
CEYHUN İRGİL
(Bursa) – Niye teşekkür ediyorsun ki? “İhanet ettik.” diyor.
HÜSEYİN BÜRGE
(Devamla) – Önergeye katılmadığımı bir kere daha ifade etmek istiyorum. 
Aziz
İstanbulluları bir kere daha saygıyla, sevgiyle selamlamak istiyorum. (AK PARTİ
sıralarından alkışlar) 
BAŞKAN –
Teşekkürler Sayın Bürge.
GÜLAY YEDEKCİ
(İstanbul) – Sayın Başkan…
BAŞKAN - Sayın
Yedekci…
GÜLAY YEDEKCİ
(İstanbul) – Sayın Başkanım, bizim az önceki açıklamamızın üzerine sayın
konuşucu bazı söylemlerde bulundu. Bununla ilgili açıklama yapmak isterim.
BAŞKAN –
Açıklama mı, sataşma mı Sayın Yedekci?
GÜLAY YEDEKCİ
(İstanbul) – Sataşmadan dolayı söz almak istiyorum.
MEHMET NACİ
BOSTANCI (Amasya) – Sayın Başkanım, açıklamalar üzerine değil grup önerisi
çerçevesinde partimiz adına konuştu. Elbette kendi görüşlerini söyleyecek.
LEVENT GÖK
(Ankara) – Sayın Başkanım…
BAŞKAN – Sayın
Gök, buyurun.
LEVENT GÖK
(Ankara) – Az önce konuşan hatip bütün konuşmasını Cumhuriyet Halk Partisinin
konuşmaları üzerine inşa etmek ve partimizin önceki partisi olan SHP zamanından
almak suretiyle bir sataşmada bulundu. Arkadaşımız cevap verecektir. 
HÜSEYİN BÜRGE
(İstanbul) – “Cumhuriyet Halk Partisi” demedim, “SHP” dedim, “SHP”.
BAŞKAN – Peki,
Sayın Yedekci, sataşmadan size söz veriyorum. Açıklama yapmak istediğiniz zaman
yerinizden veririm. 
VI.- SATAŞMALARA İLİŞKİN KONUŞMALAR (Devam)
3.- İstanbul Milletvekili Gülay Yedekci’nin, İstanbul Milletvekili
Hüseyin Bürge’nin HDP grup önerisi üzerinde AK PARTİ Grubu adına yaptığı
konuşması sırasında Cumhuriyet Halk Partisine sataşması nedeniyle konuşması
GÜLAY YEDEKCİ
(İstanbul) – Peki, çok teşekkür ediyorum.
Tekrar hepinizi
sevgiyle selamlıyorum.
Biz İstanbul’a
yapılan bütün kötülükleri burada anlatmaya kalksak günlerimizi alır. İstanbul
artık yaşanmaz bir kent hâlini almıştır. İstanbul’da artık açık bir otoparktan
bahsediyoruz, caddelerde ilerlemek mümkün değil. Yeşil alanların imara
açılmasından, bazı vakıflara, Hükûmete yakın bazı vakıflara bazı
gayrimenkullerin peşkeş çekilmesinden bahsetmeye zamanımız olmadı. Kanal
İstanbul’un İstanbul’a yapacağı felaketlerden bahsetmeye zamanımız olmadı. Bu
imkânı verdiğiniz için teşekkür ediyorum.
İstanbul bugün
için, Sayın Cumhurbaşkanının da söylediği gibi, ihanete uğramış bir kenttir. Bu
ihanetleri süslü kelimelerle değiştirmeye çalışmanız mümkün değildir. 
HÜSEYİN BÜRGE
(İstanbul) – Çöp içerisinde bıraktığınız İstanbul’dan bahsettim. Niye rahatsız
oluyorsunuz?
GÜLAY YEDEKCİ (Devamla)
– Bugün için İstanbul’da kıyı alanları inşaata açılmıştır, yeşil alanlar imara
açılmıştır, kişiye özel imar alanları verilmiştir, içecek su bulunamayacak bir
hâle getirilecektir. 
HÜSEYİN BÜRGE
(İstanbul) – İçilecek su bulunmayan bir İstanbul’dan bahsettim. Bundan mı
rahatsız oldunuz?
GÜLAY YEDEKCİ
(Devamla) – Su havzalarının üzerine inşaatlar yapılmaktadır. Kuzey ormanlarına
inşaatlar yapılmaktadır. Özellikle bazı “mega projeler” adı altında İstanbul’a
yapılmak istenen ihanetler çok büyüktür.
Yapılan bu
açıklamadan sonra yani ihanet itirafından sonra yapılması gereken, bundan sonra
bu ihanetlerin durdurulmasıdır. 
Lütfen,
çıkıp açıklama yapsın Hükûmet. Desin ki: “Hiçbir yeşil alanı imara açmayacağız.
İnsanlarımızın kamuya ait yararını bir firmaya ya da bir kişiye peşkeş
çekmeyeceğiz.” Doğru olan budur. İstanbul, bugün, bizim yaşadığımız bir
kenttir. Atalarımızdan miras aldık, torunlarımıza bırakmakla yükümlüyüz ama
İstanbul’u yaşanmaz hâle getirenler de hukuk karşısında elbette bunun bedelini
ödemelidirler. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederiz Sayın Yedekci.
Sayın
Bostancı, sisteme girmişsiniz, buyurun. 
III.- AÇIKLAMALAR (Devam)
21.- Amasya Milletvekili Mehmet Naci Bostancı’nın, İstanbul Milletvekili
Gülay Yedekci’nin sataşma nedeniyle yaptığı konuşmasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Şimdi
“ihanet” lafı havada uçuşuyor. Coşku dolu konuşmaların ötesinde soğukkanlı,
mantıklı bakarak değerlendirme yapmak herkes açısından faydalı olur. 
Sayın
Cumhurbaşkanımızın orada yapmış olduğu konuşma, bütüne, tamamına bakıldığında;
İstanbul’un müstesna bir şehir olduğuna vurgu yapan ve bu müstesna kimliğini
korumaya yönelik bir ortak akla çağrı yapan, süreç içerisinde de bu özel
niteliğine uygun olmayan kimi şehirleşmelere ilişkin eleştiri dile getirirken
“Burada bizim de payımız var.” şeklindeki bir öz eleştiridir. Siyasi partiler,
liderler elbette öz eleştiri yapabilirler. Yapılan öz eleştirilerin üzerine bir
siyasal fırsatçılıkla atladığınızda, başkalarına da yapılan, kendilerine
ilişkin, toplumun…
(Mikrofon
otomatik cihaz tarafından kapatıldı) 
BAŞKAN
– Tamamlayın. 
MEHMET
NACİ BOSTANCI (Amasya) - …ortak çıkarı, ortak faydası istikametinde kimi hatalar,
kusurlar söz konusuysa, bunların genel bağlamda ortak iyilik için ifade
edilmesine yönelik yöntemin yolunu kapamış olursunuz. Dolayısıyla burada bir
siyasal fırsatçılık gözetmeyi doğru bulmam. 
Teşekkür
ediyorum. 
BAŞKAN
– Peki, teşekkür ederiz. 
GÜLAY
YEDEKCİ (İstanbul) – Sayın Başkanım, son yirmi üç yıldır İstanbul’u AKP
hükûmetlerinin yönettiğini kayıtlara geçmesi için söylemek isterim. 
BAŞKAN
– Teşekkürler. 
Hepinize
teşekkür ediyoruz. 
Sayın
Öztrak, 60’a göre bir söz talebiniz var, buyurun. 
22.- Tekirdağ Milletvekili Faik Öztrak’ın, İstanbul Milletvekili Hüseyin
Bürge’nin HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
FAİK
ÖZTRAK (Tekirdağ) – Teşekkür ediyorum Sayın Başkan. 
Biraz
önce, bir önceki hatip yapmış olduğu konuşmada Tekirdağ’ımızın Süleymanpaşa
Belediye Başkanının Sayın Cumhurbaşkanına hakaret ettiği gerekçesiyle kendisini
kınadı. 
Şimdi, bakınız,
bu konuşma yapıldığında ben o ilçe kongresindeydim. Bu konuşmada kullanılan sözler
faşist ve diktatör sözleridir. Bu iki sözcük normal olarak siyaset jargonunda
hakaret addedilmeyen, hakaret olarak addedilmemesi gereken ama bir uyarı
mahiyette bir davranış biçimine karşı kullanılan sözcüklerdir. Şimdi, bunu
alacaksınız, büyüteceksiniz ve diyeceksiniz ki: “Bunlar hakarettir.” 
Bakın, Sayın
Başkan, değerli arkadaşlar; eğer bir ülkede Cumhurbaşkanı aynı zamanda
partisinin genel başkanı oluyorsa siyaset çerçevesinde sarf edilen bu sözleri
de hakaret olarak addetmemelidir, mahkemeler de bunun üstüne gitmemelidir.
Arz ediyorum
Sayın Başkan.
BAŞKAN –
Teşekkür ederiz Sayın Öztrak.
MERAL DANIŞ
BEŞTAŞ (Adana) – Karar yeter sayısı istiyorum Sayın Başkan.
BAŞKAN – Daha
ben bir şey söylemedim Sayın Danış.
MERAL DANIŞ
BEŞTAŞ (Adana) – Ben önceden söyleyeyim de…
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, İstanbul’un silüetinin bozulmasının, tarihinin
yok edilmesinin ve çevre tahribatının geri dönülmez boyutlara ulaşmasının
araştırılması amacıyla 24/10/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 25
Ekim 2017 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN -
Halkların Demokratik Partisi grup önerisini oylarınıza sunacağım, karar yeter
sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime on
dakika ara veriyorum.
Kapanma Saati: 15.39
İKİNCİ OTURUM
Açılma Saati: 15.54
BAŞKAN: Başkan Vekili Pervin BULDAN 
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 13’üncü Birleşiminin İkinci
Oturumunu açıyorum. 
Halkların
Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul edenler…
Kabul etmeyenler… Karar yeter sayısı vardır, öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Marmara
Denizi’nde boyutları gittikçe büyüyen kirlenmenin ekonomik zararlarının
araştırılması amacıyla Türkiye Büyük Millet Meclisi Başkanlığına verilmiş olan
(10/1596) esas numaralı Meclis Araştırması Önergesi’nin ön görüşmelerinin Genel
Kurulun 25 Ekim 2017 Çarşamba günkü birleşiminde yapılmasına ilişkin önerisi
25/10/2017
Türkiye Büyük Millet Meclisi Başkanlığına
Danışma
Kurulu 25/10/2017 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
Gök
 Ankara
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Marmara Denizi'nde boyutları
gittikçe büyüyen kirlenmenin ekonomik zararlarının araştırılması amacıyla
verilen (10/1596) esas numaralı Meclis Araştırması Önergesi’nin görüşmesinin
Genel Kurulun 25/10/2017 Çarşamba günlü (bugün) birleşiminde yapılması
önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Kocaeli Milletvekili Sayın Haydar Akar.
Buyurun.
(CHP sıralarından alkışlar) 
Süreniz
beş dakika.
CHP
GRUBU ADINA HAYDAR AKAR (Kocaeli) – Teşekkür ederim Sayın Başkan.
Sayın
Başkan, değerli milletvekilleri; Marmara Denizi ve Körfez’deki kirlilik üzerine
bir araştırma önergesi vermiştik. Tabii, Marmara Denizi etrafındaki birçok kent
bundan etkilenmekte ama ben tabii Marmara Denizi etrafındaki kentlerin içinde
en çok etkilenen Kocaeli’den bahsetmek istiyorum.
Geçen
hafta aslında, Kocaeli’ye karşı AKP iktidarları döneminde yapılanları ve göz
ardı edilen, Kocaeli’nin gelirlerine tırpan vurulan konuları üç başlık altında
gündeme getirmiştim. Bir tanesi, Kocaeli’de vatandaş kişi başına 30 bin TL
vergi öderken karşılığında 3 bin TL’lik yani onda 1’i kadar bir yatırım
almasıydı Kocaeli’nin.
İkincisi:
Kocaeli’nin ödemiş olduğu yaklaşık 58 milyarlık verginin 29 milyarı ÖTV
kanalıyla akaryakıt vergilerinden alınmaktaydı, Kocaeli bundan pay alamıyordu.
Bunun düzeltilmesi gerektiğini söylemiştim.
Üçüncüsü:
Kocaeli’de üretim yapan 600 tane firmanın vergilerini başka illerde yatırmasını
ve bu nedenle de Kocaeli’nin bu vergiden pay alamamasını dile getirmiştim.
Tabii,
Kocaeli’nin problemleri bununla da bitmiyor ve Kocaeli’nin problemleri devam
ediyor. Neydi Kocaeli’nin devam eden problemleri, ne hâle geldi Kocaeli
baktığınız zaman? Bir defa, ben “Kocaeli’ye ihanet ettiniz.” demeyeceğim ama
Kocaeli’nin havasını kanser ettiniz, Kocaeli’nin suyunu kanser ettiniz,
Kocaeli’nin toprağını kanser ettiniz, Kocaeli’nin denizini kanser ettiniz; en
sonunda, dayanamadınız, Kocaeli’nin vatandaşını, yaşayan insanları da kanser
etmeyi başardınız. 
Şimdi, Kocaeli
gibi yönetilemeyen -Türkiye gibi yönetilemeyen- bir kent… Nasıl Türkiye'de AKP
iktidarları döneminde sorunlar çığ gibi büyümüşse Kocaeli’de de sorunlar çığ
gibi büyümüş ve bu problemler artarak devam ediyor. Çok hızlı bir şekilde,
başlıklar hâlinde Kocaeli’nin problemlerini sıraladığımda şunları çok
rahatlıkla görüyoruz: Kirlilik… Biraz sonra iktidar partisi milletvekili
arkadaşım gelecek; mavi bayraklar, arıtma tesisleri, yeşillendirmeyi söyleyecek
burada. Hatta bunları yapabilmek için, daha çok hizmet edebilmek için Yuvacık
Barajı’nı gündeme getirecek. Ben onları söylemeyeceğim şimdi. Ama kirlilik bir
problem Kocaeli’de. 
Trafik… Trafik
başlı başına bir problem. Artan sanayi tesisleriyle, OSB’leriyle şehir içi
trafiği, demir yolu trafiği, otoyol, organize sanayi bölgeleri ve limanlarla
beraber trafik ciddi boyutlara ulaşmış vaziyette. 
Sağlık deseniz,
her gün, her gün şikâyet var, her gün yoğun bakım üniteleri konusunda talep
alıyoruz. 
Eğitim… En
kötüsü işsizlik ve yoksulluk. Türkiye'ye Türkiye'nin yüzde 12’sini karşılayan
vergi veren bir kentte işsizlik Türkiye ortalamalarının üzerinde, yoksulluk
Türkiye ortalamalarının üzerinde. 
Bakın, o kadar
kötü durumdayız ki Türkiye'deki belediyelerden en çok geliri olan
belediyelerden bir tanesi Kocaeli Büyükşehir Belediyesidir. Birçok bakanlık
bütçesinden fazla bütçeye sahiptir ama maalesef 130 milyon TL’lik tramvay
hattını yapabilmek için kredi kullanan bir belediyeden bahsediyoruz. 
Kocaeli’nin iki
yakası bir araya gelmiyor arkadaşlar. Bir köprü yaptırdınız özel şirkete,
övündüğünüz Osman Gazi Köprüsü. Ama özel şirket tarafından yapılan köprüyü
Kocaelili vatandaşlar kullanamıyor. Sadece ayda yirmi beş gün, işine gidip
gelmek için kullanmak isteyen vatandaşımın 3.200 TL para ödemesi gerekiyor. 
Öyle bir kent düşünün
ki Kocaeli’yi, Türkiye’nin en küçük yüz ölçümüne sahip olmasına rağmen metrosu
olmayan bir kent. Düşünebiliyor musunuz, İstanbul’da Ulaştırma Bakanlığı
yapıyor, Ankara’da Ulaştırma Bakanlığı yapıyor, İzmir’de Büyükşehir yapıyor.
İzmir’de bunun kilometresi 56 milyona mal olurken İstanbul’da 140 milyon,
Ankara’da 90 milyona mal oluyor ama Türkiye’ye en çok vergi veren kentin en
büyük problemi trafik olmasına rağmen maalesef bir metromuz bile yok. 
Sevgili
arkadaşlar, size bir önerim var, özellikle iktidar partisi milletvekillerine;
beraber mücadele edelim, gelin Kocaeli’ye metroyu kazandıralım. 50 kilometrelik
bir metroya ihtiyacımız var. Eğer bunu başaramayacaksanız… 
Çok doğru
bulmuyorum kayyum atamasını, doğru bulmuyoruz, yanlış, demokrasiye de bir ihanettir
kayyum ataması. Siz bir şey yaptınız, güneydoğu illerine Kocaeli’deki belediye
başkanlarını yardımcı olarak yolladınız. Ben şimdi size öneriyorum: Kocaeli’ye
İzmir Büyükşehir Belediye Başkanımızı, Eskişehir Büyükşehir Belediye
Başkanımızı, Çankaya Belediye Başkanımızı, Bakırköy Belediye Başkanımızı,
sayamayacağım birçok belediye başkanımızı yollayın ve bu projeleri
gerçekleştirelim diyorum. Onun için, bu araştırma önergemin kabul edilmesi
yönünde oy kullanırsanız çok memnun olurum.
Teşekkür ediyor,
saygılar sunuyorum. (CHP sıralarından alkışlar)
BAŞKAN –
Teşekkür ederiz Sayın Akar.
Diğer siyasi
parti grupları adına konuşmalara geçiyoruz.
Milliyetçi
Hareket Partisi Grubu adına Kocaeli Milletvekili Sayın Saffet Sancaklı…
Buyurun. (MHP
sıralarından alkışlar) 
Süreniz üç
dakika.
MHP GRUBU ADINA
SAFFET SANCAKLI (Kocaeli) – Sayın Başkan, saygıdeğer milletvekilleri; çevre
konusu çok hassas bir konudur ve bu konuda hassas olmak için siyasetçi olmaya
veya milletvekili olmaya gerek yok, insan olmak yeterlidir. 
Tabii, bu
konuyla ilgili ben de Çevre Komisyonu üyesi olarak yetkililerden biraz bilgi
aldım Kocaeli ve Marmara Denizi’yle ilgili neler yapıyoruz diye. Marmara Denizi
kıyılarında yoğunlaşan kentleşme, kıyı bölgelerinin sunduğu imkânlar nedeniyle
kara ve denizde gerçekleştirilen turizm faaliyetleri, hızlı artan endüstriyel
faaliyetler, deniz taşımacılığı, iç bölgesel nehir ve dereler vasıtasıyla gelen
tarımsal, evsel ve endüstriyel kirlilik gibi çeşitli kaynaklardan kirlenmeye
maruz kalmaktadır. 
Yüzme Suyu
Kalitesi Yönetmeliği kapsamında Marmara Denizi’nin kıyısı olan 141 yüzme suyu
alanından numune alınmış; bunların bir kısmı iyi çıkmış, bir kısmı orta çıkmış,
bir kısmı da kötü sınıf kategorisinde yer almıştır. Bakanlığımızın müşterisi
olduğu TÜBİTAK MAM tarafından yürütülen Deniz ve Kıyı Suları Kalite
Durumlarının Belirlenmesi ve Sınıflandırılması Projesi olan DEKOS Marmara
Denizi’nde 22 su yönetim birimi belirlemiştir. Marmara Denizi ekolojik durum
değerlendirmesi haritasında özellikle Gebze, Küçükçekmece bölgelerinin kötü
kalitesi sınıfında; İzmit Körfezi, İstanbul Boğazı’nın Marmara çıkışı ve
Bandırma Körfezi’nin zayıf kalite sınıfında olduğunu belirtmiştir. Yani Çevre
Bakanlığından aldığım bilgiler bunlar. Tabii, bu raporlarda birtakım şeylerin,
birtakım çalışmaların yapıldığı ortaya çıkıyor ama yeterli olmadığı gözüküyor.
Ancak bu raporlardan çıkan başka bir sonuç da Marmara Denizi’nin ciddi
boyutlarda kirlendiğini ve müdahale etmemiz gerektiğini gösteriyor. 
Kocaeli özeline
gelince de bugün Google’a girdiğinizde “2 denizi, dağı ve gölü olan şehir
hangisidir dünyada?” diye yazdığınızda Kocaeli çıkıyor saygıdeğer
milletvekilleri. Peki, bu neyi gösteriyor? Kocaeli bir doğa cenneti. Peki, biz
bu doğa cennetini iyi değerlendirebiliyor muyuz? Acaba biz bununla ilgili
gerekeni yapıyor muyuz? Maalesef hepimizin bildiği yeterli değil, maalesef
yapmıyoruz, yapamıyoruz. 
Bugün sayın
vekilimizin söylediği çok şeye katılıyorum ama onun dışında bu kadar 2 denizi,
gölü ve dağı olan bir şehirde eğer yaz veya kış olimpiyatları yapılmıyorsa bu
da ayrıyeten bir soru işareti çünkü buna imkânımız var. Kocaeli Belediyesinin
bütçesi birçok bakanlıktan da üstte, yukarıda. Bunu rahatlıkla yapabiliriz ama
bu, vizyon meselesi, misyon meselesi. On üç, on dört yıldır yöneten arkadaşlarımızın
böyle bir vizyonu maalesef ki yok. 
Tabii, metro
konusuna gelince de katılıyorum Sayın Akar’a. Kocaeli’nin nüfusu 2 milyona
yaklaştı ve inanın arabalar yürümüyor, trafik çok sıkıştı, bir metro
ihtiyacımız var. Tabii, orada 11 milletvekiliyiz, parti ayrımı yapmadan bu
konuyu hep beraber çalışıp Bakanlığımızdan, Başbakanlığımızdan bunu istememiz
lazım ve yapmamız gerekiyor, buna da katılıyorum. Bu yüzden, CHP’nin verdiği
Meclis araştırması önergesini destekliyorum ve lehte oy kullanacağımızı belirtiyorum.
Teşekkür
ediyorum. (MHP ve CHP sıralarından alkışlar)
BAŞKAN –
Teşekkür ederiz Sayın Sancaklı.
Halkların
Demokratik Partisi Grubu adına İzmir Milletvekili Sayın Müslüm Doğan konuşacak.
Buyurun. (HDP
sıralarından alkışlar)
Süreniz üç
dakika. 
HDP GRUBU ADINA
MÜSLÜM DOĞAN (İzmir) – Sayın Başkan, değerli milletvekilleri; CHP Grubunun
Meclis araştırma önergesi hakkında söz almış bulunmaktayım. Bu önergeyi
desteklediğimi hemen ifade etmek istiyorum.
Marmara Denizi
hem kara hem de deniz kökenli kirlenme tehlikesini çok ağır bir şekilde
yaşamaktadır. Özellikle, altyapının yetersiz olması, kanalizasyon toplama
şebekesi ve arıtma tesislerinin bulunmaması ve işletme maliyeti nedeniyle
arıtma tesislerinin çalıştırılamaması, evsel kirlilik problemlerinin temelini
de teşkil ediyor. İstanbul civarında bulunan 4.500 ile 5.000 kadar endüstri
kuruluşundan 0,3 milyon metreküp civarında atık su deşarj edilmektedir. Şimdi,
değerli milletvekilleri, bu atık suların yüzde 50’si ise arıtma işlemine tabi
tutulmadan denize bırakılmaktadır. Yapılan son araştırmaya göre İzmit
Körfezi’ne günde 6,6 kilogram kurşun, 43,2 kilogram çinko, 1,9 kilogram bakır,
209 kilogram krom, 5,1 kilogram cıva gibi ağır metallerin yanı sıra 10,9 ton
azot ve 30,8 ton atık karışmaktadır. Marmara’ya İstanbul’dan günde 1,2 milyon
metreküp, Bursa’dan günde 0,3 milyon metreküp, İzmit’ten 0,2 milyon metreküp,
diğer beş şehirden ise 0,4 milyon metreküp olmak üzere bölge genelinde 2,1
milyon metreküp evsel atık su deşarj edilmektedir. 
Şimdi, değerli
milletvekilleri, petrol sızıntısı da burada ayrı bir konu. Burada aslında
meselenin esası, AK PARTİ’li belediyeler tarafından ortaya doğru dürüst bir
projenin konmamasıyla ilgili, kentlerin yönetiminin gerçekten ihtiyaç temelli,
kent insanlarını ekolojiye zarar vermeden kentin doğru yönetilemediği,
planların doğru yapılamadığıyla ilgili bir husus. Bugün Ankara çevre düzeni
planı 42 kez değiştirilmiş, 1/25.000 ölçekli çevre düzeni planını 42 defa
değiştiriyorsunuz. Ne için değiştiriyorsunuz? Sosyal donatı alanlarını,
yerleşim alanlarına açıyorsunuz. Sözüm ona bir ulaşım planı yaptınız, bu ulaşım
planlarını da 32 defa değiştirdiniz -güzergâh değişikliğinden bahsediyorum- 32
kez bir çevre düzeni planıyla oynanmaz arkadaşlar. 
Şimdi, CHP’li
vekil arkadaşımız “Kayyuma çok katılmamakla birlikte...” dedi ama kayyum
atamaya az veya çok katılınmaz. Kayyum atamak demokratik bir işleyiş tarzı
değildir demokrasilerde. Partimizin belediye başkanlarına karşı yapılan bu
işlem hukuksuz bir işlemdir. Kent yönetimini kentli iradeye, kenti seçen
insanlara bırakacaksınız. O yüzden, AK PARTİ hükûmetleri ve belediyeleri
tarafından kentçilik işleminde ne kadar olumsuz bir işleme tabi tutulduğunu,
kentlerin yaşanmaz hâle getirildiğini hepimiz biliyoruz.
(Mikrofon
otomatik cihaz tarafından kapatıldı) 
MÜSLÜM DOĞAN
(Devamla) – Özellikle Sayın Cumhurbaşkanının da bu konuya, İstanbul’la ilgili o
konuya işaret etmesi ise bir öz eleştiri olacaksa kabulümüzdür ama eğer bir öz
eleştiri değilse de buradan şiddetle reddettiğimizi ifade etmek ve bunun bir
bedelinin ödenmesi gerektiğini de arz etmek isterim size.
Saygılarımı
sunuyorum. (HDP sıralarından alkışlar)
BAŞKAN –
Teşekkürler Sayın Doğan.
Sayın Akar...
HAYDAR AKAR
(Kocaeli) – Sayın konuşmacı “Kayyum atamanın az veya çoğu olmaz.” şeklinde bir
ifade kullandığımı ifade etti. Ben öyle bir ifade kullanmadım, kayyum atamasına
doğal olarak karşıyız. Böyle bir şey olamaz, demokrasilerde olamaz. Milletin
sandığından çıkan insanların yine milletin sandığıyla beraber gitmesi
gerektiğine inanıyoruz. Kayyum atamalarını doğru bulmuyoruz çünkü belediye
meclisleri var. Bugün, AKP’nin yaptığı gibi belediye meclislerinden de başkan
seçebilir, ki kanunlar da bunu emrediyor bize. Uygulama yanlıştır. 
Benim söylemek
istediğim, orada, o kayyum atanan illere birer belediye başkanı atadılar
dışarıdan yani valiler, kaymakamların dışında, yardımcı olsun diye kendi mevcut
belediye başkanlarından birer kişi atadılar. Benim kentimde de var bunlar;
Diyarbakır’a, bildiğim kadarıyla Bitlis’e... Ben de “Oralara belediye başkanı
atamanıza gerek yok.” dedim sözlerimde. Bizim çok başarılı belediye
başkanlarımız var; kentin sosyal yaşam alanlarını düzenleyen, sosyal donatı
alanlarını düzenleyen belediye başkanlarımız var; gelsinler, AKP’li belediye
başkanlarına yardımcı olsunlar. Böyle zorla istifaya da gerek olmadığını ifade
etmeye çalıştım.
Teşekkür
ediyorum. (CHP sıralarından alkışlar)
BAŞKAN – Peki.
Sözleriniz kayıtlara geçti Sayın Akar.
Adalet ve
Kalkınma Partisi Grubu adına Kocaeli Milletvekili Sayın İlyas Şeker, buyurun.
(AK PARTİ sıralarından alkışlar)
AK PARTİ GRUBU
ADINA İLYAS ŞEKER (Kocaeli) – Sayın Başkan, değerli milletvekilleri; Cumhuriyet
Halk Partisinin, Marmara Denizi’nin kirliliği hakkında vermiş olduğu önerge
üzerinde söz almış bulunmaktayım. Genel Kurulu saygıyla selamlıyorum. 
Tabii önergeyi
veren milletvekili arkadaşım, dostum Haydar Akar’ı dinleyince halk arasında
kullanılan şu söz aklıma geldi: “Karakolda doğru söyler, mahkemede şaşar.”
Sayın Haydar Akar’ın vermiş olduğu önergenin içeriği ile buradaki sözleri tam
180 derece zıt. 
Ben yine de
Körfez’de denizle ilgili yapılan temizlikle ilgili, çalışmalarla ilgili kısa
bir bilgi vermek istiyorum, gerçi Milliyetçi Hareket Partisi milletvekili
arkadaşım genel noktalara değindi. Denize girilen 141 noktada yapılan
incelemelerde, yüzme suyu kalitesiyle ilgili incelemelerde 95 tanesi mükemmel
çıkıyor arkadaşlar, 32 tanesi iyi çıkıyor, sadece ve sadece 4 tanesi kötü
çıkıyor, o da inşallah iyi olacaktır yakın zamanda. Bununla ilgili olarak
bakanlıklar aracılığıyla üniversitelerle, TÜBİTAK’la, Atom Enerjisi Kurumuyla
ortak projeler var, yapılıyor ve yapılmaya da devam ediyor. AK PARTİ
iktidarları olarak biz, çevreyi misafir odamız olarak kabul ediyoruz, denizleri
de soframız olarak kabul ediyoruz; bu hassasiyetle de çalışmalar devam ediyor. 
Tabii şöyle
denize sınırı olan, kıyısı olan illere bakıyoruz; Kocaeli var, İstanbul var,
Tekirdağ var, Bursa var, Yalova var. Kocaeli’yle ilgili son kısımda izah
edeceğim. İstanbul suların yüzde 99’unu arıtıyor, arıttıktan sonra denize
deşarj ediyor. AK PARTİ belediye başkanlığı döneminde, belediye AK PARTİ’de
olduğu dönemde Yalova’da arıtma tesisi yapılmış, şu anda işletiliyor. Sadece,
Yalova’da Cumhuriyet Halk Partisine ait olan bir beldemizde maalesef şu anda
arıtılmadan denize deşarj ediliyor. 
Diğer taraftan,
Tekirdağ’a bakıyoruz arkadaşlar. Maalesef, Tekirdağ’da arıtılmadan denize
deşarj ediliyor. Ben şimdi buradan özellikle söylüyorum, Tekirdağlı
milletvekili arkadaşlarımıza da söylüyorum: Tekirdağ Büyükşehir Belediye Meclis
üyeleri Belediye Meclisinde “Süleymanpaşa -hani şu gündemde olan var ya,
haddinden büyük sözler sarf eden, kendi işiyle ilgilenmeyip de devlet
büyükleriyle ilgili sözler söyleyen belediye var ya- Belediye sınırları
içerisindeki bir arıtma tesisi neden çalıştırılmıyor?” diye önerge vermiş.
Buyursun, incelesinler. 
Diğer taraftan,
Kocaeli’ye geldiğimiz zaman, arkadaşlar, Kocaeli’nin 72 kilometre Marmara
Körfezi’ne sınırı var ve bu sınır içerisinde toplam 20 tane plajımız var. Bu
plajlardan 4 tanesinde mavi bayrak var ve diğerlerinde de tamamıyla denize
girilebilecek kalitede deniz temizliği var. 
Bununla
birlikte, özellikle İzmit Körfezi’nin doğusundaki en kirli olan noktada, bundan
üç sene önce o bölgede deniz dibi temizliği yapılarak oradaki çamurların tamamı
çıkarıldı.
(Mikrofon
otomatik cihaz tarafından kapatıldı) 
İLYAS ŞEKER
(Devamla) – Bunun gibi daha birçok çalışma var. 
Ben Genel Kurulu
saygıyla selamlıyorum ve aleyhte olduğumu da belirtiyorum. (AK PARTİ
sıralarından alkışlar) 
BAŞKAN –
Teşekkürler Sayın Şeker… 
HAYDAR AKAR
(Kocaeli) – Sayın Başkan…
BAŞKAN – Sayın
Akar… 
HAYDAR AKAR
(Kocaeli) – Sayın konuşmacı, milletvekili arkadaşım -kentimin milletvekili
tabii- benim için “Karakolda doğru söyler, mahkemede şaşar.” ifadesini
kullanarak… 
OSMAN BOYRAZ
(İstanbul) – O bir türkü sözü ya. 
İLYAS ŞEKER
(Kocaeli) – Hiç önergeden bahsetmedin ki Haydar. 
ŞİRİN ÜNAL
(İstanbul) – Sana demedi, ismin geçmedi.
HAYDAR AKAR
(Kocaeli) - …benim doğru söylemediğimi, konunun dışına çıktığımı ifade etti. 
BAŞKAN –
Sataşmadan söz istiyorsunuz. 
HAYDAR AKAR
(Kocaeli) – Evet efendim. 
BAŞKAN –
Buyurun. 
MEHMET MUŞ
(İstanbul) – Sayın Başkan, Sayın Akar milletvekili olduğu müddetçe kaç belediye
kazanmışlar Kocaeli’de, onu da lütfen açıklasın. Aldıkları belediye var mı,
lütfen açıklasın. 
VI.- SATAŞMALARA İLİŞKİN KONUŞMALAR (Devam)
4.- Kocaeli Milletvekili Haydar Akar’ın, Kocaeli Milletvekili İlyas
Şeker’in CHP grup önerisi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
HAYDAR AKAR
(Kocaeli) – Şimdi, sevgili arkadaşlar, İlyas Bey’in biraz şirazesini bozduğum
için… Onun klasik şeyleri vardır: “Mavi bayrak, arıtma tesisi, Yuvacık Barajı.”
Ben onları söyledim, öyle bir defans yapacağını söyledim.
İLYAS ŞEKER
(Kocaeli) – Teşekkür ediyorum, şovu yaptın şovu.
HAYDAR AKAR
(Devamla) – Kocaeli, Marmara Denizi ve Körfez’in araştırılmasıyla ilgili bir
araştırma önergesi verdim, buna ihtiyaç var. 
Geçen hafta,
Çevre Mühendisleri Odası Başkanlığının açıklamalarını okuduğunuzda…
İLYAS ŞEKER
(Kocaeli) – Konu hakkında hiç konuşmadın ki.
HAYDAR AKAR
(Devamla) - …Körfez’de denize girilemeyeceğini, balık yenemeyeceğini ifade
ediyor. Körfez temizlenmedi, kimse kimseyi kandırmasın ve her gün kirlilik
artıyor. 
Diğer konuya
gelince -araya gireyim- belediye başkanımızla ilgili söylediğiniz sözler…
Belediye başkanlarımız da devlet büyükleridir, onlar da bir kenti yönetiyorlar
ve sandıktan çıkıyorlar. Ne kadar “devlet büyükleri” diye tanımladığınız
kişiler sandıktan çıkıyor “millî irade” diyorlarsa, belediye başkanları da millî
irade sonucunda seçilmektedirler, bir. (CHP sıralarından alkışlar) 
İkincisi:
Belediye başkanımız, Cumhurbaşkanımıza mı -sizin tabir ettiğiniz, biz hakaret
içerdiğini düşünmüyoruz ama- hakaret etmiştir yoksa AKP Genel Başkanına mı
hakaret etmiştir, bir bunu ayırmamız gerekiyor. 
İLYAS ŞEKER
(Kocaeli) – Haydar, önergeden bahset, önergeden. 
HAYDAR AKAR
(Devamla) – Eleştiri tamamen siyasi bir eleştiridir. 
Bir şeye karar
vereceksiniz: AKP Genel Başkanı olarak bir Cumhurbaşkanı kalkıp herkese hakaret
etme gücünü ve istediğini söyleme gücünü kendinde görüyorsa siyasilerin de aynı
gücü kendinde görmesi kadar doğal bir şey olamaz, bunu kabul edeceksiniz bir
defa. 
Gelelim önergeye
yine, tekrar aynı yere dönelim: Tekirdağ -Tekirdağ’dan bahsettiniz- ve Kocaeli
İstanbul’un çöplüğü yapılıyor. Biz de Kocaeli’de yaşıyoruz, birlikte yaşıyoruz
Kocaeli’de. İstanbul’un ne kadar kirli sanayisi varsa, ne kadar limanı varsa
Kocaeli’ye taşınıyor. 
Biraz evvel
Kocaeli’deki deniz kıyımızın yüz ölçümünü verdiniz. Orada kaç tane liman var?
44 tane liman var, 34 tanesi aktif. Bunları konuşabiliriz ama süre yetmiyor. 34
tane limanın yarısı dolgu istiyor ve siz dolgu veriyorsunuz. Neredeyse Gölcük’e
yapıştık kara olarak, Körfez’in iki yakası bir araya gelmeye başladı. Yüzde
50’de bile kapasiteye ulaşmamışken bu limanlar siz yeni dolgu alanları
veriyorsunuz, dolduruyorsunuz denizi. Sizler yani sizin iktidarınız veriyor,
siz vermiyorsunuz tabii ki, kişisel olarak hitap etmiyorum. Bunların önüne
geçmemiz gerekiyor. 
Kocaeli’nin
temel ihtiyacı olan trafik probleminin çözülebilmesi için…
(Mikrofon
otomatik cihaz tarafından kapatıldı)
HAYDAR AKAR
(Devamla) – Bir otuz saniye rica ediyorum Sayın Başkan. 
BAŞKAN – Otuz
saniye olmuyor Sayın Akar.
HAYDAR AKAR
(Devamla) – Bir dakika verin o zaman, ilk defa istiyorum.
BAŞKAN – Peki,
buyurun, lütfen tamamlayın.
HAYDAR AKAR
(Devamla) – Kocaeli’nin temel problemleri var, sizden destek istiyoruz. Bakın,
Kocaeli Büyükşehir Belediyesi sizin belediyeniz, siz Kocaeli’nin iktidar
partisi milletvekillerisiniz. Biraz evvel Saffet Bey söyledi, ben muhalefet
partisindenim, o da muhalefet partisinden, diyoruz ki: Kocaeli’nin bir metroya
ihtiyacı var. Bunu hak ediyor muyuz? Hak ediyoruz, değil mi? Niye hak ediyoruz?
Çünkü Türkiye’ye en çok vergi veren 2’nci iliz, en çok vergi veren 2’nci iliz.
Bakın, sadece bir yılda verdiğimiz verginin onda 1’ini bize versinler metroyu
hallediyoruz, 50 kilometrelik metroyu. İzmir fiyatlarıyla, İstanbul’la
halledemeyiz, Ankara’yla halledemeyiz çünkü İzmir’de kilometresi 56 milyona mal
edilirken İstanbul’da 140 milyona, Ankara’da 90 milyona hallediliyor. Bırakın
bizi Allah aşkınıza ya! Verin bu parayı, bırakın bize, yapalım metroyu, aynı
İzmir’deki gibi, aynı Eskişehir’deki gibi, aynı diğer CHP’li belediyelerde
olduğu gibi. Kimseyi kayyum atamanıza falan gerek yok, belediye başkanlarını da
istifa ettirmeyin, bizim belediye başkanlarımızı danışman yollayalım, bakın
nasıl çözülüyor kentin problemi hep beraber yaşayarak görelim arkadaşlar.
Teşekkür
ediyorum. (CHP sıralarından alkışlar)
BAŞKAN –
Teşekkürler Sayın Akar.
MEHMET MUŞ
(İstanbul) – Sayın Akar, Kocaeli’de kaç belediye kazandın, onu da söyle.
BAŞKAN - Sayın
Bostancı, sisteme girmişsiniz, buyurun.
III.- AÇIKLAMALAR (Devam)
23.- Amasya Milletvekili Mehmet Naci Bostancı’nın, Kocaeli Milletvekili
Haydar Akar’ın sataşma nedeniyle yaptığı konuşmasındaki bazı ifadelerine
ilişkin açıklaması
MEHMET NACİ
BOSTANCI (Amasya) – Sayın Başkanım, eleştiri ile hakaret birbirinden farklıdır.
Hakaret, kim yaparsa yapsın cezai olarak hukuken değerlendirilir.
Cumhurbaşkanına yönelik eleştiri elbette yapılabilir fakat Cumhurbaşkanlığı
makamına yönelik olarak hakaret Türk Ceza Kanunu’nun 299’uncu maddesine göre
suçtur. “16 Nisanda şu oldu, bu oldu. Artık Cumhurbaşkanı bir siyasi partiyle
bağlantılı. O yüzden ben bu tür şeyleri hakaret olarak görmem.” diyemezsiniz.
Yasalara karşı saygı herkesin görevidir. Bu yasanın doğru olmadığını iddia
edebilirsiniz. “Burada hakaret değil, eleştiri var.” bunu tartışabilirsiniz ama
nihai hükmü mahkemeler verir, yargı verir. Hiç kimse kendisini burada yasaların
üzerinde göremez. Cumhurbaşkanlığı makamı meri hukukumuzda garanti altına
alınmıştır. 
(Mikrofon
otomatik cihaz tarafından kapatıldı)
BAŞKAN –
Tamamlayın lütfen Sayın Bostancı. 
MEHMET NACİ
BOSTANCI (Amasya) – Sayın Başkanım, buna siyaseten itiraz etmek farklı bir
şeydir ama fiilen hakaret etmek farklı bir şeydir. Hakaret eden cezasını bulur.

Teşekkürler. 
BAŞKAN – Sayın
Gök, buyurun. 
24.- Ankara Milletvekili Levent Gök’ün, duruma göre Cumhurbaşkanı veya
AK PARTİ Genel Başkanlığı sıfatlarının kullanılmasının Türkiye’de siyaseten
yaşanılan en büyük kargaşalardan biri olduğuna ilişkin açıklaması
LEVENT GÖK
(Ankara) – Sayın Başkan, Türkiye’de sistemin, kurumların ve kuralların nasıl
alaşağı edildiğinin tipik uygulamalarını yaşıyoruz. Yerine göre Cumhurbaşkanı,
yerine göre AK PARTİ Genel Başkanı, kendisi her toplantısında bütün muhalefeti
suçlayacak, hakaret edecek, siyaseten sorumsuz, yargının zaten üzerine gitme
şansı yok ama kendisiyle ilgili bir siyasi değerlendirme üzerine geldiğinde
hemen AK PARTİ Genel Başkanlığı sıfatından sıyrılarak Cumhurbaşkanlığı zırhının
arkasına sığınmaya çalışan bir şahsiyet var karşımızda. Yani, siz Cumhurbaşkanı
mısınız, AK PARTİ Genel Başkanı mısınız? Ne zaman AK PARTİ Genel Başkanısınız, ne
zaman Cumhurbaşkanısınız? Böyle bir tablonun sürdürülemeyeceği ortada. İşine
geldiği zaman AK PARTİ Genel Başkanı sıfatıyla hakaret et, hatta Cumhurbaşkanı
sıfatıyla hakaret et ama işine gelmediği zaman da kendine yönelen eleştirileri
de… 
(Mikrofon otomatik
cihaz tarafından kapatıldı)
BAŞKAN –
Tamamlayın lütfen Sayın Gök. 
LEVENT GÖK
(Ankara) – …“Ben Cumhurbaşkanıyım, Cumhurbaşkanına hakaret suçu vardır.”
diyerek bunu bir zırhla geçiştirmeye ve korunma altına alınmaya çalışmaya
kalkışmak siyaseten Türkiye’de yaşadığımız en büyük kargaşalardan bir
tanesidir. Cumhurbaşkanı bir kere ne olduğuna karar verecek, ne olduysa öyle
görünecek. Türkiye’deki siyasal sistemi allak bullak eden bu uygulamaların
bizlere yarattığı, dayattığı sonuçlardır bunlar, herkes de kendi yarattığı
sonuca katlanmak durumundadır.
Saygıyla.
BAŞKAN –
Teşekkürler.
Sayın Şeker…
İLYAS ŞEKER
(Kocaeli) – Sayın Başkan, bir açıklama yapmak istiyorum.
BAŞKAN –
Buyurun.
25.- Kocaeli Milletvekili İlyas Şeker’in, Kocaeli Milletvekili Haydar
Akar’ın sataşma nedeniyle yaptığı konuşmasındaki bazı ifadelerine ilişkin
açıklaması
İLYAS ŞEKER
(Kocaeli) – Sayın Başkanım, arkadaşımız Kocaeli’deki yapılan hizmetler ile
ulaşımla ilgili eksiklik olduğundan bahsetti. Ben şöylece kısa bir bilgi vermek
istiyorum: Derince ilçemizden giriyoruz, İzmit merkezi geçiyoruz, Kartepe
ilçemize kadar olan bütün ışıklar kaldırılmıştır ve bölünmüş yol hâline
getirilmiştir. Diğer taraftan, İzmit merkezdeki tramvay Yahya Kaptan’dan
başlayıp SEKA Park’a kadar bitirilmiştir ve devamı şu anda yapılmaktadır.
Özellikle Gebze’mizde, organize sanayi bölgeleri ile Gebze ve Darıca ilçemizi
kapsayan metro proje çalışmaları bitmiştir, bu yıl sonu itibarıyla ihaleye
çıkacaktır. Diğer taraftan, yine Hükûmetin yapmış olduğu Kuzey Marmara Otoyolu’nun
hızlı bir şekilde yapımı devam etmektedir. O yolun bir an önce bitmesi
gerekiyor şehir içinin rahatlatılması açısından. Aynı zamanda, güneyimizi de
kapsayan Güney Anadolu Otoyolu projeleri de şu anda devam ediyor ve bunun gibi
birçok proje var, burada saymamız mümkün değil. 
Ben teşekkür
ediyorum bu fırsatı verdiği için bana.
BAŞKAN –
Teşekkür ederiz Sayın Şeker.
HAYDAR AKAR
(Kocaeli) – Metroyu söyle İlyas, metroyu yapacak mıyız, yapmayacak mıyız?
LEVENT GÖK
(Ankara) – Sayın Başkan, Sayın Emre Köprülü’nün bir dakikalık bir talebi var
Tekirdağ Milletvekili sıfatıyla.
EMRE KÖPRÜLÜ
(Tekirdağ) – Sayın Başkanım, sayın konuşmacı az önce “Tekirdağ milletvekilleri
gelsin bu hususa cevap versin.” diye açıkça bir beyanda bulunmuştur. Ben o
sırada Genel Kurul salonunda değildim ama takip ediyordum televizyon
yayınından. Cevap vermek istiyorum iddialara.
BAŞKAN –
Yerinizden lütfen, açacağım mikrofonunuzu.
26.- Tekirdağ Milletvekili Emre Köprülü’nün, Kocaeli Milletvekili İlyas
Şeker’in CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
EMRE KÖPRÜLÜ
(Tekirdağ) – Teşekkür ediyorum Sayın Başkanım.
Sayın konuşmacı
tabii, grup önerimiz hakkında kendi grubunun görüşlerini belirtirken
Tekirdağ’da belediyelerimize, yerel yönetimlerimize açıkça bir sataşmada
bulunmuştur. Şunu söylemek lazım: Tekirdağ’da bugün için yaşanan durumda,
Tekirdağ İstanbul’un bir arka bahçesi yapılmak istenmekte, İstanbul’un kirli
sanayisi, aynı zamanda da termik santraller özellikle Tekirdağ iline kaydırılmaya
çalışılmaktadır. Bununla beraber, grup önerisinin konusunu oluşturan denizin
kirliliğiyle ilgili de şöyle çok sıkıntılı bir durum vardır: Biliyorsunuz,
senelerdir çözülmeyen, AKP iktidarının da söz verdiği ama somut bir çözüm
üretmediği Ergene Nehri’nin kirliliğiyle ilgili durumda da Ergene Nehri’nin
kirliliği bugün Marmara Denizi’ne aktarılmaya çalışılmaktadır. Bu dahi AKP’nin
Marmara’yla ilgili, çevre kirliliğiyle ilgili bakışını da ortaya koymaktadır.
(Mikrofon
otomatik cihaz tarafından kapatıldı)
EMRE
KÖPRÜLÜ (Tekirdağ) - Konuşmasında belirttiği bir hususu daha söylemek
istiyorum: Süleymanpaşa Belediye Başkanımızla ilgili konu -grup başkan
vekilimiz ve Haydar Bey’in de açıklamasında bulunduğu gibi- bir
Cumhurbaşkanının aynı zamanda bir siyasi partinin genel başkanı olmasının
yarattığı bir sorundur. Cumhurbaşkanı istediği her kişiye sataşmada, hakarette
bulunabilme hakkını kendisinde görmekte fakat kendisine siyasal bir eleştiri
geldiğindeyse Cumhurbaşkanlığı kimliğini öne çıkarmaktadır. Bu, 16 Nisan
referandumundan sonra Türkiye’nin yaşadığı sıkıntının da en önemli
göstergelerinden bir tanesidir. 
BAŞKAN
– Peki, teşekkür ediyoruz.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Marmara
Denizi’nde boyutları gittikçe büyüyen kirlenmenin ekonomik zararlarının
araştırılması amacıyla Türkiye Büyük Millet Meclisi Başkanlığına verilmiş olan
(10/1596) esas numaralı Meclis Araştırması Önergesi’nin ön görüşmelerinin Genel
Kurulun 25 Ekim 2017 Çarşamba günkü birleşiminde yapılmasına ilişkin önerisi
(Devam)
BAŞKAN
- Sayın milletvekilleri, Cumhuriyet Halk Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir.
Şimdi
gündemin “Oylaması Yapılacak İşler” kısmına geçiyoruz. 
VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Şafak Pavey’in milletvekilliğinden istifa
ettiğine ilişkin önergesi (4/109)
BAŞKAN
– İstanbul Milletvekili Şafak Pavey’in milletvekilliğinden istifa etmesi
nedeniyle Anayasa’nın 84’üncü, İç Tüzük’ün 135 ve 136’ncı maddeleri gereğince
üyeliğinin düşmesinin oylamasını yapacağız. İstifa yazısının gerçekliği ve
geçerliliği Başkanlık Divanınca tespit edilmiştir.
İstifa
yazısını okutuyorum:
15/9/2017
Türkiye Büyük Millet Meclisi Başkanlığına
Siyasete
başladığım 2011 yılından bu yana seçmenimize olan sorumluluklarımı yerine
getirmek için var gücümle çalıştım. Yüksek tempoda, aralıksız geçen yıllar
içinde, ortaya çıkan sağlık sorunlarını çoğu zaman göz ardı ettim. Gelinen
noktada sağlık sorunlarımı daha fazla ertelemem mümkün olmadığı için
milletvekilliğinden istifa kararı aldım.
Öncelikle,
seçmenimize, bana siyasete girerek hizmet etme fırsatı tanıyan genel
başkanımıza, yol arkadaşlarıma ve partime teşekkür ederim. Altı yıldır yürekten
inanarak sürdürdüğüm mücadeleye bundan sonra da milletvekili olmadan devam
etmeye kararlıyım.
Gereğinin
yapılmasını saygıyla arz ederim.
 Şafak
Pavey
 İstanbul
LEVENT GÖK
(Ankara) – Sayın Başkan… 
BAŞKAN – Sayın
Gök… 
III.- AÇIKLAMALAR (Devam)
27.- Ankara Milletvekili Levent Gök’ün, İstanbul Milletvekili Şafak
Pavey’in sağlık sorunları nedeniyle istifa kararına ilişkin açıklaması
LEVENT GÖK (Ankara)
– Sayın Başkanım, Sayın Şafak Pavey, hepimizin çok sevdiği, çok değer verdiği
bir milletvekili. Kendisi, önemli sağlık sorunlarını gerekçe göstererek ve çok
da etik sayılan bir davranışla bir istifa talebini Meclis Başkanlığına
ulaştırmış bulunuyor. Siyaset hayatımızda pek rastladığımız bir duruş değildir
bu. Sağlık gerekçeleriyle milletvekilliği yapmasına olanak kalmadığını ifade
ediyor Şafak Hanım ve Meclisten bu konuda bir karar alınmasını talep ediyor.
Şafak Hanım’ın bu tavrı her türlü övgüye değer. Kendisi, gerçekten sağlık
sorunlarının büyük bir oranda giderilmesi amacıyla önemli bir tedavi görmeyi
amaçlıyor. Bunun uzun süreceği de anlaşıldığından, böyle bir tasarrufta
bulunmuş. Elbette, bizi üzen bir istifadır. Elbette, sonuçta da istifa…
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın. 
LEVENT GÖK
(Ankara) - …tek taraflı bir irade beyanıdır. Biz, Sayın Şafak Pavey’in
milletvekilliğinden istifasını büyük bir üzüntüyle karşıladığımızı belirtiyor,
konunun Sayın Meclisin, Genel Kurulun takdirinde olduğunu ifade ediyoruz. 
Saygılarımla. 
BAŞKAN –
Teşekkür ederiz Sayın Gök. 
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Pervin Buldan’ın, Başkanlık Divanı
olarak İstanbul Milletvekili Şafak Pavey’e bundan sonraki yaşamında başarılar
ve sağlıklı günler dilediklerine ilişkin konuşması
BAŞKAN - Biz de
Başkanlık Divanı olarak Sayın Şafak Pavey’e bundan sonraki yaşamında hem
başarılar hem de sağlıklı günler dilediğimizi ifade etmek istiyoruz. 
AHMET YILDIRIM
(Muş) – Sayın Başkan… 
BAŞKAN – Sayın
Yıldırım, buyurun. 
III.- AÇIKLAMALAR (Devam)
28.- Muş Milletvekili Ahmet Yıldırım’ın, HDP Grubu olarak İstanbul
Milletvekili Şafak Pavey’e bundan sonraki yaşamında başarılar ve sağlık
problemlerinde şifa dilediklerine ilişkin açıklaması
AHMET YILDIRIM
(Muş) – Teşekkür ederim Sayın Başkan. 
Biz de özellikle
bu istifa sürecinde Şafak Hanım’ın gösterdiği etik tavırdan ötürü, özellikle
Parlamento işleyişinde, sadece burada belli oylamalar esnasında şu salonun
doldurulduğu, onun dışında salonun büyük bölümünün boş kaldığı, buraya hiç
uğramayan daha önce bakanlık veya Başbakanlık yaptığı için devamsızlıkları göz
ardı edilen, dünkü örnekte olduğu üzere yerlerine pusula doldurma süreçlerinin
yaşandığı bu Parlamento gerçekliğinde böyle bir tavrın anlamlı ve değerli
olduğunu ifade ediyor, parti olarak, partimizin grubu olarak kendisine bundan
sonraki yaşamında başarılar, sağlık problemlerinde ise şifa diliyoruz.
BAŞKAN –
Teşekkür ederiz Sayın Yıldırım.
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
1.- İstanbul Milletvekili Şafak Pavey’in milletvekilliğinden istifa
ettiğine ilişkin önergesi (4/109) (Devam)
BAŞKAN - Şimdi,
istifa sebebiyle üyeliğinin düşmesini oylarınıza sunuyorum: Kabul edenler...
Kabul etmeyenler... Kabul edilmiştir.
Bu sonuca göre,
İstanbul Milletvekili Şafak Pavey’in Türkiye Büyük Millet Meclisi üyeliği
düşmüştür.
Sayın
milletvekilleri, birleşime on beş dakika ara veriyorum.
Kapanma Saati:16.28
ÜÇÜNCÜ OTURUM
Açılma Saati: 16.58
BAŞKAN: Başkan Vekili Pervin BULDAN 
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu)
-----0-----
BAŞKAN – Türkiye
Büyük Millet Meclisinin 13’üncü Birleşiminin Üçüncü Oturumunu açıyorum. 
Alınan karar
gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Helal Akreditasyon Kurumu Kuruluş ve Görevleri Hakkında Kanun
Tasarısı ve Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu’nun görüşmelerine başlayacağız.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501)
BAŞKAN –
Komisyon? Yok. 
Ertelenmiştir.
2’nci sırada yer
alan, Türkiye Cumhuriyeti Hükümeti ile Arnavutluk Cumhuriyeti Bakanlar Kurulu
Arasında Güvenlik İşbirliği Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
2.- Türkiye Cumhuriyeti Hükümeti ile Arnavutluk Cumhuriyeti Bakanlar
Kurulu Arasında Güvenlik İşbirliği Anlaşmasının Onaylanmasının Uygun Bulunduğuna
Dair Kanun Tasarısı (1/740) ve Dışişleri Komisyonu Raporu (S. Sayısı: 480) (x)
BAŞKAN –
Komisyon ve Hükûmet burada.
Komisyon Raporu
480 sıra sayısıyla bastırılıp dağıtılmıştır. 
Şimdi, tasarının
tümü üzerinde gruplar adına konuşmalar gerçekleşecek.
Halkların
Demokratik Partisi Grubu adına, ilk konuşmacı, Mardin Milletvekili Sayın Mithat
Sancar. (HDP sıralarından alkışlar)
Süreniz yirmi
dakika Sayın Sancar.
Buyurun.
HDP GRUBU ADINA
MİTHAT SANCAR (Mardin) – Sayın Başkan, değerli milletvekilleri; bir uluslararası
sözleşmeyi görüşüyoruz, bu vesileyle uluslararası ilişkilere bir genel bakış
yöneltme ihtiyacı hissediyorum bir giriş babında, sonra da Hükûmetin dış
politikasına ilişkin görüşlerimizi paylaşacağım sizlerle.
Yeni bir dönem
yaşadığımız genellikle kabul ediliyor uluslararası ilişkiler alanında. 1945
sonrası dünyanın daha fazla idealist eğilimler içerdiği bir süreç 1990’lara
kadar işledi ancak 1990’lardan sonra, yani soğuk savaşın ardından bir yalpalama
dönemi başladı. İdealist eğilimlerin daha fazla öne çıkmasının anlamı şudur:
Uluslararası ilişkiler, sadece reel politikaya, sadece çıkar ilişkilerine göre
yürütülemez, uluslararası sistemin belli temel değerleri ve ilkeleri de
olmalıdır. Bu temel değerler, demokrasi, özellikle insan hakları ve hukukun üstünlüğü
şeklinde özetlenebilir. 
Nitekim,
Birleşmiş Milletlerin kuruluş anlaşmasında da uluslararası topluluğun temel
dayanakları olarak bu ilkeler dile getirilmiştir, daha sonra yapılan pek çok
uluslararası sözleşmenin konusunu da bu ilkeler ve değerler oluşturmuştur.
Ardından Avrupa Konseyi oluşmuş ve bu kuruluş da yine, temel amacını
demokrasiyi yaygınlaştırmak, insan haklarına saygıyı geliştirmek olarak
belirlemiştir. Yani uluslararası ilişkiler kuru çıkar ilişkilerinden ibaret
değildir şeklinde özetleyebileceğimiz bu anlayış, aşağı yukarı bir elli yıl
uluslararası ilişkilerde öyle ya da böyle bir ağırlık sahibi olmuştur, bir
ağırlığı olmuştur.
Soğuk savaşın
ardından da -hatırlayacaksınız- Paris Şartı gibi belgeler imzalandı, yine,
demokrasinin ve insan haklarının zaferi şeklinde değerlendirmeler yapıldı ama
özellikle son on yılda bu alanda bir geriye gidiş yaşandığı da genel olarak
kabul ediliyor. Artık, uluslararası ilişkilerde çıplak güç dengelerinin,
doğrudan çıkar hesaplarının çok daha belirleyici olduğu, hatta insan hakları,
hukukun üstünlüğü ve demokrasi gibi ilkelerin birer lüks, birer romantizm
ifadesi olduğu şeklinde yaklaşımlar güçlenmiştir. Özellikle son on yılda adım
adım gelişmiştir bu anlayış, eskiden beri de var olan bir yaklaşımdır. “Realizm”
denir buna uluslararası ilişkilerde ve realizmin de en katı, en soğuk şekli son
beş yılda özellikle daha da belirgin hâle gelmiştir.
AKP
hükûmetlerinin serüvenine baktığımızda, 2002’de, daha çok, idealist eğilime,
idealist görüşe doğru bir tercihte bulunduğunu söylemek mümkün. Avrupa
Birliğine tam üyelik hedefi önemli bir hedefti. Bu çerçevede yapılan reformlar
insan hakları, hukukun üstünlüğü ve demokrasi yönünde gelişmeleri temsil
ediyordu, bir gelişmeyi temsil ediyordu. Bu sürecin beş yıl kadar sürdüğünü de
ekleyelim. Aslında müzakere tarihi verildiği zamana kadar AKP’nin bu eğilimi
devam etmiştir ama ondan sonra bir başka trend ortaya çıkmıştır AKP’nin dış
politikasında. Bu dış politikanın temelinde de daha fazla kendi iktidarını ve
kendi bölgesel hesaplarını ya da planlarını takip etmek yer alıyordu. Şimdi, bu
tarihî seyri çok uzun anlatmayacağım ama 2011’den sonra bu eğilimin daha da
belirginleştiğinin altını çizelim. Son beş yılda, özellikle Suriye iç savaşıyla
birlikte AKP artık tamamen realist anlayışa, reel politik bakışa yaslamıştır
dış politikasını. Bundan da kastımız “Bana fayda sağlayan ne varsa, hangi
tercih varsa o şartlarda bu tercihi seçerim ve ilkelere, değerlere aldırmam.
Yani insan hakları, hukukun üstünlüğü, demokrasi gibi değerler benim dış
politikamda belirleyici birer parametre olarak yer alamazlar.” 
2012’den
itibaren bu yöndeki politikaları teşvik eden çok önemli bir faktör var. Evet,
Suriye’de iç savaş dedik ama bu iç savaşa Hükûmetin yaklaşımı, o zamanki
iktidarın yaklaşımı da bir fırsatçılıktı. Kendi bölgesel planlarını -biz buna
“mezhepçi bir hegemonya politikası” diyoruz- bu politikayı başarılı kılmak
için, bu politikayı başarıya götürmek için pek çok angajmana girdi Suriye’de.
Bir an önce Esad’ın yıkılması, yerine AKP’nin tercih edeceği bir iktidarın
-buna Müslüman Kardeşler eksenli bir iktidar da diyebiliriz- kurulması için pek
çok karmaşık ilişkiye, hatta karanlık ilişkiye girmiştir ve ondan sonra da
artık rotası kalmamıştır. Yani hangi ortamda, hangi şartlarda nasıl bir çıkar
sağlayabilirim hesabı belirleyici olmuştur. 
Artık, Esad’ın
kısa sürede devrilemeyeceği anlaşılınca bu sefer başka arayışlara girilmiş, dış
politikada bir yıl önce ilan edilen hedefler kolayca askıya alınmış, ilga
edilmiş, hatta tersi hedefler takip edilmiştir. Yani her gün yazboz tahtası
gibi değişen bir dış politika tablosuyla karşı karşıya kalır olduk. Bunun
yarattığı krizleri tek tek saymaya zaman yetmez ama en önemlilerinin altını
çizelim: Rusya krizi… Uçağın düşürülmesiyle başlayan Rusya krizinde alıştığımız
meydan okumalar, hatta bir tür “kabadayılık” gösterisi sergilendi ama daha
sonra açık ve dolaylı pek çok şekilde özür dilendi. Bir zamanlar, kısa bir süre
önce düşman, azılı düşman ilan edilen bir devlet artık “müttefik” ve “dost”
olarak nitelenmeye başlandı. 
Bunların pek çok
sonucu oluyor. Bakın, aynı şey İsrail’le ilişkilerde de yaşandı. İsrail için
kullanılmadık ağır tabir kalmadı ama daha sonra İsrail’le iyi ilişkilerin ne
kadar önemli olduğuna dair nutuklar dinlemeye başladık iktidarın en tepesinden
sözcülerine kadar. Bütün bunların toplumlara bir faturası oluyor şüphesiz. 
Aynı şey
Avrupa’yla ilişkilerde de karşımıza çıktı. Avrupa’ya yönelik üslubun pek çok
yerleşik nezaket kuralını da yerle bir ettiğini hatırlatalım. Burada ilişkinin
ayrıntılı analizine girecek değilim Avrupa devletleriyle tek tek yaşanan o
gerilimde. Hangi faktörler, ne kadar rol oynadı bunun ayrıntılarına
girmeyeceğim ama bizim yanlış bulduğumuz, Hükûmetin o ilişkilerdeki gerilimi
bir tür iç politika malzemesi hâline getirip krizi derinleştiren bir yol
izlemiş olmasıdır. Yine hatırlayalım, en üst perdeden meydan okumalar, en üst
perdeden kavga üslubu bu çerçevede her gün karşımıza çıktı fakat ardından yine
“çark etme” diye niteleyebileceğimiz girişimlere de tanık olduk. Bir yandan
“Avrupa Birliğini istemiyoruz.” diyor iktidarın temsilcileri, öbür yandan
“Avrupa Birliği kendisi vazgeçerse geçsin, biz vazgeçmeyiz. Avrupa Birliği
üyeliği bizim bir hedefimiz olarak devam ediyor.” dediler. 
Avrupa
Konseyinde de sıkıntılı bir durum yaşanıyor. Avrupa Konseyi organlarına yönelik
çoğu zaman yine aşağılayıcı ifadeler kullanıldı. Mesela, Avrupa Konseyi İnsan
Hakları Komiserinin yayınladığı raporlar değersiz ilan edildi, Parlamentonun
aldığı kararlar yine ağır laflarla reddedildi ya da ağır laflar kullanılarak
bunların reddedildiği söylendi. 
Bütün bunların
ülkeyi getirdiği bir yer var değerli arkadaşlar, bunları da kısaca
özetleyeceğim ama son, güney Kürdistan’da Irak Kürt Bölgesel Yönetimi
tarafından yapılması planlanan referanduma ilişkin açıklamaları da
hatırlatayım. Artık o açıklamalar bir dış politika tercihinin savunulmasının
çok ötesine geçmişti. Olabilir, Hükûmet, bir yerde referanduma karşı çıkabilir,
böyle bir olayda tercihini başka türlü kullanabilir ama o dönemde benimsenen
dil sadece bir dış politika tercihinin dışa vurumundan ibaret değildi, bir
bölgeyi, o bölgede yaşayan halkı aşağılayan, tehdit eden bir üsluptu. Her gün
Kürtleri, o bölgede yaşayan bütün Kürtleri neredeyse hedef alan, aşağılayıcı
bir üslup, tehdit edici bir yaklaşım sergilendi. Bunun sonuçları şüphesiz
olacak, oluyor da. Aynı şey Suriye politikasında da devam ediyor. Zaten bir
süredir Suriye’deki bütün hedefler çökünce bir tek hedef benimsendi, bir tek
hedef kaldı. İlan edilen, takip edilen tek hedef, “Kürt koridorunu engellemek”
adı altında Kürtlerin Rojava’da, kuzey Suriye’de oluşturmaya çalıştıkları
yapıyı, demokratik federasyon projesini engellemek. Burada da yine gerçi
PYD’ye, YPG’ye laf söyleniyor gibi görünüyor ama açıklamaları okursanız pek çok
yerde açıkça Kürtlerin hedef alındığını görürsünüz. Şimdi, bölgede Kürtleri
hedef alan, Kürtleri düşmanlaştıran bir anlayışın ülkeye herhangi bir
faydasının olması mümkün değil; tam tersine bu, ülkede barışı da, demokrasiyi
de, insan haklarını da kurmayı çok zorlaştırır, hatta imkânsızlaştırır. Yani
Kürtlerle çatışma üzerine bir dış politika ya da bir bölge politikası
kurarsanız ülkenizi çatışma içinde tutarsınız, sürekli bir çatışma, sürekli bir
gerilim içinde tutarsınız. Bunun demokrasiye de -dediğim gibi- insan haklarına
da ağır yansımaları olur, çok ağır bedelleri olur. Dış politikadaki bütün bu
zikzakların şüphesiz ülkenin itibarına -tırnak içinde- bir zararı olmuştur ama
somut olarak insanlarına da zararı oluyor. ABD’yle neden bu kadar fazla kavga
edildiğini de yine iktidarın temsilcilerinden itiraf şeklindeki açıklamalara
bakarak öğrenebiliyoruz. Burada “ulusal çıkar” adı altında takip edilen şeyin
kendilerini korumak ve kurtarmak, iktidarın temsilcilerini korumak ve
kurtarmak, iktidarın bu şekilde gerilim politikasıyla devamını sağlamak olduğu
görülüyor.
Bütün bunları
tekrar bir toparlayarak şöyle bir özet yapmak mümkün: Bu iktidarın artık dış
politikası “ulusal çıkar” adı altında özetlenebilecek bir manzumeye dayanmıyor.
Esasen ulusal çıkar dediğiniz şeyin de demokratik yollarla belirlenmesi
gerekiyor; tepeden, tek kişinin kararıyla belirlenebilecek bir şey değildir.
Eğer demokratik usullerle belirlemiyorsanız ulusal çıkarı, bunu kendi
iktidarınızı korumak için hamasetten fazla bir anlama kavuşturamazsınız yani
ulusal çıkar dediğiniz zaman, esasen bu durumda hamaset yapmış olursunuz ve
içeriye oynamış olursunuz, kendi iktidarınızı korumaya, kollamaya, kendinizi
kurtarmaya oynamış olursunuz. 
Şimdi,
Türkiye'nin insan hakları karnesine baktığımızda uluslararası kuruluşların
yayınladıkları raporlar bunu apaçık gösteriyor. Demokrasi endeksinde en
altlarda görünüyor Türkiye, hukukun üstünlüğü endeksinde en altlarda, basın
özgürlüğünde en altlarda görünüyor. Bu konuda dışarıdan, uluslararası
kuruluşlardan veya devletlerden eleştiri geldiğinde de derhâl bir komplodan söz
edilir oluyor yani bütün eleştiriler bu iktidara bir komplo olarak görülüyor,
böylece bu eleştirilerin değersizleştirileceği varsayılıyor.
Şimdi, ülkemizde
insan hakları ihlallerinin ne kadar yoğun olduğunu anlamak için bizlerin bu
raporlara bakmaya da ihtiyacı yok. Sadece bugün görülen davaları dikkate alın,
insan hakları savunucularının bir komplo içinde oldukları iddiasıyla, ajan
oldukları iddiasıyla yargılandıkları davaya bakın. “Yargı bağımsız” diyor
iktidarın temsilcileri ama bu komplo iddiaları haftalarca iktidar medyası
tarafından işlendi. Ayrıca, başta AKP Genel Başkanı ve Cumhurbaşkanı olmak
üzere, partinin sözcüleri, Hükûmetin temsilcileri de, Hükûmet üyeleri de bu
insanları “ajan” olarak suçladılar. 
Şimdi,
olağanüstü hâl şartlarındayız ve iktidar istediği zaman, istediği hâkimi
gerekçe göstermeye gerek kalmadan, herhangi bir usul işletme ihtiyacı duymadan
ihraç edebilir, yerini değiştirebilir. Bu şartlarda hangi hâkim çıkıp da
iktidarın söylediklerinin aksine bir karar verebilir? Sadece o değil, ben bizim
davaları illa örnek olarak burada tekrar hatırlatmak ihtiyacı bile duymuyorum.
Artık bunun ne kadar gayrimeşru olduğu ortada, arkadaşlarımızın içeride tutulma
nedenleri de artık herkesçe biliniyor. Her gün bunları sizlere tekrar anlatmayı
da bazen hakikaten gereksiz görüyorum. Ama zaten tutuklanan birinin yargılaması
devam ederken, hatta iddianamesi bile hazırlanmamışken -mesela Eş Başkanımız
Demirtaş için öyle olmuştur- Cumhurbaşkanı, AKP Genel Başkanı ve Hükûmet
üyeleri çıkıp ağır ithamlarda bulunurlarsa peki, bu yargıdan nasıl adil karar
bekleyeceksiniz? Gazeteciler için aynı şey geçerli. Bütün bunlar… Mesela, Osman
Kavala’nın gözaltına alınması. Diyebilirsiniz ki “Bir insanın gözaltına alınmasında
ne var? Zaten yargı karar verecek.” Öyle değil. Çünkü bu gözaltından önce, en
az bir hafta on gün süreyle iktidar medyası sürekli hedef gösteren bir yayın
yaptı ve o hedef göstermelerin ardından gözaltı geldi. Bugün Yeni Şafak’ta,
açın okuyun, sanki mahkeme kararı yazar gibi bir geniş yazı yayımlanmış, hiç
“Bunlar iddiadır.” demiyor, Osman Kavala’yla ilgili olmadık şeyler ardı ardına
sıralanıyor ve sanıyorsunuz ki son otuz yılda yapılanların yani iktidarın kötü
bulduğu şeylerin tamamının organizatörü bu insanmış. Peki, şimdi, mahkemeye
çıkacak, hâkim önüne çıkacak -ne kadar süreceğini bilmiyoruz gözaltının- hangi
hâkim bu şartlarda tahliye kararı verebilir? Hangi savcı takipsizlik kararı
verebilir? Daha dün AKP Genel Başkanı ve Cumhurbaşkanı kendisini itham eden
ağır sözler kullandı, “Türkiye'nin Soros’u.” dedi; oysa Soros’la kendilerinin
de 2003’te çekilmiş çok samimi fotoğrafları vardı. Ayrıca, biliniyor ki
Soros’tan da yardım istediler. Şimdi, bir dönem sizlerin, iktidarın, AKP’nin
yaptıkları, o zaman aynısını yapanlar için bugün suç oluyor. Ben kendimi de
söyleyeyim, daha önce de söyledim: 2011-2014 yılları arasında DTK’nin
konferanslarına davet edildiğim için silahlı örgüt üyesi olmak gerekçesiyle
yargılanmak isteniyorum, fezleke var hakkımda. O toplantılara, Hükûmet üyeleri
de gelmişti benim katıldığım bazı toplantılara, üstelik o zaman Akil İnsanlar
Heyeti üyesiydim. Şimdi aynen böyle yapılıyor. Bir dönem, burada şimdi bulunan
ve daha önce bulunmuş AKP milletvekilleri, bakanlar o şeyleri yaparlardı, o
faaliyetlerin içinde olurlardı, onlar için herhangi bir sorun yok ama aynı
zamanda aynı faaliyetleri yürütenler bugün vatan haini, bugün terörist ilan
ediliyor.
Bakın, hukuku bu
kadar altüst ederseniz kimsenin güvencesi kalmaz, en başta AKP milletvekillerinin
de güvencesi kalmaz, bakanların da kalmaz. Ben biliyorum, büyük tedirginlik var
sizlerde de, sıranın kime geleceğini kimse bilmiyor çünkü. Bu kararlar yukarıda
alınıyor, iktidarın derin odaklarında, muhtemelen sarayda Ergenekon ve MHP
katkısıyla yürütülen istişareler ve alınan kararlarla yapılıyor bu
operasyonlar. AKP’nin bunca yılın iddialarını getirip teslim edeceği…
(Mikrofon
otomatik cihaz tarafından kapatıldı) 
MİTHAT SANCAR
(Devamla) – İki dakika daha rica edebilir miyim. 
BAŞKAN – Bir dakika…
Lütfen
tamamlayın Sayın Sancar.
MİTHAT SANCAR
(Devamla) – AKP’nin bu kadar zaman yüksek sesle dile getirdiği iddiaları gelip
teslim edeceği yer burası mıydı? Bunu sorgulayan kimse yok mu aranızda? 
“Yeni bir hikâye
yazılma ihtiyacı var.” diye değerlendirmeler yapıyor iktidara yakın kalemler,
“Hikâye bitti.” diyorlar. Evet, hikâye bitti. Yeni hikâye yazamıyor iktidar, en
eski hikâyeyi, bu devletin geleneklerinde bulunan baskıcılığı, inkârcılığı,
tasfiyeciliği yeniden parlatarak pazarlamak yeni hikâye yazmak olmaz, toplum da
bunun farkında. Eminim, şu an bu güvensizlik duygusu bu grupta ve bu gruptaki
milletvekillerine oy veren tabanda ciddi bir sorgulama konusu olmuştur. Evet
“Dönüp dolaşıp hikâyeyi bağlayacağınız yer bu karanlık tablo olamaz, bu karanlık
odaklar olamaz.” diyenlerin sesinin daha yüksek çıkacağını umuyorum.
Teşekkürlerimi
sunuyorum. (HDP sıralarından alkışlar)
BAŞKAN –
Teşekkür ederiz Sayın Sancar.
Sayın Bostancı,
buyurun.
MEHMET NACİ
BOSTANCI (Amasya) – Sayın Sancar yaptığı konuşmada hem dış politikaya ilişkin
“mezhepçi politikalar, Kürt düşmanı politikalar” ifadelerini kullanmıştır hem
de son dönemde siyasette yaşanan olaylara ilişkin, tırnak içerisinde,
“operasyon” kelimesiyle “Gizli saklı, mahrem yerlerde birtakım işler yapılıyor,
bu da genelde bir güvensizlik doğuruyor.” intibaını yaratmak istemiştir. Bu
çerçevede…
BAŞKAN –
Buyurun.
VI.- SATAŞMALARA İLİŞKİN KONUŞMALAR (Devam)
5.- Amasya Milletvekili Mehmet Naci Bostancı’nın, Mardin Milletvekili
Mithat Sancar’ın 480 sıra sayılı Kanun Tasarısı’nın tümü üzerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET NACİ
BOSTANCI (Amasya) – Sayın Başkan, değerli arkadaşlar; siyasi partiler açık,
aleni yapılardır, aldıkları kararları kendi karar mercilerinin içinde, o süreç
çerçevesinde müzakere ederek alırlar, AK PARTİ’nin almış olduğu kararlar da
bunlardır. Sayın Sancar’ın ifade ettiği gibi, gizli yerlerde, mahrem odalarda
operasyon amacına matuf, insanlar da korku içerisinde “Sıra kime gelecek?”…
Böyle bir durum söz konusu değil ama böyle bir intiba yaratmak istiyorsanız -ki
böyle olmadığını ümit etmek isterim- bunun yanlış olduğunu ifade ediyorum.
Türkiye
Cumhuriyeti’nin Orta Doğu’ya yaklaşımı şudur: Orta Doğu’da bir emperyal hayalet
dolaşıyor. Bu emperyal hayalet mezhepçi ve etnik kimlikçi siyasetleri birbirine
karşı kullanarak burada bir hegemonya kurmak istiyor, bir patronaj oluşturmak
istiyor. Türkiye’nin dış politikası merkezî yapıları desteklerken esasen gerek
Şia olsun gerek Sünni olsun gerek Kürt, Arap, Türkmen, Farisi, kim olursa olsun
bunların mevcut merkezî yapılar içerisinde birbirinin hakkına hukukuna dikkat
ederek ancak beraber esenlik ve barış içinde yaşayabilecekleri ve emperyal
siyasetlere karşı da sağlam dayanışma birlikleri oluşturabilecekleri temel
politikasına yaslanıyor. Dolayısıyla Türkiye Cumhuriyeti’nin politikası Sayın
Sancar’ın dediği gibi kesinlikle mezhepçi yani emperyal siyasetin kullanmak
istediği angajmanlara, fırsatlara yaslanan bir politika değildir, bunun böyle
olmadığına ilişkin sayısız kanıt vardır, Sayın Sancar da bilir bunları. “Kürt
düşmanı…” Niye Kürt düşmanı olsun, Türkiye’de yaşayan birçok Kürt vatandaşımız
var. Türkiye Cumhuriyeti terör örgütlerine karşı hasımdır; unutmayın, Kuzey
Irak’taki o yapılanma 500 bin Kürt’ün canına okudu. 
(Mikrofon
otomatik cihaz tarafından kapatıldı)
MEHMET NACİ
BOSTANCI (Devamla) - Kürt düşmanı kim, halkımız biliyor.
Saygılarımla.
(AK PARTİ sıralarından alkışlar)
BAŞKAN –
Teşekkürler Sayın Bostancı.
AHMET YILDIRIM
(Muş) – Sayın Başkan…
BAŞKAN – Sayın
Yıldırım…
AHMET YILDIRIM
(Muş) – Sayın Bostancı, hatibimiz Sayın Sancar’ın konuşmasıyla ilgili gerçek
dışı bir intiba yaratma ithamında bulundu, İç Tüzük 69’a göre sataşmadan söz
istiyorum.
MEHMET NACİ
BOSTANCI (Amasya) – Öyle olmamasını ümit etmek isterim dedim.
MİTHAT SANCAR
(Mardin) – Onu anlatayım.
BAŞKAN – Sayın
Yıldırım, sizin ayrıca bir söz talebiniz mi var?
AHMET YILDIRIM
(Muş) – Var. 
BAŞKAN – Tamam.
Buyurun Sayın
Sancar.
6.- Mardin Milletvekili Mithat Sancar’ın, Amasya Milletvekili Mehmet
Naci Bostancı’nın sataşma nedeniyle yaptığı konuşması sırasında şahsına
sataşması nedeniyle konuşması
MİTHAT SANCAR
(Mardin) – Teşekkürler Sayın Başkan.
Mahrem falan
demedim, aslında her şey ortada. Şöyle: İktidarın mekanizmaları nasıl işliyor
görebilmek için buyurun, son belediye başkanları -tırnak içinde- “operasyonuna”
bakalım. Evet, operasyon var burada çünkü belediye başkanlarının istifa
ettirilmek istendiği önce gizli bilgi olarak yayıldı yani kulislere sızdırıldı,
sonra da bu, AKP Genel Başkanı ve Cumhurbaşkanı tarafından açıkça dile
getirildi. Biz sebebi bilmiyoruz, kamuoyu olarak da bilmiyoruz. Diyelim ki ben
AKP’ye oy vermiş bir Ankara hemşehrisi olsaydım sorardım: “Bu Başkan niye
gidiyor?” Efendim, halk bundan rahatsız diyorsanız seçim var, oraya gidilir.
İstanbul Belediye Başkanı için de aynı şey geçerli. 
Bakın, bugün tam
bir yıl önce Diyarbakır Büyükşehir Belediye eş başkanlarımız tutuklandı. Sayın
Kışanak burada darbe komisyonuna açıklamalarda bulunduktan sonra Diyarbakır’a
gitti ve alındı, ondan önce de sevgili Fırat Anlı da gözaltına alınmıştı.
İddianamelere bakıyoruz herhangi bir inandırıcı delil yok. Bu bir operasyondur,
bu bir siyasi operasyondur. Bugüne kadar soyut, işte, teröre yardım iddiaları
dışında bizlerle ilgili, belediye başkanlarımızla ilgili inandırıcı bir kanıt
yok. Biz daha o zaman söylemiştik: “Bu, siyasi darbe operasyonudur, bizim
belediyelerle sınırlı kalmaz, başka yere de gider.” Nitekim oraya geldi. Benim
sizden istirhamım, hemen cevap vermek yerine bunları bir düşünün, bir yüzleşme
denemesi yapın. 
Teşekkür ederim.
(HDP sıralarından alkışlar) 
BAŞKAN –
Teşekkürler Sayın Sancar. 
Sayın Yıldırım…
7.- Muş Milletvekili Ahmet Yıldırım’ın, Amasya Milletvekili Mehmet Naci
Bostancı’nın sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
AHMET YILDIRIM
(Muş) – Teşekkür ederim Sayın Başkan. 
Sayın Başkan,
şimdi, Sayın Bostancı konuşmasında çok isabetli bir şey söyledi: “Siyasi
partiler şeffaf yapılardır.” Bu herhâlde sadece kendi partisi için geçerli olan
bir husus değil. Ama, siyasi partilerle ilgili yürütülen özellikle bazı
yargısal süreçlere değindi. Daha yargı kararı olmaksızın, özellikle eş genel
başkanımız başta olmak üzere, milletvekillerimiz ve siyasetçilerimizle ilgili
bir tomar mesnetsiz iddiada bulunan bir Hükûmet partisinin mensubu olduğunu
unutuyor herhâlde.
Bir diğer husus,
Orta Doğu’daki gelişmelerle ilgili emperyal güçlerle iş birliğinden söz etti;
hayretle dinledim, kendi Genel Başkanından, partisinin çıkarmış olduğu
Hükûmetin başından, Başbakanından, bakanlarından, haberdar. “Kürt düşmanı”
kavramımızdan rahatsız oluyormuş. Rakka’da, Deyrez Zor’da siz niye …
(Mikrofon
otomatik cihaz tarafından kapatıldı)
BAŞKAN –
Buyurun, tamamlayın.
AHMET YILDIRIM
(Muş) – Koalisyon güçleriyle birlikte Rakka’ya operasyon yapan Suriye
demokratik güçlerine ne diyor Genel Başkanları? “Onlarla yapmayın bizimle
yapın.” Koalisyon güçlerini oluşturan devletler emperyal devletler değil midir?
Bu ne canhıraşlık? Onunla bulmadı, bir tek emperyal güçler batıda değil,
ülkenin kuzeyindeki, Rusya’yla bugün Suriye’de yürütülen ortak operasyonlar
başka bir emperyalistle iş birliğinin ürünü değil de nedir? Yani, başkası
kendini savunmak üzere koalisyon güçleriyle ortak operasyon yapınca problem
oluyor, emperyalistlerle iş birliği oluyor… 1952’den beri bu ülkenin üyesi
olduğu NATO’nun ve onu forse eden ülkelerle olan iş birliğini göz ardı eden bir
yaklaşımı anlamak mümkün değil. 
Teşekkürler
Sayın Başkan.
BAŞKAN –
Teşekkür ederiz Sayın Yıldırım.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Arnavutluk Cumhuriyeti Bakanlar
Kurulu Arasında Güvenlik İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/740) ve Dışişleri Komisyonu Raporu (S.
Sayısı: 480) (Devam)
BAŞKAN – Şimdi,
gruplar adına ikinci konuşmacı Milliyetçi Hareket Partisi Grubu adına Erzurum
Milletvekili Sayın Kamil Aydın. 
Buyurun. (MHP sıralarından
alkışlar) 
Süreniz yirmi
dakika. 
MHP GRUBU ADINA
KAMİL AYDIN (Erzurum) – Sayın Başkan, değerli milletvekilleri; uluslararası
sözleşmeler bağlamında Milliyetçi Hareket Partisi adına söz almış
bulunmaktayım. Yüce Heyetinizi saygıyla selamlıyorum.
Efendim, bugün
25 Ekim, şerefle temsil ettiğim Erzurum’un yakın tarihine kara bir sayfa olarak
düştüğü gün. 25 Ekim 1993 tarihi, Erzurum’un Çat ilçesi, Yavi beldesinde
maalesef, bir grup PKK’lı, terör örgütü tarafından sabah namazını müteakiben
köye baskın düzenlenip çok ince planlanan bir proje gereği önce elektrikleri,
sonra telefon kabloları koparılarak, kesilerek köydeki 40’ın üzerinde sivil
vatandaşı bir kahveye doldurup seri bir katliama tabi tuttukları günün adıdır.
O gün o kahvede 35 kardeşimiz şehit oldu ve bugün Yavi beldemizde o şehitlik
duruyor ama ben gerçekten bugün onları ruhaniyetleri önünde selamla, saygıyla,
hürmetle yâd etmek istiyorum. Aradan bir hafta geçmeden, 30 Ekimde bu sefer
planın ikinci bir ayağı, Pasinler ilçemizin Çiçekli beldesinde aynı katliam
girişimi oluyor. Orada da 6 şehidimiz, 13 yaralımız var yani bir hafta içinde
40’ın üzerinde teröre şehit verildiği tarihleri yaşıyoruz. Onun için heyecanımı
bağışlayın. Unutmadık, unutturmayacağız inşallah. 
Saygıdeğer
milletvekilleri, evet, bugün uluslararası bir sözleşme bağlamında konuşuyoruz.
Uluslararası rekabet çok önemlidir. Baktığımız zaman, bütün dünyada
uluslararası rekabetin sistematik hâle dönüşmesinin ta tarihsel geçmişine
baktığımızda ilk uluslaşma süreçlerinin başladığı aydınlanma çağı yani
Rönesans’ın ilk dönemlerine kadar uzanır yani artık İngilizleşme, Fransızlaşma,
Almanlaşma, Portekizleşme, İspanyollaşma dönemine kadar gideriz. Burada bir
rekabet başlar, bununla beraber ilişkiler de başlar. Bu ilişkiler ağı, bu
rekabet ortamı, özellikle 19’uncu yüzyıla gelindiğinde, yavaş yavaş bilimin ve
teknolojinin de artmasıyla, Sanayi Devrimi’yle birlikte bu sefer üç önemli ayak
üzerinden daha da şiddetlenir, bu uluslararası rekabet. Bu neydi? Bu ham madde,
insan gücü ve pazar. Üç boyutlu bir kazanım ekseninde uluslararası rekabet
biraz daha şiddetlenir. Şimdi, o günden başlayarak Batı’da bir de Şarkiyat
araştırma merkezleri kurulur. Çünkü o yıllar gerçekten Doğu’nun keşif
yıllarıdır. Nasıl ki aydınlanma döneminde Latin Amerika keşfedilip oraya bir
şekilde sömürü amacıyla gidildiyse Orta Doğu’da, özellikle Musul, Kerkük başta
olmak üzere, bütün Orta Doğu coğrafyasında yeraltı zenginliklerinin ve doğal
güzelliklerin keşfiyle birlikte orası mercek altına alındı, odak noktası hâline
getirildi ve bunlarla ilgili saha çalışmaları düzenlendi. Amaç neydi? Her zaman
ifade edilen amaç masumdu, birkaç iyi kavrama sokuşturulmuş, gizlenmiş şekilde
ifade ediliyordu. Bunlar da özgürleştirme, bağımsızlaştırma, kalkındırma,
eğitme, donatma, ekonomisini geliştirme bağlamlıydı. Bugün de aynı, söylemler
çok değişmiyor. Ama bunu bir de tabii yazılı bir metin hâline getirmek lazım
buna destek olacak, dayanak olacak birtakım kaynaklar oluşturmak lazım, ki ikna
olunsun. İşte size bir kitap isminden bahsedeceğim. Kolombiya Üniversitesinde
karşılaştırmalı kültürel çalışmalarıyla ünlü Filistin asıllı sosyal bilimci
Edward Said’in “Oryantalizm” diye bir kitabı var. Bu kitap Batı’nın Doğu
üzerindeki “öteki” adlandırması altında kendini “ben” yaparak, her türlü olumlu
sıfatları, nitelikleri kendinde bulundurarak karşısına bir öteki koyduğunu,
genelde bütün Doğu milletleri, özelde de Orta Doğu’yu ötekileştirme sürecini
çok iyi anlatan bir kitaptır, 1978 yazımıdır. Orada “oryantalizm” adı altında…
Nedir oryantalizm? İşte bugün o yüksek idealleri, sömürgecilik ideallerini
gerçekleştirmeye çalışan Batı ne yapmıştı? Kendini Doğu’yu tanımlama,
betimleme, roller biçme noktasında yetkin görmüştü. İşte bunun adı oryantalize
etmekti, oryantalizmdi. Bunu çok güzel bir şekilde ifade etmiş yazar. Nasıl
yapmış bunu? Bunu ikili bir karşıtlık içerisinde gerçekleştirmiş. Yani “ben” ve
“öteki” demiş; bütün olumlu nitelikleri “ben”e yüklemiş. Yani kim? Eğitimli,
özgürlükçü, barışçı, gelişmiş, okur yazar, çalışkan, beyaz ve judeo Hristiyan. Öteki
kim? Öteki de efendim, siyah, gelişmemiş, kaba saba, Müslüman ve Doğu. 
Bakın,
Batı böyle bir ikilemle ortaya koyduğu söylemini ne için yaptı? İşgal süresince
belirli bir sistematik dayanak üretmek adına yaptı. Bu amaçla bu coğrafyaya o
kadar çok bilim adamı geldi ki, arkeolog kılığında, sosyal bilimci, fizikçi,
kimyacı. Bir tanesi Irak’a geldi, Gertrude Bell diye bir hanımefendi.
Lawrence’ı hepiniz biliyorsunuz, Oxford kökenlidir; hani o deşifre olduğu için.
O kadar çok var ki Anadolu’da, kazı yapmaya gelenler, dil bilimsel çalışmalar
yapmaya gelenler ama asıl amaçları neydi biliyor musunuz? O söylenmeyen amaca
hizmet etmekti ve çok güzel bir etüt çalışması yaptılar, bir gen haritası
çıkardılar. Ta o günden etnik köken araştırmaları, mezhep temelli araştırmalar
gerçekleştirip onu bir sistematiğe tabi tuttular ve uzun vadeli bir
sömürgeleştirme projesinin dayanağı hâline getirdiler. 
Şimdi,
biraz böyle okumakta yarar var. O günden beri, bugüne kadar baktığımızda Orta
Doğu her zaman büyük çalkantıların, büyük mücadelelerin olduğu, en çok kanın
döküldüğü bir coğrafya hâline geldi. Evet, kadim bir coğrafya. Zaten dikkat
çekilmesinin nedeni o. Evet, verimli bir coğrafya. Evet, dikkat çekilmesinin
nedeni odur zaten. 
Şimdi,
uluslararası ilişkileri okurken gerçekten birazcık sebep sonuç ilişkisi
kuracağız. Peki, ne yapmak lazım? Gandhi buna karşı mücadele verdi; başardı mı,
emperyalizmi yendi mi? Yendi, hem de bir sivil itaatsizlikle, tek kurşun
atmadan yendi. Türk milleti de bu coğrafyada zaman zaman bu tür tehlikelere
karşı kendi doğal refleksini göstererek bu tür girişimlere “Dur!” diyebildi.
Buna sadece yakın tarihten iki örnek vereceğim: Bir tanesi, Millî Mücadele
yıllarımız, Mustafa Kemal önderliğinde ortaya koyduğumuz “Ya istiklal ya ölüm!”
düşüncesinin bütün vatan sathına yayılmasıydı; bir de 1970’lerin başında yine
hesap kargaşasına düşüp “Acaba Türk milletini bir gaflet ve dalalet anında
yakalayabilir miyiz?” dediler, ikincisini de Kıbrıs’ta yaptık, oyunu bozduk.
Oyun bitmedi. “Büyük oyun” diyor İngilizler ona, yüz yıllık bir oyun; bitmedi
çünkü Lozan görüşmelerinde Lord Curzon, aynen “Bitmedi, devamı var. Son söz
söylenmedi.” dedi. 
Şimdi, maalesef
bugün Orta Doğu’da yaşadığımız, özellikle bizi ilgilendiren meselelere bakarken
birazcık böyle bakmakta yarar var. Elbette ki siyaset bilimi klasik kitaplarına
bakın, hepimiz bakıyoruz. Allah aşkına, “reel politik” nedir, “reel politik”
nedir? Sebep sonuç ilişkisi kurmaktır, şartları dikkate alarak hamle yapmaktır.
“Reel politik” bütün bilimsel kitaplarda -isterseniz Kapani’nin kitabına bakın,
isterseniz Heywood’un kitabına bakın- siyaset bilimine giriş kitaplarında,
uluslararası ilişkilerde temel şey şudur: Ülkenin öncelediği en önemli iki şey
güvenlik ve refahtır ve bu, iç politikayla eş güdümlü olmak zorundadır. Yani,
içeride de refahı önceliyorsanız dışarıda da önceleyeceksiniz, ilişkilerde;
içeride de güvenliği önceliyorsanız dışarıda da güvenliği ön plana çıkarmanız
lazım. Bunun dışında, seçmeli de olsa üçüncü bir şeyimiz daha var: Ülkenin
sosyokültürel tanıtımı da yapılmalıdır uluslararası ilişkilerde ama bu ikisi
çok önemli. Şimdi, ne yapacağız? Bunun adı “reel politik”tir, bu hayalî
değildir. Ben güvende olmak zorundayım, ben önce kendi refahımı düşünmek
zorundayım; bu, insanın doğasına da aykırı bir şey değildir: Önce can, sonra
canan. 
Şimdi, böyle bir
düşünce içerisinde ne oldu son zamanlarda? Biz Milliyetçi Hareket Partisi
olarak gerçekten kararlıyız. Bizim kendi dinamiklerimiz var. Şimdi, nedir o
dinamiklerimiz? Kudretimizin kaynağı olan tarihten -biraz önce 2 isim örnek
verdim- aldığımız güce biraz bakalım. Zor bir coğrafyadayız ama Allah’a şükür
bugüne kadar birçok zorluğu aşmış bir gelenekten geliyoruz. Şimdi, nedir o
zaman? O zaman fabrika ayarlarına dönüp sağda solda dayatma, aşağılık
kompleksine kapılarak birilerinin büyüklüğünü ebedî bir büyüklük kabul ederek
değil, kendi direncimizi, millet olma azim ve kararlılığımızı, devletimizin
dinamiklerini dikkate alarak yani öz kaynaklara dönerek bir şeyleri ortaya
koymalıyız. 
Ee, ne oldu?
Somut bir örnek vereyim. Ee, 1920’de işte böyle oldu. Bakın, direkt alıntı
olarak okuyacağım size, sabrınızı zorlamak istemiyorum. Mustafa Kemal 1920’de
bir şey söylüyor: “Milletimizin güçlü, mutlu ve güvenlik içinde yaşayabilmesi
için, devletin tamamen millî bir siyaset izlemesi ve bu siyasetin iç
kuruluşlarımıza tamamen uygun ve dayalı olması gerekir. Millî siyaset dediğim
zaman amaçladığım mana ve anlam şudur: Millî sınırlarımız içinde, her şeyden
evvel kendi kuvvetimize dayanıp varlığımızı koruyarak millet ve memleketin
gerçek mutluluğuna ve bayındırlığına çalışmak, genel olarak erişilmeyecek
hayalî emeller peşinde milleti uğraştırmamak ve zarara sokmamak, uygar dünyadan
–burasının altını çizerek söylüyorum- uygar ve insanca davranış ve karşılıklı
dostluk beklemektir.” Şimdi, uygar dünyadan karşılıklı dostluk ve anlayış
beklemektedir. 
Şimdi, biz
–tırnak içinde- uygar dünya… Kime göre uygar, neye göre uygar? Uygar dünyanın
temsilcileri 9 bin kilometre uzaktan gelip benim kardeşlik hukukum olan,
komşuluk hukukum olan ve sınırdaşlığım olan bir coğrafyada hâkimiyet provaları
yaparken bunu hangi uygarlık, hangi karşılıklı dostluk ve anlayışla
açıklayabiliriz? Yani bakıyorum o zihinleri psikolojikman oryantalize olmuş
aydınlarımıza, bu noktada hiçbir şey söylemiyorlar; o konu uzmanları,
stratejistler… Niye söylemiyorsunuz? Bu nedir? Orada yıllardır o elma şekerine
dönüştürülmüş zehri akıtanlar hangi özgürlük adına… 1991’de de özgürlük diye
geldiler, 2003’te “Özgürlük getirdik.” dediler. Onlarca diktatör, bizim de
diktatör olduklarına inandığımız Saddamlar, Kaddafiler gidince ne oldu,
özgürlük geldi mi? Hayır. 
Şimdi ben o
zaman, “yurtta sulh, cihanda sulh” evet, genel ilkemiz budur ama güvenliğimi ve
refahımı öncelemek zorundayım. Şimdi, bu anlamda Türkiye Cumhuriyeti devletinin
gerek Suriye’de gerek Irak’ta meydana gelen olaylara kayıtsız kalması
düşünülemez. Bugün, gerçekten biz de Milliyetçi Hareket Partisi olarak sürekli
gündemde tuttuk ve desteklediğimizi söyledik. Biz ne dedik? Fırat Kalkanı
operasyonu yapılmalıdır, Fırat Kalkanı operasyonu -kimse hafife almasın-
başarılı bir operasyondur; Kıbrıs Harekâtı kadar başarılı bir operasyondur;
akabinde İdlib’e gidişimiz de başarılı bir karardır, zorunlu bir karardır. Eğer
biz sınırımızın hemen önüne, bahçemizin ön tarafına bir gecekondu yapılanmasına
müsaade edeceksek, evet, onu hep birlikte, psikolojik yenilgi ruhaniyeti
içerisinde kabul edelim ama etmeyeceksek gereğini yapacağız, aynen Mustafa
Kemal’in veciz söylem hâline getirdiği ilkelerde belirttiği gibi.
Peki, şimdi,
“Kerkük’te ne işimiz var?” Bunu söylemek gerçekten tarihe, insanlığa
saygısızlıktır. Ne demek “Kerkük’te ne işimiz var?” Şimdi, ne işimiz var
biliyor musunuz? İnsanlık adına gidiş var; 1991’de sınırlarımızı açıp da Saddam
zulmüne düçar kalan kardeşlerimize kucak açmak ne için idiyse bugün de
Kerkük’te zulmet altında olanlara her türlü yardımı, her türlü desteği sağlamak
o kadar elzemdir. Ben söylemiyorum… Şimdi, buradan, yapay bir Kürt düşmanlığı
pompalanıyor. Yapmayın, zorlamayın, buradan bir şey çıkmaz, malzeme çıkmaz. Bu
millet, kardeşliğini ispatlayacak o kadar çok şey yaşadı ki bugüne kadar,
zorlamayın. 1990’lı yıllarda kucağını açtı, Balkanlardan gelen göçmenlere
kucağını açtı. Tarihe bir bakın, Kırım’dan gelenlere kucağını açtı. Biz, bugün
Avrupa’nın sınırlarını kapatıp muhabirlerinin evladı kucağında çiti geçmeye
çalışan insanlara tekme attığı bir kültürden gelmiyoruz. Biz geçmişten bugüne
kadar nerede bir mazlum varsa nerede bir garip gureba varsa kucağını açmış bir
milletin, büyük bir kültürün evlatlarıyız. Bunu Kırım için de yaptık,
Balkanlardan gelenler için de yaptık ve güneydeki kardeşlerimiz için de yaptık.
O gün sıkıntılıydılar, can havliyle o sınırlar kapatılmadı. 
Şimdi,
ben demiyorum… Buradan, bugün, benim gerçekten sınır güvenliğime, saygı duyduğum
komşumun toprak bütünlüğüne ve orada yaptıkları etnik temizliğe rağmen “Benim
Kerkük’te ne işim var?” demeye hiç kimsenin hakkı yok, kimsenin hakkı yok. Ben
söylemiyorum -dün basına düştü, hepiniz takip ettiniz- Celal Talabani’nin
yeğeni söylüyor, Rüzgar İhsan Talabani diye o bölgenin bir insanı diyor ki:
“Bakın, Baas Partisi döneminde Saddam orayı Araplaştırmaya çalıştı, büyük bir
zulüm uyguladı, maalesef Barzani de aynen onun yaptığını yaptı. Barzani de
bölgesel yönetimi aldıktan sonra aynı şeyi yaptı, bölgeyi peşmergeleştirmeye
çalıştı.” Şimdi “Benim ne işim var?” Peki, ne yapacağım ben? Hadi benim
kandaşım, soydaşım, kardeşim; bırakalım; insanlık adına, her iki zulmün de
altında kalmış Türkmenlere, Ezidilere, Keldanilere el uzatmayalım mı? Ne yapalım?
Onları çaresiz mi bırakalım? Şimdi, bakın, Sayın İhsan Talabani net bir şekilde
söyledi: Kimse Kürtlerin temsilcisi gibi görmesin kendini. Batı’nın uşaklığını
yaparak, İsrail’e kalkan bir devlet, yapay bir devlet oluşturarak -aynen biraz
önce söylediğim gibi- birilerine taşeronluk yaparak o bölgede hiç kimse
hâkimiyet kurmaya çalışmasın. Türkmen varlığı orada olduğu sürece biz varız,
zulüm olduğu sürece biz varız, işkence olduğu sürece, etnik temizlik söz konusu
olduğu sürece Türk milleti orada vardır, Türkiye Cumhuriyeti devleti de var
olacaktır. Önce, orada yuvalarından edilen, evleri barkları yakılan, nüfus
kayıtları yok edilen insanların trajedilerine son vereceğiz. Yok öyle, “Bugün
güç bende, aldım; dolayısıyla her şey benim.” mantığıyla hareket edemeyiz.
İşte, bizim bölge siyasetini okumamızın temelinde bu var yani millî bir duruş
var. Açık konuşayım, insanlık adına da bu, olmazsa olmazımız. Niye? Çünkü
gerçekten biz bunu yapmazsak kendimizi de inkâr etmiş oluruz, Edward Said’ın
yazdığı gibi, zihinlerimiz de oryantalize olursa artık biz de müstemlekeliği
kabul etmiş oluruz. O zaman ne yurtta barış olur ne cihanda barış olur. Onun
için, bizim gerçekten...
Efendim, Rakka
operasyonu... Yani, şimdi, başka güçlerin elbisesini giyerek orada varlık ifade
edenlere çıt yok, ses yok. Bakıyorsun tipine, adam tipik Amerikalı ama peşmerge
kıyafeti var, hiç eleştiri yok. Ben oraya barış, güvenlik amacıyla gitmişim,
etnik temizliği önleme adına oradayım ama televizyonlarda...
(Mikrofon
otomatik cihaz tarafından kapatıldı) 
KAMİL AYDIN
(Devamla) – Rica etsem...
BAŞKAN –
Tamamlayın lütfen.
Buyurun.
KAMİL AYDIN
(Devamla) – Ama niyeyse söz konusu bizim millî çıkarlarımız olduğunda herkes
demokrat kesiliyor, herkes insan hakları savunucusu kesiliyor. Ama orada,
bakın, Rakka’da neler oldu, ne oldu, hangi teröristler nereye kaçtılar? İllegal
olarak, bakın, yapıları ürettiler, onları illegal taşeron kullandılar, bir de
legal, Barzani gibi yapılara güya -sözüm ona- bağımsızlık sözü verip, bir
parmak bal çalıp, o yapıları taşeron kullandılar. Şimdi, 2 taşeron yapı
birbirine düşmüş. E, danışıklı dövüş. Biri ön kapıdan giriyor, diğeri arka
kapıdan çıkıyor, diğeri tekrar dönüp geliyor, diğerine yerini bırakıyor. Bunun
adı da ne oluyor: Bölgenin temizlenmesi.
Türkiye
Cumhuriyeti devleti, iki bin iki yüz yıllık ordu ve devlet olma geleneğine
sahip bir millet, bu kadar basit, ucuz kandırmalara gelmez. Onun için, bizim
gerçekten, bölgeyi düşündüğümüzde, çok reel politik icra etme adına, önce
güvenliğimizi ve refahımızı dikkate alıp bu bağlamda hareket etmemiz
gerektiğini özellikle ifade etmek istiyorum ve bu ifadelerimle sizleri saygıyla
selamlıyorum. (MHP sıralarından alkışlar)
BAŞKAN –
Teşekkür ederiz Sayın Aydın. 
Cumhuriyet Halk
Partisi Grubu adına Ankara Milletvekili Sayın Levent Gök. (CHP sıralarından
alkışlar.) 
Süreniz yirmi
dakika.
Buyurun. 
CHP GRUBU ADINA
LEVENT GÖK (Ankara) – Sayın Başkan, değerli milletvekilleri; görüşülmekte olan
480 sıra sayılı Kanun Tasarısı üzerinde Cumhuriyet Halk Partisi Grubu adına söz
aldım. Hepinizi sevgiyle saygıyla selamlarım. 
Evet, bir
uluslararası anlaşma görüşüyoruz. Anlaşmaların yükümlülükleri var. Her
anlaşmanın yükümlülüğü var ama bir de ona uymak gibi hepimize düşen bir görev
var.
Anayasalar da
bir toplum sözleşmesi. Anayasalar hepimizi bağlayan, toplumun bütün fertlerini
ortak paydada birleştiren bir toplumsal mutabakat metni. Aslolan, ülke içinde
geçerli olan anayasalara uymak. Elbette, diğer devletlerle yaptığımız
anlaşmalara uyacağız ama kendi içimizde yaptığımız anlaşmalara, toplumsal mutabakata
uymazsak ne olacak? Bu sorunun cevabı çok önemli. Türkiye böyle bir problemli
süreçten geçiyor değerli arkadaşlarım. 
Bakın,
Anayasa’mız “Hiçbir kimseye, sınıfa, aileye, zümreye imtiyaz tanınamaz.” der,
“Kanun önünde herkes eşittir.” der. E, ama öyle mi? Türkiye böyle bir ülke mi?
Türkiye 15
Temmuzda yaşadığımız bir darbe girişimiyle, bir gerçekle yüzleştiğinde, baktık
ki, Anayasa’ya aykırı bir şekilde, bir cemaat grubu, Hükûmetin, iktidarın
verdiği desteklerle büyütülen, palazlandırılan bir örgüt Türkiye'nin başına
çöktü, bu Meclisin üstüne bombalar yağdırdı. Ee, hani Anayasa’da deniyordu ki
“Hiç kimseye imtiyaz tanınamaz.” Sonra “Yanıldık.” denildi, bir de kızgınlıkla
sitem edildi onlara “Ya, biz size ne istediniz de vermedik?” denildi; garip
gurebaya bir şey verilmedi, çiftçiye bir şey verilmedi, esnafa bir şey
verilmedi, yoksul kesimlere bir şey verilmedi, cemaate bir şeyler verildi ve
sitem edildi “Ne istediniz de vermedik?” diye; sanki kesesinden veriliyor,
devletin olanakları, bütçesi, kamu kaynakları, devletin arsaları hem iktidar
tarafından hem de belediye başkanlıkları tarafından peşkeş çekildi, bu, yetkili
ağızlar tarafından da ifade edildi “Parsel parsel satıldı.” diye. Şimdi, onlara
parsel parsel ver, fakire, garip gurebaya bir şey verme. Bu, Anayasa’ya uydu
mu? Uymadı. Uymayınca ne oldu? Çeteler türedi. Çetelerle, böyle örgütlerle
palazlandırılan bir sürece girildi ve başımıza bombalar yağdı. “Yanıldık.”
denildi, bir kenara çekilinmeye başlandı. 
Değerli
arkadaşlarım, orada yanıldın, Oslo görüşmelerinde görüşmelere başladınız,
“Görüşme yapan şerefsizdir.” dediniz, daha sonra “O görüşmeleri ben başlattım,
sıkıntısı olan bana gelsin.” dediniz ama Türkiye yangın yerine dönmüş durumda
her konuda; terör konusunda öyle, ekonomi konusunda öyle, tarım çökmüş durumda,
esnaf kan ağlıyor, ticaret durma noktasında, dış itibarımız yerlerde sürünüyor
ve biz kendi Anayasa’mıza uymayan bir tarzda yönetilmeye çalışıyoruz. 
Bakın, değerli
arkadaşlarım, 15 Temmuz gecesi çok sorgulanmaya muhtaç hâle gelmeye başladı. Bu
konuyla hepimiz çok ciddi yüzleşmek durumundayız.
Şimdi,
geçtiğimiz günlerde Sayın Abdulkadir Selvi eski Hava Kuvvetleri Komutanıyla bir
söyleşi yayınladı. Bilmiyorum bu söyleşiyi izlediniz mi, dinlediniz mi? 
SAMİ DEDEOĞLU
(Kayseri) – İzledik.
LEVENT GÖK
(Devamla) – Estağfurullah, konuşmaya devam edebilirsiniz, ben anlatabiliyorum
gene de. 
İSMAİL TAMER
(Kayseri) – Dinliyoruz, dinliyoruz.
ŞİRİN ÜNAL
(İstanbul) – Kulağımız sende. 
LEVENT GÖK
(Devamla) – Şimdi, Abdulkadir Selvi önemli bilgiler veriyor değerli
arkadaşlarım, acaba dikkatinizi çekti mi bu? Bunları dikkatinize sunmak
istiyorum. Bence sorular giderek artıyor. Yani 15 Temmuzda burada hep beraber
bir darbe girişimini hayatımız pahasına göğüslerken bizi acaba hangi süreç o
noktaya götürdü, karanlık noktalar neler? Bunların ortaya çıkması gerekiyor
değerli arkadaşlarım. 250 yurttaşımız bedavadan ölmedi, 2.500’e yakın
yaralımız, gazimiz bedavadan yaralanmadı, biz o gün burada ölümü bedavadan göze
almadık; “demokrasi adına” dedik, “hukukun üstünlüğü” dedik, “Anayasa” dedik,
“millî egemenlik” dedik, onun için buradaydık, kucaklaştık o gün. Ama bakın,
değerli arkadaşlarım, eski Hava Kuvvetleri Komutanı -kendisinin o geceyle
ilgili kamera görüntüsü çıkınca- diyor ki Abdulkadir Selvi’ye verdiği demeçte:
“İlginç olan, benim olduğum yerde kamera vardı ama nedense Akıncı Üssü
Komutanının odasının olduğu ve Genelkurmay Başkanının olduğu yerde kamera
görüntüleri yok.” Bakın, şimdi, değerli arkadaşlarım, Akıncı Üssü Komutanının
olduğu yerde de Genelkurmay Başkanının olduğu yerde de kamera görüntüleri yok.
Şu cümleyi söylüyor: “Darbecilerle müzakere orada yapıldı.” Nerede yapıldı?
Akıncı Üssü Komutanının olduğu odada, Genelkurmay Başkanının olduğu odada. Bu,
sizler için sorgulanmayacak bir şey mi değerli arkadaşlarım? Hemen
geçiştirebilir miyiz bu konuyu? Ciddiye almayacak mıyız bu sözleri? Önemli bir
söz. “Burada darbecilerle pazarlık yapıldı.” diyor, “Müzakere yapıldı.” diyor,
“O görüntülerin ortaya çıkması lazım.” diyor. Evet, bu görüntüler niçin
çıkarılmıyor değerli arkadaşlarım? Bunu söyleyen, o gece derdest edilen bir
eski Kuvvet Komutanı. Hangi odada pazarlık yapılmış? Akıncı Üssü Komutanının
olduğu ve Genelkurmay Başkanının olduğu odada. Bunu -sıradan- geçiştirebilir
misiniz şimdi, bu sözü? Bununla yüzleşmeden biz 15 Temmuz gerçeğini, gecesini
anlayabilir miyiz? Ve devam ediyor Abidin Ünal… Biliyorsunuz, Akın Öztürk
meselesi Türkiye'nin gündeminde. Genelkurmay Başkanlığı bu darbe olduktan sonra
bir bildiri yayınladı. O bildiriyi de büyük ölçüde Abidin Ünal’ın, eski Hava
Kuvvetleri Komutanının yazdığı belli, yaptığı açıklamadan. Genelkurmay
Başkanlığının resmî sitesinde yapılan açıklamada Akın Öztürk’ün o darbeyle
ilgisi olmadığına dair bir cümle vardı değerli arkadaşlarım, hepiniz sanırım
çok net hatırlıyorsunuz bunu. Şimdi, Abidin Ünal, o bildiriye atfen “Ben hiçbir
zaman Akın Öztürk’ün darbeyle ilişkisi olmadığı iddiasında bulunmadım."
diyor, bildiriyi yazan Abidin Ünal. “Her kimse, benden sonra eklenmiş o cümle.”
Yani “Akın Öztürk’ün darbeyle ilişkili olmadığı cümlesi benim yazdığım
bildiriden sonra eklenmiş." diyor. Değerli arkadaşlarım, vahim bir tablo.
Yani bu tablonun üzerine gitmeyecek miyiz? Yani diyor ki: “Birisi benim
yayınlanmak üzere gönderdiğim bildirinin üstüne bir cümle yazdı ve ‘Akın Öztürk’ün
darbeyle ilgisi yoktur.’ diye bir ibare bildiride geçti Genelkurmay
Başkanlığının resmî sitesinde.” Şimdi, değerli arkadaşlarım, bunları
sorgulamayacak mıyız? Ve devam ediyor diyor ki: “Mecliste 15 Temmuz Komisyonu
beni çağırmadı. Çağırsaydı gelir her şeyi anlatırdım.” Şimdi, değerli
arkadaşlarım, ciddi olalım. Türkiye önemli bir süreçten geçti. Bakın, bu darbe
gecesi bütün ayrıntılarıyla ortaya çıkmadığı müddetçe bu ve buna benzer
sorularla, cevap verilemeyecek bir noktaya gelinebilir. Biz Cumhuriyet Halk
Partisi olarak bir kez daha haykırıyoruz, biz millî egemenliği savunan bir
partiyiz, darbecilerin, Türkiye'nin başına musallat olan, başta Meclisimiz
olmak üzere her yeri bombalayıp insanlarımızın şehit edilmesine neden olanların
her birinin yakasına yapışmalı, onlara mutlaka yargı önünde en ciddi cezalar
verilmeli ama bu soruların da cevapları mutlaka Türkiye kamuoyuyla
paylaşılmalıdır. Bu paylaşılmadığı, üzeri örtüldüğü zaman, değerli
arkadaşlarım, Türkiye bundan sonraki süreçlerde de benzer durumlarla karşılaşabilir
ve bütün çabamıza rağmen önleyemeyeceğimiz başka süreçler yaşayabiliriz.
Önceden tedbirimizi alalım. Bunların nedenlerini, sonuçlarını, etkilerini ve
olayda gerçekten konuşması gerekenlerin, ama Darbe Komisyonuna ifade
vermeyenlerin konuşması gereken günlerdir. Hele bu soruların ortaya atıldığı
bir zaman dilimi içerisinde bunlar kaçınılmaz olmuştur değerli arkadaşlarım. 
Biz Anayasa’mızı
nasıl koruyacağız? Gerçekçi, şeffaf olmak kaydıyla, yüzleşerek, üzerine
giderek. Nereye giderse gitsin, ucu nereye dokunursa dokunsun, hangi partiye
dokunursa dokunsun, hangi siyasiye dokunursa dokunsun, hangi askere dokunursa
dokunsun üzerine gitmek durumundayız. Bir taraftan örterek, bir taraftan
yapıyormuş gibi bu gerçekle yüzleşilemeyeceği ortaya çıkmıştır. 
Ben bu iddiaları
önemsiyorum. Bu iddiaları önemsiyorum, bu sözleri önemsiyorum ve bunların da
gereğinin yapılması gerektiğini sizlerle paylaşıyorum değerli arkadaşlarım.
Kafamızı kuma gömerek gerçeklerden kaçamayız.
Sayın Başkan,
değerli milletvekilleri; günlerdir, AK PARTİ’den seçilmiş belediye
başkanlarının istifa süreçlerini tartışıyoruz. Bu sürecin pek çok boyutu var.
Bu süreçte işte Anayasa’mız var değerli arkadaşlarım, Anayasa’mız elimizde.
Şimdi Cumhurbaşkanlığı makamında oturan kişi aynı zamanda AK PARTİ Genel
Başkanı. Belediye başkanları da AK PARTİ’li ama artık belediye başkanları
değerli arkadaşlarım seçildikten sonra parti rozetini çıkartırlar, onlar bir
kamu görevlisidir, İçişleri Bakanlığının denetimine tabi kamu görevlisidir.
2019’da Cumhurbaşkanlığı hükûmet sistemine -sizin deyiminizle- geçeceğiz
seçimlerden sonra ama şu andaki Anayasa’mıza göre bir Cumhurbaşkanı var ve
Cumhurbaşkanı siyaseten sorumsuz, Cumhurbaşkanı siyaseten sorumsuz. Siyaseten
sorumsuz bir Cumhurbaşkanı belediye başkanlarının istifasını istiyor, belediye
başkanları saraya çıkıyor, saraydan çıktıktan sonra açıklamalarda bulunuyorlar…
Ama değerli arkadaşlarım, şu andaki Anayasa’mıza göre, yürürlükteki
Anayasa’mıza göre bu ülkenin bir Başbakanı var ve İçişleri Bakanı var. Siyaseten
sorumsuz Cumhurbaşkanı istifa talep ediyor, Başbakanda tık yok, İçişleri
Bakanında tık yok. 
Değerli
arkadaşlarım, şimdiki anayasal sistemimize göre belediye başkanları hakkında
İçişleri Bakanlığı, işte Başbakanlık bir işlem yürütecekse yürütecek diğer
belediyelerde olduğu gibi. 
Şimdi
diyeceksiniz ki “O aynı zamanda AK PARTİ Genel Başkanı.” Hayır, belediye
başkanı seçildiği andan itibaren bir kamu görevlisidir, AK PARTİ’li olabilir
ama onun hakkında tasarrufta bulunacak makam Başbakan ve İçişleri Bakanıdır. 
Şimdi, ne
yapmaya çalışıyoruz? 2019’da yürürlüğe girmesi beklenen Cumhurbaşkanlığı
hükûmet sistemini iki yıl öne çekerek Anayasa’yı çiğniyoruz değerli arkadaşlar.
Yapılan Türkiye’de budur. Türkiye’de Anayasa çiğnenmektedir. 
Şimdi, bu
belediye başkanlarının her biri kentlerine karşı suç işlediler değerli
arkadaşlarım. Ankara’yı ele alalım. Ankara Belediye Başkanı Melih Gökçek tam
yirmi üç yıldır Ankara’da Belediye Başkanı. Ondan kısa bir süre önce
milletvekilliği yaptı, beş yıl da Keçiören’de belediye başkanlığı yaptı. Tam
yirmi sekiz yıldır Ankara’nın kaderiyle oynuyor. 
Değerli
arkadaşlarım, Ankara cumhuriyetin başkenti. Ankara aydınlanmanın başkenti.
Ankara kültürümüzün başkenti. Ankara’yı herkes zanneder ki Ankara bir bozkır
kasabası. Öyledir, bozkır kasabası ama siz bilir misiniz ki Ankara’da çokça
sayıda dere vardır, ırmak vardır ve bunların üzerileri kapatılmak suretiyle
çevreye karşı bir katliam yapılmıştır.
Şöyle,
oturduğunuz yerden, Ankara’nın semt isimlerini bir hatırlayın sayın milletvekilleri,
bana hak vereceksiniz hemen. Ankara’nın semt isimlerine baktığınızda karşınıza
ne çıkar biliyor musunuz, hemen yakınınızdaki semtlerden bahsedelim;
Kavaklıdere, Hoşdere, Dikmen Deresi, Çayyolu, Bentderesi, İncesu Deresi,
Bayındır Deresi yani Ankara’nın pek çok semtinin ismi dereyle, bir su ile
özdeşleşmiştir ama Ankara’da yapılan ve çevreye karşı verilen tahribatla
Ankara’nın ırmakları, nehirleri ya yer altına itilmiştir ya da kurutulmuştur.
Büyük bir çevre katliamı yapılmıştır, kent suçu işlenmiştir Ankara’da. Ankara,
üzüm bağlarıyla meşhur bir kentken işte şimdi tam anlamıyla bir bozkır kenti
olmuştur, yoksa Ankara’nın geçmişi öyle değildir. Ankara’nın adlarından bir
tanesi de “Engürü”dür, Farsça “üzüm” anlamına gelir. O Ankara kayboldu. Eskiden,
çok değil elli altmış yıl önce Bentderesi’nde sallarla gezildiğini düşünün
değerli arkadaşlarım. Ankara bu kentken bu hâle geldi. Ve bu dereleri kapatan
-şu anda Ankara Çayı’nın geçtiği yer üzerinde ANKAPARK- işgal eden Melih
Gökçek’ten başkası değildir. Çok devasa bütçe harcanan ANKAPARK bir su üzerine
kurulmuştur, bunu Danıştay durdurmuştur yumuşak bir zemin olduğu için ama hâlen
orada inşaat devam ettirilmiştir. Ankaralıların elinden hayvanat bahçesi
alınmıştır. Hayvanat bahçesi beş yıl önce kapatıldı, hayvanlarımızın nerede
olduğunu bilmiyoruz. 
Doğal
gaz… Türkiye’nin en büyük doğal gaz dağıtıcılarından olan BAŞKENTGAZ
özelleştirildi, dört yıl önce özelleştirdiler ve sizler oy verdiniz buna. Melih
Gökçek hepinizi ikna etti, dedi ki: “Biz doğal gazı özelleştirirsek, ben,
özelleştirmeden elde edeceğim parayla metroyu yapacağım.” Ben burada çırpındım,
anlattım, “Yazıktır, doğal gaz gibi yakıtta tekel olan bir konuyu bir özel
şirkete vermeyin. Belediye AK PARTİ’li de olsa kamunun menfaatini düşünür, zam
yapmaz.” dedim, dinlemediniz. Sizler de suçlusunuz. Özelleştirme kanununa oy
verdiniz, BAŞKENTGAZ özelleştirildi metro yapılıyor gerekçesiyle ama Melih
Gökçek ilk olarak da size ihanet etti ve ne yaptı? O doğal gazdan elde edeceği
parayla, özelleştirmeden elde edeceği parayla metro yapacakken Ulaştırma
Bakanlığına devretti metroların yapımını. Hem kamunun kaynakları Ankara
Büyükşehire haksız yere aktarıldı hem de doğal gazın özelleştirilmesiyle elde
edilen gelir Büyükşehir tarafından buharlaştırıldı. Ne oldu şimdi? Siz de
suçlusunuz. 
Bir gece buraya
bir yasa geldi, Çayyolu’nun çok önemli bir bölümünü Yenimahalle’den kopardınız
Çankaya’ya bağladınız. İki belediye de bizde ama zannettiniz ki
“Yenimahalle’den o bölümü alırsak Yenimahalle Belediyesini alırız.” diye düşündünüz
ama çok başarılı bir belediye başkanımızın olduğu yerde onu da
gerçekleştiremediniz.
Değerli
arkadaşlarım, Atatürk Orman Çiftliği kaderine terk edildi. İçinden geçen
yollarla, yapılan binalarla, ranta peşkeş çekilen konularla Atatürk Orman Çiftliği
yok edildi. 
Ankara’da bir
kent kimliği yoktur. Ankara’nın meydanları yoktur. Ankara’da yurt dışına gidip
baktığınız zaman gördüğünüz devasa meydanların yanında bana meydan diyeceğiniz
bir alan var mıdır değerli arkadaşlarım? Kızılay meydan mıdır, Tandoğan meydan
mıdır? Kavşakların geçtiği bir yol güzergâhından ibaret. 
Alt-üst
geçitlerle Ankara trafiği altüst edilmiştir. Metro yapımında başarılı
olunamamıştır, çökmüştür ve Ankara trafiği bugün işin içinden çıkılmaz bir hâle
gelmiştir. Hele hoyratça saldırılan ODTÜ arazileri. Yıkılan ağaçlar, kaldırılan
yeşillikler... Melih Gökçek bunların hesabını vermeyecek mi? Şimdi, siz
diyorsunuz ki Melih Gökçek’e ve diğer belediye başkanlarına: “İstifa et.”
İstifa ederse aklanacaklar mı sizce? Bu kent suçunun hesabı sorulmayacak mı?
Sayın Bülent Arınç’ın “Parsel parsel dağıttın.” dediği arsanın hesabını siz
sormayacak mısınız? Ankara’nın FETÖ örgütünün mali kaynak yönünden en güçlü
olduğu il olduğunu biliyor musunuz? Bu kaynakların büyük ölçüde Ankara
Büyükşehir tarafından sağlandığını biliyor musunuz değerli arkadaşlarım?
Bunlarla yüzleşmeye hazır mısınız? İstifa ederse alkışlayacak mısınız? Hesabını
sormayacak mısınız? Yargıya göndermeyecek misiniz ya da Sayın Hayati Yazıcı’nın
dediği gibi “İstifa etmezsen kayyum atanır.” diye tehdit mi edeceksiniz?
Bunların her
biri bir anayasal konudur. Ankara birçok bakanlıktan daha fazla bütçe kullanan
bir belediyedir. Bu yılki bütçesi ASKİ ve EGO’yu kattığın zaman 9 milyar
liradır değerli arkadaşlarım, 9 katrilyon lira. Dışişleri Bakanlığının
bütçesinin eski parayla 4 katrilyon olduğunu düşünün; Kültür Bakanlığının
bütçesinin 2,8 milyar, eski parayla 2,8 katrilyon olduğunu düşündüğünüzde,
Ankara Belediyesininki tam 4 bakanlığının bütçesinden fazladır, İstanbul’unki
10 bakanlığın bütçesinden fazladır. Yani şimdi, 10 tane bakanlığı istifa
ettirmiş gibisiniz; burada, Ankara’da 5 tane bakanlığı istifa ettirmiş
gibisiniz. E, bunların bir sorumlusu olmayacak mı? Bunlar ne yaptılarsa tek
başlarına mı yaptılar? Erdoğan Bayraktar’ın dediği gibi, yapılandan hiç Recep
Tayyip Erdoğan’ın haberi yok muydu, talimatları yok muydu? “Metal yorgunluğu”
deyip geçileceğini mi zannediyorsunuz?
Sayın Başkan,
değerli milletvekilleri; kentimize karşı işlenen ve “metal yorgunluğu” diye
halkımıza yutturulmaya çalışılan bu uygulamalar karşısında sessiz
kalmayacağımızı; Türkiye’de yaşayan bütün yurttaşlarımızın gelirini harcayan bu
belediye başkanlarından da yargıda sonuna kadar hesap soracağımızı herkesin
bilmesini ister, hepinize saygılar sunarım. (CHP sıralarından alkışlar) 
BAŞKAN –
Teşekkür ederiz Sayın Gök.
Sayın
milletvekilleri, şimdi yirmi dakika süreyle soru-cevap işlemini
gerçekleştireceğiz. 
Sisteme giren
sayın milletvekillerine on dakikalık süre içerisinde söz vereceğim, diğer on
dakika Sayın Bakana ait olacak.
Sayın Arslan,
buyurun.
KAZIM ARSLAN
(Denizli) – Sayın Bakana soruyorum: Ülkemizde bulunan tüm varlıklarımızı
sattınız. 60 milyara yakın özelleştirme yaptınız. Doksan yıllık varlıklarımızın
satışına karşılık ülkemizde bir tek fabrika yapmadınız. Şimdi de ülkemizin
geleceğini hem tüketiyor hem de ipotek ediyorsunuz. Avrasya Tüneli, Osman Gazi
Köprüsü, üçüncü boğaz köprüsü, üçüncü havaalanı, yapma şekliyle ülkemizin
geleceğini ipotek ediyorsunuz. Kullanmadığımız geçitlerin ve köprülerin
paralarını geçmeyenlere ödetiyorsunuz. Şimdi de şehir hastaneleriyle sağlık
alanlarımızı da peşkeş çekiyorsunuz. Bu yaptığınız ve yapacak olduğunuz iş ve
hizmetlere karşı değiliz, ancak yapılma şekline karşıyız. Dünyanın hiçbir
ülkesinde kâr ve müşteri garantili, iş ve finans garantili bir yatırım yoktur.
Bu nedenle, ülkemize faydadan ziyade zarar verecek bu tür yatırımlara son
vermenizi istiyoruz.
Teşekkür
ederim.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Ben de Maliye Bakanına soruyorum.
AKP
iktidarının başladığı yıl olan 2002’de tarımsal nakit kredi kullanımı 1 milyar
lira iken 2017 yılı Ağustos ayı itibarıyla sadece bankaların ve tarım
kooperatiflerinin çiftçiye kredi kullandırımı toplamı 88 milyar liraya
ulaşmıştır. Ayrıca bankaların 2,2 milyar lira alacağı takiptedir. Bunun yanında
yaklaşık 2 milyar liralık gayri nakdî kredi kullanımı söz konusudur. Çiftçinin
gelirinin artmadığını, yıllardır aynı fiyatlardan ürün sattığını biliyoruz.
Girdi fiyatlarının sürekli arttığı bir ortamda çiftçinin biraz rahatlaması için
tarımsal kredi faizlerinin silinmesi, ertelenmesi ya da yeniden
yapılandırılması söz konusu mudur? Çiftçimiz bunu dört gözle beklemektedir.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkan.
Yalnız,
ben sorularımı Maliye Bakanı için hazırlamıştım. Şu anda sorularımı heba etmek
istemiyorum.
BAŞKAN
– Sayın Özcan…
TANJU
ÖZCAN (Bolu) – Teşekkür ediyorum Sayın Başkan.
Ben
de aracılığınızla Sayın Bakana sormak istiyorum.
Sayın
Bakan, biz bu soruları defalarca sorduk ama henüz bir cevap alabilmiş değiliz.
6 belediye başkanı -partinize mensup ama halk tarafından seçilen- sarayın
iradesiyle istifa ettiriliyor. Hâlâ bu istifaların neden gerçekleştiği
konusunda kamuoyunu aydınlatıcı herhangi bir açıklama yapılmadı. Bu belediye başkanlarıyla
ilgili somut yolsuzluk iddiaları var mı? Bu belediye başkanlarının FETÖ terör
örgütüyle bağlantıları var mı? Bu 6 belediyede yaklaşık 30 milyon seçmen
mevcut. Bu durumda, bu kadar seçmen iradesi açığa çıktıktan sonra bir erken
yerel seçim gündeminizde var mıdır?
BAŞKAN
– Sayın Pekşen…
HALUK
PEKŞEN (Trabzon) – Sayın Bakan, Trabzon Kaşüstü Kanuni Araştırma Hastanesi...
Bu hastanede yapılmış olan imalatlarda büyük yolsuzluklar bizzat yerinde tespit
edilmiştir. Buna ilişkin, cumhuriyet savcılığına suç duyurusunda bulunduk. O
kadar çok sabit ki temelinden en üstüne kadar hastanenin her tarafında,
inşaatta, yolsuzluklar ayan beyan görülüyor. Ama bugüne kadar bu yolsuzluklarla
ilgili herhangi bir soruşturma ve kovuşturma kararı tarafıma tebliğ edilmedi. Bu
konuyla ilgilenecek misiniz, bu konunun üzerine gidecek misiniz?
BAŞKAN – Sayın
Tanal…
MAHMUT TANAL
(İstanbul) – Teşekkür ediyorum. 
Sayın Başkan,
değerli milletvekilleri; hepinizi saygıyla selamlıyorum. 
Sayın Bakanım,
FETÖ terör örgütüyle irtibatı, iltisakı gerekçesiyle kapatılan dernek, okul,
hastane, yurt vesaire, bunlara devredilen gayrimenkuller hangi bakanlar, hangi
belediye başkanları, hangi tarihlerde, bedelli mi, bedelsiz mi bunlara tahsis
edildi; ayrıntılı listesini, ayrıntılı bilgiyi verir misiniz? 
Teşekkür ederim.

BAŞKAN – Sayın
Özdiş…
İBRAHİM ÖZDİŞ
(Adana) – Teşekkür ediyorum Sayın Başkan.
Sorum Sayın
Ahmet Eşref Fakıbaba’ya: Çukurova’da pamuk üreticileri zor günler yaşıyor.
Beyaz sinek ve Akdeniz meyve sineği pamuğa ciddi zarar verdi. Bu konuda
herhangi bir önlem almayı düşünüyor musunuz?
Ayrıca,
çiftçilerimiz 1 Eylülden bu yana yani elli beş gündür kredi borçlarının
ertelenmesine dair kararınızı bekliyor. Borcunu ödeyemeyen üretici, karar
açıklanmadığı için bankalardan yeni kredi alamıyor. Çiftçimizi tefecilerin
eline bırakmayın Sayın Bakan. 
Teşekkür
ediyorum Sayın Başkan.
BAŞKAN – Sayın
Kayışoğlu…
NURHAYAT ALTACA
KAYIŞOĞLU (Bursa) – Teşekkürler. 
Öncelikle,
neredeyse her gün bir avukat meslektaşımız görevi nedeniyle saldırıya uğruyor,
katlediliyor, görevi nedeniyle şehit ediliyor. Bugün, yine, Bursa’da benzer bir
olay yaşandı, bir meslektaşımız yaralandı ve saldırgan serbest bırakıldı.
İktidar mensuplarına en ufak hakaret dahi hapis cezasıyla neticelenirken
avukatlara, kamu görevi yapan, adaletin tesisi için görev yapan bu
meslektaşlarımıza yapılan saldırılara yönelik verilen bu serbest bırakma
kararları bu saldırıları teşvik etmiyor mu?
Bir diğeri şu:
Bursa’da Karacabey ve Mustafakemalpaşa’da dolu afetiyle karşı karşıya kaldı
çiftçilerimiz. Onlara yardımlar yapılıyor ama diğer yandan kamu alacakları,
sulama birliği alacakları gibi alacaklar nedeniyle bloke konuluyor. Yani devlet
bir eliyle verdiğini öbür eliyle köylüden alıyor. Sizce bu yöntemle çiftçinin
mağduriyeti giderilmiş oluyor mu?
BAŞKAN – Sayın
Tümer…
ZÜLFİKAR İNÖNÜ
TÜMER (Adana) – Sayın Bakan; Gıda, Tarım ve Hayvancılık Bakanlığının kredi
borçlarının ertelenmesiyle ilgili kararnameyi hâlâ gündeme getirmemesi çiftçiyi
darboğaza sokmuştur. Sürecin uzaması hâlinde çiftçiler tefecilerin eline
düşecektir. Çiftçi Kayıt Sistemi (ÇKS) başvuruları 1 Eylül itibarıyla başlamış
ancak Gıda, Tarım ve Hayvancılık Bakanlığı kredi borçlarının ertelenmesine
ilişkin kararnameyi henüz açıklamamıştır. Bakanlıktan beklenen haber gelmeyince
aşırı yağış, dolu, Afrika sıcakları, poyraz ve rekoltedeki düşüşten ötürü zarar
gören üretici ÇKS başvurularını yaptıramamış; geçen sezon aldığı krediyle
tarlasını eken ancak afetin vurduğu üreticinin mağduriyeti borç erteleme
kararnamesinin açıklanmasına kalmıştır. Çiftçimiz daha fazla zaman geçirilmeden
kredi borçlarının ertelenmesiyle ilgili kararnamenin açıklanmasını
beklemektedir.
BAŞKAN – Sayın
Erdem…
ARZU ERDEM
(İstanbul) – Teşekkür ederim Sayın Başkan.
İstanbul
Şişli’de bulunan bir okul kampüsüyle ilgili bir sorum olacak. Şişli Endüstri
Meslek Lisesi olarak geçen motor teknik lisesinin olduğu yer burası. 6 bin
öğrenci eğitim görüyordu. Yıllardır, oraya bir imar planı tadilatı yapılarak
eğitim alanı olan yer ticari alan, konut alanı, AVM olarak değiştirilme çabasında.
Veliler, okul yetkilileri, sendikalar, odalar; hepsi yıllardır itiraz etmekte,
işlemi durdurmaya çalışmaktalar. Bir süre, tepkiler üzerine durdurulan işlemler
kısa süre sonra tekrar gündeme getirilmektedir. 
Nadide bir yerde
olan ve 6 bin öğrencinin sorununu çözen, eğitim problemini çözen ve önemli
eğitimlerin verildiği bu yerle ilgili akıbet ne olacak? Bununla ilgili
kamulaştırma mı yapılacak? Durum nedir? Bunu öğrenmek istiyorum.
Teşekkür ederim.
BAŞKAN – Sayın
Yarkadaş…
BARIŞ YARKADAŞ
(İstanbul) – Sayın Bakan, İstanbul’da, özellikle son dönemlerde hastanelerde
yoğun bakım ünitelerinde ciddi bir sorun yaşanıyor. Hastalar yoğun bakımda
tedavi olmakta zorluk çekiyorlar çünkü ünitelerin yetersiz olduğunu görüyoruz. 
Ayrıca Şişli
Endüstri Meslek Lisesi’nin bulunduğu alan, 6 bin öğrenciye sahip olan bu okul
ne yazık ki “Taşyapı” adlı bir firmaya peşkeş çekilmek isteniyor. Şişli
Endüstri Meslek Lisesi’nin 60 dönümlük yeşil arazisini Taşyapı firmasına AVM ve
rezidans yapılmak üzere verme planınız var mı?
Teşekkür
ediyorum.
BAŞKAN – Sayın
Arslan, bir daha girmişsiniz.
Buyurun son kez.
KAZIM ARSLAN
(Denizli) – Evet, Sayın Bakana soruyorum: Uygulamış olduğunuz ekonomik ve mali
politikalar nedeniyle piyasalar tıkanmış vaziyettedir. Çiftçimiz, işçimiz,
köylümüz, emeklimiz, esnafımız, sanayicimiz ve ihracatçımız çok zor durumdadır.
Piyasanın tıkanmasına rağmen vergileri artırmaya devam ediyorsunuz.
Çiftçilerimizin, köylümüzün, esnafımızın zor durumlarını düşünerek bankalara
olan borçlarını faizsiz ertelemeyi düşünüyor musunuz? Çiftçilerimizin afat
nedeniyle çok büyük zararlar gördüğü gerçektir, tespitler de yapılmıştır.
Kimisine çok düşük ödemeler yapılmıştır, kimisine de hâlâ hiç yapılmamıştır.
Bunları ne zaman gerçekçi ödemeyi düşünüyorsunuz, ödenmeyenlere de ne zaman
ödemeyi düşünüyorsunuz? 
Teşekkür ederim.
BAŞKAN –
Teşekkür ederiz.
Sayın Bakan,
buyurun.
BAŞBAKAN
YARDIMCISI RECEP AKDAĞ (Erzurum) – Değerli Başkanım, teşekkür ediyorum.
Soruları soran
milletvekili arkadaşlarıma da teşekkür ediyorum.
Birinci soru
özelleştirme konusuyla alakalıydı. Tabii, Türkiye’de bu konu senelerdir
tartışılıyor, bizim de AK PARTİ olarak iktidara geldiğimiz günden beri
tartışılan bir konudur. Aslında yerinde ve zamanında yapılan özelleştirmenin
devletin kaynaklarını, kamunun kaynaklarını çarçur etmeme anlamında çok büyük
faydalar getirdiğini biliyoruz, nitekim bizim özelleştirme mantığımız başından
beri hep böyle yürümüştür. Kamuyu büyütmek, kamu kaynaklarıyla kamuda üretim
yaparak aslında özel sektörün yapabileceği işleri aktarmak aslında artık
çağımızda büyük ölçüde terk edilen bir husustur. Kamu, elbette vatandaşa
hizmetler açısından, güvenlik, sağlık, eğitim gibi alanlarda, altyapı gibi
alanlarda önemli inisiyatifler almalı ancak bu bahsettiğimiz konularda da
mesele özel sektöre verilmelidir, bu işin doğru tarafı budur ve bizim
politikalarımız hep bu yönde oldu. Bunun, ülkenin yararına olduğuna da
inanıyoruz, başından beri inanıyoruz, şimdi de inanıyoruz.
Kamu-özel
ortaklığıyla yapılan işler, gerek Ulaştırma Bakanlığımızın gerekse Sağlık
Bakanlığımızın yaptığı işler tamamen vatandaşımızın hizmetlerine yöneliktir
değerli arkadaşlar. Hani yapılan bir köprü için, havaalanı için, otoyollar
için, “Bunlar gerekli midir, gerekli değil midir?” tartışmasını burada teknik
olarak yapmak gerçekten biraz beyhude olur, bu zaman isteyen bir husus. 
KAZIM ARSLAN
(Denizli) – Gerekliliğine değil, şekline karşıyız; yapılma şekline karşıyız. 
BAŞBAKAN
YARDIMCISI RECEP AKDAĞ (Erzurum) – Müsaade edin efendim.
Neticesinde, siz
kamu olarak, borçlanarak bunları yapabilirsiniz, özel sektörü borçlandırarak
yapabilirsiniz. Ben doğrusu şunu gördüm, şehir hastaneleriyle ilgili projeleri
başından beri takip eden bir bakan olarak: Bugün hangi şehir hastanesini
ziyaret etseniz -şu anda tamamlanmış olan 4 hastane var- kaliteli yapılarla
karşılaşacaksınız. Çünkü, bir taraftan patronluğunu devletin yaptığı bu
alanlarda özel sektörün dinamizmi ve özel sektörün finans bulma kabiliyeti,
özel sektörün işletme kabiliyeti, bunlardan istifade ederken öbür taraftan da
ödemeleri yirmi yıl, yirmi beş yıl gibi vadelere yaydığınız için özel sektör
işleri çok kaliteli yapmak zorunda kalıyor. Yani Türkiye’de biz onlarca,
yüzlerce bina yaptırdık, hastane binası, başka binalar; istirham ediyorum, bu
soruları soran arkadaşlarımız, değerli milletvekillerimiz bu hastanelere gidip
bir görsünler; normal, klasik ihalelerle yapılmış olan hastaneleri de
görsünler. İşin tabiatında var yani klasik ihale usulüyle yapılan bir binada ya
da bir başka altyapı yatırımında yüklenici işi yapıyor, parasını alıyor ve
gidiyor. Siz devlet olarak artık onun peşinden koşmak zorunda kalıyorsunuz.
Oysa kamu-özel ortaklıklarında yirmi beş yıl boyunca kaliteli biçimde o hizmeti
yürütmek zorunda olan bir yüklenici var, bir firma ya da firmalar ortaklığı
var. Dolayısıyla, meseleye bu yönden yaklaşmak lazım. Kamu-özel ortaklığı
modelini biz...
KAZIM ARSLAN
(Denizli) – Dünyanın neresinde var müşteri garantisi, kâr garantisi, iş
garantisi?
BAŞBAKAN
YARDIMCISI RECEP AKDAĞ (Erzurum) – Müsaade eder misiniz. Çok yerinde var. 
KAZIM ARSLAN
(Denizli) – Hiçbir yerinde yok.
BAŞBAKAN
YARDIMCISI RECEP AKDAĞ (Erzurum) – Çok yerinde var.
KAZIM ARSLAN
(Denizli) – Sadece Türkiye'de bu uygulanıyor.
BAŞBAKAN
YARDIMCISI RECEP AKDAĞ (Erzurum) – Müsaade edin arkadaşlar. Bakın...
KAZIM ARSLAN (Denizli)
– Bundan dolayı zarar görüyor devlet.
BAŞBAKAN
YARDIMCISI RECEP AKDAĞ (Erzurum) – Müsaade ediniz.
KAZIM ARSLAN
(Denizli) – Hizmet verecekseniz zarar vermeden olsun.
BAŞBAKAN
YARDIMCISI RECEP AKDAĞ (Erzurum) – Biz, vatandaşımıza, ihtiyacı olan yolu, köprüyü;
vatandaşımıza, ihtiyacı olan hastaneyi marjinal faydasını dikkate alarak bir an
önce yapıp teslim etmiş, vatandaşımızın hizmetine sunmuş oluyoruz. 
AKİF EKİCİ
(Gaziantep) – Sayın Bakan, aynı şeyleri söylemiyorsunuz.
BAŞBAKAN
YARDIMCISI RECEP AKDAĞ (Erzurum) – Şimdi burada gereksiz bir polemik oluşturmak
istemem. 
AKİF EKİCİ
(Gaziantep) – Aynı şeyleri söylemiyorsunuz, farklı şeyleri söylüyorsunuz.
BAŞBAKAN
YARDIMCISI RECEP AKDAĞ (Erzurum) – Ancak ülkemizde bu yeni bir tartışma değil.
Belki kırk senedir, elli senedir yapılan, iktidarın yaptığı yatırımlara “Ben
yaptırmam.” diye direnenler oldu. Ankara-İstanbul Otoyolu yapılırken maalesef
bununla karşılaştık, ilk Boğaz Köprüsü’nü yaparken bunlarla karşılaştık.
Dolayısıyla, bugün, dünyanın en büyük havalimanlarından birini, bütün dünyanın
uçacağı, bir “hub” olarak kullanacağı bir havalimanını yapmayı sadece
alkışlamak gerekir. Bundan dolayı birtakım ülkeler de tedirginlik içerisindeler
yani Avrupa'daki bazı merkezlerin Türkiye'ye kayacağını çok iyi biliyorlar.
Dolayısıyla, siz yöntemi beğenmiyor olabilirsiniz ama bu yöntem bütün dünyaca
kullanılan bir yöntemdir ve biz yararlı olduğuna inanıyoruz.
KAZIM ARSLAN
(Denizli) – Zarar verici bir yöntemdir.
BAŞBAKAN
YARDIMCISI RECEP AKDAĞ (Erzurum) – Siz öyle inanıyorsunuz, biz yararlı olduğuna
inanıyoruz.
KAZIM ARSLAN
(Denizli) – Göreceğiz gelecekte.
BAŞBAKAN
YARDIMCISI RECEP AKDAĞ (Erzurum) – Neticesinde vatandaşımız karar verecek.
İBRAHİM ÖZDİŞ
(Adana) – Sıfır risk... Devlet garantisi...
BAŞBAKAN
YARDIMCISI RECEP AKDAĞ (Erzurum) – Değerli kardeşlerim, değerli
milletvekilleri; burada Maliye Bakanımıza sorulan bir soru var. 1 milyar lira
kredi almışken zamanında, geçmişte köylümüz, 88 milyar kredi kullanmış bunun
sadece 2,2 milyarı takipte. Aslında, soruyu soran değerli milletvekilimiz
sorusuyla cevabını da vermiş oluyor yani 88 milyar lira kredinin eğer sadece
2,2 milyarı takipteyse burada ciddi bir sorun yok demektir. Bu krediler geri
ödeniyor demektir, bu kadar açık. Biz geldiğimiz zaman, Halk Bankasında, Ziraat
Bankasında yüzde 30 batık vardı. 
OKAN
GAYTANCIOĞLU (Edirne) – İpotekli krediler var.
BAŞBAKAN
YARDIMCISI RECEP AKDAĞ (Erzurum) – Yüzde 30 batık vardı, bakın, biz böyle bir
iktidar devraldık. 2002 yılında geldiğimizde devlet bankalarında yüzde 30’lar
civarında batık vardı. Bugün, bunların, böyle 88 milyardan 2 milyara falan
düşmüş olması aslında devlet bankalarının, ekonominin bu hususta ne kadar iyi
yönetildiğini gösteriyor, vatandaşın ödeme gücünün de olduğunu gösteriyor. 
Birçok
milletvekilimiz benzeri soruyu sordular: “Çiftçi borçlarıyla ilgili bir yeniden
yapılandırma ya da faizlerin affedilmesi benzeri bir husus yapılacak mı?”
Doğrusu, bunu ilgili bakanlarımızla görüşmek lazım. Buna ben şu anda cevap
verebilecek ayrıntılı bilgiye sahip değilim. 
Belediye
başkanlarının görevlerinden ayrılmasının talep edilmesi meselesi. Neticede
değerli arkadaşlar, istifa, kişinin bireysel olarak karar verdiği ve uyguladığı
bir husustur. AK PARTİ Genel Merkezimiz, Genel Başkanımız, bu arkadaşlarımızın
istifalarını halkımıza verilecek hizmetler açısından faydalı bulmuştur yapılan
istişareler neticesinde. Dolayısıyla kesinlikle reddediyorum belli iradelerin
baskısıyla bu istifaların gerçekleştiği meselesini. Arkadaşlarımıza
partilerinin, kendilerini belediye başkanlığına taşıyan partilerinin bir
istişaresi ve bir kararı bildirilmiştir, onlar da bu karara uymaktadırlar.
Bakınız, piyasada birçok spekülasyon yapılıyor, tartışılıyor ama neticesinde
istifa -söylediğim gibi- tek taraflı bir karardır ve bu kararı arkadaşlarımız
vererek ayrıldılar. Önümüzdeki günlerde de istifası arzu edilen, istişareyle AK
PARTİ’mizin bu şekilde karar aldığı konularda istifası arzu edilen değerli
arkadaşlarımızın da davranışlarını hep birlikte göreceğiz, hep birlikte
izleyeceğiz. 
ÇETİN ARIK
(Kayseri) – Devamı gelecek mi?
MUSTAFA AKAYDIN
(Antalya) – İstişareyi kimler yapmış Sayın Bakan? 
BAŞBAKAN
YARDIMCISI RECEP AKDAĞ (Erzurum) – Elbette istişareyi partimizin ilgili
kurulları yapıyor. Bu, çok tabii bir şeydir arkadaşlar. 
ÇETİN ARIK
(Kayseri) – Halk seçiyor. 
BAŞBAKAN
YARDIMCISI RECEP AKDAĞ (Erzurum) – Bakın, değerli milletvekilleri, oturulan
koltuklar kimsenin mülkü falan değildir. O koltuklara oturan herkes…
MUSTAFA AKAYDIN
(Antalya) – Halk verir, halk alır. 
BAŞBAKAN
YARDIMCISI RECEP AKDAĞ (Erzurum) – …siz de biz de partilerimizin kararıyla aday
olan kişileriz. Bu kişilerin hiçbiri bağımsız olarak aday olmuş ve seçilmiş
değildir. Seçim, kişinin kendisi ve partisinin gücüyle birlikte
gerçekleşmektedir. Dolayısıyla partilerinin kararına uyabilirler, uymayabilirler
-tekrar söylediğim gibi- bu, kendilerinin kararıdır. Ortada demokrasiye aykırı,
ortada demokratik teamüllere aykırı herhangi bir şey de yoktur, her şey
kamuoyunun önünde, şeffaf bir biçimde de cereyan etmektedir. 
HALUK
PEKŞEN (Trabzon) – Bir tane örneği mi var bunun? Bir örneği var mı Sayın Bakan?
Tarihte bir örneği var mı bunun?
BAŞBAKAN
YARDIMCISI RECEP AKDAĞ (Erzurum) – Çok sağlıklı bir süreç yaşıyoruz. 
HALUK
PEKŞEN (Trabzon) – Hangi teamülmüş bu ya?
BAŞBAKAN
YARDIMCISI RECEP AKDAĞ (Erzurum) – Son derece sağlıklı bir süreç yaşıyoruz. 
HALUK
PEKŞEN (Trabzon) – Tarihte bir örneği daha var mı Sayın Bakan?
BAŞBAKAN
YARDIMCISI RECEP AKDAĞ (Erzurum) – Siz buna alışık olmayabilirsiniz. AK
PARTİ’nin kendisine ait gelenekleri var, AK PARTİ’nin kendisine ait ilkeleri
var; biz bu ilkeleri takip ediyoruz. 
ERTUĞRUL
KÜRKCÜ (İzmir) – Seçmen de size mi ait ya?
HALUK
PEKŞEN (Trabzon) – Ya, bu geleneğin bir örneği daha var mı Allah aşkına?
BAŞBAKAN
YARDIMCISI RECEP AKDAĞ (Erzurum) – Sayın Tanal’ın sorusuna takdir ederler ki
burada tek tek cevap vermemiz mümkün değil, konuya bakıp bu hususta çalışma
yapmak gerekiyor. 
ÇETİN
ARIK (Kayseri) – Halkın iradesini saray ipotek etmiş. 
BAŞBAKAN
YARDIMCISI RECEP AKDAĞ (Erzurum) – Aynı şekilde, bu biraz önce bahsettiğimiz
çiftçi borçlarıyla ilgili olarak sorulan diğer sorular için de aynı cevabı
verebilirim: Bu hususta yeterli malumatım yok. 
Bu,
avukatlara saldırılar ya da doktorlara, sağlık çalışanlarına saldırılar… Kime
saldırı olursa olsun elbette bunlarla şiddetle mücadele etmek lazım ama soruyu
soran değerli milletvekilimiz de şunu takdir edecektir ki bu saldırılara karşı
savcıların ve mahkemelerin kararlarıyla hareket ediliyor. Yani, ben de, zaman
zaman, Sağlık Bakanlığı yaptığım dönemde, sağlıkçılara yapılan saldırılardan
sonraki salıvermeleri şiddetle eleştirdim. 
(Mikrofon
otomatik cihaz tarafından kapatıldı) 
BAŞBAKAN
YARDIMCISI RECEP AKDAĞ (Erzurum) – Tamamlıyorum. 
BAŞKAN
– Tabii, buyurun tamamlayın Sayın Bakan. 
BAŞBAKAN
YARDIMCISI RECEP AKDAĞ (Erzurum) – Cümlemi tamamlayayım müsaade ederseniz. 
Doğrusu,
avukata da doktora da ya da başka bir meslek erbabına da saldırıların son
derece ciddiyetle yargı tarafından takip edilmesinin ben de taraftarıyım ama
bunun tarafı biz değiliz Hükûmet olarak, bunun tarafı yargıdır; savcılar,
hâkimler birlikte karar verecekler, ona göre de muamele yapacaklar. 
Diğerleri
için de arkadaşlarımıza bilahare cevap verelim. 
Çok
teşekkür ediyorum. 
BAŞKAN
– Teşekkür ederiz Sayın Bakan. 
Sayın
milletvekilleri, birleşime on dakika ara veriyorum. 
Kapanma Saati:18.32
DÖRDÜNCÜ OTURUM
Açılma Saati: 18.49
BAŞKAN: Başkan Vekili Pervin BULDAN 
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 13’üncü Birleşiminin Dördüncü
Oturumunu açıyorum. 
480 sıra sayılı
Kanun Tasarısı’nın görüşmelerine devam ediyoruz. 
Komisyon ve
Hükûmet yerinde. 
Tasarının tümü
üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, bilindiği üzere, tasarının başlığı 1’inci maddeyle birlikte
okunmakta ve işlem görmektedir. Bugünkü birleşimde tasarıların görüşmelerine
başlanırken tarafımca tasarıların başlıklarının okunmasından sonra siyasi parti
grupları arasında uzlaşı olması ve arada işlem bulunmaması nedeniyle 1’inci
madde işlemleri sırasında ayrıca tasarının başlığı okunmayacaktır. Bununla
birlikte, tutanakta 1’inci madde işlemleri sırasında da tasarının başlığına yer
verilecektir. 
Şimdi 1’inci
maddeyi okutuyorum: 
TÜRKİYE CUMHURİYETİ HÜKÜMETİ İLE ARNAVUTLUK CUMHURİYETİ
BAKANLAR KURULU ARASINDA GÜVENLİK İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1)
13 Mayıs 2015 tarihinde Tiran’da imzalanan “Türkiye Cumhuriyeti Hükümeti ile
Arnavutluk Cumhuriyeti Bakanlar Kurulu Arasında Güvenlik İşbirliği
Anlaşması”nın onaylanması uygun bulunmuştur.
BAŞKAN – 1’inci
madde üzerinde konuşmacı yok.
Soru-cevap
işlemi yok. 
MAHMUT TANAL
(İstanbul) – Soru vardı. 
BAŞKAN – Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
MAHMUT TANAL
(İstanbul) – Soru-cevap var Başkan. 
BAŞKAN – 2’nci
maddeyi okutuyorum. 
MADDE 2- (1)
Bu Kanun yayımı tarihinde yürürlüğe girer.
BAŞKAN – 2’nci
madde üzerinde konuşmacı yok.
Soru-cevap
işlemi yok. 
MAHMUT TANAL
(İstanbul) – Var efendim. 
BAŞKAN – 2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın Tanal,
buyurun. 
MAHMUT TANAL
(İstanbul) – Sayın Başkanım, ben 1’inci maddeden itibaren soru-cevaba
girmiştim. Oradaki kayıtlara bakarsak benim soru-cevaba girdiğim açık ve nettir
yani bu konuda sizden istirham ediyorum. 
BAŞKAN – Şimdi,
Sayın Tanal, arkada bir görüşme yapıldı. Dolayısıyla soru-cevap işlemi
olmayacağına dair de bana bilgi verildi. Ben bilemem, siz kendi Grup Başkan
Vekilinizle görüşün. 
MAHMUT TANAL
(İstanbul) – Efendim, Grup Başkan Vekili ile bizi karşı karşıya getirmenizi bir
Meclis Başkan Vekiline ben yakıştıramıyorum.
BAŞKAN – Sayın
Tanal, lütfen. 
MAHMUT TANAL
(İstanbul) – Yani, burada Anayasa ve İç Tüzük belli. 
BAŞKAN – Sayın
Tanal, biz arkada bir görüşme gerçekleştiği için… 
MAHMUT TANAL
(İstanbul) – Yani bunu söyleyebilirsiniz ama…
Grup Başkan
Vekili Arkadaşımız niye böyle…
BAŞKAN – Lütfen
bu sorununuzu Grup Başkan Vekilinizle çözün.
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür. 
BAŞKAN – 3’üncü
madde üzerinde konuşmacı yok, soru-cevap işlemi yok.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Tasarının tümü
açık oylamaya tabidir. Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Sayın
milletvekilleri, bugünkü birleşimde görüşülecek diğer uluslararası anlaşmaların
açık oylamalarının tamamının da ayrı ayrı elektronik oylama cihazıyla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir.
Açık oylamaya
ilişkin genel kuralları her seferinde tekrar etmeyeceğim, şu anda bilginize
sunacağım kurallar bütün açık oylamalar için geçerlidir.
Oylama için
verilen süre içinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için öngörülen süre içinde Başkanlığa ulaştırmalarını rica ediyorum. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadıyla imzasını da taşıyan
oy pusulasını yine oylama için öngörülen süre içerisinde Başkanlığa
ulaştırmalarını rica ediyorum.
Şimdi bu
anlaşmanın oylaması için üç dakika süre veriyorum ve oylama işlemini
başlatıyorum.
(Elektronik
cihazla oylamaya başlandı)
BAŞKAN
– Sayın milletvekilleri, oylama işlemine pusulayla katılan sayın milletvekillerinin
Genel Kuruldan ayrılmamalarını rica ediyorum.
(Elektronik
cihazla oylamaya devam edildi)
BAŞKAN – Sayın
Nurettin Nebati burada mı? Evet. 
Sayın Serkan
Bayram? Burada.
Sayın Bennur
Karaburun? Burada. 
Sayın Cemil
Çiçek? Burada. 
Sayın Nurettin
Canikli? Vekâleten verildi, tamam. 
Sayın Nabi Avcı?
Burada. 
Sayın Ahmet
Uzer? Burada. 
Teşekkür ederiz.

Türkiye
Cumhuriyeti Hükümeti ile Arnavutluk Cumhuriyeti Bakanlar Kurulu Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Tasarısı açık oylama sonucu: 
“Kullanılan oy sayısı  : 213
Kabul : 204
Ret :  9 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ  Bolu”
Tasarı kabul
edilmiş ve kanunlaşmıştır.
LEVENT GÖK
(Ankara) – Sayın Başkanım… 
BAŞKAN – Buyurun
Sayın Gök. 
LEVENT GÖK
(Ankara) – Mahmut Bey’e bir dakika söz verir misiniz. 
BAŞKAN – Tabii
ki. 
Sayın Tanal,
60’a göre bir söz talebiniz var, sisteme girin. 
MAHMUT TANAL
(İstanbul) – Efendim, 60’a göre ben söze girmeyeceğim çünkü kanuna karşı hile
olur. 56 yaşındayım, hayatım boyunca bugüne kadar hep kanunun dediğini yaptım,
kanunun arkasından hileli, dolanarak işlem yapmadım ama bugün, biraz önce
yaptığınız uygulama hatalı ve yanlıştır. Çünkü Anayasa ve İç Tüzük bana yetki
vermiştir. Burada sizin yapacağınız anlaşma -arka tarafta- hiçbir
milletvekilini ilzam etmez ve bağlamaz. Milletvekillerinin üzerinde
astlık-üstlük yoktur. O hiyerarşik sıralama nedeniyle bana söz vermemenizi
kınıyorum.
Teşekkür ederim.
BAŞKAN –
Birleşime on beş dakika ara veriyorum.
Kapanma Saati: 19.01 
BEŞİNCİ OTURUM
Açılma Saati: 19.15
BAŞKAN: Başkan Vekili Pervin BULDAN 
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu)
-----0-----
BAŞKAN – Türkiye
Büyük Millet Meclisinin 13’üncü Birleşiminin Beşinci Oturumunu açıyorum. 
Sayın Tanal,
sisteme girmişsiniz.
Buyurun.
III.- AÇIKLAMALAR (Devam)
29.- İstanbul Milletvekili Mahmut Tanal’ın, Türkiye Cumhuriyeti Hükûmeti
ile Arnavutluk Cumhuriyeti Bakanlar Kurulu arasında yapılan sözleşmede bazı
hususların açıklığa kavuşturulması gerektiğine ilişkin açıklaması
MAHMUT TANAL
(İstanbul) – Teşekkür ederim Değerli Başkanım.
Değerli
milletvekilleri, sizi saygıyla selamlıyorum. 
Sayın Bakanım,
bu 480 sıra sayılı Türkiye Cumhuriyeti Hükûmeti ile Arnavutluk Cumhuriyeti
Bakanlar Kurulu arasında yapılan sözleşmede -biraz önce Genel Kurul oyuyla
geçti- 2’nci maddedeki “İşbirliği Şekilleri”nde (f) fıkrasında “Cesetlerin
kimliklerinin tespit edilmesine yönelik bilgi teatisi.” diyor. Nedir bu, ne
cesetleri?
İkincisi: Aynı
zamanda, bu sözleşme 3 madde, 3 maddede 18 yerde “bilgi teatisi” geçiyor. 
Sözleşmenin
1’inci maddesinin “İşbirliği Alanları”nın (e) bendinde “Uyuşturucu kullanımı
talep azaltımı” diyor; talep azaltımı ekonomik ve iktisadi bir olay, burada
“talep azaltımı” yerine “mücadele” olması gerekir. 
Burada son
maddelere baktığımız zaman…
(Mikrofon
otomatik cihaz tarafından kapatıldı)
MAHMUT TANAL
(İstanbul) - …Türkçe, İngilizce ve Arnavutça yazılmış -özür dilerim, bitiyor
Sayın Başkanım- esas olayda İngilizce esas alınacak diyor. Bunlar yanlış
tercüme midir, bu ne cesetleridir? Sözleşmenin amacına baktığınız zaman
cesetlerle ilgili bir ibare geçmiyor. 
Ayrıca, taraflar
arasındaki sözleşmeler sözlü yapılır diyor, “yazılı” ibaresi yok. Yani
devletler arasında sözlü… Söz uçar, yazı kalır; yarın öbür gün bunu nasıl
ispatlayacağız? Bunlara bir açıklık getirmeniz mümkün mü acaba?
Teşekkür ederim.
BAŞKAN – Sayın
milletvekilleri, 3’üncü sırada yer alan, Türkiye Cumhuriyeti Hükümeti ile
Kosova Cumhuriyeti Hükümeti Arasında Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
3.- Türkiye Cumhuriyeti Hükümeti ile Kosova Cumhuriyeti Hükümeti
Arasında Suçluların İadesi Anlaşmasının Onaylanmasının Uygun Bulunduğuna Dair
Kanun Tasarısı (1/479) ve Dışişleri Komisyonu Raporu (S. Sayısı: 121) (x)
BAŞKAN –
Komisyon ve Hükûmet yerinde.
Komisyon Raporu
121 sıra sayısıyla bastırılıp dağıtılmıştır.
Tasarının tümü
üzerinde konuşmacı yok.
Soru-cevap
işlemi yok.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci maddeyi
okutuyorum:
TÜRKİYE CUMHURİYETİ HÜKÜMETİ İLE KOSOVA CUMHURİYETİ
HÜKÜMETİ ARASINDA SUÇLULARIN İADESİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1)
31 Mayıs 2011 tarihinde Priştine’de imzalanan “Türkiye Cumhuriyeti Hükümeti ile
Kosova Cumhuriyeti Hükümeti Arasında Suçluların İadesi Anlaşması” ile söz
konusu Anlaşmaya ilişkin Notaların onaylanması uygun bulunmuştur.
BAŞKAN – 1’inci
madde üzerinde gruplar adına, Milliyetçi Hareket Partisi Grubu adına Aydın
Milletvekili Sayın Deniz Depboylu; buyurun. (MHP sıralarından alkışlar)
Süreniz on
dakika.
MHP GRUBU ADINA
DENİZ DEPBOYLU (Aydın) – Sayın Başkan, değerli milletvekilleri; üzerinde
görüştüğümüz kanun tasarısının 1’inci maddesi üzerinde, Milliyetçi Hareket
Partisi Grubum adına söz almış bulunmaktayım. Yüce heyetinizi, aziz Türk
milletini saygıyla selamlıyorum.
Ben, bugün, size
-daha önceden de birçok kez gündeme getirdik ama- Aydın’ın sorunlarından
bahsetmek istiyorum ki özellikle en büyük sıkıntımız olan jeotermal
tesislerinin Aydın’da yarattığı sorunlarla ilgili ve incirimize verdiği zararla
ilgili konuşmak istiyorum.
Değerli
milletvekilleri, Aydın’da hava kirliliği, su kirliliğinden sonra en önemli
ikinci çevre kirliliği ve maalesef, Aydın, 2014 yılında yapılan ölçümlerde
Türkiye'nin en kirli havasına sahip 8’inci il olmuş durumda. Özellikle yaz
döneminde kükürtdioksit ortalamasının en fazla olduğu iki ilden birisidir
Aydın, diğeri de Bursa’dır. 
Peki, neden yaz
aylarında kükürtdioksit bu kadar yüksek çıkıyor? Tabii ki bunun en büyük
sebebinin jeotermal santrallerinin havaya bıraktığı buharlardan kaynaklanmış
olduğu da malumunuzdur. 
2015 yılında
Adnan Menderes Üniversitesi Jeotermal Enerji Araştırma ve Uygulama Merkezi
tarafından yapılan yayında, Aydın bölgesindeki jeotermal gazlardaki hidrojen
sülfürün bin ila 2 bin ppm arasında olduğu tespit edilmiş ve raporla
sunulmuştur. 
Hidrojen sülfür
havadan ağır olduğu için atmosferde uçup gitmez, kırk iki gün havada asılı
kalır, salındığı bacadan 26 kilometrelik bir mesafeye ulaşır ve sonra yeryüzüne
çöker. İnsanı etkilemeye başladığı en düşük doz 2 ppm’dir, kokunun hissedilmeye
başladığı dozsa 30 ppm’dir. Yani Aydın’da şu anda hissedilen bu kokuyla
birlikte insanların ne kadar gaza maruz kaldıkları ve aynı zamanda
sağlıklarının nasıl etkilendiği ortadadır.
Aydın’da
şu anda üretimde olan jeotermal santrallerin tümü havaya 1 kömürlü santral
kadar karbondioksit, 3 kömürlü santral kadar kükürt dioksit, 1 kömürlü santral
kadar nitrojen dioksit salınımı yapmaktadır. Aydın jeotermal kapasitesinin tümü
kullanılmaya başlayınca Aydın havasına salınan tüm bu gaz emisyonlarının her
biri 5 ila 25 kat artacaktır. Aydın’da jeotermal santrallerin saldığı bor ve
kükürt dioksitin incire olan etkisi üzerine yapılan araştırmalar da laboratuvar
incelemelerinde maalesef tasdiklenmiştir.
Biliyorsunuz,
bir yönetmelik var, ÇED raporu aranıyor Çevresel Etki Değerlendirmesi
Yönetmeliği’ne göre. Maalesef, bu rapor, özellikle 5 megavat altında enerji
üreten sanayi tesisleri için kullanılmıyor. Yani dolayısıyla Aydın’da bulunan
jeotermal tesislerin belli bir kısmında ÇED raporu da aranmış değil. Şu anda
Aydın’da 23 tane jeotermal santral var ve bu 23 jeotermal santralin sadece 13’ü
ÇED raporu almış -bunları ben daha önceden de ifade ettim- 10 tanesinde ÇED
raporu aranmamış. Peki, bu ÇED raporu neden önemli? Özellikle bulunduğu
bölgenin havasına, toprağına, suyuna, insanına, bitkisine zarar vermemesi için
ve yine kurulacağı alanın özellikleri açısından, kurulacak olan tesisin ne
kadar etki edeceğinin belirlenmesi açısından ve de denetlenmesi açısından çok
önemli bir rapor. 
Türkiye’de bugün
devrede olan 35 adet jeotermal tesis var, 23 tanesi Aydın’da. Türkiye’de yapımı
devam eden toplam 4 tane jeotermal tesis var, 1 tanesi Aydın’da. Türkiye’de
üretim lisansı alan 6 tane daha jeotermal tesis var, bunun 2’si Aydın’da. Yine
Türkiye’de ön lisans alan toplam 19 tane jeotermal tesis var, bunların 4 tanesi
Aydın’da. Yine Türkiye genelinde yapılması planlanan 7 adet jeotermal santral
tesisi var, bunun 3 tanesi gene Aydın’da. Yani bütün bunlar bittiğinde Aydın’da
toplam 33 tane jeotermal tesis olacak. Burada dikkatimi çekiyor -Manisalı
milletvekillerimiz de buradadır- bunların 19 tanesi de Manisa’da planlanıyor,
bitecek. Nihayetinde şunu da üzülerek belirtmek isterim ki Aydın’da jeotermal
tesislerin yakınında olan köylerde, tarım alanlarında üzüm maalesef büyük zarar
gördü, bitti denilecek düzeye geldi. 
MUSTAFA ILICALI
(Erzurum) – Tedbirler alınabilir Sayın Vekilim. 
DENİZ DEPBOYLU
(Devamla) – Manisalı milletvekili arkadaşlarımız da bu konuda ne düşünecek,
neler planlayacak? Aydın Milletvekili olarak onları da biraz daha konuya dikkat
etmeleri için araştırmaya davet ediyorum. 
Bakın, ÇED
raporu gerçekten çok önemli. Bu jeotermal santrallerin… Biz enerji üretimine
karşı değiliz, enerji üretimine ihtiyacımız var ancak enerji üretiminin
planlanması aşamasında titizlikle davranılması gerekiyor ve nihayetinde yapılan
tüm santrallerin de çok iyi denetlenmesi gerekiyor. Temiz olan yenilenebilir
enerji bizim için de çok önemli. Ama biz biliyoruz ki bugüne kadar yapılan
tesislerde Adnan Menderes Üniversitesi kampüsünün dibine, İmamköy Sağlık
Ocağının yanına, Büyük Menderes’e 20 metre uzaklığa, yerleşim alanlarının
içine, birinci sınıf tarım arazilerine, hatta sit alanı kabul edilen Magnesia
Antik Kenti’nin sınırlarının içerisine jeotermal tesisler için kuyular açıldı.
ÇED raporu aranmayınca ortaya çıkan durum ortada. 
Peki, bu
jeotermal tesisler acaba etik ilkelerle mi çalışıyor? O zaman burada olan
arkadaşlarım bunu belki hatırlarsınız, bu bir jeotermal tesisinin açılan
kuyusu. Peki, bunlar ne yapıyorlar? Bunların içinde etik çalışan da vardır ama
gördüğünüz gibi, atıklarını doğaya bırakan, aynı zamanda da hem bitkilere hem
toprağa hem suya zarar veren jeotermal tesis kuyuları da mevcut. Buna bilim
adamlarının neler dediğinden, yapılan araştırmalardan biraz bahsettik ama bir
konuda daha size bilgi vermek istiyorum.
2016-2017 Üretim
Sezonu Ege Bölgesi Kuru İncir Rekoltesi Tahmin Heyeti Raporu hazırlanmış. Bu
heyetin içerisinde İzmir Ticaret Borsası var, Aydın Ticaret Borsası var, hem
İzmir’in hem Aydın’ın Gıda, Tarım ve Hayvancılık Bakanlığı il müdürlükleri var,
yine incir araştırma enstitüleri var, ziraat odaları var. 13’üncü maddede ne
demişler biliyor musunuz: “Jeotermal enerji üretimine yönelik kuyu açma ve
üretim tesisiyle bağlantı borularının yaygınlaşmaya ve kırtaban alanlar
ağırlıklı olmak üzere dağlık alanlara doğru yayılmaya başladığı görülmüştür.
Buna bağlı olarak rekolte tespit çalışmaları sırasında özellikle kuyuların
yaygın olduğu bölgelerle birlikte uzak mesafelerde dahi jeotermale özgü koku
yoğun olarak hissedilmiştir. Bunlarla ilişkili olarak tarımsal faaliyetlerin
olumsuz etkilenmesi toz ve çevresel atıkların ürün kalitesini olumsuz
etkilediği örneklere rastlanmıştır.” Bakın, burada tarım il müdürlüğünün imzası
da var. Aynı konu 2017 üretim sezonuyla ilgili raporun 6’ncı maddesinde tekrar
dile getirilmiş.
İncirimiz çok
değerli. Şöyle söyleyeyim size: Dünyanın en iyi incirini üretiyoruz, rekoltede
çok büyük bir sıkıntımız yok ama artan incir fiyatlarını da görmüşsünüzdür.
Sebebini söyleyeyim, kalitede, özellikle bu jeotermal santrallerin olduğu
bölgelerdeki kalitede ciddi bir düşme var. İncir için ideal yükseklik 600 ila
800 metre civarındadır. Dağ köylerimizde herhangi bir sıkıntı yaşamıyoruz.
İhracata yetişebilmek mümkün değil. 2002’de ihracat yapan 6 şirket vardı,
2017’de 108’e ulaştı. Biz diyoruz ki incir ağaçlarının dikimi… Boş, makilik
araziler var. Orman ve Su İşleri ile Gıda, Tarım ve Hayvancılık Bakanlıklarının
projeleri var fıstık ağaçlarıyla ilgili olarak; çok güzel ilerledi ve çok güzel
sonuç verdi. İncir ekelim boş maki alanlara, köylülerimize verelim, hem onlar
kazansın, baksın hem Türkiye kazansın. 
Ayrıca,
enerji, evet, önemli ama şunu da hatırlatmak istiyorum sayın milletvekilleri;
bir Kızılderili atasözü var, diyor ki: “Son ağaç kesildiğinde, son nehir
zehirlendiğinde, son balık öldüğünde paranın yenilebilir bir şey olmadığını
öğreneceksiniz.” “Havamızı, toprağımızı, suyumuzu kirletmelerini istemiyoruz.
Havamız, suyumuz, toprağımız kirleniyor diye hastalanıyoruz, nefes alamıyoruz,
kokudan perişan oluyoruz.” diyen Aydınlılara gözünüzü yumar, kulağınızı
tıkarsanız bu sizin sorumluluk bilincinize uymayacak diye düşünüyorum.
(Mikrofon
otomatik cihaz tarafından kapatıldı) 
MUSTAFA
ILICALI (Erzurum) - Vekilim, jeotermal enerjiye mi karşısınız, onu tam
anlamadım ben.
DENİZ
DEPBOYLU (Devamla) – Hayır.
İzin
verir misiniz Başkanım. 
BAŞKAN
– Tabii, buyurun, tamamlayın Sayın Depboylu.
DENİZ
DEPBOYLU (Devamla) – Başından beri söylüyorum, temiz enerjiye biz karşı
değiliz. Bu santrallerin açılmasında ÇED raporu aranmasını istiyoruz. Yine ÇED
raporu arandıktan sonra sıkı denetlemeye girmesini istiyoruz. Yerleşim
birimlerine yakın olmamasını istiyoruz. Nehirlerimize yakın olmamasını
istiyoruz. Toprağımızı, havamızı, suyumuzu kirletmesin istiyoruz. Bugün
Nazilli’ye, Aydın’a gelin, Nazilli’de yeni bir kuyu evlerin dibine açılıyor,
daha yeni, haberlere bakarsanız göreceksiniz ve Aydın’a gittiğinizde sizi
karşılayan o yasemin, limon çiçeği, portakal çiçeği kokuları yerine, şimdi
çürük yumurta kokularıyla karşılaşacaksınız. Bunu da Aydınlılara yapamazsınız
diyorum yani bu kadarına herhâlde artık yüreğiniz yetmez. Bizim bir araştırma
önergemiz bekliyor hâlihazırda. Adalet ve Kalkınma Partisi Aydın milletvekili
arkadaşlarımızın aynı görüşte olduğunu biliyorum ve hatta Sayın Mehmet Erdem’in
bu konuyla ilgili ek olarak araştırma önergesi verdiğini de biliyorum. E madem
öyle, bütün gruplar da aynı görüşteyse hepimiz getirelim grup önerilerimizi,
bir araştırma komisyonu kuralım diyorum.
Teşekkür
ederim, saygılarımı sunuyorum. (MHP sıralarından alkışlar) 
BAŞKAN
– Teşekkür ederiz Sayın Depboylu.
Madde
üzerinde Halkların Demokratik Partisi Grubu adına İzmir Milletvekili Sayın
Ertuğrul Kürkcü konuşacaktır.
Buyurun.
(HDP sıralarından alkışlar) 
Süreniz
on dakika.
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; bir
uluslararası ilişkiler paketi üzerine konuşuyoruz, maddelerin her birinin tek
tek ne olduğu biraz da önemsiz ama gene de evet, Kosova’yla suçlu iadesi
yapılsın mı? Yapılsın ama adil yargılanma hükümleri her iki taraf bakımından da
güvence altında mıdır, bundan şahsen ben emin değilim çünkü adil bir
yargılamaya tabi tutulmayan bir grubun, 9 üyesi hapiste olan bir grubun adına
konuşuyorum. Nasıl derim ki Kosova’dan gelecek olanlar burada adil
yargılanacak, ben buna kefil olamam ama yapın anlaşmanızı. 
Ancak
esasen bizim uluslararası ilişkiler düzenimiz hakkında konuşmamız gerekirse tek
tek devletlerle yapılan anlaşmaların ötesinde, Türkiye'nin uzun zamandır bir
uluslararası ilişkiler prensibi var mıdır, varsa nedir? Bu konu tamamen açıkta
ve anlaşılmaz bir durumdadır. Türkiye, geçmişte kurduğu uluslararası
ittifakların içinde midir, dışında mıdır? Türkiye, örneğin NATO üyesi olmaya
devam etmektedir ve NATO üyeleriyle dostane bir ilişkisi mi vardır, yoksa hasım
mıyız NATO üyesi ülkelerle? Çevremizdeki komşu ülkelerle, kendilerine karşı
savunma tedbirleri aldığımız Rusya gibi ülkelerle, dost muyuz, düşman mıyız
hâlâ? Türkiye'nin doğu ve güney sınırları belirli midir, sabit midir, yoksa
bunlar değişebilir sınırlardır ve Türkiye bu sınırları genişletmeye,
komşularının arazisinden kendisine pay almaya mı, nüfuz elde etmeye mi
uğraşmaktadır? Bütün bunlar bakımından bir konsensüs olduğu kanaatinde ben
değilim doğrusu çünkü Türkiye'nin uluslararası ilişkilerine yön veren esas
kuvvet merkezi ve esas siyasi merkez olan Cumhurbaşkanlığı sarayından dünyaya
bakış, Türkiye Cumhuriyeti Anayasası ve kurumlarının ve uluslararası
anlaşmalarla çizilmiş olan uluslararası ilişkiler düzeninin ötesinde bambaşka
bir yere bakmaktadır. 
Birinci mesele
şudur: Türkiye, Birleşmiş Milletler düzeninin dışında bir düzen arayışı
içindedir. Bunu Cumhurbaşkanı defaatle ifade etti ve bundan ötürü de Birleşmiş
Milletlerin oluşturmuş bulunduğu konsensüs alanının dışından sürece baktığını
açıkça ilan etti. Doğrusu, Türkiye’de sosyalistler, devrimciler, demokratlar,
radikal demokratlar, Müslüman demokratlar, sosyal demokratlar yıllardır bu
uluslararası ilişkiler düzeninin adil olmadığını iddia edegeldiler. Lafımızı yiyecek
değiliz Tayyip Erdoğan da aynı şeyleri söylüyor diye ama itiraz noktamıza
bakalım. İtiraz noktamız şudur: Biz ezilen milletlerin, yoksul halkların
sesinin avantajlı bir biçimde içinde dillendirilmediği bir uluslararası
düzenden şikâyetçiyiz, Cumhurbaşkanı ise Müslümanlara aslan payı verilmediği
için şikâyetçi. Biz sınıf esaslı, toplumsal esaslı bir itiraz dile getiriyoruz;
Tayyip Erdoğan bir dinler tartışması yapıyor. Eğer dinler tartışmasının
içerisine girecek olursak yani “Dünya 5’ten büyüktür.” dendiğinde “Bu 5’in
içinde neden Müslüman ülkeler yok?” diye soru sorulduğunda bambaşka bir yere
varırız çünkü dünyada hiçbir devlet dinine göre tanımlanmamaktadır. İran İslam
Cumhuriyeti dışında kendisini bir din devleti ilan etmiş herhangi bir ülke
yoktur dünyada. 5 ülkenin içerisinde Rusya ve Çin çok büyük ölçüde büyük bir
Müslüman nüfus da barındırıyorlar. Avrupa ülkeleri büyük ölçüde 4 milyona
yakın, 5 milyona yakın Müslüman nüfus barındırıyor. Dolayısıyla Türkiye,
Müslümanlar adına bu ülkelerden daha çok konuşma hakkına sahip değil. İkincisi:
Biz devlet yetkililerimize din adına konuşma yetkisi veriyor değiliz.
Dolayısıyla bizi anlaşılmaz, belirsiz, kaygan bir zemin üzerinde tutan bir dış
politika tanımı var fakat bu dış politika tanımı zaman zaman en ultra
milliyetçi yaklaşımlarla da bezeniyor. Bir yandan baktığımızda, biz kendimizi
sadece bir “Müslüman olanlar ve olmayanlar” ikilemi içerisinde değil, aynı
zamanda bir “Doğu-Batı” ikiliği içerisinde, bir “Avrupa-Asya” ikiliği
içerisinde de buluyoruz fakat bunların hiçbiri, esasen dış politikaya yön
verebilecek ilkeler değil. Sınırlarımızın neresi olduğuna dair son derece
kaygan bir tartışma içerisindeyiz. Sık sık Cumhurbaşkanlığı mevzisinden aslında
Lozan’da kaybedilmiş ve kazanılması gereken bir davamız olduğu iddiası ortaya
atılıyor ve böylece, Irak’ın, Suriye’nin toprakları içerisinde bizim de bir
payımız olduğuna dair bir sanı, bir halüsinasyon toplum arasında yayılıyor.
Ege’ye döndüğümüz zaman, orada bizim adalarımız olduğunu düşünen insanlara
Cumhurbaşkanlığı mevkisinden katkılarda bulunuluyor. 
Şimdi,
dolayısıyla, böyle bir dış politika anlayışı esasen “kimin gücü kime yeterse”
anlayışını ister istemez gündeme getirir, bu bizi herhangi bir uluslararası
düzen tanımından uzaklaştırır çünkü bütün uluslararası düzenlerin merkezinde
aslında barışı sağlamak değil, bir çatışmayı, savaşı önlemek vardır; bu ise
esasen bir çatışmayı teşvik eden bir dış politika anlayışıdır. 
Şimdi, tabii,
bunun karşısında, Türkiye’de tartışan insanlar, tartışan güçler var ve bir başka
hat da vardır Türkiye’de, o da yurttaş diplomasisi hattı. Bu yurttaş
diplomasisi hattını insan hakları temelli kuruluşlar, özgürlük, azınlık
hakları, cinsiyet hakları merkezli çalışmalar yürüten kuruluşlar yıllardır
yapageliyorlar. Çoğu zaman engelle karşılaşsalar da özellikle 2000’li yıllar,
onların etkinliklerini artırdıkları yıllar oldu. Bu yıllar içerisinde
uluslararası ilişkiler kuran, yurttaştan yurttaşa ilişkiler kuran pek çok
kuruluş, aslında Türkiye'nin demokratik yönden gelişmesi bakımından çok önemli
kamuoyu yaratma araçları ortaya çıkardılar ama ne yazık ki biz şimdi, bu
uluslararası ilişkilere bakışın değişmesiyle Türkiye'nin insan hakları eksenli
bir uluslararası politikadan “gücü yeten yetene” ilkesine dayalı bir politikaya
geçişiyle beraber içeride de bütün bunlara düşman, casus muamelesi yapmaya
başladı. 
Sevgili
arkadaşlar, bugün İstanbul’da görüşülen insan hakları savunucuları davası
olsun, şu an göz altında bulunan Osman Kavala’ya yönelik iddialar dolayısıyla
olsun bugünkü yönetimin, özellikle Cumhurbaşkanlığının son derece tehlikeli bir
yöne doğru Türkiye’yi taşıdığını açıkça söyleyebiliriz. Çünkü bu “gücü yeten
yetene” ilkesini çelen her şey bugün Türkiye’de bir politik farklılık, insan
hakları farklılığı olarak değil bir casusluk faaliyeti olarak görülüyor. Bugün
Osman Kavala’ya suçlama yöneltirken Cumhurbaşkanı diyor ki: “Bu kızıl
Soros’tur.” Soros’un kızıl ya da başka rengi olup olmadığını bilmiyorum ama
Sayın Cumhurbaşkanının 2003’te kendisiyle yakın dostluk kurmuş olduğunu görüyorum.
Şimdi, bir Türkiye Cumhuriyeti yurttaşı, bir insan hakları savunucusu Soros’la
ya da başka bir fon sağlayıcıyla ya da başka bir yaklaşım sahibiyle oturup
konuşabilir ama Türkiye Cumhuriyeti’nin Başbakanı, şimdi kötülediği, bir
casusluk faaliyetinin organizatörü olduğunu söylediği bir kişiyle konuşamaz.
2003’te çekilmiş olan bu fotoğraf, eğer Soros hakkındaki iddialar doğruysa, bir
casusluk görüşmesi olarak daha çok adlandırılabilir çünkü bir devlet adamı bunu
herhangi bir sivilden çok daha etkili bir biçimde gerçekleştirebilir. 
Dilin endazesi
yok, gözümüzü kararttığımız zaman herkesi kazığa oturtmak için elimizden geleni
yapabiliriz ama hakikatleri bu şekilde değiştiremeyiz. “Sana haram, bana helal”
ilkesiyle ne iç politika ne dış politika yürütülebilir. Türkiye, esasen,
içeride halkların özgürlüğü, dışarıda özgür halklarla ortaklık üzerine kurulu
bir iç ve dış politika gütmedikçe yani aslında, bütün çatışmaların merkezinde
olan Kürt meselesini demokratik ve özgürlükçü bir biçimde çözmedikçe haydut devletler
ailesinin üyesi olmaya doğru doludizgin gidecektir.
(Mikrofon
otomatik cihaz tarafından kapatıldı)
ERTUĞRUL KÜRKCÜ
(Devamla) - Bunu önlemek hepinizin görevi.
Teşekkür ederim.
(HDP sıralarından alkışlar)
BAŞKAN –
Teşekkür ederiz Sayın Kürkcü.
Cumhuriyet Halk
Partisi Grubu adına Denizli Milletvekili Sayın Kazım Arslan.
Buyurun. (CHP
sıralarından alkışlar)
Süreniz on
dakika.
CHP GRUBU ADINA
KAZIM ARSLAN (Denizli) – Sayın Başkan, değerli milletvekilleri; hepinizi
öncelikle sevgiyle saygıyla selamlıyorum. 121 sıra sayılı Türkiye Cumhuriyeti Hükûmeti ile Kosova Hükûmeti arasında
yapılmış olan suçluların iadesiyle ilgili anlaşmanın onaylanmasıyla ilgili
olarak Cumhuriyet Halk Partisi adına söz aldım.
Değerli
arkadaşlarım, tabii, bu tür anlaşmalar ülkeler arasında mutlaka yapılıyor,
böyle anlaşmalara da büyük ihtiyaç var. Tabii, bu anlaşmalar yapılırken bu
anlaşmaların gerekleri yargıda ne kadar yerine getirilecek, nasıl yerine
getirilecek? Gerçekten, Türkiye’de bağımsız bir yargı var mı, bunu oluşturduk
mu? Gelen işlerin nasıl bir şekilde ivedi olarak hızlı bir şekilde görüleceği
konusunda bir garantimiz var? Bu konularda maalesef Türkiye’de birçok soru
işaretiyle karşı karşıyayız. Onun için, yargının hem bağımsız hem tarafsız
olması için hızla tarafsızlığını ve bağımsızlığını oluşturacak uygulamalara yer
vermek gerektiğine inanıyorum. Ayrıca, yargının adil bir yargılama yapması
noktasında da, onları, hem vicdanlarına göre hem de kanunlara göre hiçbir
kişinin etkisi ve tesiri altında kalmadan kararlarını verebilecek bir duruma
getirmek durumundayız değerli arkadaşlarım.
Değerli
arkadaşlarım, bir de biliyorsunuz, Türkiye’de inanılmaz bir gerginlik
yaşanıyor. Bu gerginliği azaltacak tedbirleri, yaklaşımları hem gruplar olarak
hem partiler olarak hem de Cumhurbaşkanı başta olmak üzere bunu sağlamak
zorundadır. Eğer, Cumhurbaşkanı taraf olursa, partilere karşı cephe alırsa,
partilerin liderlerine karşı kötü sözler, ağır sözler kullanırsa bu
gerginliklerin ortadan kalkması mümkün değildir. Cumhurbaşkanı tarafsızlığını ve
herkese eşit mesafede davranarak herkesi kucaklayacak bir noktayı Türkiye’ye
getirmek zorundadır. Yani Türkiye’deki siyasi tansiyonu düşürecek hem
söylemleri hem ifadeleri kullanmak zorundadır. Bunu sağlamalıyız, eğer bunu
sağlayamazsak dışarıda bizi bekleyen, bizim kargaşamızı bekleyen sömürgeci
ülkelere fırsat vermiş oluruz. Onlar bizim bölünmemizi, onlar bizim karışmamızı
ve onlar bunu fırsata dönüştürmeye her zaman gayret edeceklerdir. Kesinlikle
Türkiye’nin böyle bir ortamdan, atmosferden bir an önce kurtulması gerekir
değerli arkadaşlarım.
Değerli
arkadaşlarım, değerli milletvekilleri; tabii, ikili anlaşma üzerine çok fazla
söyleyecek sözümüz yok ama Türkiye’nin gündemini teşkil eden taşeron işçiliği
üzerine birkaç şey söylemek istiyorum. Ülkemizin çok önemli bir sorunudur
taşeron işçiliği. Oluşmasında devlet aracılık yapıyor, devlet buna fırsat
veriyor. Devletin kurumları, üniversiteleri ve birçok belediyeleri bunu
kullanarak hem vatandaş arasında hem çalışanlar arasında aynı iş yerinde
çalışan insanlarımızın eşit işe eşit ücret olması gerekirken, devletin bunu
sağlaması gerekirken maalesef bu eşitsizliğe devletimiz fırsat vermiş oluyor.
Kesinlikle bu uygulamadan vazgeçmek, bir an önce taşeron işçilerimizin kadroya
alınarak onların haklarını ellerine teslim etmek zorundayız. Madem devletin
ihtiyacı var bu işçiye, neden taşeron aracılığıyla bu işçilerimizi
kullanıyoruz, onları çalıştırıyoruz? Gerçekten sosyal bir hukuk devleti olarak
Türkiye Cumhuriyeti’ne bu uygulama kesinlikle yakışmıyor değerli arkadaşlarım.
Değerli arkadaşlarım, taşeron işçiliğinde aslında kurulan şirketlerle, yapılan
ödemelerle, verilen ücretlerle öyle büyük haksızlıklar yapılıyor ki, inanın,
işe alınırken sanki AKP’nin işçi bulma kurumu gibi çalışan taşeron şirketleri
var. Yani oraya gittiğiniz zaman eğer AKP’de kaydınız yoksa işe girmeniz
kesinlikle mümkün değil. Eğer kaydınızı yaptırıp geliyorsanız o zaman çalışma
imkânı buluyorsunuz. Onun dışında birçok çalışan işçimizin ücretlerinin
ödenmediğini, kıdem tazminatlarının ödenmediğini, haklarının verilmediğini de
görüyoruz. Bazı taşeron firmaları gerek bilerek gerekse değişik durumlar
göstererek iflas ediyorlar ve işçilerin ücretlerini, haklarını da vermiyorlar.
Bu da işçilerimizin gerçekten hak kaybına uğramasına neden oluyor değerli
arkadaşlarım. 
Şimdi,
değerli arkadaşlarım, bir kere bu taşeron işçilerimizi kadroya geçirmek
suretiyle devlet güvencesine, sosyal güvence altına almak zorundayız. Ayrıca,
bunlar geçirilinceye kadar her türlü haklarının, ücretlerinin, kıdem
tazminatlarının hangi kurumda çalışıyorsa o kurumlar tarafından garanti edilmek
suretiyle de haklarının kendilerine verilmesine ihtiyaç vardır. 
Değerli
arkadaşlarım, şimdi gerçekten taşeron işçiliğinde çok büyük eşitsizliklerin,
haksızlıkların ortada olduğunu görüyoruz. Bunların bir an önce giderilmesi
yönünde iktidar ve muhalefet olarak bir araya gelerek bunun çözümünü hep
birlikte bulmak zorundayız.
Değerli
arkadaşlarım, değerli milletvekilleri; iş dünyasında büyük sıkıntılar
yaşanmaktadır. İşçimizden çiftçimize, köylümüzden esnafımıza, sanayicimizden
ihracatçımıza kadar her kesimin piyasa sıkıntısının altında ezildiğine şahit
olmaktayız. Bunları gittiğiniz zaman da görüyorsunuz. Birçok esnafımızın siftah
etmeden kepengini kapattığını görüyoruz. Birçok esnafımız vergilerini
ödeyemiyor, kiralarını ödeyemiyor, borçlarını ödeyemiyor. Birçok dükkânın da
kapalı olduğunu görüyorsunuz. Gittiğiniz piyasada, gezdiğinizde birçok iş
yerinin kiralık olduğunu görüyorsunuz. Demek ki piyasa rahat çalışmıyor. O
nedenle, önümüzdeki günlerde Meclisimize gelecek olan bu vergi artışları
sebebiyle yeni bir yük getirecek olan, piyasanın işleyişine zarar verecek olan
bu vergi artışlarından mutlak surette vazgeçmeliyiz çünkü artık piyasanın bu
yükleri kaldırma gücü yoktur. Daha çok imkânlarımızı, gelirlerimizi giderimize
göre harcamak suretiyle… Aşırı israf yapmak suretiyle, gereksiz yere harcamalar
yapmak suretiyle vatandaşın üzerine bu kadar yükü getirirsek artık bu vatandaş
gerçekten gelecekte bu yükü kaldıramayacaktır ve piyasa tamamen tıkanmış
olacaktır değerli arkadaşlarım.
Şimdi,
söylüyorsunuz enflasyon yüzde 10, büyüme yüzde 5. Şimdi, bakıyoruz büyüme
nerede gerçekleşmiş ağırlıklı olarak? Üretimde yok, tüketimde var, ithalatta
var, borçlar katlanarak büyüyor. Tabii, bu şartlar çerçevesinde de yüzde 5
büyümeyi bizim önümüze koyuyorsunuz. 
Değerli
arkadaşlarım, bu gerçekçi bir büyüme değil. Üretime dayalı, rekabet odaklı
gerçek bir çalışmayı yurttaşımızın önüne koymadığımız sürece, gerekli
destekleri onlara vermediğimiz sürece Türkiye’de gerçek anlamda kalıcı ve
sürdürülebilir bir kalkınmanın gerçekleşmesi kesinlikle mümkün değildir. Onun
için, bunların üzerinde önemle durmalıyız. Artık daha fazla vergi getirerek
vatandaşın sırtına yük getirmemeliyiz. Özellikle borçlu olan vatandaşlarımızın
borçlarını tolere edecek, ayrıca faizsiz olarak bunların ertelenmesine yönelik
olarak çalışmaların yapılacağı düzenlemeleri mutlaka en kısa sürede bu Meclise
getirip buradan geçirmek durumundayız. 
Yine,
çiftçilerimizin afat sebebiyle birçok zararı vardır. Bu zararları tespit
edilmiştir ama şimdiye kadar ödeme maalesef yapılmamıştır. Bunların da bir an
önce ödemelerinin yapılmasını… Çiftçimize nefes alacak bir uygulamanın ve
ödemenin kendilerine gerçekleştirilmesi gerekmektedir. 
Bunlara
çok büyük ihtiyacımız var. Birlikte olmaya, beraber olmaya, güç birliği yapmaya
çok büyük ihtiyacımız var. Bunu ne kadar çok yaparsak dışarıya karşı o kadar
güçlü oluruz diyorum, hepinizi tekrar sevgiyle saygıyla selamlıyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın Aslan. 
Sayın
milletvekilleri, şimdi 1’inci madde üzerinde on dakika süreyle soru-cevap
işlemini gerçekleştireceğiz. Sisteme giren sayın milletvekillerine beş
dakikalık süre boyunca söz vereceğim. 
Sayın
Türkmen’den başlayalım. 
Sayın
Türkmen, buyurun. 
ELİF
DOĞAN TÜRKMEN (Adana) – Teşekkür ederim Başkanım. 
Adana’da
narenciye çiftçisinin ürünü şu anda pazarlama döneminde. Ancak, ne yazık ki on
beş yıldan bu yana her yıl olduğu gibi bu yıl da çiftçi ürününü 35 kuruşa dahi
satacak tüccar bulamıyor ve şu anda Adanalı çiftçiler faiz batağına gömülmüş
durumda. AKP iktidarı “Faiz lobisi, faiz lobisi.” derken en büyük faiz lobisi,
çiftçide, Ziraat Bankası. AKP iktidarı Ziraat Bankasının çiftçiyi faize boğması
konusunda bir önlem düşünüyor mu, yoksa tıpkı emeklilerde olduğu gibi, işçide
olduğu gibi, tüccar ve esnafta olduğu gibi çiftçiyi de faiz lobisine muhtaç
etme politikasına devam mı edecek? 
Teşekkür
ediyorum. 
BAŞKAN
– Sayın Çamak…
HÜSEYİN
ÇAMAK (Mersin) – Sayın Bakan, sizin burada olmanız iyi bir şans oldu. Hizmete
yeni açılan Mersin Şehir Hastanesi, tüm olumsuzlukları bir yana, ulaşım
açısından oldukça sıkıntılı bir noktaya kurulmuştur. Özellikle ilçelerdeki
hastaların acil olarak hastaneye ulaştırılması gerektiğinde bile ambulanslar
şehir trafiğine girmek zorunda kalıyor. Acil durumlarda saniyelerin dahi ne
kadar hayati olduğu düşünüldüğünde bu ulaşım probleminin bir an önce
giderilmesi gerektiği ortaya çıkmaktadır. Şehir Hastanesi kurulurken ulaşımın
dikkate alınmadığı açıktır. Sabah saatlerinde trafik tamamen tıkanıyor.
Mersinliler çok yakın mesafede olan otoyoldan hastaneye acil bir girişin
açılmasını talep etmektedir.
Teşekkür ederim.
BAŞKAN – Sayın
Sertel…
ATİLA SERTEL
(İzmir) – Sayın Bakan, biz toplumun sesi olmak zorundayız ve milletvekilleri
olarak toplumdan aldığımızı iktidara iletmek zorundayız. 
İzmir’de
yaklaşık kırk beş yıldır çiçekçilik yapan Ahmet Lök’ün size selamı var.
Çiçekçiler artık Türkiye genelinde siftah etmeden kapatır noktaya geldiler
dükkânlarını ve ekonomik olarak büyük zorluklar içerisindeler. “Siftahsız
kapattım.” diyen çiçekçi sayısı gibi, kırk beş yıldır çiçekçilik yapan ve
sektörde Çiçekçiler Odasında da ikinci başkanlık görevinde bir dönem bulunan
Ahmet Lök bugünü 2 çiçek siparişiyle kapatmış. Yüzde 18 KDV, bunun yüzde 8’e
düşürülmesini istiyorlar. Bütün çiçekçiler adına size çiçek de göndermeye söz
verdiler. İnşallah sözünüzde durursunuz.
Teşekkür ederim.
BAŞKAN – Sayın
Tüm…
MEHMET TÜM
(Balıkesir) – Teşekkür ederim Sayın Başkan.
Sayın Başkan,
Balıkesir ilinde tüm ilçeler dâhil olmak üzere ciddi bir sağlık sorunu
yaşanıyor. Bandırma en çok hava kirliliğinin yaşandığı ilçelerin başında
geliyor. Her gün bir otobüs dolusu insan, kanser hastası Bursa’ya taşınıyor.
Bandırma’da bir onkoloji servisi yapmayı düşünüyor musunuz? 
Artı,
Balıkesir’de tıp fakültesi kuruldu. Tıp fakültesinin şu anda acil servisi yok,
doğru dürüst hiçbir bölümde uzman yok, 200 yataklı bir hastane. Ancak
Balıkesir’in ihtiyacını en az bin yataklı bir hastane karşılar. Bu konuda bir
çalışmanız var mıdır? Acilen Balıkesir halkı bunların cevabını beklemektedir.
BAŞKAN – Sayın
Kayışoğlu…
NURHAYAT ALTACA
KAYIŞOĞLU (Bursa) – Teşekkürler.
Sayın Bakan, her
gün ülkemizde birileri maganda kurşunlarına maalesef kurban gidiyor veya
yaralanıyor. Geçen gün de Kütahya’da üniversite öğrencisi “Sıla Demircan”
isimli bir genç kızımız yolda yürürken bir anda kafasına kurşun isabet ediyor.
Allah’tan yaralanarak kurtuluyor bu kötü durumdan. Bu fütursuzca, kontrolsüz
bir şekilde gerçekleşen silahlanmaya karşı Hükûmet olarak herhangi bir önlem
almayı düşünüyor musunuz?
BAŞKAN – Sayın
Özdiş…
İBRAHİM ÖZDİŞ
(Adana) – Teşekkür ediyorum Sayın Başkan.
Sorum Sayın
Maliye Bakanına. Gün geçmiyor ki benzine zam gelmesin. Aslında temel bir
ihtiyaç olan araba sayenizde lüks tüketim aracına, benzin istasyonları ise
âdeta vergi tahsilat şubesine dönüşmüştür. Ülkemizin de üyesi olduğu OECD
ülkeleri arasında akaryakıt üzerindeki vergi sıralaması nedir? Sizin
deyişinizle, kıskanılan, dünya lideri ülkemiz acaba bu istatistikte de vergi
şampiyonu olmuş mudur? Hep sorduk, tekrar soruyoruz: Çiftçinin kullandığı
mazotta vergi indirimi düşünüyor musunuz Sayın Bakan?
Teşekkür
ediyorum Sayın Başkan.
BAŞKAN –
Teşekkürler.
Sayın Bakan,
buyurun, süre size ait.
KALKINMA BAKANI
LÜTFİ ELVAN (Mersin) – Sayın Başkan, çok teşekkür ediyorum.
Çiftçilerimize
yönelik bir soru yöneltildi. Öncelikle şunu ifade etmek istiyorum:
Çiftçilerimize vermiş olduğumuz destek, son on dört on beş yılda 10 katın
üzerinde bir artış gösterdi. 2002 yılında aşağı yukarı 1,8 milyar dolar
civarında olan çiftçiye verilen destek, bugün, Ziraat Bankası gibi bazı kamu
bankalarının yapmış olduğu ve bizim de desteklediğimiz sübvansiyonlu destekler
hariç, 12 milyar lirayı geçmiş durumda. Ziraat Bankasına yapmış olduğumuz
sübvansiyonları dikkate aldığımızda, 15 milyar liranın üzerinde bir desteğimiz
söz konusu. 
Ziraat
Bankasındaki faiz oranlarına gelince, yine, yüzde 0’a varan faizle
desteklerimiz söz konusu. Özellikle iyi tarım uygulamalarında yüzde 0’a varan
bir destek söz konusu. Yine, 0-6 arası faiz oranı büyük ölçüde banka tarafından
uygulanıyor. Dolayısıyla, çiftçilerimizin de bankaya yoğun talepleri olduğunu
biliyoruz.
Bir diğer soru
Sayın Çamak tarafından soruldu Mersin Şehir Hastanesiyle ilgili olarak. Mersin
Şehir Hastanesine otoyol üzerinden iki ayrı girişimiz var -siz de biliyorsunuz-
ama ikisi arasında 3 kilometrelik de bir mesafe var. Özellikle Şehir
Hastanemize otoyoldan girişten sonra Karayolları Genel Müdürlüğümüz tarafından
bir kavşak yapılacak ve doğrudan hastaneye ulaşım söz konusu olacak. Ancak şunu
ifade etmeliyim: Özellikle Şehir Hastanesine gidecek olanların mutlaka otoyolu
kullanmaları gerekiyor, otoyola girmeleri hâlinde kolay bir şekilde Şehir
Hastanesine ulaşmaları da mümkün. Ancak orada kavşakla ilgili bir çalışmamız
var, bunu da bilgi olarak vermek istiyorum. Yine Mersin Şehir Hastanesine
ulaşımla ilgili olarak, özellikle otobüs ve minibüslerin ulaşımına yönelik de
sıkıntılar var idi. Bunları da Büyükşehir Belediye Başkanlığına ileterek bu
sıkıntıları bir nebze de olsa giderdik.
Ancak
son derece iyi çalışan bir hastanemiz; günde yaklaşık 8 bin hastaya hizmet
veren ve ayda 7 binin üzerinde ameliyat gerçekleştirilen bir hastane. Oldukça
da modern bir hastanemiz. Bu hastanemizle de gurur duyuyoruz, onu da ifade
etmeliyim. Gerçekten sadece Türkiye'nin değil, Avrupa’nın en modern şehir
hastanesine sahip bir ilimiz var.
Bir
diğer konu bu KDV oranının düşürülmesine yönelik. Şu anda KDV oranının
düşürülmesi yönünde böyle bir düşüncemiz yok ama tabii bu konuyu da Maliye
Bakanımıza aktaracağım. Bir çalışma yapıp, bunun bir etki analizini yapıp buna
göre bir değerlendirme yapılması söz konusu olabilir ama bildiğim kadarıyla
böyle bir çalışma şu aşamada söz konusu değil.
Yine,
bir başka soru Balıkesir’i ilgilendiren bir soru. Balıkesir’de Tıp Fakültesinin
acil servisinin olmadığı ve yeterli düzeyde uzman olmadığı ifade edildi. Bunu
da Sağlık Bakanımızla paylaşacağım. Eksiklikler nedir, bu konuda neler
yapabiliriz, sizleri yine bilgilendirme imkânımız olacaktır. Ama sağlık yönü
itibarıyla şunu da ifade etmeliyim, yüzde 75’in üzerinde vatandaşımızın bir
memnuniyeti söz konusu ki vatandaşlarımızdan dünyanın birçok gelişmiş
ülkesinden daha fazla memnuniyet sonuçları aldığımız bir alan.
Sayın Kayışoğlu
maganda kurşunu ve fütursuzca silahlanma konusuna değindi. Bu konuyla ilgili
olarak, silah almanın usul ve esasları bellidir. Herkes o usul ve esaslara
uymak zorundadır; o kurallar, kaideler neyse bunlara uymakla yükümlüdür. Tabii
ki yasa dışı şekilde silah sahibi olanlara yönelik de mücadelemiz devam ediyor.

Sayın Özdiş
akaryakıttaki sıralamayı sordu. Bununla ilgili, elimde bir bilgi yok ama bu
bilgileri daha sonra sizinle paylaşmamız mümkün olur diye düşünüyor ve teşekkür
ediyorum.
BAŞKAN –
Teşekkür ederiz Sayın Bakan. 
Sayın milletvekilleri,
1’inci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir. 
2’nci maddeyi
okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN – 2’nci
madde üzerinde Halkların Demokratik Partisi Grubu adına Diyarbakır Milletvekili
Sayın Sibel Yiğitalp… 
Buyurun. (HDP
sıralarından alkışlar)
Süreniz on
dakika. 
HDP GRUBU ADINA
SİBEL YİĞİTALP (Diyarbakır) – Sayın Başkan, değerli milletvekilleri; bugün 25
Ekim 2017, bir yıl önce tam bugün Diyarbakır Büyükşehir Belediyesine operasyon
yapıldı ve Sayın Kışanak ve Sayın Fırat Anlı gözaltına alındı. Hemen ardından,
1 Kasımda Büyükşehir Belediyesine kayyum atandı. 
HDP’nin çoğulcu,
ekolojik, cinsiyet eşitlikçi ve çok dilli, çok kültürlü hizmet veren halkçı
belediyesini tekçi zihniyet gasbetti, el koydu. Biz, kentimizin sorunlarını
anlatmak ve kentimizin sorunlarına duyarsız kalmamak gibi bir sorumluluğa da
sahibiz. 5 Ekimde ben burada 9 kayyumun tekrar görevden alındığı ve 9 kayyum
üzerinden yolsuzluk yapıldığı iddiası üzerinden bir konuşma yaptım. Bu
konuşmam, bu iddialarım Milliyet gazetesinde köşe yazısı olarak çıktı ve
ardından dün İçişleri Bakanı bunun üzerinden bir tekzip yayımladı. Tekzibin
dili ve yaklaşımı son derece ölçüsüzdü. Eleştiri dili böyle değildir. 
Bakın, biz
Türkiye’nin 3’üncü büyük partisiyiz. Canınız her sıkıldığında, işleriniz her
rast gitmediğinde, ülke krize her girdiğinde, her kaosta HDP’yi stres topu
hâline getirip HDP üzerinden hakaret ederek, HDP’yi sürekli… Böyle, yakışık
olmayan… Gerçekten, insan okuduğunda, bir bakanın, bir Hükûmet yetkilisinin bu
dili nasıl kullandığını düşündüğünde hayretler içerisinde kaldığı bir dil
içerisinde bir tekzip yayımlamış. 
Biz eleştiri
yapmak zorundayız, bizim sorumluluğumuz budur, zorunluluğumuz da budur. Biz
tabii ki kentimizdeki sorunları anlatacağız, tabii ki bunları ikaz edeceğiz.
Varsa böyle bir şey açıklaması yapılır, yoksa da böyle olmadığı söylenir. Bunun
arkasını hakaret içerikli bir şekilde yazmak hiç kimseye yakışmaz, hele bu
ülkenin İçişleri Bakanına hiç yakışmaz.
Bu ülkenin
İçişleri Bakanı milyonlarca insanın huzurunu korumakla görevlidir, güvenliğini
sağlamakla görevlidir. Bunu yapmadığı gibi, bakın, bunu yapmadığı gibi,
yaptığımız her eleştiriye karşı hakaret diliyle bize cevap veriyor. Ben sormak
istiyorum: Peki, bu kayyumları… Ben yine buradan soracağım ve ben bugün buna
dair bir soru önergesi verdim. Büyükşehir belediyesine kayyum atandığında, bu
ve diğer belediyelere atandığında… Bizim Diyarbakır kentinin belediyelerine
atanan kayyumların bütçesini soruyorum, buradan da soruyorum: İlk aldığında,
kayyum olarak gittiğinizde, atandığınızda orada bütçe neydi, şu ana kadar bütçe
nedir, hangi harcamaları yaptınız, harcama kaleminiz var mı ve kendi bünyenizde
idari ve adli soruşturma üzerinden yolsuzluk yapıldı mı, yapıldıysa nedir,
yapılmadıysa nedir? Ben buradan da soruyorum. Yazılı sordum, buradan sözlü de
soruyorum. Herhâlde bunu sorma hakkına da sahibim. Benim anlayamadığım şey, bu
hakkı nereden buluyorsunuz ya? Her defasında HDP üzerinden hakaret etmeyi nasıl
buluyorsunuz? Çocuklar ölüyor, bize hakaret ediyorsunuz; Suruç’ta insanlar
katlediliyor, bize hakaret ediyorsunuz; Ankara’da 102 insan ölüyor, bize
hakaret ediyorsunuz; 301 maden işçisi katlediliyor, onların yakınlarına hakaret
ediyorsunuz; yolsuzluk yapılıyor, bize hakaret ediyorsunuz. Bu hakkı, bu haddi
nasıl buluyorsunuz? Varsa bir sorununuz bunun çözümü var, burası konuşma
yeridir, oturup tartışarak bu işi konuşabiliriz. Baskıyla, zorla, zorun gücüyle
herkese hakaret ederek kimseyi kendinize biat ve itaat ettiremezsiniz. Bizler
bir iradeyiz ve Türkiye’nin 3’üncü büyük partisi olarak iradeyiz. Bireysel
kimliğimizle burada değiliz, temsiliyetlerimizle buradayız aynı sizler gibi. Bu
sizler gibi olduğumuz, hak ettiğimiz ve sonuna kadar bunun mücadelesini
yürüttüğümüz bir yerden kentin sorunlarını, kentte yaşanan problemleri, varsa
eleştirilerimizi yapmak gibi bir sorumluluğumuz da var. 
Ben şunu
soruyorum İçişleri Bakanına ve Hükûmete soruyorum aynı zamanda: Şırnak’ta,
Silopi’de çocuklar panzerlerle ezildiğinde, o panzerlerle ezilen çocuklara,
sokakta ezilen çocuklara “Niye sokaktasınız, sokakta ne işiniz var?” diyen bir
polis anlayışı var. Aynı şekilde, gecenin bir vakti, hani sizin “Bir gece
ansızın gidebilirim.” dediğiniz şeyin aslında yurtta bir gece ansızın
gidebildiğiniz evlerin içi olduğunu görüyoruz. Muhammet ve Furkan katledildi,
panzer ezdi ama buna dair hiçbir şey yapılmadı. “Nevroz”da Kemal Kurkut
-fotoğraflarla ispat edildi- infaz edildi, buna dair kimseden bir ses çıkmadı. Yine,
Lice’de dört günde 8 insan panzer tarafından ezildi, buradan bir ses çıkmadı.
Yani hayatlarını bu kadar değersiz gördüğünüz insanların bir irade olduğunu,
yaşam hakkına sahip olduğunu ve bu ülkeyle hak, hukuk temelinde bir bağı
olduğunu ve yaşam hakkının anayasal olarak güvence altına alındığını unutmadan
yaklaşmak gibi bir sorumluluğumuz var ve ölçüleriyle. 
Türkiye'nin
siyasi tarihine baktığınızda, yakın ve uzak tarihine baktığınızda böyle bir
Hükûmetin böyle bir yaklaşımda olduğunu hiç görmedim, yoktur böyle bir şey.
1990’lı yıllarda 17 bin faili meçhul olduğu bir yerde, 5 bin köyün boşaltıldığı
bir dönemde o dönemin aktörleri dahi, bundan sorumlu olan aktörleri bile böyle
bir dili kullanmamıştır. En sonunda ne demişlerdir: “Gelsinler, düz ovada siyaset
yapsınlar.” demişlerdir. Şimdiki aktörlere baktığınızda dağın yolunu gösteren
ve sürekli nefret dilini işleten ve bunu da ta polislerin diline kadar götürüp
yolda panzerlerin ezmesine sebep olan bir zihniyetin maalesef burada herkes
sonuçlarını yaşıyor. Biz bunları söylemeyecek miyiz, biz burada gelip böyle
suspus oturacak mıyız yani? Buna hakkımız var, bu bizim en doğal hakkımızdır,
yasal hakkımızdır, insan olma hakkımızdır, ahlaki değerlerimizdir, evrensel
insan hakkıdır. Yaşam hakkına sahip olmak ve saygı duymak gibi, siyaset yapma
hakkımız olduğu gibi sizin de buna saygı duymanız şarttır, mecbursunuz. Biz
size burada hiçbir gün hakaret etmedik, biz size hiçbir gün burada utandıracak,
gerçekten kaba ve yaralayıcı, o tırnak içerisindeki sözler sarf etmedik. Sizin
çocuklarınızın tırnağı taşa değse siz bu ülkeyi havaya kaldırırsınız. Her gün
orada o çocuklar ölüyor ve o çocukların anneleri, babaları, her gün ve her gün
burayı izlediğinde demokratik siyaset temeli üzerinden ısrarla taleplerini dile
getiriyor. Ama bunların hiçbir tanesine cevap alamadığımız gibi eleştirilerimiz
kaba, sert, ölçüsüz ve son derece düzeyden uzak bir dille bize yaklaşım
gösteriliyor. Varsa bir açıklamanız yaparsınız, bu işin yolu yöntemi var.
“Yaptık, araştırma yaptık, soruşturma yaptık, çözülmedi.” ya da “Soruşturma
sonucu böyle bir durumla karşılaşmadık, karşılaşmadığımız için de böyle bir
problemimiz yok.” dersiniz, bu kadar basittir. 
Bize yaptığınızı
şu anda basına da yapıyorsunuz, bunu da biliyorum. Bakın, bunu köşesine taşıyan
elli yıllık gazeteci Melih Aşık köşesinde yazdığı için ona da büyük bir hakaret
var, ona da büyük bir baskı var. “Sen bu konuyu, HDP’nin iddiasını nasıl olur
köşene taşırsın.” diye bunun üzerinden de bir işaret etme hâli var, aslında
direkt söylenmiş bir hâl var. Bunu da görüyoruz, basının bizim üzerimizdeki
ambargosunu güçlendiren, yine basını bizim üzerimize tecrit ettiren hem bizi
tecrit ettiren hem basının bizimle temasını kesen bildiri olduğunu da görüyoruz
ama hakikatler inatçıdır. Bugün çıkmaz yarın çıkar, yarın çıkmaz öbür gün çıkar
ve çıkmıştır da. Kemal Kurkut nasıl “Nevroz”da infaz edildiğinde, ilk günde,
ilk saatlerde böyle bir şey olmadığını söylediler, ikinci saatte ortaya çıktı.
Panzerlerin nasıl ezdiği ortaya çıktı? Cizre’de çıktı, siz şu anda zorun
gücüyle saklıyorsunuz ama o da çok yakın bir tarihte çıkacaktır. 
Dün bize bunu
yaptınız, şimdi siz yaşıyorsunuz. Bakın, İstanbul Büyükşehir Belediye
Başkanına, ne için alındığını kimse açıklayamıyor. Ankara Belediye Başkanı
üzerinde de aynı baskı var, o bile kendisine açıklayamıyor. Çeyrek asırdır bu
kentin Büyükşehir Belediye Başkanıdır ve ben eminim ki, toplumun yüzde 75’i de
bundan, onun belediyeciliğinden memnun değildir ama ona şahsıyla birlikte, onun
partisiyle birlikte ona oy veren iradeye de, seçmene de aynı yaklaşımı
göstermeye başladınız. Bir gün Kürt’e yaptınız, bir gün Alevi’ye yaptınız, bir
gün kadına yaptınız; “Nasıl olsa onların bizimle bir alakası yok.” dediniz.
Bugün Ankara'da da oldu, İstanbul’da da oldu, Bursa’da da oldu ve öyle
görünüyor ki bu devam edecek; il ve ilçe teşkilatlarına kadar götüreceksiniz bu
işi ama şu da bir gerçektir ki, insan odaklı olmayan hiçbir siyasetin toplumsal
karşılığı yoktur.
Bunun için insan
odaklı, insani değerlerle, ahlaki değerlerle yaklaşmadıkça bu işin çözümü
olmaz. 50 kez de siz belediye başkanını değiştirin, 100 kez il başkanlarını
değiştirin, bundan bir şey çıkmaz; çıkacak tek şey ortak değerlerdir, insan
olma değerleridir, ahlak değerleridir, ortak yaşam değerleridir, ortak vatan
değerleridir. Ve şunu söyleyelim ki, biz bu değerlere sahip çıkacağız ve bizim
sorumluluğumuzdur, zorunluluğumuzdur çünkü biz buraya seçimle geldik ve seçim
olana kadar da gitmeyeceğiz. Halk iradesini bize teslim etmiştir; halk alır,
halk verir. Aynı biz bu halk iradesine saygı duyduğumuz gibi diğerlerinin de
iradesine saygı duyulmasını beklerdik ama pratik bunu göstermediği için diyecek
hiçbir şey yok. 
Şunu son defa
söylüyorum: Hayatlarını yaşanmaya değer bulmadığınız insanlar olabilir ama biz,
insanların, kim olursa olsun, hangi ırkı, hangi inancı, hangi değeri taşırsa
taşısın, ne yaparsa yapsın her insanın bir değer olduğunu biliriz ve o temelde
bakarız. Bu işin hukukla ancak tartışılabileceğini biliriz. Umarız ve dileriz
ki, bir gün hukuka sizin de ihtiyacınızın olduğunu bir an önce hatırlarsınız.
Saygılar
sunuyorum. (HDP sıralarından alkışlar)
BAŞKAN –
Teşekkür ederiz Sayın Yiğitalp.
Sayın
Bostancı...
MEHMET NACİ
BOSTANCI (Amasya) – Sayın Başkanım, kayıtlara geçsin diye söz aldım.
Değerli
konuşmacının burada dile getirmiş olduğu eleştirileri reddediyoruz, onlara
katılmıyoruz. Bunlar geçmişte de çok konuşuldu ve cevaplarımız var.
Katıldığımız bir cümlesi var, onu belirtmek istiyorum: “İnsan odaklı olmayan
hiçbir siyaset toplumda karşılık görmez.” diyor. Çok haklı. Toplum zaten takdir
ediyor. 
Saygılarımla.
(AK PARTİ sıralarından alkışlar) 
ERTUĞRUL KÜRKCÜ
(İzmir) – Toplumun takdir ettiğini siz de eder misiniz lütfen. Vekillerimizi
hapisten çıkartın. 
LEVENT GÖK
(Ankara) – Sayın Tanal’ın bir dakikalık bir talebi var 60’a göre. 
BAŞKAN – Sayın
Tanal, sisteme girmişsiniz, 60’a göre söz talebiniz var. 
Buyurun. 
III.- AÇIKLAMALAR (Devam)
30.- İstanbul Milletvekili Mahmut Tanal’ın, Türkiye Cumhuriyeti Hükûmeti
ile Kosova arasında yapılan sözleşmenin süresiz olduğuna ve aynı maddenin
tekrar edildiğine ilişkin açıklaması
MAHMUT TANAL
(İstanbul) – Teşekkür ederim Sayın Başkan. 
Sayın Bakanım,
biraz önce -sıra sayısı 480- Arnavutluk ile Türkiye arasındaki sözleşmede
sözleşmenin süresi beş yıl geçiyor, feshedilmesi için altı ay öncesinden şart
gerekiyor. Şu anda görüştüğümüz 121 sıra sayılı Kosova ile Türkiye arasındaki
sözleşmenin süresi süresiz geçiyor. Birinde beş yıl, birisinde süresiz. 
Daha önemlisi,
9’uncu madde ile 8’inci maddeye bakar mısınız acaba? 8’inci madde başlığında
diyor ki: “Aynı Fiillerden Takibat Yapılması Hali” Yani “Aynı fiilde birden
fazla takibat yapılırsa iade edilmez.” diyor, “İadesi reddedilir.” diyor.
9’uncu madde başlığında “Ne bis in idem” yani bu da Latince olan bir cümle.
Latince olan cümleyi de Türkçeye çevirmişler, aynısını da 9’uncu maddeye
eklemişler. Yani Latincedeki 9’uncu madde ile Türkçe yazmış olduğunuz 8’inci
madde birbirinin aynısıdır, tekrarıdır bu. 
(Mikrofon
otomatik cihaz tarafından kapatıldı)
MAHMUT TANAL
(İstanbul) – Bu anlamda temel bir ilke var, kanun koyucu boş işlerle uğraşmaz.
Bu, boş iş değil midir? Niye aynı konuyla ilgili iki maddeyi koyuyorsunuz alt
alta? 
Teşekkür ederim.

BAŞKAN –
Teşekkür ederiz Sayın Tanal. 
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
3.- Türkiye Cumhuriyeti Hükümeti ile Kosova Cumhuriyeti Hükümeti
Arasında Suçluların İadesi Anlaşmasının Onaylanmasının Uygun Bulunduğuna Dair
Kanun Tasarısı (1/479) ve Dışişleri Komisyonu Raporu (S. Sayısı: 121) (Devam)
BAŞKAN – Şimdi
2’nci madde üzerinde Cumhuriyet Halk Partisi Grubu adına Edirne Milletvekili
Sayın Okan Gaytancıoğlu. (CHP sıralarından alkışlar) 
Buyurun. 
Süreniz on
dakika. 
CHP GRUBU ADINA
OKAN GAYTANCIOĞLU (Edirne) – Sayın Başkan, değerli milletvekilleri; Türkiye ile
Kosova Cumhuriyeti arasında yapılan uluslararası sözleşmeler adına söz almış
bulunuyorum. Yüce heyetinizi saygıyla selamlıyorum. 
Kosova
Cumhuriyeti, Sırbistan’dan ayrılarak 2008’de bağımsızlığına kavuşmuştur; bunu
hepimiz biliyoruz. Ayrıldığı Sırbistan, Kosova’yı devlet olarak tanımamıştır.
Kim tanımıştır? İlk tanıyan ülkelerden biri Türkiye Cumhuriyeti olmuştur.
Nüfusunun yüzde 96’sı Müslüman’dır. Kosova’da hâlen Birleşmiş Milletler güçleri
görev yapmaktadır ve ağırlıklı olarak da Türk askerleri görev yapmaktadır. 
Şimdi,
konumuz da buradaki Türk askerleriyle ilgili. Neden? Türkiye 2010 yılına kadar
et ithalatı yapmıyordu. Bakın, hemen güncel bir konuya geçiyoruz. Konu,
Türkiye’de uygulanan hayvancılık politikası, ithalat politikası. Ne ilgisi var
diyeceksiniz; o kadar çok ilgisi var ki, şimdi anlatacağım. 
Dünyada
bazı anlaşmalar var. Örneğin, Dünya Ticaret Örgütü Tarım Anlaşması var, Avrupa
Birliği Gümrük Birliği Anlaşması var; Türkiye de Gümrük Birliği Anlaşması’nı
imzalamış. İmzalarken de o dönemin yöneticileri bazı tavizler vermişler.
Örneğin “28 bin ton pirinci sıfır gümrükle alacağım.” demiş, işte “20 bin ton
kırmızı eti sıfır gümrükle alacağım.” demiş, o şekilde tavizler verilmiş. 
Şimdi,
deli dana hastalığı çıktığı için de Türkiye bütün ithalat kapılarını kırmızı
ette, büyükbaş hayvanda, canlı hayvanda kapatmış. Ne zamana kadar? Baskılar
gelene kadar. “Bizden et alın, almanız gerekli.” diye baskılar yapıldığı için
Türkiye “Hayır, ben yerli üreticiyi korumak istiyorum, çiftçimi korumak
istiyorum. Dışarıdan et gelirse, düşük fiyatlı et gelirse ben nasıl üreticiyi
koruyabilirim?” diye o dönemin yöneticileri korumuşlar, korumuşlar ama en
sonunda akıllarına Bosna’daki Türk birliği gelmiş. “Evet, alalım ama Türkiye’ye
sokmayalım, Bosna’daki Türk birliğine bu eti yedirelim. Ayrıca bizim orada
Müslüman soydaşlarımız var, yoksul vatandaşlarımız var, hiç olmadı bu eti
alalım, onlara yedirelim.” demişler. Bakın, mantık bu. 
Ee,
şimdiki mantık ne? Şimdiki mantık, artık duvarlar açılmış, 2010 yılından beri
Türkiye’ye şakır şakır kırmızı et geliyor, canlı hayvan geliyor, küçükbaş
hayvan geliyor, büyükbaş hayvan geliyor; şimdi lop et gelecek. 
Peki,
tam altı yıldan beri ithalat yapıyoruz; et fiyatı düştü mü, kıyma fiyatı düştü
mü? 2011 yılında 18 lira olan kıyma fiyatı şu an 45 lira ile 50 lira arasında
değişiyor. Yani ithalat yapmayla fiyatları düşüremezsiniz, bu mantıktan artık
vazgeçin.
Şimdi, ben az
önce bir soru sordum, dedim ki: Çiftçinin 88 milyar lira borcu var, 2 milyar
lirası takipte, 2 milyar liralık da ayni kredi almış yani çiftçimiz borçlu. Siz
iktidar olduğunuzda 1 katrilyon lira borcu vardı, şimdi 88 katrilyon lira borcu
var ve hâlâ bir yapılandırma düşünmüyorsunuz. Bana dedi ki Bakan: “Ya, 88
milyarda 2 milyar, çok önemli bir rakam değil.” Ya, böyle mi bakıyorsunuz
arkadaşlar? Çiftçinin alacağı desteği vermiyorsunuz, çiftçinin o kadar çok
alacağı birikti ki yasaya göre tam 87,5 milyar da alacağı var. Niye? Yasalara
uymadığınızdan dolayı. 
Biz neden
“adalet yürüyüşü” yaptık, neden Adalet Kurultayı yaptık, çiftçiye niye adalet
istedik, insanlarımıza niye adalet istiyoruz? Yasalara uymuyorsunuz. Yasa ne
diyor? “Gayrisafi millî hasılanın yüzde 1’inden az olmaz.” Ne olmaz? Çiftçiye
verilecek destek miktarı. Siz bunu vermiyorsunuz, üstüne üstlük çiftçiyi
borçlandırıyorsunuz, borcu birikiyor, diyor ki Bakan: “2 milyar lirası
takipte.” 
Ya, çiftçi
borcunu ödemek için neler yapıyor biliyor musunuz? Bir bankadan alıyor, başka
bankaya gidiyor, öteki bankaya gidiyor. Cebinde çıkarın bakalım kaç tane kredi
kartı var, ne kadar borcu var? Çiftçinin tarlasında kullandığı traktör
bankanın, çiftçinin ahırındaki inekler bankanın, kimsenin kimseye artık borç
verecek parası kalmadı. 88 milyar lira çiftçinin borcu var, aracıya, tefeciye
olan borcunu saymıyorum. Bankacılarla konuşuyoruz, diyorlar ki: “Ya, bu borç
daha da fazla, bizim dışımızda çok daha fazla borç var. Siz de
milletvekilisiniz, anlaşın, hiç olmadı banka üzerinden borçlansın; aracılar,
tefeciler çok fazla çiftçinin kanını emiyor.” Siz bunu görmüyor musunuz? Hâlâ
ithalat yapmaya çalışıyorsunuz. 
Bir Bakan
atadınız, Bakan üç ayda bir formül buldu, “Halka ucuz et yedireceğim.” formülü.
Nasıl yedireceksin? Neymiş efendim, zincir mağazalarda vatandaşa ucuza et
yedirecekmiş. Nasıl yapacaksınız bunu? Yine başka ülkelerden et gelecek, Et ve
Süt Kurumuna görev vereceksiniz. Şu an ithalat kararnamesinde ne yazıyor
biliyor musunuz? “Et ve Süt Kurumunun dışında özel sektör de ithalat
yapabilecek.” Kararname bu şekilde çıktı. Konuşuyoruz, “Ya, biz buna izin
vermeyiz.” Vermezsiniz ama kararname bu şekilde çıktı. Yani, Türkiye ithalat
cenneti mi olsun?
Bakın, tam 6
liradan et satın almaya başlamışız, şu anda 14 liradan satın alıyoruz. Ya,
bunun sonu yok mu? Ben dünyada hiçbir zaman ithalatla kalkınan bir ülke
görmedim. Üretmeyen bir ülke nasıl kalkınır arkadaşlar? 50 milyon dönüm
araziniz boş, çiftçiniz köyden kente göç etmiş, çiftçiniz borçlu, çiftçiniz
böbreğini satıyor, evini satıyor, tarlasını ipotek ettiriyor, siz gidiyorsunuz
başka ülkelerden bu sorunu çözmeye çalışıyorsunuz. Bu yanlış, bu yanlıştan bir
an önce dönmeniz lazım. 
Hele şimdi
marketlerde et satacaksınız. Kime bunun kazancı olacak? Çiftçiye kazancı olacak
mı? Hayır, aracılar kazanacak, taşıyıcılar kazanacak. Başka ülkelerin
çiftçileri niye bu kadar çok düşünülüyor, ben bunu anlayamıyorum. Neden
destekleme vermiyoruz? Hep beraber verelim. 
Şimdi, 4 Tarım
Bakanı değişti, hiçbir tanesi çare bulamadı, şimdiki Bakan çare bulacakmış.
Çare bulsun, alnından öpelim ama bunun çaresi inanın bu değil. 5 milyar dolar
veriyorsunuz, 5 milyar dolar karşılığında ne et fiyatı düşüyor ne kıyma fiyatı
düşüyor. Kasaplarla konuşuyorum “Ya, ithal et geldiğinde fiyatlar düşüyor mu?”
“Evet, bir-iki hafta 1 lira düşüyor, bilemediniz 2 lira düşüyor.” Ama bu gerçek
arkadaşlar yani fiyatların düşmediği çok açık. Ne diyorsunuz?
Bakın, buradan
uyarıyorum: Gün gelecek paramızla dahi et bulamayacağız. Hani sizin Genel
Başkanınız diyor ya “Paramızla silah alamıyoruz.” Bu kadar itibarsızlaşırsa bu
ülke, bu kadar ithalata bağımlı olursa başka ülkelerden et de bulamazsınız
çünkü dünya nüfusu artıyor. Şu an 7,5 milyara yaklaştı dünya nüfusu, elli yıl
sonra 9 milyar olacak. Topraklar aynı topraklar, su kaynakları aynı su
kaynakları, ne değişecek? Arkadaşlar, toprak kimdeyse hükümdar o olacak. Şu an
bizim topraklarımız var, Anadolu’da kullanmadığımız 50 milyon dönüm toprak var.
Gelin bu toprakları işleyelim, gelin çiftçiye verelim ama siz ne yapıyorsunuz?
Meralara saldırıyorsunuz. Ne için? Rant için. 2 tane daha fazla AVM yapmayın
artık, yeter, bina dikmeyin! Topraklarımızı koruyalım, gelecek nesillere
bırakalım. Zeytinliklere saldırıyorsunuz, bize kızıyorsunuz sonra. Ya, bu
toprağı korumak zorundayız arkadaşlar. 50 milyon dönüm meramız vardı, 13 milyon
dönüme düştü. Peki, biz nasıl rekabet edeceğiz? Meralarımızı korursak rekabet
edebiliriz. Hayvanlar ucuza yem yesin.
Bakın, Yeni
Zelanda’da sütün litre fiyatı 38 kuruş ama süt üreticisi para kazanıyor. Neden?
Hayvanlar bedava yem yiyor. Bizde 1 lira 40 kuruş, Süt Konseyinin açıkladığı
rakam. 1 lira 30 kuruştan, 1 lira 20 kuruştan gidiyor, üretici kan ağlıyor. 1
lira olan var. Niye? Yem fiyatı ile süt fiyatı aynı. Şimdi, bu mantıkla ne siz
süt hayvancılığını geliştirebilirsiniz, ne et yiyebilirsiniz, hiçbir şey
yapamazsınız. Bunun çözümü her yerde aynıdır, nereye giderseniz gidin.
Üreticiyi desteklemek zorundasınız, yasa var. Biz, Cumhuriyet Halk Partisi
olarak neden “adalet yürüyüşü” yaptık, niye “çiftçiye adalet” dedik? Yasa var,
yasa çok açık. Çiftçiye vermeniz gereken paranın yarısını veriyorsunuz, ondan
sonra çiftçi borçlandığı zaman “Bu borç değil.” diyorsunuz, çiftçi borcunu
ödeyebilmek için banka banka geziyor, bunu da görmezden geliyorsunuz. Gelin bu
borçları silelim, en azından faizlerini silelim. Çiftçiye bir nefes aldıralım, üretmeye
başlasın, biz de et ithal etmeyelim. Bu kadar açık, bu kadar net. (CHP
sıralarından alkışlar) 
BAŞKAN –
Teşekkür ederiz Sayın Gaytancıoğlu.
Milliyetçi
Hareket Partisi Grubu adına Kahramanmaraş Milletvekili Sayın Fahrettin Oğuz
Tor…
Sayın Tor, sizin
şahıslarda da konuşmanız var, o yüzden sürenizi on beş dakika yapıyorum.
Buyurun. (MHP
sıralarından alkışlar) 
MHP GRUBU ADINA
FAHRETTİN OĞUZ TOR (Kahramanmaraş) – Sayın Başkan, değerli milletvekilleri; 121
sıra sayılı Tasarı’nın 2’nci maddesi hakkında Milliyetçi Hareket Partisi Grubu
adına söz almış bulunuyorum. Bizleri izleyen değerli vatandaşlarımızı ve
sizleri saygıyla selamlıyorum.
Değerli
milletvekilleri, görüşülmekte olan tasarı vesilesiyle Millî Eğitim Bakanlığında
kanayan bir yara hâline gelen sözleşmeli öğretmen sınavları ve idareci
atamaları konularında görüşlerimi paylaşmak istiyorum. Bu kanayan yaranın sona
ermesi de en büyük dileğimdir. Bildiğiniz üzere, Millî Eğitim Bakanlığının
Teşkilat ve Görevleri Hakkında Kanun birçok defa değiştirilmiştir. Teknolojik
ve diğer alanlardaki gelişmelerde, kısaca çağın gereklerine uygun olarak bazı
değişikliklerin yapılması doğaldır. Hiç kuşku yok ki yapılan değişiklikler
Millî Eğitim Temel Kanunu’nda yer aldığı üzere, ailesini, vatanını, milletini
seven ve daima yüceltmeye çalışan, insan haklarına ve Anayasa’nın
başlangıcındaki temel ilkelere dayanan demokratik, laik ve sosyal bir hukuk
devleti olan Türkiye Cumhuriyeti’ne karşı görev ve sorumluluklarını bilen ve
bunları davranış hâline getirmiş yurttaşlar olarak yetiştirmek; beden, zihin,
ahlak, ruh ve duygu bakımlarından dengeli ve sağlıklı şekilde gelişmiş bir
kişiliğe ve karaktere, hür ve bilimsel düşünme gücüne, geniş bir dünya görüşüne
sahip, insan haklarına saygılı, kişilik ve teşebbüse değer veren, topluma karşı
sorumluluk duyan; yapıcı, yaratıcı ve verimli kişiler olarak yetiştirmek
amacına hizmet etmelidir. Bu amacı gerçekleştirmenin yolu da bilgili, fikri,
vicdanı hür, ehliyetli, insanı seven, hukukun üstünlüğüne inanan öğretmen ve
idarecilerden geçmektedir. Maalesef yapılan değişikliklerde, eğitimin
niteliğini yükseltmekten çok Millî Eğitim Bakanlığının merkez ve taşra
teşkilatında görev yapan kadroların değiştirilmesine yönelik toptancı bir
yaklaşım sergilenmiştir. Yıllarını Türk millî eğitimine adamış, gerçekten,
ehliyetli, kıdemli, işini bilen kadroların korunması, hatta yükseltilmesi,
yüceltilmesi gerekirken bir çırpıda silinip atılmış, yüzlercesi uzman,
araştırmacı yapılarak heba edilmiştir. Bugün Millî Eğitim Bakanlığında on
binlerce okulda belli bir sendika haricinde okul müdürü ve yardımcı idareci
sayısı yok denecek kadar azdır. Bu, iktidara yakın olmayan tüm öğretmenleri
dışlamaktır. Atayanlar ve atananlar bakımından bu ayrımcı politika
görünmeyebilir ama gerçek olan şu ki sizden olmadığını varsaydığınız idareciler
ve öğretmenler arasında Bakanlık Müsteşarınız dâhil birçoğunu bilgisiyle ve
görgüsüyle ona yirmiye katlayacak eli öpülesi araştırmacı uzman ve öğretmen
vardır. Bunun neticesinde, olan maalesef ülkeye olmuştur. Öğrencilerin
uluslararası ölçekte fen, matematik ve okuma becerilerinin ölçüldüğü en önemli
sınavlardan birisi olan PISA sonuçlarına göre ülkemiz, on iki yıl önceki
sonuçların bile altına gerilemiştir. Türkiye'nin 70 ülke içinde fende 51’inci,
matematikte 48’inci, okumada 49’uncu olmasının sebeplerini, işin ehline
verilmemesinde aramak lazımdır. Bu, eğitimin dibe vurduğunun göstergesidir. 
Değerli
milletvekilleri, işsizlik, hayat pahalılığı, istihdam, terör, dış güvenlik
konularında sıkıntılarımız olabilir. Türk milleti alicenaptır, ekmeğini
paylaşır, aşını bölüşür, namerde muhtaç olmamak için her fedakârlığı yapar, hiç
yapmamamız gereken güvenin sarsılmamasıdır. Biz, hak ve hukuku, adaleti
görmezsek huzurlu, mutlu bir toplum yaratamayız. 
Bakınız, Millî
Eğitim Bakanlığı sözleşmeli öğretmen alıyor. Eskiden KPSS puanları esas
alınarak yerleştirme yapılırken bugün, KPSS sınavlarıyla sözlüye girecek
olanlar belirlense de nihayetinde, sözlü sınavlar esas alınarak yerleştirme,
atama yapılmaktadır. Hepimiz biliyoruz ki mülakat sağlıklı bir yöntem değildir,
sözlü demek, mülakat demek torpil demektir. Bölge düzeyinde yapılan sınavlar
için yüzlerce mülakat komisyonunda standart sağlayamazsınız. Mülakatı
denetlemeniz mümkün değildir, haksızlığa yol açar, subjektiftir. Nitekim, sınav
sonrasında binlerce kişinin KPSS puanının yüksek olduğu, sözlüde kendisine
düşük puan verildiği ve kendisine haksızlık yapıldığı şeklinde binlerce dilekçe
vermesi güvensizliğin bir sonucudur, haklılık payı da fevkalade yüksektir.
KPSS’si çok yüksek olmasına rağmen mülakatta çok düşük puan verilerek elenenler
olduğu gibi KPSS’si düşük olduğu hâlde mülakatta yüksek puan verilerek ataması
sağlananlar olmuştur. Sadece beş dakikada sorulan iki soruyla bir ölçme
yapılabilmesi mümkün değildir. Günlerce evinde, dershanede çalışarak, KPSS’den
yüksek puan alarak gelen birçok kişinin, iddia ediyorum, eğitim bilimlerindeki
birikimleri birçok komisyon üyesinden daha fazladır. Sözlü sınavlarda parti
listelerinin savaştığı şeklinde ciddi sızlanmalar vardır, birçok emare de bunu
doğrulamaktadır.
Değerli
milletvekilleri, konuşmamın bu bölümünde KPSS’den çok yüksek not almış, kendi
alanında Türkiye 4’üncüsü olmuş bir kadın öğretmen kardeşimizin mektubundan
bahsetmek istiyorum. Bu mektuptan daha önce de bahsetmiştim. Tabii, bu
arkadaşımızın ismini vermeyeceğim, olur ki bir daha sözlü sınava girer, başına
bu sebeple bir şey gelsin istemem. Çok şey söylüyor kadın kardeşimiz ama ben
kısaltarak anlatacağım: “Evli ve 1 çocuk sahibiyim, 29 yaşındayım ve yıllardır
KPSS’ye hazırlanıyorum. Evladım yanımda ilgi beklerken, hüngür hüngür ağlarken
ben vicdanım sızlaya sızlaya ders çalıştım. Yemedim içmedim, gezmedim tozmadım,
uyumadım. Öyle ki, dershane hocam ‘Aynada kendine hiç bakmıyor musun, git biraz
uyu lütfen.’ diyordu. P10’dan 84 aldım ve bölümümde Türkiye 4’üncüsü oldum.
P121’den 84 aldım ve bu kez de Türkiye 24’üncüsü oldum. Geçerliliği,
güvenilirliği yüksek 3 ayrı sınava girdim ve yüksek bir başarı elde ettim.
Sonrasında, 2 Mayısta Adana’da mülakata girdim, zarftan çıkan 2 soruya sular
seller gibi cevap verdim, hiç takılmadım, tereddüde düşmedim, konulara çok
vâkıf olduğumu belli ettim ancak bunların karşılığında 53 puan verildi ve
elendim. Şimdi ders çalışırken ilgi beklediği için ağlayan 2,5 yaşındaki
evladım benim gözyaşlarımı siliyor ve ‘Ağlama canım annem.’ diyor. Ben hakkımı
zerre kadar helal etmiyorum, evladımın gözyaşları umarım kabusunuz olur.” diyor
bu kardeşimiz. 
Gecenizi
gündüzünüze katarak çalışacaksınız, Türkiye 4’üncüsü olacaksınız, sonra da
sözlüde eleneceksiniz, bunu kimseye izah etmeniz mümkün değildir.
Kıymetli
arkadaşlar, bundan daha büyük kul hakkı yoktur. Bu, uygulamanızla ilgili sadece
bir örnektir, örnekleri çoğaltmak mümkündür. Bu kadın kardeşimiz gibi
yüzlercesi, binlercesi şikâyet dilekçesi vermiştir. Bunların hakkının hesabını
nasıl vereceksiniz? Sayın Bakan ve yönetimine söylüyorum, böyle giderse
bunların vebalinden kurtulmanız mümkün değildir.
Değerli
milletvekilleri, geçtiğimiz ay Millî Eğitim Bakanlığına bağlı okullarda boş
kadrolara müdür ve yardımcısı sınavları yapıldı. Daha önce tıpkı teşkilat
yasası değişikliklerinde olduğu gibi, tıpkı sözleşmeli öğretmen sınavlarında
olduğu gibi çok büyük ölçüde belli bir görüşün, belli bir sendika üyeliğinin
haricinde sınav kazandırılan olmamış, büyük ayrımcılık yapılmıştır. Referanslı,
sizden olanların tamamına yakını ehliyetli, kabiliyetli de sizden olmayanların
tamamına yakını ehliyetsiz midir? Elbette değildir. Sizden olmayanların içinde
birçok bakanlığın en üst düzey yöneticilerini 10’a katlayacak güzide
öğretmenlerimiz vardır. Siz atamalarda, öğretmen seçiminde liyakati, ehliyeti
tercih etmezseniz sonucu da PISA’da yerlerde sürünmek olacaktır.
Sayın Millî
Eğitim Bakanı Malatya Valiliğine geçmişte gerçekleştirdiği ziyaret esnasında
Türkiye’deki eğitim standartlarının İngiltere’den, hatta Amerika’dan daha iyi
olduğu iddiasında bulunmuştur. Bu iddiaya sadece kendinizi inandırırsınız,
sadece kendinizi kandırırsınız. Türkiye, Birleşmiş Milletler Kalkınma Programı
Eğitim Endeksi’nde 69’uncu sıradadır. Eğitim Endeksi’nin 1980-2013 yılları
ortalamasına göre Türkiye listede 69’uncu sırada yer alırken ABD 5’inci,
İngiltere 14’üncü sırada yer almıştır. OECD’nin de eğitim kalitesi konusunda
önemli çalışmaları bulunmaktadır. OECD 2016 Eğitime Bakış Raporu’nun Eğitim
Finansmanı bölümünde öğrenci başına harcanan para açısından yıllık 3.227
dolarla Türkiye 10.493 dolarlık OECD ortalamasının çok altındadır. Yine OECD
raporuna göre, sınıf mevcudu, öğretmen başına düşen öğrenci sayısı ve öğretmen
maaşları alanlarında Türkiye OECD ortalamasının yanı sıra ABD ve İngiltere’nin
de gerisinde kalmıştır. Bir diğer önemli eğitim kalitesi endeksi ise UNESCO’nun
desteğiyle hazırlanan Herkes İçin Eğitim Gelişim Endeksi’dir. İlköğretime
erişim, yetişkin okuryazarlığı, eğitim kalitesi ve cinsiyet eşitliği kriterlerini
dikkate alan bu endekse göre İngiltere 2’nci sırada yer alırken, ABD 40’ıncı,
Türkiye ise 65’inci sıradadır. 
Özel
araştırmalarda da durum farklı değildir. Özel bir marka stratejisi geliştirme
ve danışmanlık firması, 4 kıtada 16 bin kişiyle yaptığı uluslararası anket
çalışmasında, 3 kritere göre en iyi eğitim olanaklarına sahip ülkeleri
sıralıyor. Bu kriterler, ülkedeki üniversitelerin kalitesi, devlet eliyle
sağlanan eğitim sistemi ve üniversiteye girme oranını dikkate alıyor. Raporda
İngiltere 1’inci, ABD 3’üncü, Türkiye ise 30’uncu sırada yer almaktadır. 
Eğitim kalitesi
konusunda araştırmalar yapan bir diğer bağımsız araştırma kuruluşu olan Pearson
ise, PISA, TIMSS, PIRLS gibi hazırda var olan küresel veri setlerini,
ülkelerdeki okuryazarlık oranı ve mezuniyet dereceleri gibi ölçülebilir
verilerle harmanlayarak kendi sıralamasını oluşturuyor. 
Pearson endeksi
sonucunda, diğer birçok veri setinden farklı olarak, eğitim kalitesi konusunda
ilk sıralarda Asya ülkelerinin olduğunu görüyoruz. İngiltere’nin 6’ncı, ABD’nin
14’üncü olduğu listede Türkiye ise 34’üncü sırada yer almıştır.
Dikkate
aldığımız 5 farklı eğitim kalitesi endeksinin hiçbirinde, Türkiye'deki eğitim
standartlarının İngiltere ve ABD’nin ilerisinde olduğuna dair en küçük bir
ibareye rastlanmamıştır. Bu durumda, Sayın Millî Eğitim Bakanı İsmet Yılmaz’ın
iddiasının da doğruluk payı yoktur.
Sonuç olarak,
eğitimde gidişat kötüdür, üzerinde ciddiyetle durulmalıdır. Millî Eğitim
Bakanlığında hak, hukuk ve adalete dönün diyorum, işi ehline verin diyorum,
ayrımcılık yapmayın, mağduriyetleri giderin diyorum, yol yakınken daha fazla
vebal toplamayın diyorum. 
Bu, toplumsal
huzura da olumlu katkılar sağlayacaktır diyor, yüce heyetinizi saygıyla
selamlıyorum. (MHP sıralarından alkışlar)
BAŞKAN – Teşekkür
ederiz Sayın Tor. 
Sayın
milletvekilleri, 2’nci maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN – 3’üncü
madde üzerinde, Milliyetçi Hareket Partisi Grubu adına İstanbul Milletvekili
Sayın Arzu Erdem. 
Süreniz on
dakika, buyurun. (MHP sıralarından alkışlar)
MHP GRUBU ADINA
ARZU ERDEM (İstanbul) – Teşekkür ederim Sayın Başkan.
Değerli
milletvekilleri, öncelikle Genel Kurulu saygılarımla selamlıyorum. Ekranları
başında bizleri izleyen Türk milletini de selamlıyorum.
Ben biraz önce
soru olarak Sayın Bakana iletmiştim ama buradan biraz daha detaylı, Şişli’de
bulanan endüstri meslek lisesiyle ilgili hem bilgi vermek istiyorum hem
gerçekten akıbetini çok merak ettiğim için… Orada hem öğrenciler haber bekliyor
hem oradaki vatandaş haber bekliyor. Eminim ki hepiniz aynı hassasiyeti
göstereceksinizdir ve bu konuya bir cevap alabiliriz diye düşünüyorum. 
Şişli’de bulunan
okulun adı endüstri meslek lisesi, motor teknik lisesinin olduğu yerde
bu ve çok büyük bir arazi üzerinde. Yıllardır oraya bir imar planı uygulaması
yapılıyor ve bu eğitim alanından çıkarılıp önce ticari alan, konut alanı, AVM
ve birçok değişiklik yapılıyor. Veliler, okul yetkilileri, sendikalar, odalar,
hepsi yıllardır itiraz etmekte ve işlemi durdurmaya çalışmaktadır. Tepkiler
üzerine bir süre durdurulmuştur ve kısa süre sonra tekrar gündeme
getirilmiştir.
Bu okul hakkında
da biraz daha detaylı bilgi vermek istiyorum. Burası Şişli’nin göbeğinde,
1960’tan beri okul olarak devam etmektedir. Burası bir meslek lisesidir. Burada
okuyan öğrencilerin gelir düzeyi oldukça düşük yani 3 lira, 5 lira harçlık
verilemeyen çocuklar okuyor burada. Bu gençler okulu bitirir bitirmez -burası
çok önemli- bir mesleğe sahip oluyorlar. Bu anlamda da iş imkânı sağladığı için
talep gören de bir okul. İşsizlik gün geçtikçe artmış, günümüzde de çok büyük
sorun hâline gelmiş, gençlerin travması hâline dönüşmüş iken bu anlamda kambur
üstüne bir kambur daha bindiriyoruz ve bu okuldaki 6 bin öğrenciyi mağdur
ediyoruz. Hizmet verilememekte. 6 bin öğrenci, ortalama 6 bin aile demektir. O
öğrenciler ve aileler her gün veryansın etmekteler, seslerini duyurabilmek
adına sosyal medyada çalışmalar yapmakta, “Okuluma dokunma!” şeklinde
sloganlarla meydana çıkmakta… Hatta “hashtag”ler açılmıştır bu anlamda da,
mutlaka karşılaşmışsınızdır. Okullarına öyle güzel sahip çıkıyorlar ki
okumanızı öneriyorum, incelemenizi öneriyorum. 
Değerli
milletvekilleri, Şişli ilçesinin en büyük okul kampüsü olan bu yer, içinde
bütün özel sektörün atölyelerini, AR-GE merkezlerini barındırmaktadır.
Hakikaten örnek teşkil edecek olan… Hepimiz eğitimle ilgili de çalışmalar
yaptığımız için, bir sıkıntı olarak önümüzde de durduğu için incelemeye uygun
bir durum olduğunu düşünüyorum. Ülkemizin en büyük firmaları gelmiş, okulun
kampüsü içerisinde çocukların çalışacağı yerler kurmuş ve bu çocuklara iş
imkânı sunmuşlardır. Bu imkânları neden yok ediyoruz, hep birlikte bir
düşünmemiz gerekiyor. 
Değerli
milletvekilleri, eğitim sistemimizin -özellikle hepimiz anne-baba olarak bu
sıkıntıyla da karşı karşıya olduğumuz için- gerçekten daha sıkıntılı hâle
geldiği, son on beş yıllık iktidarlık döneminde 7 bakanın değiştiği, 22’nin
üzerinde “köklü değişiklik” diyebileceğimiz değişikliğin yapıldığı bir dönemden
geçiyoruz. Hepimiz yarın acaba nasıl bir değişiklik olacak diye düşünüyor
muyuz? Düşünüyoruz. Çocuklarımız travmalarla karşı karşıya kalıyor mu? Kalıyor.
Kendi evlatlarımdan da örnek vermek istiyorum: Kızım üç sene SBS’ye girdi,
oğlum tek sene SBS’ye girdi; daha sonraki çocuklar, biliyorsunuz, TEOG sınavına
girdi, şimdi TEOG da yok.
Evet, biz,
Milliyetçi Hareket Partisi olarak, liderimizin yapmış olduğu açıklamaya da
istinaden, seçim beyannamemizde de yer alması hasebiyle senelerden beri
yönlendirmeli eğitim modeli ve sınavsız eğitim sistemini öneriyoruz ve burada
çocukların hem yetenekleri hem donanımları göz önünde bulundurulmak suretiyle
gerçekten her meslek grubunda yetişmiş eleman yetişmesi noktasında da
çalışmaların yapılması gerektiğine inanıyoruz. 
Gelin, bu eğitim
konusunda gerekli çalışmaları hep birlikte yapalım. Önce -grup başkanlığındaki
araştırma önergemizi inşallah nasip olursa önümüzdeki hafta getireceğiz-
eğitimle ilgili bir araştırma komisyonu kuralım. Bu araştırma komisyonu
çalışmalar yapsın Türkiye genelinde, ailelerle görüşsün, öğrencilerle görüşsün,
çok kıymetli Türk akademisyenlerimiz var, bunlarla görüşsün. Eğitimin
eksiklerini tespit edelim ve kalıcı bir eğitim reformu yapalım. Bu kalıcı
eğitim reformuyla birlikte aileler ve çocuklar, gerçekten, ertesi sene, ondan
sonraki sene neyle karşı karşıya olacaklarını bilsinler. Bunu yaparken millî,
manevi ve ahlaki değerlerin güçlendirilmesi için eğitim müfredatını, eğitim
materyallerini belirleyelim. 
Bu anlamda
bilhassa verdiğimiz bir kanun teklifi var. 1960’lı yıllarda adabımuaşeret
dersleri vardı, hepimizin özlediği ve hepimizin aslında, gerçekten, nerede
kaldı görgü kuralları dediğimiz bir dönemden geçiyoruz. Gelin, hep birlikte
bunları ders müfredatına aldıralım. Hitabet dersleri vardı. Hepimiz şikâyetçi
değil miyiz çocuklarımız iletişim kuramıyor birbirleriyle ve bizimle diye?
Konuşmuyorlar artık çünkü karşılıklı diyalogların yerini gerçekten o küçücük
cihazın içindeki dünya aldı. Okullarda da karşılıklı çalışmalar ve bu tarz
diyalog çalışmaları yapılmadığı için gerçekten büyük sıkıntı hâline geldi.
Gelin, eğitim müfredatında gerekli olan derslere hep birlikte karar verelim,
bunun çalışmalarını yapalım. Gelin hep birlikte, eğitim müfredatı içerisinde
kullanılması gereken kaynak kitapları da doğru belirleyelim ki millî şuura
sahip, vatana millete hayırlı, bu anlamda asla ve asla ihaneti vatanına
milletine düşünmeyen bireyler yetiştirelim. Evet, ailede başlar eğitim belki;
anne karnında şekillenir, ailede devam eder ama eğitim hayatında gelin,
öğretmenlerimizin de bu anlamda eksiklerini, sıkıntılarını dinleyelim, nasıl
sorunlarla karşı karşıyalar bunlara da karar verelim. 
Bu anlamda
umuyorum önümüzdeki hafta vereceğimiz araştırma önergesi tüm partiler
tarafından kabul edilir, eğitimle ilgili yapılması gereken çalışmalar
noktasında aynı hassasiyeti gösterir. 
Şunu düşünürüz
en azından: Muhalefet partisinden gelen bir araştırma önergesi olarak değil de
hakikaten siyaset üstü bir mesele olan eğitimle ilgili aynı hassasiyeti, aynı
refleksi birer anne-baba olarak, birer siyasetçi olarak gösteririz.
Hepinize çok
teşekkür ediyor, Genel Kurulu saygıyla selamlıyorum. (MHP ve CHP sıralarından
alkışlar)
BAŞKAN –
Teşekkür ederiz Sayın Erdem.
İkinci
konuşmacı, Halkların Demokratik Partisi Grubu adına Bitlis Milletvekili Sayın
Mahmut Celadet Gaydalı, buyurun. (HDP sıralarından alkışlar)
Süreniz on
dakika.
HDP GRUBU ADINA
MAHMUT CELADET GAYDALI (Bitlis) – Sayın Başkan, değerli milletvekilleri; partim
ve grubum adına, görüşülmekte olan uluslararası sözleşmelerle ilgili söz almış
bulunmaktayım. Sizleri ve kamuoyunu saygıyla selamlarım.
Değerli
milletvekilleri, toplumun güvenliğini sağlamakla yükümlü olması gereken kolluk
güçleri sürekli olarak Kürt illerinde neden oldukları panzer cinayetleriyle
gündemdeler. Son olarak Siirt ve Bitlis illerinde benzer cinayetler meydana
geldi. 21 Ekim 2017’de Siirt’te Aydınlar Caddesi üzerinde Emniyet Müdürlüğüne
bağlı zırhlı araç, 6 yaşındaki kız çocuğu Felek Batur’u ezerek katletti. 20
Ekim 2017 tarihinde Bitlis’in Hizan ilçesinde 55 yaşındaki Gülten Yaraşlı
zırhlı araç tarafından ezilerek katledildi. Kendilerine Allah’tan rahmet,
yakınlarına başsağlığı diliyorum.
Yaşanan
can kayıplarının siyasi sorumluluğu Hükûmetindir. Hükûmet, bu sorumluluğu
almadığı gibi, söz konusu olaylar karşısında gerekli idari ve hukuki süreçleri
işletmemektedir. Cezasızlık yaygınlaşmaktadır. AKP Genel Başkanı Erdoğan, mülki
amirlerle yaptığı kamuoyuna açık toplantılarda mevzuatın bir kenara bırakılması
talimatını vermektedir. Bu politikalar sonucu polisler kalkıp Felek Batur’un
ailesine gönül rahatlığıyla “Çocuğun sokakta ne işi var?” diyebilmektedir.
Devlet, son iki yıldır Kürt kentlerinde zırhlı araçlarla mobil taciz
uygulamaktadır. Kentin göbeğinde yüzlerce insanın oturduğu bir parkta çay
içerken her an önünüzden, arkanızdan tonlarca ağırlıkta bir zırhlı araç hızla
geçebilir, gece gündüz bu fark etmiyor. Güvenlik güçleri koca koca zırhlı
araçlarla kent meydanlarında, kent sokaklarında, kent ortasında “Nasılsa ceza
almam.” rahatlığıyla direksiyon sallamaktadırlar. Zırhlı aracın kent merkezinde
işi nedir? Sözüm ona halkın güvenliği için alınan bu araçlar halkın üzerine bir
ölüm makinesine dönüştürülmüştür. İnsanlar bırakın sokakta, kahvede ya da başka
bir yerde, kendi evlerinde uyurken bile zırhlı araçlarla can vermektedir.
Şırnak’ın Silopi ilçesine bağlı Karşıyaka Mahallesi’nde 3 Nisan gecesi polisin
kullandığı Alman panzeri bir evin duvarını yıkarak içeri girdi, aracın çarptığı
odada uyuyan 7 yaşındaki Muhammet ve 6 yaşındaki Furkan Yıldırım kardeşler can
verdi. İçişleri Bakanı kalkıp cevap versin, bunlar birer kaza mıdır yoksa
cinayet mi? Sizlerin bu cezasızlık anlayışı bundan sonraki ölümlerin de izni
niteliğindedir. İktidar suçluları ön kapıdan alıp arka kapıdan saldığı sürece
adalet toplum için bir ütopyadan başka bir şey olmayacaktır. Son bir yılda Kürt
kentlerinde çoğu çocuk 28 kişi bu zırhlı araçlar tarafından katledildi. Halkın
güvenliğinden sorumlu ve yine halkın ödediği vergilerle alınan bu araçların bir
bölümü de valilikler, kaymakamlıklar ve kayyumların hukuksuzca zapt edildiği
belediye binalarının önünde durmaktadır. Halka hizmetle yükümlü bu alanlar
birer kaleye çevrilmiştir. 
Değerli
milletvekilleri, bakın, bugün 25 Ekim 2017, Diyarbakır Büyükşehir Belediyesine
yönelik siyasi operasyon üzerinden tam bir yıl geçti. Toplum iradesine yönelik
komplo mantığıyla bütün DBP’li belediyelere kayyum atandı, bütün belediye
başkanlarımıza yönelik suçlamaların tamamında en ufak bir delil bulamayan
iktidar, uydurma, gizli tanıklarla hukuka aykırı bir şekilde cezai süreçleri
işletirken FETÖ’ye methiyeler düzen belediye başkanlarında hiçbir şeye
rastlayamaması oldukça düşündürücüdür. AKP iktidarının hukuk anlayışının
tezahürü olarak bu gözüküyor. Özellikle Bitlis ilinde bir hukuk garabeti
yaşanmaktadır. Belediyelere kayyum atanarak tüm ilde bir kayyum mantığı
yürürlüğe konmuştur. İstanbul’da ve olası Ankara Belediyesinde Belediye
Meclisinden başkan seçmek hukuksal bir gereklilikken Kürt illerinde hukuk bir
ayak bağı veya külfet olarak görülmektedir. Bir ile veya ilçeye kendi
meclisinden belediye başkanı çıkarmasına dahi izin verilmedi. Halk, belediye
başkanlarından memnun iken OHAL’in vermiş olduğu hukuksuzluk anlayışı toplumda
derin yaralara neden olmuştur. Bitlis’te toplum nezdinde yarattığınız bu
duygusal kopuşun cevabını da demokratik ve adil yapılacak ilk seçimde
alacaksınız. “Kürt kardeşimdir” mantığı AKP iktidarı döneminde geçerliliğini
yitirmiştir. Sadece Kürtler için değil, Kürtçe için de devlet tarafından derin
bir savaş başlatılmıştır. Atadığınız kayyumlarla ilk olarak “Kürtçe tabelaları
yenileyeceğiz.” diyerek kaldırdınız, parkların, sokakların ismini
değiştirdiniz. Bu, toplumun kültürel yapısına, ana diline yapılan doğrudan bir
saldırıdır. Kürtçe sadece binalarda ya da parklarda değil, okullarda ve günlük
yaşamda da saldırı altındadır. Son olarak, Silopi’de bir öğretmenin duvara
astığı “Kürtçe konuşmayacağım.” yazısıyla karşılaştık. Bugün, cezaevlerinde,
mahkemelerde, devlet aklının hüküm sürdüğü birçok alanda bu yasakçı zihniyet
devam etmektedir. En basit örneği “…”(x)
desem tutanaklara girer fakat ben bunu Kürtçe ifade etsem çarpı işaretleriyle
geçiştirilir. Bunu sadece bireysel olarak ben ya da HDP Grubu olarak bizler
değil, şu an Genel Kurulda bulunan, ana dili Kürtçe olan bütün
milletvekillerinin de kabul etmesi mümkün değildir. Aynı zamanda, sadece
Kürtler değil, ana dilin bir hak ve özgürlük olduğuna inanan tüm
milletvekillerinin de kabul etmeyeceğine inanıyorum. 
Sayın Erdoğan
yaptığı birçok konuşmada Kürtçeyi kastederek kendi dönemlerinde inkâr ve
asimilasyonun son bulduğunu ifade etmiştir. Bakın, bundan yedi yıl önce dönemin
Başbakanı yaptığı bir konuşmasında asimilasyonla ilgili olarak “Ben bu konuyu
âdeta matematik olarak görüyorum, iki kere iki dört eder ve bunun bilimsel bir
altyapısı var. Yani asimilasyon -tanımını şöyle masaya yatırdığımız zaman, iyi
ele alırsak- bir insanın değerlerinin devşirilmesidir. Bu, zaman zaman zorla
devşirilmesidir; bu, dinde, kültürde değişime zorla tabi tutulmasıdır.
Örflerinden, âdetlerinden, geleneklerinden zorla tecrit edilmesi,
soyutlanmasıdır ki insanoğlunu buna zorlamak kesinlikle bir insanlık suçudur.”
demişti. Şimdi ise bu insanlık suçu her kurumda, kuruluşta kendisini net bir
biçimde hissettirmektedir. 
AKP Genel
Başkanı grup toplantısında devlet obezliği ve hantallığından bahsetmiştir.
Doğru bir tespit. Yalnız, bu obezite geçtiğimiz son on yılda aşırıya kaçmıştır
ve son on beş yılı siz yönettiğinize göre bunda sizin payınız en büyüktür.
Devlet kaynaklarını kimlere ve ne zaman çiğnemeden yutturduğunuzu en iyi siz
bilirsiniz. Bir çocuk obez olmuşsa bunun müsebbibi ebeveynidir, aynı ebeveyn
tedaviyi de üstlenemez, profesyonelce çalışan rehabilitasyon merkezine ihtiyaç
vardır. 
Sadece mukayese
için söylüyorum: Çin gibi devasa bir coğrafyaya, nüfusa sahip bir ülke on yıl
gibi bir süreçte toparlanmış, hamle yapmıştır. Siz ise on beş yıllık iktidar
muhasebesinde hatalarınıza, yanlışlarınıza kılıf arıyorsunuz, yoksa bunu da
“Hata yaptık, ihanet ettik, suçumuz var.” deyip geçiştirirsiniz. O zaman
hapishanelerde 300 bin üzerindeki vatandaşın büyük çoğunluğu da yaptıklarından
pişmandır ve af dileyebilir Allah’tan da, kuldan da. Onlar niçin içeride
duruyorlar? Anlaşılan, siz bu gemiyi götüremiyorsunuz, gemi su alıyor. 
“Çok başlılık
var, ondan rotamızı bulamıyoruz.” denildi, “Tek kaptan işi götürür.” denildi.
Baktınız olmuyor, şimdi de “Fazla yük oluyor.” diye safralarınızı atıyorsunuz.
Bu da iş görmeyecek. “Metal yorulması” dediniz ama esas mesele korozyon yani
metal çürümesidir. 
“Pompada su
bitti.” dediniz ama hortumlar su dolu. Pompa çalışmadan hortumdaki suyun işe
yaramayacağını da anlayacaksınız. Geminin derhâl bir tersaneye çekilip
revizyondan geçmesi lazım; aksi takdirde, bu gemi batar. Biz gemi mürettebatına
değil, içindeki 80 milyon yolcuya acıdığımız için uyarıyoruz. 
“Ekonomimiz
iyi.” demekle ekonomi düzelmez, “Adalet var.” demekle adalet sağlanmaz,
“Eğitimde başarılıyız.” demekle eğitimdeki fiyasko kapatılamaz.
Hepinizi
saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Gaydalı. 
3’üncü madde
üzerinde Cumhuriyet Halk Partisi Grubu adına İstanbul Milletvekili Sayın Oğuz
Kaan Salıcı.
Buyurun. (CHP
sıralarından alkışlar)
Süreniz on
dakika.
CHP GRUBU ADINA
OĞUZ KAAN SALICI (İstanbul) – Sayın Başkan, değerli milletvekili arkadaşlarım;
bundan yaklaşık on gün önce biz burada yeni bir uluslararası anlaşmayı
konuşuyorduk, tartışıyorduk; bizim de üzerine şerh yazdığımız bir anlaşmaydı,
hatırlarsınız belki, birazcık da gerginlik olmuştu. “TCG Anadolu”,
İspanyollarla yapılan bir anlaşmadan bahsediyorduk. Orada ben uzun uzun, on beş
dakika boyunca bizim bu anlaşmaya neden şerh yazdığımızı anlattım, hatta işin
ihale sürecinin sıkıntılı olduğunu anlattım. İhale sürecini yürüten dönemdeki
Sayın Millî Savunma Bakanı da o gün rastlantı sonucu, görev gereği buradaydı,
hatta kendisine de “Buyurun, çıkın, söz alın, cevap verin.” dedik; Sayın Bakan
cevap vermedi, Adalet ve Kalkınma Partisi Grubundan da cevap veren başka bir
arkadaşımız olmadı. Gelin görün ki bunu ben niye söylüyorum? Bu konuşmadan dört
gün sonra sizin çok sevdiğiniz o medyada haber çıktı arkadaşlar. Haber şu:
“CHP’liler uçak gemisine de karşı.” Alt başlığı okuyayım: “Niyetleri bağımlı
Türkiye” filan. 
Şimdi, biz bu
meseleleri çok konuştuk, şöyle konuştuk: Bu iş zarar veriyor yani bu iş, bu
yandaş medya meselesi, bu bağımlı medya meselesi zarar veriyor. Size zarar
vermiyor ya da Cumhuriyet Halk Partisine zarar vermiyor ya da herhangi bir
partiye zarar vermiyor; Türkiye'nin siyasetine zarar verir bir hâle geldi.
Yine, ben son konuşmacıydım, onun için, Meclis grubu da böyle doluydu oy verme
işlemi olacağı için, orada da birçok arkadaşımız benim yaptığım konuşmayı gayet
rahat dinledi. Girip internetten de görebilirsiniz, on iki dakikanın tamamını
oraya bağladık. Önemli iddialarda bulunduk, bu iddiaların hiçbirine bir cevap
gelmedi ama üzerine böyle bir haber geldi. Hani, yanlış, yönlendirilmiş filan
bir şey olmanın ötesinde artık yalan haber; çok açık, çok aşikâr, bunu
bilginize sunuyorum. 
İkincisi:
Değerli arkadaşlar, Osman Kavala bizim çoğu zaman görüşleriyle örtüşmediğimiz
bir kişi. Kendisi sivil toplum örgütlerinde aktivist olarak ya da organizatör
olarak çalışmış bir kişi, bir iş adamı. Yeri yurdu belli, kim olduğu belli
fakat bir süreden beri öyle bir yıpratma kampanyası vardı ki sonuç, göz altına
alınmasıyla sonuçlandı. Daha iddianame ortada yok ama bu süreçte öyle
iddianameler çıkıyor ki gerçekten içi boş. İşte, bugün görülen davada olduğu
gibi, insan hakları aktivistlerinin davasıyla ilgili 17 sayfalık bir iddianame
var, Rasim Ozan Kütahyalı bile “Bu iddianame olmamış." dedi, yazdı. Şimdi,
bu işte bir terslik var. 
Üçüncüsü: Az
önce başka hatipler de bahsettiler, onun için ben o konuya çok fazla
girmeyeceğim ama mesele Soros olduğunda, tabii, fotoğrafları ortaya
koyuyorsunuz. 2003 yılında, 2005 yılında yapılmış, söylenmiş işler var.
Buradaki çelişkiyi de dikkatinize sunmak istiyorum. Çelişkiyi söylememdeki
neden şu: İktidarınızın ilk yıllarındaki yapmış olduğunuz ve söylemiş olduğunuz
şeyler ile bugün yaptığınız ve söylediğiniz şeyler arasında taban tabana zıt
bir durum var. Partinizi kurduğunuz zaman ortaya koymuş olduğunuz program ile
bugün söylediğiniz şeyler arasında taban tabana zıt bir durum var. İlk başlarda
müttefik olduğunuz, iyi görüş alışverişinde bulunduğunuz, sizi destekleyen
kesimler ile bugün yanınızda duran kesimler arasında taban tabana zıt bir durum
var, bunu ortaya koymak açısından söylüyorum. 
Değerli
arkadaşlar, bizim, iktidarın dış politikasıyla ilgili yapmış olduğumuz
eleştiriler biliniyor ama son dönemlerde şöyle bir refleks gelişti bu
eleştirilere karşı: “Hayır, bu eleştiriler doğru değildir, siz yanlış
eleştirilerde bulunuyorsunuz.” denmiyor, şu söyleniyor: “Biz çok zor bir
coğrafyadayız.” deniyor ya da –bugün de telaffuz edildi- “Bu bölgede emperyal
hayalet dolaşıyor. Dolayısıyla, bunların yaratmış olduğu bir sıkıntı var,
bundan dolayı.” deniyor ya da “Türkiye'nin çok fazla düşmanı var, Türkiye'nin
büyümesini çekemiyorlar. Dolayısıyla, Türkiye’yi aşağı çekmeye çalışıyorlar.”
gibi bahaneler üretiliyor. Neden bahane? Değerli arkadaşlar, siz Türkiye’yi on
beş yıldır yönetiyorsunuz ama Türkiye bu coğrafyaya 2002 yılında göç etmedi ki.
Bin yıldan uzun bir zamandır bizler bu coğrafyadayız, bu coğrafyada yaşıyoruz,
devlet kurduk, o devlet yıkıldı, yerine cumhuriyeti kurduk. Böyle bir durumda
“Türkiye zor bir coğrafyada.” demenin ne coğrafyayla ne tarihle ne de
gerçeklerle bağdaşır bir tarafı yok. 
Emperyal
hayaletler bölümüne gelince: Doğrudur, emperyal hayaletler bu bölgede
dolaşıyor, dolaşıyor ama emperyal hayaletler 1990’larda da dolaşıyordu
arkadaşlar. Irak’a müdahale 1991 yılında oldu, “Nükleer silah bulacağız.” diye
gittiler, su tabancası bile bulamadılar. Bu oldu, ondan önce de oldu. Yani
hatırlayın, doksan yıl önce devlet kurulduğunda yedi düvele karşı savaştık. Bu
savaşmış olduğumuz yedi düvelin hiçbirisi emperyal değil miydi? Hepsi
emperyaldi. Dolayısıyla, bizim yapmamız gereken şey şu: Muhalefetin
eleştirilerinin bir kısmı hoşunuza gitmeyebilir ama bunların arasında şu anda
bulunduğumuz durumu değiştirecek, şu anda bulunduğumuz duruma uygun olanlarını
alıp bunlar üzerinden politika konusunda revize etmek Dışişleri Bakanlığının
görevidir, Adalet ve Kalkınma Partisinde dış politikaya yön veren arkadaşların
görevidir. Bu tür bahanelerin arkasına sığınmak bizlere bir şey kazandırmaz,
Türkiye'nin dış politikasına da hiçbir şey kazandırmaz. Örneğin, bu emperyal
meselesi çok konuşuluyor. Mesela, bir cümle söyleyeceğim, sizin tanıdığınız bir
cümle, bunu da lütfen bu emperyal kontekstinde değerlendirin: “Şam’da Emevi
Camisi’nde namaz kılacağız.” sözünü bu kontekstte bir değerlendirin arkadaşlar
ve Allah aşkına, aranızdan birisi çıksın, bu sözün doğru olduğunu bugün burada
savunsun. Bu sözü savunamıyorsunuz, o gün de savunamıyordunuz, bugün de
savunamıyorsunuz. (CHP sıralarından alkışlar) Öyle bir dış politika izliyoruz
ki bir noktadan öbür noktaya savruluyoruz. 
Güncel konu,
bugün Haydar El İbadi Ankara’da önemli görüşmeler yaptı. Haydar El İbadi, bir
sene önce, ağır sözlerle Cumhurbaşkanının, partinizin Genel Başkanının çok ağır
sözlerle yüklendiği “Kalitemde değilsin, karatımda değilsin.” gibi ağır
sözlerle yani dış politik nezaketin çok ötesinde sözlerle yüklendiği bir
kişiydi, bugün yakın dostunuz. Barzani, üç ay önce çok yakın dostunuzdu, 25
Eylülden sonra aramızda ciddi bir husumet ortaya çıktı. Bunu şunun için
söylüyorum: Devletlerin ilişkileri bozulur ya da düzelir ama bu kadar kısa
sürede bu kadar çok zikzak yaşanırsa o devletlerin arasındaki ilişkilerin
bozulmasının ya da düzelmesinin ötesinde bir hasar bırakır bu ülkenin dış
politikasına. Benzer bir durumu Rusya için de söyleyebiliriz, Amerika için de
söyleyebiliriz. Hatırlayın, biz heyet olarak Amerika’ya gitmiştik, orada o
sırada Clinton’la Trump’ın yarışı söz konusuydu. Dış politikayı yöneten
arkadaşlar sürekli şunu söylüyorlardı: “Clinton FETÖ’cü, FETÖ’den para yardımı
alıyor, dolayısıyla Trump seçilirse Türkiye’nin çıkarları açısından daha doğru
olur.” İtirazım yok, bir bakış açısı ama Trump seçildi, dendi ki. “Trump güçlü
bir lider, bizim Cumhurbaşkanımız da güçlü lider, iki güçlü lider kendi
arasında oturup konuşursa bu sorunları halleder.” Arkadaşlar, “Konuşma yirmi üç
dakika sürdü.” diye, “Girdisi çıktısı yirmi üç dakika sürdü.” diye ağzından
yanlışlıkla kaçıran bir televizyon habercisi işinden oldu. Evet, yirmi üç
dakika sürdü, görüşüldü de, başka görüşmeler de yapıldı ama sonucunda Kıbrıs
Barış Harekâtı sırasında bile bu ülkenin başına gelmeyen ağır bir yaptırımla
karşı karşıya kaldık. Bir vize yasağı kondu, bir tür ambargo. Üzerine gidildi.
Cumhurbaşkanı korumalarının bir kısmıyla ilgili dava açıldı. Bunlar ağır
şeyler, bu ülkenin onuru için, bu ülkenin geleceği için ve bu ülkenin duruşu
için ağır şeyler. Bunlar yapıldı, silah ambargosu kondu. Bunlar kabul
edilebilir, doğru bulunabilir şeyler değil. Türkiye Cumhuriyeti’nde iktidarlar
değişir, yeni gelen iktidarlara da böyle bir şey yapılsa o zaman da doğru
değildir. Siz bugün iktidardasınız. Siz yarın öbür gün muhalefette olduğunuz
zaman da, eminim, bunların doğru olmadığını bir muhalefet partisi milletvekili
olarak çıkar buradan da söylersiniz ama problem şurada: Bizi böyle şeylerle
muhatap ediyorsunuz arkadaşlar, bizi bu tür sıkıntılı durumlarla muhatap
ediyorsunuz. 
Gündem
biraz yoğun, onun için tamamına değinmeyeceğim ama geçen günlerde Sayın
Cumhurbaşkanı bir söz söyledi, benim de hoşuma giden bir söz oldu, dedi ki:
“Türkiye bir kabile değil -yani biz bir kabile değiliz- Türkiye de bir kabile
devleti değil.” Doğru. Ben de ne yaptım? Girdim literatüre. Dedim ki: Acaba
kabile devletleri nasıl oluyor da biz öyle değiliz? Sürem çok fazla kalmadı,
onun için, iki sayfalık bir şey var... Maalesef çok ciddi benzerlikler var.
Bunu üzülerek söylüyorum ama size bir iki maddeyi okuyayım müsaade ederseniz.
Örnek: “Basın özgürlüğü yoktur, hükûmetin eleştirilere karşı tahammül eşiği
düşük, hatta hiç yoktur.” Maddelerden bir tanesi söyleyeyim, seçerek
söylemiyorum: “Para ve iktidar sahibi olanların, halkı kafasının estiği gibi
yönetmeye kalktığı zulüm düzeni hâkimdir. Toplumsal ilişkilerde karşılıklı
bağımlılık ve kişisel çıkar ilişkisi egemendir. Bu devletlerin karakteristik
özelliklerinden birisi yasayı söyleyenin de uygulayanın da aynı organ
olmasıdır. Bu sebepten yargının bağımsızlığından söz edebilmek mümkün değildir.”
Maddeler çoğaltılıyor. 
Üzülerek
söylüyorum, maalesef benzerlikler var. Bu benzerliklerin Türkiye’nin ali
menfaatleri için, “millî ve yerli dış politika” iddiasındasınız ya o
politikanın de gerçekten başarılı olabilmesi için, gerçekten millî ve yerli bir
dış politikanın da kurulabilmesi için ortadan kaldırılması gerekiyor çünkü
ülkenin içinde bir bütünlük, birlik ve…
(Mikrofon
otomatik cihaz tarafından kapatıldı) 
OĞUZ
KAAN SALICI (Devamla) - …adalet duygusu olmazsa dış politika da olmaz.
Hepinize
teşekkür ederim. (CHP sıralarından alkışlar) 
BAŞKAN
– Teşekkür ederiz Sayın Salıcı.
Sayın
milletvekilleri, 3’üncü maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
Tasarının
tümü açık oylamaya tabidir. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Kosova Cumhuriyeti Hükümeti
Arasında Suçluların İadesi Anlaşmasının Onaylanmasının Uygun Bulunduğuna Dair
Kanun Tasarısı’nın açık oylama sonucu:
“Kullanılan oy sayısı  : 216
Kabul : 215
Çekimser : 1 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ  Bolu”
Tasarı kabul
edilmiş ve kanunlaşmıştır.
4’üncü sırada
yer alan, Türkiye Cumhuriyeti ile Nijer Cumhuriyeti Arasında Savunma Sanayi
İşbirliği Anlaşmasının Onaylanmasının Uygun Bulunduğuna Dair Kanun
Tasarısıile Milli Savunma Komisyonu ve Dışişleri Komisyonu Raporlarının
görüşmelerine başlayacağız.
4.- Türkiye Cumhuriyeti ile Nijer Cumhuriyeti Arasında Savunma Sanayi
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/661) ile Millî Savunma Komisyonu ve Dışişleri Komisyonu Raporları (S.
Sayısı: 325)
BAŞKAN –
Komisyon? Yok. 
Ertelenmiştir. 
5’inci sırada
yer alan, Türkiye Cumhuriyeti Hükümeti ile Nijer Cumhuriyeti Hükümeti Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
5.- Türkiye Cumhuriyeti Hükümeti ile Nijer Cumhuriyeti Hükümeti Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Tasarısı (1/316) ve Dışişleri Komisyonu Raporu (S. Sayısı: 10) (x)
BAŞKAN –
Komisyon ve Hükûmet yerinde.
Komisyon Raporu
10 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: 
Kabul edenler…
Kabul etmeyenler… Kabul edilmiştir. 
1’inci maddeyi
okutuyorum:
TÜRKİYE CUMHURİYETİ HÜKÜMETİ İLE NİJER CUMHURİYETİ
HÜKÜMETİ ARASINDA GÜVENLİK İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1)
11 Mart 2014 tarihinde Ankara’da imzalanan “Türkiye Cumhuriyeti Hükümeti ile
Nijer Cumhuriyeti Hükümeti Arasında Güvenlik İşbirliği Anlaşması”nın
onaylanması uygun bulunmuştur. 
BAŞKAN – Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer. 
BAŞKAN – Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür
BAŞKAN – Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Tasarının tümü
açık oylamaya tabidir. 
Oylama için iki
dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 10 sıra
sayılı Türkiye Cumhuriyeti Hükümeti ile Nijer Cumhuriyeti Hükümeti Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Tasarısı’nın açık oylama sonucu:
“Kullanılan oy sayısı : 230
Kabul  : 228
Çekimser : 2 (x)
 Kâtip Üye  Kâtip Üye
 Ömer Serdar Fehmi Küpçü
 Elâzığ  Bolu”
Tasarı
kabul edilmiş ve kanunlaşmıştır.
6’ncı
sırada yer alan, Türkiye Cumhuriyeti Hükümeti ile Ukrayna Bakanlar Kurulu
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
6.- Türkiye Cumhuriyeti Hükümeti ile Ukrayna Bakanlar Kurulu Arasında Uluslararası
Kombine Yük Taşımacılığı Anlaşmasının Onaylanmasının Uygun Bulunduğuna Dair
Kanun Tasarısı (1/826) ve Dışişleri Komisyonu Raporu (S. Sayısı: 482) (xx)
BAŞKAN
– Komisyon ve Hükûmet yerinde.
Komisyon
Raporu 482 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE UKRAYNA BAKANLAR
KURULU ARASINDA ULUSLARARASI KOMBİNE YÜK TAŞIMACILIĞI ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 4
Kasım 2016 tarihinde İstanbul’da imzalanan “Türkiye Cumhuriyeti Hükümeti ile
Ukrayna Bakanlar Kurulu Arasında Uluslararası Kombine Yük Taşımacılığı
Anlaşması”nın onaylanması uygun bulunmuştur.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Kabul edilmiştir.
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 482
sıra sayılı Türkiye Cumhuriyeti Hükümeti ile Ukrayna Bakanlar Kurulu Arasında
Uluslararası Kombine Yük Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı’nın açık oylama sonucu: 
“Kullanılan oy sayısı  : 218
Kabul : 217
Çekimser :  1 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ  Bolu”
Tasarı kabul
edilmiş ve kanunlaşmıştır.
7’nci sırada yer
alan, 479 sıra sayılı Türkiye Cumhuriyeti Hükümeti ile Büyük Britanya ve Kuzey
İrlanda Birleşik Krallığı Hükümeti Arasında Savunma ile İlgili Gizlilik
Dereceli Bilginin Korunması Konusunda Güvenlik Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
7.- Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Savunma ile İlgili Gizlilik Dereceli
Bilginin Korunması Konusunda Güvenlik Anlaşmasının Onaylanmasının Uygun
Bulunduğuna Dair Kanun Tasarısı (1/735) ve Dışişleri Komisyonu Raporu (S.
Sayısı: 479)
BAŞKAN –
Komisyon? Yok.
Ertelenmiştir. 
8’inci sırada
yer alan, 142 sıra sayılı Türkiye Cumhuriyeti Hükümeti ile Büyük Britanya ve
Kuzey İrlanda Birleşik Krallığı Hükümeti Arasında Askeri İş Birliği Çerçeve
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
8.- Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Askeri İş Birliği Çerçeve Anlaşmasının
Onaylanmasının Uygun Bulunduğuna Dair Kanun Tasarısı (1/509) ve Dışişleri
Komisyonu Raporu (S. Sayısı: 142)
BAŞKAN –
Komisyon? Yok.
Ertelenmiştir. 
9’uncu sırada
yer alan, 361 sıra sayılı Türkiye Cumhuriyeti Hükümeti ile Çin Halk Cumhuriyeti
Hükümeti Arasında Yatırımların Karşılıklı Teşviki ve Korunmasına İlişkin
Anlaşma ve Eki Protokolün Onaylanmasının Uygun Bulunduğuna Dair Kanun Tasarısı
ve Dışişleri Komisyonu Raporu’nun görüşmelerine başlayacağız.
9.- Türkiye Cumhuriyeti Hükümeti ile Çin Halk Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşma ve Eki
Protokolün Onaylanmasının Uygun Bulunduğuna Dair Kanun Tasarısı (1/691) ve
Dışişleri Komisyonu Raporu (S. Sayısı: 361)
BAŞKAN –
Komisyon? Yok.
Ertelenmiştir.
10’uncu sırada
yer alan, 477 sıra sayılı Türkiye Cumhuriyeti Hükümeti ile Katar Devleti
Hükümeti Arasında Deniz Taşımacılığı Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
10.- Türkiye Cumhuriyeti Hükümeti ile Katar Devleti Hükümeti Arasında
Deniz Taşımacılığı Anlaşmasının Onaylanmasının Uygun Bulunduğuna Dair Kanun
Tasarısı (1/729) ve Dışişleri Komisyonu Raporu (S. Sayısı: 477)
BAŞKAN –
Komisyon? Yok.
Ertelenmiştir.
11’inci sırada
yer alan, Türkiye Cumhuriyeti Hükümeti ve Katar Devleti Hükümeti Arasında
Gemiadamlarının Eğitim, Belgelendirme ve Vardiya Tutma Standartları
Uluslararası Sözleşmesi Uyarınca Belgelerin Karşılıklı Tanınmasına İlişkin
Mutabakat Zaptı ile Mutabakat Zaptında Değişiklik Yapılmasına İlişkin Notaların
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
11.- Türkiye Cumhuriyeti Hükümeti ve Katar Devleti Hükümeti Arasında
Gemiadamlarının Eğitim, Belgelendirme ve Vardiya Tutma Standartları
Uluslararası Sözleşmesi Uyarınca Belgelerin Karşılıklı Tanınmasına İlişkin
Mutabakat Zaptı ile Mutabakat Zaptında Değişiklik Yapılmasına İlişkin Notaların
Onaylanmasının Uygun Bulunduğuna Dair Kanun Tasarısı (1/762) ve Dışişleri
Komisyonu Raporu (S. Sayısı: 478) (x) 
BAŞKAN –
Komisyon ve Hükûmet yerinde. 
Komisyon Raporu
478 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci maddeyi
okutuyorum: 
TÜRKİYE CUMHURİYETİ HÜKÜMETİ VE KATAR DEVLETİ HÜKÜMETİ
ARASINDA GEMİADAMLARININ EĞİTİM, BELGELENDİRME VE VARDİYA TUTMA STANDARTLARI
ULUSLARARASI SÖZLEŞMESİ UYARINCA BELGELERİN KARŞILIKLI TANINMASINA İLİŞKİN
MUTABAKAT ZAPTI İLE MUTABAKAT ZAPTINDA DEĞİŞİKLİK YAPILMASINA İLİŞKİN NOTALARIN
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 2
Aralık 2015 tarihinde Doha’da imzalanan “Türkiye Cumhuriyeti Hükümeti ve Katar
Devleti Hükümeti Arasında Gemiadamlarının Eğitim, Belgelendirme ve Vardiya
Tutma Standartları Uluslararası Sözleşmesi Uyarınca Belgelerin Karşılıklı
Tanınmasına İlişkin Mutabakat Zaptı” ile Mutabakat Zaptı’nda değişiklik
yapılmasına ilişkin Notaların onaylanması uygun bulunmuştur.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Tasarının tümü
açık oylamaya tabidir. 
Oylama için bir
dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – 478
sıra sayılı Türkiye Cumhuriyeti Hükümeti ve Katar Devleti Hükümeti Arasında
Gemiadamlarının Eğitim, Belgelendirme ve Vardiya Tutma Standartları Uluslararası
Sözleşmesi Uyarınca Belgelerin Karşılıklı Tanınmasına İlişkin Mutabakat Zaptı
ile Mutabakat Zaptında Değişiklik Yapılmasına İlişkin Notaların Onaylanmasının
Uygun Bulunduğuna Dair Kanun Tasarısı’nın açık oylama sonucu:
“Kullanılan oy sayısı  : 225
Kabul : 221
Çekimser : 4 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ Bolu”
Tasarı kabul
edilmiş ve kanunlaşmıştır.
12’nci sırada
yer alan Türkiye Cumhuriyeti Hükümeti ile Fransız Cumhuriyeti Hükümeti Arasında
İç Güvenlik Alanında İşbirliği Anlaşmasının Onaylanmasının Uygun Bulunmasına
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
12.- Türkiye Cumhuriyeti Hükümeti ile Fransız Cumhuriyeti Hükümeti
Arasında İç Güvenlik Alanında İşbirliği Anlaşmasının Onaylanmasının Uygun
Bulunmasına Dair Kanun Tasarısı (1/437) ve Dışişleri Komisyonu Raporu (S.
Sayısı: 101) (xx)
BAŞKAN –
Komisyon ve Hükûmet yerinde.
Komisyon Raporu
101 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci maddeyi
okutuyorum:
TÜRKİYE CUMHURİYETİ HÜKÜMETİ İLE FRANSIZ CUMHURİYETİ
HÜKÜMETİ ARASINDA İÇ GÜVENLİK ALANINDA İŞBİRLİĞİ ANLAŞMASININ ONAYLANMASININ
UYGUN BULUNDUĞUNA DAİR KANUN TASARISI
MADDE 1- (1) 7
Ekim 2011 tarihinde Ankara’da imzalanan “Türkiye Cumhuriyeti Hükümeti ile
Fransız Cumhuriyeti Hükümeti Arasında İç Güvenlik Alanında İşbirliği
Anlaşması”nın onaylanması uygun bulunmuştur.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Tasarının tümü
açık oylamaya tabidir.
Oylama için bir
dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 101
sıra sayılı Türkiye Cumhuriyeti Hükümeti ile Fransız Cumhuriyeti Hükümeti
Arasında İç Güvenlik Alanında İşbirliği Anlaşmasının Onaylanmasının Uygun
Bulunmasına Dair Kanun Tasarısı’nın açık oylama sonucu: 
“Kullanılan oy sayısı  : 226
Kabul : 222
Ret : 1
Çekimser : 3 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ  Bolu”
Tasarı kabul
edilmiş ve kanunlaşmıştır.
13’üncü sırada
yer alan, Türkiye Cumhuriyeti Hükümeti ile İtalya Cumhuriyeti Hükümeti Arasında
Başta Terörizm ve Örgütlü Suçlar Olmak Üzere Ağır Suçlarla Mücadelede İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
13.- Türkiye Cumhuriyeti Hükümeti ile İtalya Cumhuriyeti Hükümeti
Arasında Başta Terörizm ve Örgütlü Suçlar Olmak Üzere Ağır Suçlarla Mücadelede
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/436) ve Dışişleri Komisyonu Raporu (S. Sayısı: 100) (xx)
BAŞKAN -
Komisyon ve Hükûmet yerinde. 
Komisyon raporu
100 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci maddeyi
okutuyorum:
TÜRKİYE CUMHURİYETİ HÜKÜMETİ İLE İTALYA CUMHURİYETİ
HÜKÜMETİ ARASINDA BAŞTA TERÖRİZM VE ÖRGÜTLÜ SUÇLAR OLMAK ÜZERE AĞIR SUÇLARLA
MÜCADELEDE İŞBİRLİĞİ ANLAŞMASININ ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) 8
Mayıs 2012 tarihinde Roma’da imzalanan “Türkiye Cumhuriyeti Hükümeti ile İtalya
Cumhuriyeti Hükümeti Arasında Başta Terörizm ve Örgütlü Suçlar Olmak Üzere Ağır
Suçlarla Mücadelede İşbirliği Anlaşması”nın onaylanması uygun bulunmuştur.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer. 
BAŞKAN – Kabul
edenler... Kabul etmeyenler... Kabul edilmiştir. 
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN –Kabul
edenler... Kabul etmeyenler... Kabul edilmiştir. 
Tasarının tümü
açık oylamaya tabidir. 
Oylama için bir
dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – Sayın
milletvekilleri, 100 sıra sayılı Türkiye Cumhuriyeti Hükümeti ile İtalya Cumhuriyeti
Hükümeti Arasında Başta Terörizm ve Örgütlü Suçlar Olmak Üzere Ağır Suçlarla
Mücadelede İşbirliği Anlaşmasının Onaylanmasının Uygun Bulunduğuna Dair Kanun
Tasarısı’nın açık oylama sonucu: 
“Kullanılan oy sayısı : 224
Kabul : 222
Çekimser : 2 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ  Bolu”
Tasarı kabul
edilmiş ve kanunlaşmıştır.
14’üncü sırada
yer alan, 463 sıra sayılı Türkiye Cumhuriyeti Hükümeti ile Bosna Hersek
Bakanlar Konseyi Arasında Bilim ve Teknolojide İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
14.- Türkiye Cumhuriyeti Hükümeti ile Bosna Hersek Bakanlar Konseyi
Arasında Bilim ve Teknolojide İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/667) ve Dışişleri Komisyonu Raporu
(S.Sayısı:463)
BAŞKAN –
Komisyon? Yok.
Ertelenmiştir.
15’inci sırada
yer alan, 457 sıra sayılı AB-EFTA Ortak Transit Ortak Komitesinin 20 Mayıs 1987
Tarihli Ortak Transit Rejimine İlişkin Sözleşmeyi Değiştiren 28/04/2016 Tarihli
ve 1/2016 Sayılı Kararının Onaylanmasının Uygun Bulunduğuna Dair Kanun Tasarısı
ve Dışişleri Komisyonu Raporu’nun görüşmelerine başlayacağız. 
15.- AB-EFTA Ortak Transit Ortak Komitesinin 20 Mayıs 1987 Tarihli Ortak
Transit Rejimine İlişkin Sözleşmeyi Değiştiren 28/04/2016 Tarihli ve 1/2016
Sayılı Kararının Onaylanmasının Uygun Bulunduğuna Dair Kanun Tasarısı (1/745)
ve Dışişleri Komisyonu Raporu (S. Sayısı: 457)
BAŞKAN –
Komisyon? Yok. 
Ertelenmiştir. 
16’ncı sırada
yer alan, 461 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
16.- Türkiye Cumhuriyeti Hükümeti ile Birleşmiş Milletler Mülteciler
Yüksek Komiserliği Arasında Ev Sahibi Ülke Anlaşması ile Anlaşmada Değişiklik
Yapılmasına İlişkin Notaların Onaylanmasının Uygun Bulunduğuna Dair Kanun
Tasarısı (1/787) ve Dışişleri Komisyonu Raporu (S. Sayısı: 461)
BAŞKAN –
Komisyon? Yok.
Ertelenmiştir.
17’nci sırada
yer alan, 464 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
17.- Türkiye Cumhuriyeti Hükümeti ile Katar Devleti Hükümeti Arasında
Eğitim Alanında İşbirliği Anlaşması ile Notaların Onaylanmasının Uygun
Bulunduğuna Dair Kanun Tasarısı (1/723) ve Dışişleri Komisyonu Raporu (S. Sayısı:
464)
BAŞKAN –
Komisyon? Yok.
Ertelenmiştir.
18’inci sırada
yer alan, Türkiye Cumhuriyeti ile Romanya Hükümeti Arasında Meteoroloji ve
Hidroloji Alanında İşbirliği Anlaşmasının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
18.- Türkiye Cumhuriyeti Hükümeti ile Romanya Hükümeti Arasında
Meteoroloji ve Hidroloji Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/696) ve Dışişleri Komisyonu Raporu (S.
Sayısı: 362) (x)
BAŞKAN –
Komisyon ve Hükûmet yerinde.
Komisyon Raporu
362 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
1’inci maddeyi
okutuyorum:
TÜRKİYE CUMHURİYETİ HÜKÜMETİ İLE ROMANYA HÜKÜMETİ
ARASINDA METEOROLOJİ VE HİDROLOJİ ALANINDA İŞBİRLİĞİ ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 1
Nisan 2015 tarihinde Bükreş’te imzalanan “Türkiye Cumhuriyeti Hükümeti ile
Romanya Hükümeti Arasında Meteoroloji ve Hidroloji Alanında İşbirliği
Anlaşması”nın onaylanması uygun bulunmuştur.
BAŞKAN – Kabul
edenler... Kabul etmeyenler... Kabul edilmiştir.
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – Kabul
edenler... Kabul etmeyenler... Kabul edilmiştir.
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN – Kabul
edenler... Kabul etmeyenler... Kabul edilmiştir.
Tasarının tümü
açık oylamaya tabidir.
Oylama için bir
dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 362
sıra sayılı Türkiye Cumhuriyeti Hükümeti ile Romanya Hükümeti Arasında
Meteoroloji ve Hidroloji Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı’nın açık oylama sonucu:
“Kullanılan oy sayısı : 224
Kabul  : 222
Çekimser : 2 (x)
 Kâtip Üye  Kâtip Üye
 Ömer Serdar Fehmi Küpçü
 Elâzığ  Bolu”
Tasarı
kabul edilmiş ve kanunlaşmıştır.
19’uncu
sırada yer alan, Tütün Ürünlerinin Yasadışı Ticaretini Önlemeye Yönelik
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
19.- Tütün Ürünlerinin Yasadışı Ticaretini Önlemeye Yönelik Protokolün
Onaylanmasının Uygun Bulunduğuna Dair Kanun Tasarısı (1/575) ve Dışişleri
Komisyonu Raporu (S. Sayısı: 365) (xx)
BAŞKAN
– Komisyon ve Hükûmet yerinde.
Komisyon
Raporu 365 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:
TÜTÜN ÜRÜNLERİNİN YASADIŞI TİCARETİNİ ÖNLEMEYE YÖNELİK
PROTOKOLÜN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
Hükümetimiz adına 10 Ocak 2013 tarihinde Cenevre’de imzalanan “Tütün
Ürünlerinin Yasadışı Ticaretini Önlemeye Yönelik Protokol”ün onaylanması uygun
bulunmuştur.
BAŞKAN
– Kabul edenler… Kabul etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– Kabul edenler… Kabul etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– Kabul edenler… Kabul etmeyenler… Kabul edilmiştir.
Tasarının
tümü açık oylamaya tabidir.
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – 365
sıra sayılı Tütün Ürünlerinin Yasadışı Ticaretini Önlemeye Yönelik Protokolün
Onaylanmasının Uygun Bulunduğuna Dair Kanun Tasarısı’nın açık oylama sonucu:
“Kullanılan oy sayısı  : 222
Kabul : 222 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ  Bolu”

Tasarı kabul
edilmiş ve kanunlaşmıştır.
20’nci sırada
yer alan, Türkiye Cumhuriyeti Hükümeti ile Tunus Cumhuriyeti Hükümeti Arasında
Balıkçılık ve Su Ürünleri Alanında Protokolün Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
20.- Türkiye Cumhuriyeti Hükümeti ile Tunus Cumhuriyeti Hükümeti
Arasında Balıkçılık ve Su Ürünleri Alanında Protokolün Onaylanmasının Uygun
Bulunduğuna Dair Kanun Tasarısı (1/589) ve Dışişleri Komisyonu Raporu (S.
Sayısı: 366) (xx)
BAŞKAN –
Komisyon ve Hükûmet yerinde. 
Komisyon Raporu
366 sıra sayısıyla bastırılıp dağıtılmıştır. 
Tasarının maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum:
TÜRKİYE CUMHURİYETİ HÜKÜMETİ İLE TUNUS CUMHURİYETİ
HÜKÜMETİ ARASINDA BALIKÇILIK VE SU ÜRÜNLERİ ALANINDA PROTOKOLÜN ONAYLANMASININ
UYGUN BULUNDUĞUNA DAİR KANUN TASARISI
MADDE 1- (1) 6
Haziran 2013 tarihinde Tunus’ta imzalanan “Türkiye Cumhuriyeti Hükümeti ile
Tunus Cumhuriyeti Hükümeti Arasında Balıkçılık ve Su Ürünleri Alanında
Protokol”ün onaylanması uygun bulunmuştur.
BAŞKAN – Kabul
edenler… Kabul etmeyenler… Kabul edilmiştir. 
2’nci maddeyi
okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – Kabul
edenler… Kabul etmeyenler… Kabul edilmiştir.
3’üncü maddeyi
okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN – Kabul
edenler… Kabul etmeyenler… Kabul edilmiştir.
Tasarının tümü
açık oylamaya tabidir. 
Oylama için bir
dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – 366
sıra sayılı Türkiye Cumhuriyeti Hükümeti ile Tunus Cumhuriyeti Hükümeti
Arasında Balıkçılık ve Su Ürünleri Alanında Protokolün Onaylanmasının Uygun
Bulunduğuna Dair Kanun Tasarısı’nın açık oylama sonucu:
“Kullanılan oy sayısı :  217
Kabul :  216
Çekimser :  1 (x)
 Kâtip Üye Kâtip Üye
 Ömer Serdar Fehmi Küpçü
 Elâzığ Bolu”
Tasarı kabul
edilmiş ve kanunlaşmıştır.
21’inci sırada
yer alan, 367 sıra sayılı Türkiye Cumhuriyeti Hükümeti ile Nijer Cumhuriyeti
Hükümeti Arasında Ormancılık Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
21.- Türkiye Cumhuriyeti Hükümeti ile Nijer Cumhuriyeti Hükümeti
Arasında Ormancılık Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/630) ve Dışişleri Komisyonu Raporu (S.
Sayısı: 367)
BAŞKAN –
Komisyon? Yok.
Ertelenmiştir.
22’nci sırada
yer alan, 368 sıra sayılı Türkiye Cumhuriyeti Hükümeti ile Tunus Cumhuriyeti
Hükümeti Arasında Ormancılık ve Su Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
22.- Türkiye Cumhuriyeti Hükümeti ile Tunus Cumhuriyeti Hükümeti
Arasında Ormancılık ve Su Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/631) ve Dışişleri Komisyonu Raporu (S.
Sayısı: 368)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından kanun tasarı ve teklifleri ile
komisyonlardan gelen diğer işleri sırasıyla görüşmek için 26 Ekim 2017 Perşembe
günü saat 14.00’te toplanmak üzere birleşimi kapatıyorum.
Kapanma Saati: 21.37




(x) 480 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 121 S. Sayılı Basmayazı tutanağa
eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir.


(x) 10 S. Sayılı Basmayazı tutanağa
eklidir.


(x) Açık oylama kesin sonuçlarını gösteren
tablo tutanağa eklidir.



(xx) 482 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 478
S.Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(xx) 101 S.Sayılı Basmayazı tutanağa
eklidir.



(x) Açık oylama kesin sonuçlarını
gösteren tablo tutanağa eklidir.


(xx) 100 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 362 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 365 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 366 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




