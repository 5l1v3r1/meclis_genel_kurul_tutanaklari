



TBMM Tutanak Müdürlüðü





 TÜRKİYE BÜYÜK MİLLET MECLİSİ
 TUTANAK DERGİSİ

 39’uncu
Birleşim
 21
Aralık 2018 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkanı Binali Yıldırım’ın, TBMM’nin ülkenin
karşı karşıya kaldığı meselelerin yegâne çözüm yeri olduğuna, Cumhurbaşkanlığı
hükûmet sistemiyle TBMM’nin parlamenter diplomasi konusundaki etkinliğinin
artırılmasının önemli hâle geldiğine, 27’nci Dönem İkinci Yasama Yılında
Antalya, İzmir ve İstanbul olmak üzere üç ayrı uluslararası toplantıya ev
sahipliği yapıldığına ve hedefin Türkiye’yi dünya devletler ailesinin itibarlı
bir üyesi hâline getirmek olduğuna ilişkin konuşması
2.- Oturum Başkanı TBMM Başkanı Binali Yıldırım’ın, Turgut Özal’a ve
emeği, hizmeti geçmiş bütün devlet büyüklerine Allah’tan rahmet dilediğine
ilişkin konuşması
3.- Oturum Başkanı TBMM Başkanı Binali Yıldırım’ın, hükûmet sisteminden
kaynaklanan anayasal durumun Cumhurbaşkanı yardımcıları ve bakanlar ile
milletvekilleri arasında alt-üstlük gibi yorumlanmasının milletvekillerine de,
bakanlara da haksızlık olacağına ilişkin konuşması

IV.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S.Sayısı: 10) 
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) 

V.- SATAŞMALARA İLİŞKİN KONUŞMALAR
1.- Ankara Milletvekili Mehmet Naci Bostancı’nın, Konya Milletvekili
Abdüllatif Şener’in ve İstanbul Milletvekili Engin Altay’ın 10 sıra sayılı 2019
Yılı Merkezi Yönetim Bütçe Kanun Teklifi ile 11 sıra sayılı 2017 Yılı Merkezi
Yönetim Kesin Hesap Kanunu Tasarısı’nın tümü üzerinde CHP Grubu adına yaptığı
konuşmalarında, AK PARTİ Genel Başkanına ve Adalet ve Kalkınma Partisine
sataşması nedeniyle konuşması
2.- Manisa Milletvekili Özgür Özel’in, Bingöl Milletvekili Cevdet
Yılmaz’ın, Çanakkale Milletvekili Bülent Turan’ın ve Ankara Milletvekili Mehmet
Naci Bostancı’nın 10 sıra sayılı 2019 Yılı Merkezi Yönetim Bütçe Kanun Teklifi
ile 11 sıra sayılı 2017 Yılı Merkezi Yönetim Kesin Hesap Kanunu Tasarısı’nın
tümü üzerinde AK PARTİ Grubu adına yaptığı konuşmalarında CHP Genel Başkanına
ve Cumhuriyet Halk Partisine sataşması nedeniyle konuşması
3.- Çanakkale Milletvekili Bülent Turan’ın, Manisa Milletvekili Özgür Özel’in
sataşma nedeniyle yaptığı konuşmasında AK PARTİ Genel Başkanına, Adalet ve
Kalkınma Partisine ve şahsına sataşması nedeniyle konuşması
4.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşmasında Cumhuriyet Halk Partisine
sataşması nedeniyle konuşması
5.- Ankara Milletvekili Mehmet Naci Bostancı’nın, İstanbul Milletvekili
Hakkı Saruhan Oluç’un, 10 sıra sayılı 2019 Yılı Merkezi Yönetim Bütçe Kanun
Teklifi ile 11 sıra sayılı 2017 Yılı Merkezi Yönetim Kesin Hesap Kanunu
Tasarısı’nın tümü üzerinde HDP Grubu adına yaptığı konuşmasında Adalet ve Kalkınma
Partisine sataşması nedeniyle konuşması

VI.- AÇIKLAMALAR
1.- Kars Milletvekili Ayhan Bilgen’in, Ankara Milletvekili Mustafa
Destici’nin 10 sıra sayılı 2019 Yılı Merkezi Yönetim Bütçe Kanun Teklifi ile 11
sıra sayılı 2017 Yılı Merkezi Yönetim Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ilişkin açıklaması
2.- Ankara Milletvekili Mustafa Destici’nin, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
3.- Manisa Milletvekili Özgür Özel’in, Cumhurbaşkanı Yardımcısı Fuat
Oktay’ın, 10 sıra sayılı 2019 Yılı Merkezi Yönetim Bütçe Kanun Teklifi ile 11
sıra sayılı 2017 Yılı Merkezi Yönetim Kesin Hesap Kanunu Tasarısı’nın tümü
üzerinde yürütme adına yaptığı konuşmasındaki bazı ifadelerine ilişkin açıklaması
4.- Ankara Milletvekili Mehmet Naci Bostancı’nın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması

5.- Kocaeli Milletvekili Lütfü Türkkan’ın, Cumhurbaşkanı Yardımcısı Fuat
Oktay’ın, 10 sıra sayılı 2019 Yılı Merkezi Yönetim Bütçe Kanun Teklifi ile 11
sıra sayılı 2017 Yılı Merkezi Yönetim Kesin Hesap Kanunu Tasarısı’nın tümü üzerinde
yürütme adına yaptığı konuşmasındaki bazı ifadelerine ilişkin açıklaması
6.- Manisa Milletvekili Özgür Özel’in, yapılan Anayasa değişikliğinin
temel amacının fiilî durumu Anayasa’ya uydurmak olduğuna ve 16 Nisanda oylanan
Anayasa metninin sadece cumhuriyetin değil, Osmanlı’nın da siyasal ve anayasal
mirasının reddi anlamına geldiğine ilişkin açıklaması
7.- Ankara Milletvekili Mehmet Naci Bostancı’nın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
8.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun “OHAL de anayasal.” sözüne ilişkin açıklaması

VII.- OYLAMALAR
1.- (S.Sayısı: 10) 2019 Yılı Merkezi Yönetim Bütçe Kanun Teklifi’nin
oylaması
2.- (S.Sayısı: 11) 2017 Yılı Merkezi Yönetim Kesin Hesap Kanunu
Tasarısı’nın oylaması


21 Aralık 2018 Cuma
BİRİNCİ OTURUM
Açılma Saati: 14.03
BAŞKAN: Binali YILDIRIM
KÂTİP ÜYELER: Burcu KÖKSAL
(Afyonkarahisar), Rümeysa KADAK (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 39’uncu Birleşimini
açıyorum.
Toplantı
yetersayısı vardır, görüşmelere başlıyoruz. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkanı Binali Yıldırım’ın, TBMM’nin ülkenin
karşı karşıya kaldığı meselelerin yegâne çözüm yeri olduğuna, Cumhurbaşkanlığı
hükûmet sistemiyle TBMM’nin parlamenter diplomasi konusundaki etkinliğinin
artırılmasının önemli hâle geldiğine, 27’nci Dönem İkinci Yasama Yılında
Antalya, İzmir ve İstanbul olmak üzere üç ayrı uluslararası toplantıya ev
sahipliği yapıldığına ve hedefin Türkiye’yi dünya devletler ailesinin itibarlı
bir üyesi hâline getirmek olduğuna ilişkin konuşması
BAŞKAN
– Sayın milletvekilleri, gündeme geçmeden önce birkaç hususu ifade etmek
istiyorum. 
Plan
ve Bütçe Komisyonumuz, 2019 yılı bütçesini 23 Ekim-22 Kasım günleri arasında
görüşerek kabul etti. Genel Kurulumuz ise 10 Aralık günü Cumhurbaşkanlığı
hükûmet sisteminin ilk bütçesi olan 2019 yılı bütçesini görüşmeye başladı. On
bir gün boyunca gece gündüz milletvekillerimiz, komisyon üyelerimiz, yürütmeden
bakan ve görevli arkadaşlarımızın yoğun bir gayreti içerisinde bugün son güne
geldik. Bugün yapacağımız kapanış görüşmeleri sonrasında bütçemizi Genel
Kurulun onayına sunmuş olacağız. 
Sayın
milletvekilleri, egemenliğin kayıtsız şartsız tecelli ettiği Türkiye Büyük
Millet Meclisi, yüz kırk iki yıllık tecrübenin ışığında faaliyetlerini
sürdürmektedir. Türkiye Büyük Millet Meclisi açıldığı günden bu yana
milletimizin geleceğini ilgilendiren kanun ve kararlara imza atarak ülkemizin
karşı karşıya kaldığı meselelerin yegâne çözüm yeri olmuştur. Bildiğiniz gibi
Türkiye, çok partili hayata 21 Temmuz 1946 yılında yapılan seçimlerle
geçmiştir. 14 Mayıs 1950 tarihinde yapılan seçimler ise siyasi tarihimizde bir
dönüm noktası olmuştur. 14 Mayıs 1950’den 24 Haziran 2018’e kadar geçen altmış
sekiz yıllık süreçte Türkiye parlamenter sistemle bugünlere gelmiştir. 24
Haziran seçimleri ile 16 Nisan 2017’de kabul edilen Anayasa değişikliği
gereğince yönetim sistemimiz değişmiş ve Türkiye, Cumhurbaşkanlığı hükûmet
sistemine geçmiştir. Şahsım da parlamenter sistemin son Başbakanı olarak, şimdi
yeni dönemin ilk Meclis Başkanı olarak huzurlarınızdayım. (AK PARTİ
sıralarından alkışlar) 
Bütçe
görüşmelerinin kapanış birleşimi olması sebebiyle, yaklaşık altı aylık
Başkanlık görevi sırasında gerçekleştirdiğimiz faaliyetlere yönelik birkaç
cümleyle ifadelerimi tamamlamak istiyorum.
Bildiğiniz
gibi Türkiye Büyük Millet Meclisi, yasama ve denetim görevinin yanı sıra temsil
görevini de sürdürmektedir. Milletvekili olarak asli görevimiz, Türk milletini,
Türkiye Cumhuriyeti’ni ilelebet payidar kılacak kararları almaktır.
Cumhurbaşkanlığı hükûmet sistemiyle beraber Türkiye Büyük Millet Meclisinin
parlamenter diplomasi konusundaki etkinliğinin artırılması da şüphesiz önemli
hâle gelmiştir. 
Bu
bağlamda, 27’nci Dönem İkinci Yasama Yılı başından itibaren yoğun bir çalışma
içerisine girdik. Antalya, İzmir ve İstanbul olmak üzere üç ayrı uluslararası
toplantıya ev sahipliği yaptık. Antalya’da 42 ülkenin katıldığı Avrasya
Parlamenterler Asamblesini, İzmir’de TÜRKPA Genel Kurulunu, İstanbul’da Asya
Parlamenterler Genel Kurulunu gerçekleştirerek buralarda ülkemizi ve
Meclisimizi en iyi şekilde temsil etme gayretinde bulunduk. Bu toplantılarda
özellikle bölgesel ticarette uygulanan tek taraflı kısıtlamalar, bazı ülkelerin
yerel para birimlerini silah olarak kullanmaları, terörizm, işsizlik, altyapı
yetersizliği, toplam gelirin dünyada adaletsiz dağılımı, göç ve mülteci
konularını kapsamlı bir şekilde değerlendirdik. İran, Rusya, Pakistan,
Afganistan’la birlikte bölgesel terörle mücadele konusunda güvenlik toplantısı
yaptık. 
Sayın
milletvekilleri, hedefimiz Türkiye’yi dünya devletler ailesinin itibarlı bir
üyesi hâline getirmektir. Genel Kurulumuzdaki bütün milletvekillerinin aynı
niyet ve gayret içerisinde olduklarına inanıyorum. İktidar ve muhalefet
partilerimize mensup sayın milletvekillerinin bu kürsüden dile getirdikleri
görüş ve önerileri aziz milletimiz tarafından büyük bir merak ve ilgiyle
izlenmektedir. Millet iradesinin tecelli ettiği Türkiye Büyük Millet Meclisi
çatısı altında yaptığımız görüşme ve çalışmaların bugüne kadar olduğu gibi
büyük bir olgunlukla devam edeceğine inancım tamdır. Bu duygularla Meclisimizin
çalışmalarında başarılar diliyorum. 
Teşekkür
ediyorum. (AK PARTİ ve MHP sıralarından alkışlar)
Sayın
milletvekilleri, gündeme geçiyoruz. 
Gündemimize
göre 2019 Yılı Merkezi Yönetim Bütçe Kanunu Teklifi ile 2017 Yılı Merkezi
Yönetim Kesin Hesap Kanunu Tasarısı üzerinde son konuşmaları yapacağız.
IV.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S.Sayısı: 10) (x) 
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik Kurumlarına
ve 10 Adedi Diğer Kamu İdarelerine Ait Olmak Üzere Toplam 195 Adet Sayıştay
Denetim Raporunun Sunulduğuna Dair Sayıştay Başkanlığı Tezkeresi (3/40) ile
Plan ve Bütçe Komisyonu Raporu (S.Sayısı: 11) (x)
BAŞKAN
– Komisyon? Yerinde.
Alınan
karar gereğince, bütçe görüşmelerinin sonunda siyasi parti gruplarına ve İç
Tüzük’ün 62’nci maddesi uyarınca istemi hâlinde görüşlerini bildirmek üzere
yürütmeye seksener dakika söz verilecektir. Bu süreler birden fazla konuşmacı
tarafından kullanılabilecektir. İç Tüzük’ün 86’ncı maddesine göre yapılacak
lehte ve aleyhteki kişisel konuşmaların ise onar dakika olması
kararlaştırılmıştır.
Bilgilerinize
sunulur.
MAHMUT
TANAL (İstanbul) -.Sayın Başkan, yok, bakanlar yok; böyle son gün bütçesi
görüşülür mü? Böyle ciddiyetsiz…
BAŞKAN
– Şimdi, siyasi parti grupları, yürütme ve şahısları adına söz alacakların
adlarını okuyorum:
Cumhuriyet
Halk Partisi Grubu adına Grup Başkan Vekilleri Manisa Milletvekili Sayın Özgür
Özel ve İstanbul Milletvekili Sayın Engin Altay ile Konya Milletvekili Sayın
Abdüllatif Şener; Milliyetçi Hareket Partisi Grubu adına Konya Milletvekili
Sayın Mustafa Kalaycı ile İstanbul Milletvekili Sayın İsmail Faruk Aksu; İYİ
PARTİ Grubu adına Bursa Milletvekili Sayın İsmail Tatlıoğlu ile İzmir
Milletvekili Sayın Aytun Çıray; Adalet ve Kalkınma Partisi Grubu adına Bingöl
Milletvekili Sayın Cevdet Yılmaz, Grup Başkan Vekili ve Çanakkale Milletvekili
Sayın Bülent Turan ile Grup Başkanı ve Ankara Milletvekili Sayın Mehmet Naci
Bostancı; Halkların Demokratik Partisi Grubu adına İstanbul Milletvekili Sayın
Hakkı Saruhan Oluç ile Grup Başkan Vekilleri Mersin Milletvekili Sayın Fatma
Kurtulan ve Kars Milletvekili Sayın Ayhan Bilgen; şahsı adına lehte, Büyük
Birlik Partisi Genel Başkanı Ankara Milletvekili Sayın Mustafa Destici; yürütme
adına Cumhurbaşkanı Yardımcısı Sayın Fuat Oktay; şahsı adına aleyhte, İstanbul
Milletvekili Sayın Aykut Erdoğdu.
Sayın
milletvekilleri, şimdi gruplar adına ilk konuşmacı, Cumhuriyet Halk Partisi
Grubu adına Grup Başkan Vekili ve Manisa Milletvekili Sayın Özgür Özel.
Buyurun
Sayın Özel. (CHP sıralarından alkışlar) 
Süreniz
yirmi beş dakikadır.
CHP
GRUBU ADINA ÖZGÜR ÖZEL (Manisa) – Sayın Başkan, Sayın Genel Başkanım, Halkların
Demokratik Partisinin Sayın Eş Genel Başkanları, Milliyetçi Hareket Partisinin
Sayın Genel Başkanı, değerli milletvekilleri; hepinizi Cumhuriyet Halk Partisi
Grubu adına sevgiyle saygıyla selamlıyorum. 
2019
bütçesinin görüşmelerini yapıyoruz. Pek çok arkadaşımız için ilk bütçe
deneyimi, bazılarımız ise onlarcasını dinlediler. Şüphe yok ki 16 Nisanda bizim
“rejime kasteden Anayasa değişikliği” dediğimiz, destekleyenlerin ise “sistem
değişikliği” olarak adlandırdıkları bu yeni durumda ilk bütçe görüşmelerini
tamamlamak üzereyiz. Bunun için biraz bütçe ve bütçe hakkı üzerinde durmak
gerektiğini düşünüyorum. 
Parlamento
ile bütçe, Mecliste yer almak ile bütçe hakkı, egemenliğin kullanılması ile
bütçe hakkının kullanımı arasında doğrudan bir ilişki, varoluşsal bir ilişki
var; birbirini doğuran ve birbirinin sürmesini sağlayan iki önemli hak bu.
Bütçe hakkı, kısaca, vergi ve benzeri gelirler ile kamu harcamalarını yani
giderleri belirleme, onaylama, denetleme hakkıdır. Bu, insanlık ve demokrasi
tarihi açısından kazanılmış en önemli haktır. 1215’te İngiltere Kralı Yurtsuz
John, Thames Nehri kenarında, ayaklanan baronlarla Magna Carta’yı imzaladı.
Magna Carta’ya göre artık vergi toplama, vergiyi vereceklerin rızası olmadan
olmayacaktı. İmza töreni bir çayırda yapıldı, bir sarayda veya bir başka
mekânda değil; tarafsızlığa ve tarafların eşitliğine vurgu yapmak açısından.
Vergide
rızanın kabul edildiği 1215’ten 1689 Haklar Beyannamesi’ne kadar, savaşlar,
akan kanlar, itirazlar, yeniden üretilen rızalar, yeni anlaşmalar, feshedilen
meclisler, yeniden oluşturulan meclislerle önemli bir mücadele süreci geçti.
1689 Haklar Bildirgesi’nde tekrar altı çizildi ki kanunsuz vergi alınamaz;
vergi izinleri kanunla ve bir yıllığına verilir ve yapılacak harcamaların
dökümü önceden Meclise bildirilecektir. Yani yapılan uygulama, bugün bizim
burada yaptığımız bütçe uygulamasının temelidir, modern bütçe anlayışının da
başlangıcıdır.
Bütçe
hakkı, monarşiye karşı, bir tek adam rejimine karşı büyük mücadelelerle elde
edilmiş bir haktır. Halk adına, halk tarafından seçilenlerin, vergiyi
toplayacak sağ el ile yardımları dağıtacak, harcamaları yapacak şefkatli sol
elin dengesini kendi vicdanlarında kurma ve bunu kâğıda geçirmeleri demektir.
Peki,
Türkiye'de ne oldu? Türkiye'de de seyir çok gecikmeli olsa da Avrupa’dan ve
dünyadan farklı olmadı. 1808 Senedi İttifak, padişah ile ayanlar arasında,
padişahın yetkilerini kısıtlayan ve demokrasi tarihimiz açısından ilk
Batılılaşma belgesi; ilk demokrasiye doğru yani padişahın haklarının kısıtlanıp
çok partili sisteme doğru başlayacak olan yürüyüşteki şüphesiz en önemli adım
atıldı. Ama Türkiye bunu belki de Adalet ve Kalkınma Partisinin Genel Başkanı
Sayın Recep Tayyip Erdoğan’ın, adını söylemeden, bundan on yıl önce başlayıp on
yıldır söylediği “İki yüz yıldır milletimize istikamet dayatılıyor.” söylemiyle
hatırlayacak. Sözün söylendiği günden iki yüz yıl geriye giderseniz Senedi
İttifak’ı yani padişahın yetkilerinin kısıtlanmasını, tek adam rejiminden
yetkilerin paylaşılmasına başlayan ilk adımı göreceksiniz. “İstikamet
dayatılıyor.” diye itiraz edilen meselenin özü budur aslında. 
İlk
Anayasa’mız 1876’da ilan edilmiştir ve Kanuni Esasi’de kazanılan önemli
hakların en önemlisi 1908’de İkinci Meşrutiyet’le birlikte kazanılan güvenoyu
ve gensoru müessesesidir. Ancak biz onu 16 Nisandaki referandumla 24 Hazirandan
sonra kaybettik ve Meclisimizde, 1908’den beri olan bir kazanım, gensoru yani
bakanlardan hesap sorma ve güvenoyunu kaybetmiş olan hükûmetin ve bakanın
görevine devam edememesi artık yok. 
Gensoruyu
kaldıran, güvenoyunu kaldıran, bakana sözlü soruyu kaldıran ve belki en
önemlisi, Meclis onaylamasa da bütçenin bir önceki yılın bütçe giderleri
üzerinden yeniden değerleme oranlarında artırılarak yürütme tarafından yeniden
uygulanabilmesi yani bütçenin bir yıllığına bir kanunla verilmesi, bütçenin
fiilî bir güvenoyu olması ve bütçesi geçmeyen hükûmetin Parlamento, dolayısıyla
halk desteğini kaybettiği gerçeğinin, böylesine önemli bir kazanımın ve
denetimin elden yitirilmesinden bahsediyoruz. Yani Türk demokrasi tarihi
açısından iki yüz on yıllık, dünya demokrasi tarihi açısından da sekiz yüz
yıllık bir geriye gidiş. Ne hazindir ki ne kötü bir tesadüftür ki veya tesadüf
müdür ki o Senedi İttifak’tan bu ittifak senedine yine aradan iki yüz on yıl
geçmiş ve 16 Nisan referandumu üzerinden 24 Haziranda bir ittifak senedi ve o ittifak
senedinin yarattığı birlikteliğin bir Cumhurbaşkanı seçmesi sonucunda tüm bu
kazanımları kaybettiğimiz bir süreci yaşadık. 
Burada
temel sıkıntı, insanlık tarihinin ortak kazanımlarını reddeden, ortak
kurallarını hiçe sayan bakış açısıdır. Arşimet milattan önce 300 yılında,
bundan iki bin üç yüz yıl önce fırlar ve suyun kaldırma kuvvetini keşfeder. O
kuralı gözeten gemiler yapılır, o gemiler yüzer, o gemiler batmaz, bu kuralı
kimse tartışmaz. Nikola Tesla’nın bundan yüz otuz yıl önce bulduğu alternatif
akımla Keban Barajı’nda üretilen elektrik bu salona gelir. Bundan yüz kırk yıl
önce Edison tarafından icat edilmiş ampulün aydınlatmasıyla bu salonlar
aydınlanır. Dünya Arşimet’i, Tesla’yı, Newton’u asla tartışmaz ama onlarla
birlikte Montesquieu’yü de tartışmaz. 
O
tarihlerde Montesquieu, 1748’de, bundan iki yüz yetmiş yıl önce yazmış olduğu
“Kanunların Ruhu Üzerine” adlı kitabında “Egemenlik yetkisinin yasama, yürütme
ve yargı olarak üçe bölünmesi, hak ve özgürlüklerin en sağlam hukuki ve fiilî
güvencesidir. Yasama, yürütme ve yargı birbirinden ne kadar ayrıysa o kadar
ileri gidilir; yasama, yürütme ve yargı birbirine ne kadar yakınsa devletler o
kadar kolay çöker.” demişti. 
Dünya
Arşimet’i, Newton’u, Edison’u ve Montesquieu’yü tartışmazken, biz tartışılmayanları
bir yana bırakıp Montesquieu’nün söylediklerini göz ardı ederek yasama, yürütme
ve yargıyı tartışmalı ve birbirinden ayrı değil, birleşen, kuvvetler ayrılığını
değil, kuvvetler birliğini öne çıkaran, esas alan bir sisteme, bir rejime
geçtiğimizden dolayı endişeliyiz ve tehlikenin yaklaştığı günleri hep beraber
yaşıyoruz.
Yakın
geçmişini iç savaşlarla, askerî darbelerle harcamış, göstermelik parlamentolara
sahip rejimlerin tamamı tek adam rejimleridir. 
Elimdeki
Birleşmiş Milletler İnsani Gelişmişlik Endeksi’ne göre ülkeler ve siyasi
sistemlerini karşılaştıran basit bir tablo var. İnsani Gelişmişlik
Endeksi’ndeki ilk 10 ülkenin 9’u parlamenter sistemle, 1’i başkanlık sistemiyle
yönetiliyor, o da Amerika Birleşik Devletleri, o da katı kuvvetler ayrılığıyla
tanımlanan bir başkanlık sistemi. Son sıradaki 10 ülke –ilk 10’u tanıdık
Norveç’inden, Avustralya’sından, İsviçre’sinden Almanya’sına kadar- Mali,
Mozambik, Sierra Leone, Gine, Burkina Faso, Burundi, Çad, Eritre, Orta Afrika
Cumhuriyeti ve Nijer’in çoğu başkanlık, 4 tanesi yarı başkanlıkla yönetiliyor.
Hiçbirinde Parlamento yok ama şüpheniz olmasın ki hiçbir tanesinde olmayan
ortak özellik kuvvetler ayrığından eser yok. Tek adam rejimiyle yönetiliyor,
tek adam varsa parlamento üzerinde etkin, tek adam yasama ve yargı üzerinde
sonuna kadar belirleyici rol oynuyor. Burası Parlamento, burası, “parle”
fiilinden geliyor Fransızca, “konuşulan yer” demek. Fikir özgürlüğünün, düşünce
özgürlüğünün ortak kazanımı, zaten en şok edici fikirlerin bile şiddet içermediği
takdirde özgürce bütün ülkede, bütün evrende savunulmasını söylerken bir de
kürsü masuniyetiyle güvence altına alınmış burada herhâlde bu kürsüden söylenen
en şok edici sözlere bile sabırlı olmak gerekir ama maalesef son yıllarda
parlamenterlerin kürsüde söyledikleri sözlerden dahi haklarında fezleke
düzenlenmesi, ceza almaları ve milletvekilliklerinin düşürülmesine son dört yıl
içinde burada çokça şahit olduk. 
Fikirlere
Atatürk’ün ve cumhuriyetin kurucu kadrolarının tahammülü hep anlatılır. Bunun
bir tek sebebi var: Onlar, İngiltere, Fransa ve Osmanlı’yı Osmanlı’nın birer
paşası, birer askeri olarak gördüler, okudular, incelediler. İngiltere ve
Fransa’yı yetişen demokrasinin, yetişen kuvvetler ayrılığının kurtardığını ve
Osmanlı’nın çöküşünün kuvvetler ayrılığı ve demokratikleşmede zamanlamadaki
gecikme olduğunu çok iyi bildiler. Bu yüzden ilk Meclis çok renkliydi, çok
sesliydi, çok tahammüllüydü. İlk Mecliste en çok eleştirilen kişilerden biri de
bizatihi Atatürk’ün kendisiydi. Kendisine başkomutanlık teklif edildiğinde
ancak üç aylığına kabul edip üç ayda bir yeniden oylama talep eden Gazi Mustafa
Kemal Atatürk Meclisteki tartışmalarda –ilk Meclis tutanaklarında- en sert
şekilde eleştirilmekteydi. Kendisi kurtarıcıydı, kendisi kurucuydu, kendisi millî
kahramandı. Böyle sıfatları olmayan, bir partinin genel başkanı olan bir
Cumhurbaşkanına, Atatürk’e yöneltilen eleştirilerin çok altındaki eleştirilerin
şiddete varan karşı çıkışlarla bu salonda karşılandığını bir kenara not etmek
lazım. Hatta daha da fenası var: Geçmişte Genelkurmay Başkanlığı yapmış, bugün
Millî Savunma Bakanlığında olan birisine sadece bazı eleştiriler
yöneltildiğinde bile “Sınır ötesi operasyondan önce ordumuza bu yapılır mı?”
diyenlere Sakarya Meydan Muharebesi’ne gidecek olan Atatürk’ün ilk Mecliste
hangi sözleri duyduğunu, hangi sözlere tahammül ettiğini, hangi sağlıklı
müzakereleri yönettiğini ve Atatürk’ün demokrasi anlayışından nereye
savrulduğumuzu hatırlatmayı bir borç bilirim. (CHP sıralarından alkışlar)
Ayrıca,
Millî Selamet Partisinin dışarıdan desteklediği Adalet Partisi Hükûmetinin
Devlet Bakanı Hayrettin Erkmen’i kendi verdiği gensoruyla düşürdüğü 1980’den,
Anavatan Partisinin çoğunlukta olduğu Parlamentoda kendi bakanı İsmail
Özdağlar’ı Yüce Divana sevk ettiği 1985’ten, bırakın sol partileri, Adalet
Partisinin, Anavatan Partisinin, Doğru Yol Partisinin ön seçimle milletvekili
adaylarını belirledikleri ve öyle oluşan bir Parlamentodan bugün katı grup
disiplinlerinin ve bir kişinin yasamayı, yargıyı, yürütmeyi ve sonunda Parlamento
grubunu tek başına belirlediği nasıl bir sürece savrulduğumuzun da altını
çizmek isterim.
Elbette
büyük bir gerileme yaşıyoruz. Bu gerilemedeki en önemli kilometre taşlarından
birisi şüphesiz 15 Temmuz darbe girişimi. Önlenmeyen, öngörülen ve sonuçlarından
faydalanılan bu darbeye biz ilk gün, ilk saniyeden itibaren karşı çıkmış
olmanın, net tavır koymuş olmanın ve bu Parlamentoya gelip seçilmiş hükûmetin
arkasında yapılacak ilk demokratik seçimlere kadar ana muhalefet görevinde
olduğumuzu ilk dakikalardan teyit ve tescil ettirmenin rahatlığıyla söylüyoruz.
Ama hemen arkasından ilan edilen OHAL ki Meclisin hiçbir tarafı o gün
darbecilerle enfekte değildir. 4 grubun genel başkanları 16 Temmuz günü darbeye
karşı bildiriye imza atmış ve burada darbe karşıtı bir özel oturumda FETÖ
yapılanmasıyla mücadele için destek, iş birliği sözü vermişler ve bu konuda
Hükûmete âdeta hukuk içinde kalmak kaydıyla tam destek vermişlerdir. Ama 20
Temmuz günü Sayın Genel Başkanımız ilan edilecek OHAL üzerine bir “Destek verir
misiniz?” sorusuna, kendi mevkidaşından aldığı bir telefona “Bırakın da
beyefendi, birileri de demokrasiyi savunsun çünkü OHAL ilanıyla askıya kalkacak
demokrasi bu ülkeye ağır bedeller ödetecek.” demiştir. 
O
günden bugüne, OHAL’in sürdüğü iki yıllık dönemde hep bu hatırlatmaları yaptık
ama siz hep metrik karşılaştırmaları tercih ediyorsunuz. “Dolar şuradaydı,
şuraya çıktı; faizler yükseldi.” OHAL’in ilan edildiği ve Sayın Genel
Başkanımızın o tarihî uyarıyı yaptığı gün 2,98 olan dolar kurunun OHAL kalkarken
5,55 olduğunu ve yüzde 8’lik politika faizinin yüzde 17,75’e tırmandığını bir
kez daha hatırlatmayı bir borç biliriz. 
OHAL
meselesini somutlaştırarak anlatacak olursak, olağanüstü hâl sürecinde hep
artan faizler ve yükselen doları dış ülkelerin Türkiye’ye yatırım yapmamasına,
yatırımcının kaçmasına, sıcak paranın seyir değiştirmesine bağladınız. Evet,
bunların hepsi doğruydu. Bunların hepsinin bir uçağa binip Türkiye’ye geldiğini
düşünsek, havalimanına iniş yapmak üzereyken yabancı yatırımcı ve kargosundaki
milyarlarca dolarlık yabancı sermaye, siz OHAL’i ilan ederek havaalanının
ışıklarını kapattınız, öngörülemezlik yarattınız. Sermaye öngöremediği bir
piste inmez. Sermaye ve yatırımcı hukuk güvencesinin olmadığı, mal ve can
güvencesinin olmadığı, müsaderelerin hukuksuzca yapıldığı bir sürece, bir
ülkeye yatırım yapmak istemez. İşte, o yüzden OHAL’in ülkeyi savurduğu nokta ve
bunların matematiksel karşılığı budur.
Ve
biz bir kez daha tarih önünde haklı çıkmanın, sizin yanılmanızın, bizim
haklılığımızın teyidinin içimizi buran haklı gururu ama ülke açısından
üzüntüsünü yüreğimizde hissettik, hissetmeye de devam ediyoruz. (CHP
sıralarından alkışlar) 
Sadece
faiz, para falan filan değil, bakarlar dışarıdan, bakarlar. Örneğin Osman
Kavala’nın tutuklu olduğu bir ülkeye bakarlar, gazetecilerin tutuklu olduğu
ülkeye bakarlar, insan hakları savunucularının en ağır şekilde itham edildiği,
derdest edildiği, tecrit edildiği ülkelere dışarıdan bakarlar ve siz bunları
yaparsanız bu ülkede yatırım yapılabileceğine, bu ülkede tatil
yapılabileceğine, bu ülkede sağlık turizmi yapılabileceğine, sağlık turizmi
için bu ülkeye hasta çekilebileceğine kimseleri inandıramazsınız.
Önce
didiştiniz, sonra rest çektiniz, sonra karşı resti görür gibi yaptınız, sonra
da teslim oldunuz. Geçmişte çok övündüğünüz dikleşmeden dik durma meselesinde
önce dikleştiniz, sonra da dik duramadınız. Türkiye’nin hariciye geleneğini
terk ettiniz. Geleneksel dış politikayı ayaklar altına aldınız ama esas ayaklar
altına alınan Türkiye’nin itibarı oldu. İçeride ve dışarıda herkes şunu
biliyor: Türkiye’de hukuk yok, Türkiye’de kuvvetler ayrılığı yok, Türkiye’de
yargı doğrudan yürütmeden talimatlar alıyor. Türkiye’de kimin tutuklanacağına
dünya liderimiz, kimin serbest bırakılacağına dünyanın diğer liderleri karar
veriyor. (CHP sıralarından alkışlar) Merkel telefon edince Deniz Yücel, Macron
telefon edince Fransız gazeteciler, Trump telefon edince Brunson, Schröder
telefon edince Büyükada tutukluları serbest kalıyor ama bunların her birisi
için Sayın Cumhurbaşkanının “Bu fakir bu görevde oldukça, bu fakirin bedeninde
bu can durdukça bunlar dışarı çıkamazlar.” dediğini, daha sonra Trump’ın
çektiği resti, Trump’ın restine karşı önce diklenmeyi ama dik duramamayı
Türkiye Cumhuriyeti tarihi kara birer sayfa olarak not etmiştir ve bir ülkede
dışarıdan bakanlar elbette neyi görmediklerini önemserler. Örneğin mahkeme
kararlarına başta yürütmenin başının saygı duymadığını, kişisel hak ve
özgürlüklerin olmadığını, kuvvetler ayrılığının olmadığını, anayasal hâkim teminatının
ortadan kalktığını görürler; bunları görmediklerinde de sıkıntının altını
çizerler ama bazen de görmediklerinden ziyade gördükleri ülkenin imajını
fevkalade bozar. Bir ülkenin başındaki kişinin kim olduğuna bakarlar, sonra
ülkenin ekonomisini kim yönetiyor diye bakarlar. Aralarında kayınpeder-damat
ilişkisinin izah edilir bir yanı yoktur. Hele hele ülkeyi yöneten kişi kendi
tek imzasıyla Varlık Fonu’nun başına kendisini, vekaletine damadını atıyorsa,
ülkenin hazinesi, maliyesi, ekonomisi ve ekonomiyle ilgili her şey damada
emanetse; temel bir eleştiri bir uçakta “Ama makroekonomi eğitimi almamış
damadınız.” dendiğinde Cumhurbaşkanı “Altı ay Marmara Üniversitesine gönderdik,
makroekonomi dersi aldı.” cevabında demokratik ülkeler şu hakkı ister: Bu dersi
alanı değil de o dersi veren hocayı ekonominin başına getirmek. (CHP
sıralarından alkışlar) Altı ayda hızlandırılmış ekonomi patronluğu kursu
verebilecek nitelikteki hocayı ekonominin başına getirmek ülkenin
menfaatinedir. Damadı ekonominin başına getirmek baştan aşağıya, şeklen de,
esasen de ülkeye yapılabilecek en büyük kötülüktür ve bütün dünya buna bakar,
bunlar başımıza niye geldi diye kimsenin sorgulamaya hakkı da yoktur. 
Rejime
kasteden Anayasa değişikliği 16 Nisan’da oylandı. Bütün tartışmalara,
öncesinde, sırasında ve sonrasında yaşanan her türlü eşitsizliğe, adaletsizliğe
ve hukuksuzluğa karşın şu anda meri olan ama meşru olmayan bir Anayasa’yla
yönetiliyoruz. OHAL’de Anayasa değiştirildiğinin altını çizmek ve bunun
dünyanın pek çok anayasasında yasaklanmış olan bir durum olduğunu da kayıtlara
geçirmek elbette önemli. Ama o süreçte biz kuvvetler birliğine gider bu iş
derken siz “kuvvetler ayrılığı” diyordunuz. Billboardlar vardı, gazeteler vardı
“Güçlü Meclis” yazıyordu billboardlarınızda. Sayın Bekir Bozdağ “Bu Anayasa
değişikliği siyasi istikrar, güçlü iktidar, güçlü yasama, etkin denetim, hızlı
karar almanın temellerini atmaktadır.” derken şu an tarafsız bir konumda görev
yapmasını beklediğimiz Sayın Binali Yıldırım’ın “Güçlü Meclis, güçlü Hükûmet,
güçlü Türkiye” vurgusuyla kampanyayı sürdürdüğünü hatırlayalım. Ve göreve
geldiğinde Sayın Binali Yıldırım “Yasama organı çok daha önemli hâle gelmiştir,
burayı güçlendirmek zorundayız.” demişlerdi. Maalesef, biz yürütmenin başının
ki… Diyorsunuz ki: “Bu hükûmet sistemi tek kişilik hükûmet sistemidir, bakanlar
atanmış teknisyenlerdir ve beş yılda bir millete hesap verir.” Milletin
bütçesinin görüşüldüğü bütçenin sunumunda ve son gününde yürütmenin başının
gelip de bütçesini savunmadığını görüyoruz. Bütçenin maddelerini görüşürken
sayın bakanların Meclise gelmeye dahi tenezzül etmediklerini, soruları
cevaplamadıklarını, milletvekilleriyle yüz yüze sık sık günde 7-8 kez
soru-cevap imkânı olduğu günden, Meclisten kaçtıklarını ya da Meclisi
hiçleştirdiklerini, önemsizleştirdiklerini üzülerek seyrettik, üzülerek not
ettik.
Sözlü
soru önergelerini “Bakanlar Meclise gelmeyecekler.” diye Anayasa’dan
kaldıranlar, artık yazılı soru önergesinin önemli olduğunu, sözlü sorunun
yazılı verilip zaten sözlü bazen cevaplandığını, çoğunlukla işlemediğini
söyleyenler bugün şu ana kadar verilmiş 6.865 soru önergesinden sadece 293’üne
yanıt verdiler, yüzde 4,2’dir yazılı soru önergelerine sayın bakanlar
tarafından cevap verme oranı.
Sayın
Başkan, bizzat siz “Bu yeni sistemle torba kanun devri bitti.” dediniz,
“Meclisi güçlendireceğiz.” dediniz. Dediniz ki: “Artık yasayı milletvekili
yazacak, yürütmeden sadece bütçe teklifi gelecek.” Oysa, torba yasanın ortadan
kalkacağını, torba yasanın zaten çeşitli bakanlıkların pratik yasama olarak
gördüklerini, çoğunlukla bürokrasinin bunu istismar ettiğini, herkesin istediği
kanunları torbaya attığını, artık bir milletvekilinin çıkaracağı kısa kanun
tekliflerinin torbaların önüne geçeceğini söylediniz; 12 tane teklif yasalaştı,
bu 12 tane teklifin 1’isi uluslararası sözleşme, 1 tanesi Olağanüstü hâl
KHK’si, diğer 10 kanunun 8’i de torba kanun şeklinde geldi ve tüm kuvvetlerin
Adalet ve Kalkınma Partisi Genel Başkanında toplandığı bu yeni rejimde AKP
Genel Başkanı “Bedelli askerlik çıkacak.” dedi, ertesi gün bedelli askerlik
kanun teklifi verildi. Sayın Berat Albayrak kırk beş gün öncesinden “Kalkınma
Bankasına ilişkin teklifi ekim ayında Meclise sunuyoruz.” dedi, oysaki böyle
bir hakkı yok, bunu söylemek haddi de değil ama -biz o günlerde bu nasıl olur
diye itiraz ettik- sonra bir milletvekilimizin kalbine doğmuş olacak ki Berat
Albayrak’ın bahsettiği ve müjdelediği teklifi satırı satırına imzalayarak
Meclise verdi. 
Adalet
ve Kalkınma Partisi Grubu, Milliyetçi Hareket Partisi Grubundan da aldığı
rakamsal destekle sarayla birlikte Anayasa’ya karşı gizli iş birliği yapıyor,
Anayasa’ya karşı muvazaa suçu işliyor. Öyle hazin bir durumdayız ki elimizde
bir Anayasa var, yapılırken biz “Erdoğan’a değil her doğana Anayasa yapın.”
demiştik, Erdoğan’a yapıldı, daha bir sene önce yapıldı, bir sene geçmeden
“Kolu kısa geliyor, boyu biraz uzun mu olmuş, dar gelen yeri bolartsanız mı”
diye… 
(Mikrofon
otomatik cihaz tarafından kapatıldı) 
BAŞKAN
– Ek süre veriyorum, sözlerinizi tamamlayın. 
Buyurun.

ÖZGÜR
ÖZEL (Devamla) – Teşekkür ederim Sayın Başkan.
…kendisi
için yapılan Anayasa’yla çelişkiler yaşamaya başladı ve kendi Anayasa’sını,
kendisi için dönüştürülmüş Anayasa’yı çiğnemeye başlayan ve Anayasa’yı çiğneme
geleneğinden ülkeyi Anayasa’sızlaştırma sürecine dönüştüren bir gerçekle karşı
karşıyayız. Ülkeyi Anayasa olmadan yönetme, yasalara uymadan yönetme gibi bir
yaklaşımla maalesef karşı karşıyayız. 
Sadece
yasama üzerinde tahakküm kurulmuyor. Olmuş, geçmiş, üstünden yıllar geçmiş,
kapanmış dosyaları Kavala’nın ismi üzerinden hatırlatıp yaklaşmakta olan yerel
seçimler için bir Gezi malzemesi ararken tam Cumhurbaşkanı “prompter”dan
bunlara meydan okurken bir bakıyorsunuz, bir sayın savcı sabahleyin kalkıyor,
beş yıl önceki dosyayı yeniden yazıyor ya da Avrupa İnsan Hakları Mahkemesi
Demirtaş kararını veriyor ve bu karara karşı Cumhurbaşkanı “Tedbir alacağız.”
diyor ve nasıl oluyorsa oluyor bir mahkeme, aylar, belki yıllar sürecek bir
kararı günler içinde almak suretiyle… Bir yerlerden gelen talimatı yerine
getirmenin iç huzurunu ya da getirmemenin riskini alamamayı yaşayan bir hâkimle
karşı karşıyayız. (CHP ve HDP sıralarından alkışlar) Yani yürütme, kendi
listesini yaptığı yasama grubu üzerinde ya da dilediği anda FETÖ'cü veya bir
başka yakıştırma suçlamayla görevden alınabilme tehdidi karşısında eliyle
üzerinde durduğu ve boşalan yerlere de AK PARTİ’ye, hatta AK PARTİ’ye de değil,
sadece saraya sadakat üzerinden görevlendirmelerin yapıldığı bir yargı
düzeniyle bir tek adam rejimini kendi elinde tutuyor ve yönetiyor. 
Son
olarak şunu söylemek isterim: Liman gemilerle doludur, gemilerin hepsi
Arşimet’in kuralını bilen mühendisler tarafından inşa edilmiştir. 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Toparlayabilir miyim Sayın Başkan?
BAŞKAN
– Buyurun.
AHMET
HAMDİ ÇAMLI (İstanbul) – Bitti, bitti. Seksen dakika var, seksen dakika.
ÖZGÜR
ÖZEL (Devamla) – Gemilerle dolu limanlar… Arşimet’in kuralına göre yapılmış
gemiler güvenle yüzerler. İçine bineriz, sevdiklerimizi bindiririz, temel
kurallarla çelişmeden orada güvenle seyahat etmelerini bekleriz. Bunun kadar
temel bir kural bütün dünya tarafından uygulanıyorken ve “Kuvvetler ayrılığı
yoksa devletler çöker.” prensibinin aksine hiçbir şey olmamış ama bu prensibi
dinlemeyenlerin sonu hep hezimet, hüsran olmuşken buradan tarihî
sorumluluğumuzu yerine getiriyor… Kuvvetler ayrılığına hassasiyet gösteren,
milletin vekillerini seçtiği bir ağızdan, bir dudaktan listelerin dökülmediği,
hâkimlerin, savcıların anayasal güvence altında kendilerini hissederek
vicdanlarına göre karar verdikleri bir Türkiye'de hep beraber hepimizin
çocukları ve torunları için aynı gemide olmak isteriz. Ama temel kurallara
direnen batacak bir gemide kendinizin de ülkemizin de hepimizin de sonunu
getirmeye hakkınız yok.
Hepinizi
saygılarla selamlıyorum. (CHP ve HDP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, öncelikle usulle ilgili bir soru sormak
isterim zatıalinize: Bugün yoğun bir görüşme takvimi içinde olacağız,
hatiplerin konuşmalarından sonra eğer grubumuzu ilzam eden bir ifade varsa o
cevap hakkımızı hemen kullanmamızı mı daha uygun görürsünüz, yoksa tüm
grupların bitiminden sonra mı uygun görürsünüz Sayın Başkan?
BAŞKAN
– Arkadaşlar, sayın milletvekilleri; bir gruba ait konuşmacılar konuşmalarını
tamamladıktan sonra sataşmadan söz vereceğim grup başkan vekillerine, akışın
insicamını bozmamak bakımından böyle bir uygulama yapacağım.
BÜLENT
TURAN (Çanakkale) – Peki, teşekkür ediyorum Sayın Başkan.
BAŞKAN
– Cumhuriyet Halk Partisi Grubu adına ikinci konuşmacı, Grup Başkan Vekili ve
İstanbul Milletvekili Sayın Engin Altay.
Buyurun
Sayın Altay. (CHP sıralarından alkışlar) 
Süreniz
yirmi beş dakikadır.
CHP
GRUBU ADINA ENGİN ALTAY (İstanbul) – Teşekkür ederim Sayın Başkan.
Sayın
milletvekilleri, Genel Kurulu saygıyla selamlıyorum. 
Buraya
çıkmadan biraz önce bir son dakika haberi telefonuma düştü, aslında bu haber
bütçeyi özetliyor. Bu haber şöyle diyor: Bir ilçe emniyet müdürümüz -şimdi ilçe
ismini falan vermeyelim- tarihî eser kaçakçılığından tutuklanmış; Türkiye’nin
geldiği hâle bakın. (AK PARTİ sıralarından “Ne alakası var!” sesleri) 
Niye
rahatsız oldunuz efendim, niye rahatsız oldunuz? (AK PARTİ sıralarından
gürültüler) Maşallah, maşallah!
Ben
bu bütçe konuşmamı yüzleşmeye ve tefessühe ayırdım. (AK PARTİ sıralarından
gürültüler) 
Daha
konuşmadan rahatsız oldunuz ya. 
Bu
çerçevede değerlendirmelerimizi partimiz adına dile getireceğim.
“Adalet
olmadıkça yönetimin, edep olmadıkça asaletin, cömertlik olmadıkça zenginliğin
faydası olmaz.” der Hazreti Ömer. Bu bütçe de adalet, edep ve cömertlik yoksunu
bir tefessüh bütçesidir değerli arkadaşlar. 
Şimdi
-bütçe görüşmeleriyle ilgili takvim düzenlemesinde söylemiş idim- bütçe, her
şeyden önce şeffaflığı gerektirir. Bu bütçede şeffaflık yok. Bütçe bir
yüzleşmedir, bir hesap vermedir, bir muhasebedir, bir öngörüdür, bir vizyondur,
bir denetimdir. Bu bütçe çerçevesinde, bizim 15 Temmuzla yüzleşebilmemiz
lazımdı. Çözüm süreciyle, 17-25 Aralıkla, 20 Temmuzla, yaşam tarzı, inanç
aidiyeti ve etnik aidiyet üzerinden yapılan siyasetle yüzleşebilmemiz lazımdı. 
Türkiye'yi
5 temel soruna prangaladınız; demokrasi, ekonomi, eğitim, toplumsal barış ve
dış politika. 
Bölge
barışı konusunda, bu Parlamentoda, yapılan kimi yanlışlar sonucu ödenen
bedellerle bu bütçe vesilesiyle yüzleşebilmeliydik değerli arkadaşlarım;
yüzleşemedik ve helalleşemedik. Samsun Tekkeköy’de açlıktan ölen 2,5 aylık
Kübra bebekle yüzleşemedik ve helalleşemedik. Gene, Van Gürpınar Yalınca
köyünde doktor ulaşamadığı için ölen 3 yaşındaki Muharrem Taş’la yüzleşemedik
ve 3 yaşındaki Muharrem Taş’ı sırtına bir çuvala koyup otopsi için devletin
ayağına 16 kilometre taşıyan babayla ne yüzleşebildik ne de helalleşebildik
değerli arkadaşlar. (CHP ve HDP sıralarından alkışlar)
Bu
bütçede helalleşemedik Ali İsmail Korkmazlarla, Ali Tatarlarla, Türkân
Saylanlarla, Başbağlar’la, Roboski’yle, 10 Ekimle, Merasim Sokak’la,
Pamukova’yla, Çorlu’yla, Tahir Elçi’yle ve teröre verdiğimiz şehitlerimizle ne
yüzleştik ne de helalleştik değerli arkadaşlarım.
Böyle
bakıldığı zaman, özellikle 2008 sonrası Adalet ve Kalkınma Partisinin âdeta bir
mutasyona uğradığı, bir mutasyon geçirdiğini söylemek için, bu tezi iddia
etmek, ortaya koymak için yüzlerce belge, yüzlerce rakamı burada saymak mümkün.
Biz, tabii, bunların hepsini sayamayacağız ama zaman elverdiği kadarıyla,
Türkiye'nin içinde bulunduğu hâli ve ülkede, ekonomiden tarıma, eğitimden
sağlığa, dış politikadan adalete kadar nasıl bir çürüme sürecinin yaşandığını
toplum zaten biliyor ama bütçe vesilesiyle biz de burada göz önüne sermek
zorundayız. Söyledim, bütçe aynı zamanda bir muhasebedir. Siyaseti ve toplumu
tefessüh sürecine evrilttiniz. Siz 2008’den itibaren mutasyon geçirirken
Türkiye’yi çürüttünüz. 
Şimdi,
Türkiye’de ne güzel kavramlar vardı. 2008… Bak, 2002’yi almıyorum milat, 2008’i
alıyorum milat. “Güven, ahlak, adalet” kulağa hoş gelen sözler; “huzur,
hoşgörü, eşitlik” kulağa hoş gelen sözler; “saygı, barış, varlık” kulağa hoş
gelen sözler. Bunlardan eser yok şimdi. Şimdi ötekileşme var; kutuplaşma,
ayrışma, kin, nefret, öfke var; şimdi aşağılama var; korku var; huzursuzluk
var; tedirginlik var. İşte 2008-2018 arasında bu iyi şeylerden bu kötü şeylere
Türkiye’yi evrilttiniz. 
Gelirken,
Türkiye’de yoksulluk dediniz, yolsuzluk dediniz, yasaklar dediniz. Hatta buna
özelleştirmeler ile yağmalamayı eklediniz ama en temel anayasal hakları gasp ve
darbettiniz. Bugün Türkiye’de hiç kimse yerleşme ve seyahat özgürlüğünden, din
ve vicdan özgürlüğünden, düşünce ve kanaati açıklama özgürlüğünden, bilim ve
sanat yapma özgürlüğünden, basın özgürlüğünden, toplantı ve gösteri yürüyüşleri
özgürlüğünden, mülkiyet özgürlüğünden, ispat hakkı özgürlüğünden, çalışma ve
grev özgürlüğünden tam olarak söz e-de-mez, edemez! (CHP sıralarından alkışlar)
Böyle bir tabloyla Türkiye’yi karşı karşıya bıraktınız. 
Değerli
arkadaşlar, Türkiye’de yarattığınız çürümenin en başında sosyal tefessüh
geliyor. Sosyal yaşamımızda artık tam bir çürüme söz konusu. Millet âdeta
cinnet geçiriyor. Bunu görmüyorsanız körsünüzdür. Görüp de önemsemiyorsanız
yanlış yapıyorsunuzdur. Rakam vermeden söyleyeceğim ama döneminizde -2008’den
sonra özellikle- kadına şiddet ve kadın cinayetlerinin, çocuk tecavüz ve
tacizlerinin, aile içi şiddetin, uyuşturucunun… Bırakın insanı, hayvanlara
işkence yapma modası ürettiniz. Bu, topluma geçirttiğiniz cinnetin bir
soncudur. Ve fuhuştaki artıştan TÜİK rakamlarına göre haberiniz yok mu? Peki,
bu bir sosyal tefessüh değildir de nedir değerli arkadaşlar? Bu konularla bu
Meclis bu bütçe vesileyse yüzleşmeyecek idiyse ne zaman, nasıl yüzleşecek? 
Aynı
şekilde, ilerleyen dakikalarda açacağız, ekonomide tam bir çürüme sürecini
Türkiye yaşıyor. Ekonomi deyince akla değişik kelimeler ve kavramlar gelirdi,
büyüme vesair şu bu. Şimdi, ekonomi deyince, bir kere, helal olsun,
konkordatoyu 81 milyona öğrettiniz. (CHP sıralarından alkışlar) Ama karşılıksız
çekler, icralar, iflaslar, organını satan insanlar, hacizler, hırsızlık ve
gasp… 
Geçen
İçişleri Bakanı burada bütçesini sunarken suç tabloları çıkardı. Değerli
arkadaşlar, Türkiye’de gasp, hırsızlık, uyuşturucu, kara para aklama, darp, suç
şebekeleri Emniyet Genel Müdürlüğü envanterinde tavan yapmış. Bu kadar büyük
bir şekilde suça yönelmenin bir sebebinin, bir sorumlusunun, bir sahibinin
olması gerekir. Sahibi orası. Sizi tenzih ediyorum. Sahibi orada oturuyor,
Sayın Cumhurbaşkanı Yardımcısı orada oturuyor. Ve bu işlerin bir bedelinin de
olması gerekir. Ekonomiye birazdan biraz gireceğiz. Gerçi Sayın Şener daha
güzel anlatacak size.
En
temel sorunlarımızdan birisi eğitimdir. Başından beri, on altı yıldır devleti
yöneten Erdoğan’ın şöyle bir sözünü de hatırlarım: “Eğitim konusunda yapılan
yanlışların telafisi de olmaz, mazereti de olmaz.” Doğru söz, arada bir doğru
söylüyor canım. Ama şimdi, ne söyledi geçen de? “Eğitim ve kültürde
başarısızız.” On altı yıldır biz senin elini mi tuttuk? Biz uyarmadık mı,
(4+4+4)’te eşkıya gibi buradan kanun geçirirken sizi uyarmadık mı? Beni siz
yerlerde tekmelerken bu yanlış demedik mi? Ne oldu? Erdoğan söylüyor, itiraz
edemezsiniz herhâlde. Eğitim ve kültürde AK PARTİ başarısızdır, doğru mu?
Doğru. (CHP sıralarından “Doğru.” sesleri, alkışlar) E, siz de alkışlayın,
Erdoğan’ın sözünü söylüyorum ve Millî Eğitim Bakanı -Allah var, adam doğruyu
söyledi- ne dedi? “Eğitim sistemi yoğun bakımda.” dedi. Eyvah! Yani hepinizi
ayrı ayrı severim, vicdan sahibi olduğunuzu bilirim ama eğitim, bir ülkenin
geleceğidir; gelecek kuşakları değil, bir sonraki kuşakları düşünmektir. Millî
Eğitim Bakanının “Eğitim sistemi yoğun bakımda.” sözü sizde bir vicdani sıkıntı
yaratmıyor mu? Çocuğunuzun çocuğunu, onun da çocuğunu düşünmüyor musunuz? Böyle
bütçe olabilir mi değerli arkadaşlar? Elektrikte kayıp kaçak bu Mecliste çok
konuşuldu. Eğitim sisteminde çağ nüfusun içinde olup da sistem dışındaki 1
milyon 600 bin çocuk kayıp kaçak. Bunun vicdan sızlatan bir durum olması lazım.
Bu, lüzumsuz işlerle uğraşan Hükûmetin ilk ele alması gereken konu olması
lazım. 1 milyon 600 bin evlattan bahsediyoruz. Sizin çocuklarınız gibi hak
ettikleri eğitimi alması gereken evlatlardan bahsediyoruz ama yok, on altı
yıldır siz bu işin başındasınız ve getirdiğiniz nokta. 
Arkadaşlar,
devletin rakamlarıyla söylüyorum, aksini söylersem namerdim; açın, bakın.
Okullaşma oranlarının düştüğünden haberiniz yok mu? Bu konuyla, bu Mecliste, bu
bütçe vesilesiyle yüzleşebildik mi? “Bu kadar çağ atladık.” bilmem ne hamaset
nutukları atarken “Bu kadar büyüdük, büyük işler yapıyoruz.” derken okullaşma
oranı nasıl düşer değerli arkadaşlar? Bir ülkede okullaşma oranı düşüyorsa
eyvah ki eyvah; sonun başlangıcı. 
Ve
Millî Eğitim Bakanlığı… Adı yolsuzluklarla anılmaması gereken belki de tek
bakanlık ama gerek merkez teşkilatında gerek taşra teşkilatında yapılan,
yansıyan, şüyuu vukuundan beter ya! Sadece FATİH Projesi’ndeki yolsuzluklar
insanı ürkütmeye, insanı Türkiye’den kaçırmaya yetecek boyutta değerli
arkadaşlar. Bunlarla yüzleşmeyecek miyiz?
Ve
bir büyük ayıpla da AK PARTİ’nin yüzleşmesi lazım. Ben de liderime çok
bağlıyım, evet ama ben yeri geldi mi “Sayın Genel Başkanım, bu, yanlış.” dedim.
Ya, bir kişiyi rektör atamak için 3 defa Cumhurbaşkanlığı kararnamesi yapılır
mı ya? Bu, ayıp değil mi ya? (CHP sıralarından alkışlar) Buna bir AK PARTİ’li
de “Sayın Cumhurbaşkanım, bu, hoş olmadı.” diyemedi mi ya? Devlet bu kadar ucuz,
bu kadar külüstür, 500 nüfuslu bir köyün bakkalı gibi yönetilebilir mi
arkadaşlar? Ayıp değil mi, günah değil mi? Hani ehliyet, hani liyakat? Bunlar
doğru şeyler değil. (CHP sıralarından alkışlar)
Ehliyet,
liyakat demişken, sadece ekonomi, eğitim değil, sosyal hayat değil, devlet de
tefessüh etti sayenizde, oranın sayesinde.
Şimdi,
yandaş kayırma her iktidar için biraz vardır, duygusallık, aidiyet, ilişki
vesair anlaşılabilir ama bu işin tadını öyle bir kaçırdınız ki devlette her şey
var, iki kavram yok. Devlette para da var, borç alıyorsunuz -dün söyledim-
Sultanahmet’te dileniyorsunuz, Ayasofya’ya sadaka veriyorsunuz, neyse ama
devlette iki şey yok arkadaşlar, ehliyet ve liyakat yok. Ehliyet ve liyakatin
olmadığı devlet çürümüştür, tefessüh etmiştir, bunu söylüyorum. Yav, eski
milletvekillerini büyükelçi yapmasanız, rektör yapmasanız ölür müsünüz? Eski
milletvekillerini, bakan yardımcılığını anlarım, siyasi bir tasarruftur ama
yönetim kurulu üyeliklerine, Beştepe’deki kurullara doldurmasanız, aldıkları emekli
milletvekili maaşlarıyla yetinseler ölür müsünüz? Beceriksizliğinizin -kastım
hep Hükûmettir, AK PARTİ’li arkadaşlarım değildir- bu Hükûmetin ve önceki
hükûmetlerin beceriksizliğinin, kuralsızlığının, kayırmacılık ve yandaşçılığın
bedelini bu millet, bu ülke ödüyor. Yani mali olarak ödese lanet olsun
diyeceğiz. Sizin şöyle bir kötü alışkanlığınız oldu: Ülkede iyi bir şey oldu mu
diyorsunuz ki “Cumhurbaşkanımız Erdoğan’ın önderliğinde bunu yaptık.” falan
filan. İyi yaptınız, iyi! E, kötü şeyleri de sahiplenin. Allah sizi yakacak.
(CHP sıralarından alkışlar) Kendi beceriksizliğinizden, ehliyet ve liyakati
ortadan kaldırmanızdan kaynaklı olarak ülkede olup biten her olumsuzluğu, her
felaketi ve faciayı ya dış güçlere ya Allah’a fatura ediyorsunuz. Ya, Allah’tan
korkun, Allah’tan korkun. Devlette ehliyet, liyakat olsaydı ne Pamukova olurdu
ne Çorlu olurdu ne son geçen hafta yaşanan Ankara tren faciası olurdu. Bunları
Allah’a havale etmek ayıptır Sayın Cumhurbaşkanı Yardımcısı. Çıkacaksınız “Biz
işin tadını kaçırdık, ehliyeti ve liyakati yok saydık ve dünyanın en güvenilir
ulaşım yolunu, aracını -ki demiryolu hâlâ- Türkiye için en güvenilmez, en
faciaya, katliama açık araç hâline getirdik.” Diyeceksiniz. O zaman da gelin,
burada bu milletten bir özür dileyin ya, bir özür dileyin ya. (CHP sıralarından
alkışlar) 
Özgür
Bey değindi. Benzer notlar almışım ama bir şeyi söylememiz lazım. Yargıda da
çürüme had safhada yani döneminizde yargı da tefessüh etti. Liderler,
Cumhurbaşkanı, Başbakan ulusa sesleniş konuşması yapar, epeydir yaparlar. Ama
bir ülkede Başbakan veya Cumhurbaşkanı yargıya sesleniş konuşması yapıyorsa
eyvah, eyvah. (CHP sıralarından alkışlar) Et kokarsa tuz var, tuz kokarsa, işte
orada eyvah var. Artık o ülkede demokrasi yoktur. Yargıya cübbe ilikletilmez,
yargı da cübbe iliklemez. (CHP sıralarından alkışlar) İlikleten de ilikleyen de
demokrasi ve bu millete yapılabilecek en büyük hakareti ve saygısızlığı
yapıyordur, yapmıştır. Bunu kabul etmemiz mümkün değil. 
Özgür
Bey söyledi, onları geçiyorum. Dünya liderleri ne isterse veriyorsunuz.
Sonra,
hakkınızda biraz eleştirel yaklaşan, hakkınızda iyi yazmayan gazetecileri
-herhâlde bunu göz işaretiyle yapıyor Erdoğan, özel bir yazı falan yazmıyor
yargıçlara, savcılara- FETÖ iddianamesine sokuveriyorsunuz. Şimdi, en son Emin
Çölaşan ve Necati Doğru, FETÖ iddianamesine girdi. Fatih Portakal’ı hangi
iddianameye sokacak, merak ediyorum. Fatih Portakal’a FETÖ pek uymayabilir,
muhtemelen Fatih Portakal’ı -Engin Altay dedi dersiniz- DHKP-C iddianamesine
sokar, sokak falan diyor ya biraz, DHKP-C’ye sokar. 
Genel
olarak uzaktan bakıldığında bazen Türkiye’de şu yaşanıyor: Türkiye’de bir
monarşi, monarşik bir yönetim görüyoruz da bazen Türkiye’de monarşi kontrollü
bir jüristokrasi egemenliğini ve basıncını da 80 milyon, tepesinde, üstünde 10
tonluk bir beton duvar var gibi hissediyor; bu, ayıptır.
Sonra
da Sayın Başkanım “Güçlü Meclis, güçlü yönetim.” Yargı? Ya, yargı yönetimin
içinde oluversin; olmaz. Yargıya tahakküm eden, tasallut eden, basınç
uygulayan, talimat veren insan, Anayasa’yı alenen çiğniyordur, ayaklar altına
alıyordur, dolayısıyla Anayasa’yı ortadan kaldırıyordur. Anayasa’yı ortadan
kaldırmak suçtur, cezası da ağırdır. Bu bakımdan, hukuk, o yargıç ve savcılara
da bir gün lazım olacak. Vicdanını kaybeden, cüzdanını ve ikbalini düşünen
savcıdan ve yargıçtan bu millete, bu ülkeye, demokrasiye hayır gelmez; onlardan
bu ülkenin temizlenmesi lazım. 
Demin
söyledim, yüzleşemedik, yüzleşemedik. Biz 15 Temmuzla da yüzleşemedik
arkadaşlar, yüzleşmeliydik ama. 15 Temmuzda sokağa çıkıp -Erdoğan şimdi
“Çıkmayın sokağa.” diyor ya, biraz sonra geleceğim oraya- o tankların önüne
duran insanlar 15 Temmuzu başarısız kıldı. “Efendim, Tayyip Bey davet etti…” E,
Kemal Bey de davet etti, biz de herkes etti. Bu Mecliste kim vardı? Sadece AK
PARTİ’liler mi vardı yani? (AK PARTİ sıralarından gürültüler)
YILMAZ
TUNÇ (Bartın) - Kahve içerken davet etti.
ENGİN
ALTAY (İstanbul) – Şimdi, bu kahve işine gelirseniz ben de Cumhurbaşkanı ve
Binali Bey’in nerede olduğunu burada söylerim. Gelin, biraz daha gelin. Ben de
burada söylerim. (CHP sıralarından alkışlar)
Şimdi,
bakın, burayı bir dinleyelim. Birçoğunuz burada değildiniz. 26 Temmuzda Türkiye
Büyük Millet Meclisinde bir karar aldık, 15 Temmuz Darbe Araştırma Komisyonu
kuralım dedik. 2 Ağustosta kurduk, Resmî Gazete’de yayımlandı. 3 Ağustosta
Cumhuriyet Halk Partisi üyelerini verdi, 20 Ağustosta, ancak yirmi gün sonra AK
PARTİ üye verebildi. Ne hikmetse Komisyon -ağustos, eylül, ekim- 4 Ekimde ilk
toplantısını yaptı, yetmiş gün sonra. 14 Aralıkta -Komisyon daha süresi
dolmadan bir usul vardır, yeni arkadaşlar bilmeyebilir; üç ay içinde verilen
işi bitiremeyecekse ek süre ister buradan- Komisyon ek süre istemeyeceğini
yazdı. Efendim, 4 Ocakta Komisyon çalışmasını sonlandırdı. Tam üç ay; üç ay bir
gün değil, üç ay. Zaten öncesinde de hemen toplanamamıştı. 25 Mayısta muhalefet
şerhi yazıldı, sonra AK PARTİ bir ek muhalefet şerhi koydu, oraya Fetullah
Gülen’in CHP’ye bağış yaptığını yazdılar -vesair, geçiyorum onları- sonra 1.097
sayfalık rapor Meclise verildi, AK PARTİ rapora ek koydu diye biz de 71
sayfalık bir muhalefet şerhi koyduk, “Vay, biz bunu basamayız.” dediler.
Hakikaten matbaada bunu basmadan raporu basmaya kalktılar. Ben 20
milletvekilini matbaaya gönderdim; sonra, basılan evrakları kaldırdılar
matbaada. Nereye koydular? Depoya koydular muhtemelen. 
Velhasıl,
şuraya geleceğim: Bizim İstanbul Milletvekili Komisyon üyesi Zeynel Emre önce
bir soru önergesi veriyor, “Rapor basıldı mı? Nerede?” diye. Yanıt yok. Sonra
Bilgi Edinme Kanunu’na göre, gene Zeynel Emre bunu istiyor ve yanıt
“Basılmadı.” Ya, 20 milletvekilimiz matbaada gördü onları, kaçırırken.
Peki,
soruyorum: Ayrıca, bu Komisyona MİT Müsteşarı, o dönemin Genelkurmay Başkanı ve
Erdoğan’a darbeyi haber veren enişte çağrıldığı hâlde gelmiyor, gelemiyor ve
Erdoğan da bu işin bir an önce bitirilmesini söylüyor. 
Değerli
arkadaşlar, tarih 21 Aralık 2018. 26 Temmuz 2016-21 Aralık 2018, bu sürece,
yangından mal kaçırma desem 251 şehide ayıp olur, ayıp olur. Meclis çalışmış
-eksik gedik- üç ay çalışmış. Yahu, gelin, şunu bir gösterin kardeşim. Gelin,
burada bunu konuşalım. Bu raporu, bu komisyon raporunu kaçıran kimse, 15
Temmuzun ortağıdır. (CHP sıralarından alkışlar)
Sokak…
Yakmadan yıkmadan, kırmadan dökmeden sokak demokrasidir. Demin söyledim, sokak
olmasa şimdi FETÖ’cüler burada oturuyordu. Sokak korkusu, sokak paranoyası,
Gezi paranoyası ya da Gezi istismarı… Orada kafam karışık, Erdoğan’da Gezi
paranoyası mı var, Gezi istismarı mı yapacak, orayı merak ediyorum.
Ama
Erdoğan şunu çok iyi biliyor: Sokakları bazen terör örgütleri, bazen de
karanlık güçler terörize eder. Sokakları her zaman terör örgütleri terörize
etmez. Hatırlayın, hafızalarda, 6-7 Eylül 1955 olayları terör örgütlerinin işi
değildir, karanlık güçlerin işidir. Bu tezgâhlara düşmeyelim diyorum kardeşim. 
Bir
ülkede demokrasi işliyorsa, yönetenler demokrasiyi tıkır tıkır
çalıştırıyorlarsa milletin sokağa çıkması o yönetenleri ancak ve ancak mutlu
eder, mutlu eder ama ülkede bir diktatör varsa ve diktatör kaygılıysa, kâbuslar
yaşıyor, görüyor, paranoyalar içindeyse…
RAMAZAN
CAN (Kırıkkale) – Diktatör varsa sokağa çıkamazsın ki zaten!
ENGİN
ALTAY (Devamla) – Diktatör 3 bin kişiyle çıkıyor sokağa, 3 bin. (CHP
sıralarından alkışlar)
RAMAZAN
CAN (Kırıkkale) – Sokağa çıkamazsın diktatör varsa!
ENGİN
ALTAY (Devamla) – Ne yapsın, ne yapsın? 
RAMAZAN
CAN (Kırıkkale) – Nasıl çıkacaksın? Diktatör varsa sokağa mı çıkacaksın?
ENGİN
ALTAY (Devamla) – Daha ne yapacak? Beni mi… 
YILMAZ
TUNÇ (Bartın) – Çok saçmaladın, çok!
ENGİN
ALTAY (Devamla) – Ben Erdoğan’a üç yıldır diktatör diyorum, kayıtlara da
geçirdim kardeşim. 
RAMAZAN
CAN (Kırıkkale) – Diyemezsin, diktatör olsa diyemezsin
ENGİN
ALTAY (Devamla) – 100 kere söyledim ya!
RAMAZAN
CAN (Kırıkkale) – Diyemezsin diktatör olsa.
ENGİN
ALTAY (Devamla) – Derim, derim.
EKREM
ÇELEBİ (Ağrı) – Yer, yer; o sokak seni yer. 
ENGİN
ALTAY (Devamla) – Erdoğan, inşallah da dinliyordur…
EKREM
ÇELEBİ (Ağrı) – Sokağı meşrulaştırmaya çalışma, meşrulaştırma burada. 
ENGİN
ALTAY (Devamla) – Ya, bir durun ya. 
Bunlar
süremden çalışıyor Başkanım. 
Erdoğan,
demokrasinin bir tepki ve protesto rejimi olduğunu ya öğrenecek ya öğrenecek,
bunun ortası yok, bunu ya öğrenecek ya öğrenecek; bu kadar basit. (CHP
sıralarından alkışlar, AK PARTİ sıralarından gürültüler)
RAMAZAN
CAN (Kırıkkale) – Hadi oradan be!
ŞAHİN
TİN (Denizli) – FETÖ ağzıyla konuşuyorsun sen Engin. 
ENGİN
ALTAY (Devamla) – “Sokağı terörize eden alçaktır.” dedim burada ama ekmek için,
aş için, zamları protesto etmek için barışçıl bir şekilde “Açım, ekmek istiyorum.”
diyen adama terörist diyen de aynı şekilde namerttir, alçaktır; bu kadar basit.
(CHP sıralarından alkışlar)
MUSTAFA
LEVENT KARAHOCAGİL (Amasya) – Sandıkta olur demokrasi. 
OSMAN
AŞKIN BAK (Rize) – İktidar sandıktan çıkar, sandıkta görüyorsunuz. 
ENGİN
ALTAY (Devamla) – Sandık olacak, ayrı. Korkmasın, sokak Erdoğan’ı devirmez. 
EKREM
ÇELEBİ (Ağrı) – Terör algısı yapma, Kobani algısı yapmana gerek yok. 
ENGİN
ALTAY (Devamla) – Sokağa demokrasi talebi için de çıkılır, sokağa ekonomik
talep için de çıkılır, sokağa kültürel, sosyal talepler için de çıkılır. 
ŞAHİN
TİN (Denizli) – Sokaklardan iktidar çıkmaz. 
YILMAZ
TUNÇ (Bartın) – Her şeyden umudunuzu kesmişsiniz. 
EKREM
ÇELEBİ (Ağrı) – Mahallî idareler geliyor bak, mahallî idareler geliyor. 
ENGİN
ALTAY (Devamla) – Baş örtüsü mağduru kardeşlerimiz sokağa çıktıklarında
terörist miydiler? 
(Mikrofon
otomatik cihaz tarafından kapatıldı) 
YILMAZ
TUNÇ (Bartın) - 14 seçimdir ders almadınız, hâlâ aynı yerdesiniz. 
BAŞKAN
– Buyurun, sözlerinizi tamamlayın. 
ENGİN
ALTAY (Devamla) – Erdoğan sokaklardan korkmasın.
OSMAN
AŞKIN BAK (Rize) – İktidar sandıktan çıkar, sandıktan. 10 seçimdir
kaybediyorsunuz. 
ENGİN
ALTAY (Devamla) – Bakın, bir şey söylüyorum ya. 
ALİ
ŞAHİN (Gaziantep) – 10 seçim kaybedip de hâlâ partinin başında durandır
diktatör. 
BAŞKAN
– Sayın milletvekilleri…
ENGİN
ALTAY (Devamla) – Erdoğan’a demokrasi dışı yolla yapılacak her türlü hamlede
sizden önce biz onu durdururuz, merak etmeyin, sizden önce biz onun önünde
dururuz. Erdoğan’ın sokaktan korkmasına gerek yok, Erdoğan bence sandıktan
korksun.
YILMAZ
TUNÇ (Bartın) – Sen milletten korkuyorsun, sen. 
ENGİN
ALTAY (Devamla) – Konuşturmadılar, bitiremedim bunları. 
Değerli
arkadaşlar, şimdi, tabii, Türkiye’de toplumsal barış sürecini de çürüttünüz,
tefessüh ettirdiniz. 
EKREM
ÇELEBİ (Ağrı) – Size göre, size göre. 
ENGİN
ALTAY (Devamla) – Türkiye’de bir gün Kürt sorunu var, bir gün yok denilerek bu
iş çözülmez, Kürt sorunu varsa vardır, yoksa yoktur.
YILMAZ
TUNÇ (Bartın) – Sana göre var mı?
ENGİN
ALTAY (Devamla) – Bence var, Erdoğan’a göre de var, merak etme. 
YILMAZ
TUNÇ (Bartın) – Niye eleştiriyorsun o zaman?
ENGİN
ALTAY (Devamla) – Erdoğan’a göre Kürt sorunu olmasaydı Oslo’dan başlayıp
İmralı, Kandil, Habur, Dolmabahçe turnikesi yaptırmazdı. (CHP sıralarından alkışlar)
Şimdi, o Dolmabahçe’dekilerin, Dolmabahçe’de oturanların 4’ü dışarıda…
EKREM
ÇELEBİ (Ağrı) – Sayın Erdoğan devletine sahip çıktı.
ENGİN
ALTAY (Devamla) - …Pervin Hanım da burada ama Sırrı Süreyya ile grup başkan
vekili İdris Bey cezaevinde. Bu ne perhiz bu ne lahana turşusu. Niye oturdun,
niye cezaevine gönderdin? Dolmabahçe’de ne konuştun?
YILMAZ
TUNÇ (Bartın) – Onlar kendisini savunur ya.
ENGİN
ALTAY (Devamla) - Şimdi, tabii, şu da var, hep söylediğimiz bir şey var. Silah
sesleri, barut ve kan kokusu içinde barış çığlığı duyulmaz. Ama “Tekrarın
gücü.” der Sayın Genel Başkanımız, bir şeyi söylememiz lazım bu Kürt sorunuyla
ilgili olarak: Hiçbir hak talebi –bunu çok söyledim ama bu bütçeye de
geçireyim- teröriste masumiyet, terörizme meşruiyet sağlamaz ancak hiçbir
güvenlik gerekçesi ve kaygısı da temel hak ve özgürlüklerin gasbedilmesine
dayanak olamaz, meşruiyet sağlamaz. (CHP Sıralarından alkışlar) Böyle bakılırsa
terör meselesi çözülür. Ben, AK PARTİ’yi bazen şuna benzetiyorum.
(Mikrofon
otomatik cihaz tarafından kapatıldı)
ENGİN
ALTAY (Devamla) – Başkanım…
MUSTAFA
LEVENT KARAHOCAGİL (Amasya) - Eskiden umudunuz askerdi, şimdi sokakta, değil
mi?
ŞAHİN
TİN (Denizli) – Sandıktan çıkamayınca sokaklara çıkıyorsunuz.
BAŞKAN
– Sözlerinizi tamamlayın lütfen Sayın Altay.
ENGİN
ALTAY (Devamla) – Sayın Başkan, hani AK PARTİ…
OSMAN
AŞKIN BAK (Rize) – İktidar sandıktan çıkar, sandıktan. 10 seçimdir sandığa
gömülüyorsunuz. (CHP sıralarından gürültüler)
ŞAHİN
TİN (Denizli) – Halk, sizi sandığa gömüyor.
OSMAN
AŞKIN BAK (Rize) – Hâlâ kaybediyorsunuz, gitmiyorsunuz.
BAŞKAN
– Sayın Altay, sözlerinizi tamamlayın lütfen.
ENGİN
ALTAY (Devamla) – Tam oraya geldim.
Şimdi,
“Biz sandıktan çıktık, biz sandıktan çıktık.” 
Arkadaşlar,
çağın, teknolojinin ve bilimden kaynaklı gelişmeler siyasete tahvil edilemez.
ŞAHİN
TİN (Denizli) – Sizi sandığa gömeceğiz.
ENGİN
ALTAY (Devamla) – Şimdi siz şunu derseniz: “Biz, Türkiye’de kara yollarını
otoyola evrilttik. Bu bir AK PARTİ başarısı.” ben de derim ki: Acaba, patikadan
şoseye geçiş ya da şoseden stabilizeye geçiş ya da stabilizeden satıh kaplamaya
geçiş hangi partilerin başarısıydı? Bunlar teknolojinin gelişmeleri ya. Bunlar
süreç içinde olacak. 
EKREM
ÇELEBİ (Ağrı) – Sulandırma, sulandırma.
ENGİN
ALTAY (Devamla) – Ya da çıra yakılırken idare lambasına geçilirken hangi
partinin siyasi yetenekleriyle geçtik, çok merak ediyorum. (CHP sıralarından
alkışlar)
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
ENGİN
ALTAY (Devamla) – Sayın Başkan, son cümlem şu olsun: İstanbul’da bütün esnaf
tabelalarını Arapçaya çevirdi. Niye biliyor musunuz? (AK PARTİ ve CHP sıraları
arasında karşılıklı laf atmalar) Türkçemiz İstanbul’da artık tabelalarda yok,
niye? 
MUSTAFA
DEMİR (İstanbul) – Var, var.
ENGİN
ALTAY (Devamla) – Niye? Türkiye’de yaşayan 81 milyon Türkiye Cumhuriyeti
vatandaşının cebinde metelik yok, onun için Türkiye’ye gelen Araplardan medet
uman esnaf, tabelaları Arapça yapmaktan başka çare bulamadı. 
BAŞKAN
– Teşekkür edin… 
ENGİN
ALTAY (Devamla) – Şimdi, Türkiye’de yaşanan süreçte damat Bakan “türbülans”
dedi, parti sözcüsü “kur atağı” dedi, ekonomi sözcüsü “sıkışma” dedi, Cumhur
İttifakı ortağı “daralma” dedi, bunların hangisi? Bu işin adı krizdir, kazanan
yandaşın kasasıdır, kaybeden vatandaşın kesesidir. Bütçeye “hayır” diyeceğiz.
(CHP sıralarından alkışlar) 
BAŞKAN
– Teşekkür ederim Sayın Altay.
Sayın
milletvekilleri, Cumhuriyet Halk Partisi Grubu adına üçüncü konuşmacı Konya
Milletvekili Sayın Abdüllatif Şener. 
Buyurun
Sayın Şener. (CHP sıralarından alkışlar) 
Süreniz
otuz dakikadır. 
CHP
GRUBU ADINA ABDÜLLATİF ŞENER (Konya) – Sayın Başkan, sayın milletvekilleri;
heyetinizi saygıyla selamlıyorum. 
Bu
bütçe bir iflas bütçesidir. Türkiye’yi iflasa sürükleyen Erdoğan hükûmetlerinin
Türkiye’yi getirdiği noktayı gösteren bir bütçedir. Hükûmetin görevi sorun
çözmektir. Ancak mevcut Hükûmet kendi ürettikleri sorunlarla ülkeyi yormakla
meşguldür. Hiçbir hükûmet son on yıldır Erdoğan hükûmetleri kadar ekonomiyi
böylesine kötü yönetmemiştir. Ekonomiye hiçbir rekabet gücü kazandırmadınız.
Rantı ekonominin hâkim unsuru hâline getirdiniz. Üretmeden, Hükûmetle iş
birliği hâlinde havadan para kazananlar ilgi odağınız oldu. Hazineyi emme basma
tulumba gibi eşin, dostun, yandaşın, akraba taallukatın cebine boşalttınız. 
Üreticileri
perişan ettiniz ve ekonomiyi tahrip ettiniz. Hükûmetle dirsek temasındaki
rantçılar bire bin kazanırken, üretenler ve küresel rekabet peşinde koşanlar
mahvoldular, perişan oldular. 
Beceriksizliğiniz,
iş bilmezliğiniz ve tekâsür hevesiniz yüzünden on yılda iki büyük kriz
yaşattınız. 2008’in son çeyreğinde ekonomi 6,2 küçülmüştü, 2009’un yıllık
küçülmesi ise 4,7 olmuştu. Bu, birinci 2009 krizi az geldi, ders almadınız;
rantı özendirmeye, üreticileri cezalandırmaya, ekonomiyi dolara bağlamaya devam
ettiniz ve şimdi, ekonomiyi 2018’de ikinci bir krize soktunuz. 
Perişan
ettiğiniz halkın acısıyla dalga geçmeye devam ediyorsunuz. İnsanlar iş
bulamadığı için, çocuğuna pantolon alamadığı için, evine ekmek götüremediği
için intihar ederken Hükûmet bu acıları duymuyor, ekonomiyi bayram müjdesi
verir gibi anlatmaya devam ediyor. Uçan, uçmayan saraylarda yaşıyor, ejder
meyveli “smoothie” içiyor, vatandaşla dalga geçiyorsunuz. 
Maliye
damada teslim edilmiş, Hazine yine ona teslim edilmiş; Türkiye Varlık Fonu
kurmuşsunuz, Türk Hava Yollarının, devletin bütün kalan işletmelerini ve kamu
bankalarını içine yerleştirmişsiniz, tüm bu kamu işletmelerini de yine aynı
şekilde damada vermişsiniz, devletin ne kadar parası varsa hepsi
tahtıtasarrufunda. Bu ülke aile şirketi değildir değerli arkadaşlar. Milletin
parası ehliyete, liyakate göre görevlendirme yapmak suretiyle yönetilir. 
Bakın,
mutfakta yangın var ama Hükûmet ve iktidarın bu yangından haberi yok. Tavuk eti
bir yıl önce 8 lira 20 kuruşken 11 lira olmuş, yüzde 35 artmış. Kuru soğan 1
lira 47 kuruş iken 3 lira 59 kuruş olmuş, yüzde 144 artmış. Margarin her
yoksulun mutfağında kullandığı yağ ama 7,35 olan fiyatı 10,75’e çıkmış, bir yıl
içerisinde yüzde 46 artmıştır. Salça yüzde 91 zamlanmış. Elektrik yüzde 43,
doğal gaz yüzde 31, kömür yüzde 42 tahtıyönetiminizde bir yıl içerisinde zam
görmüştür. Bebek maması yüzde 70, sağlık ürünleri yüzde 79 artmıştır. Mutfakta
yangın vardır. Hayat pahalılığı vatandaşı bezdirmiştir, muzdarip hâle
getirmiştir. Tüketici fiyatları yıllık yüzde 22, üretici fiyatları yüzde 39
artmıştır. Bu, dünyadaki ortalama enflasyonun 10 katıdır. Memleketi perişan
eden bir iktidarla vatandaş muzdariptir ve perişandır. 
Çiftçiyi
mahvettiniz tarım girdilerine yapılan zamlarla. Yönetim döneminizde 3 milyon
hektar mera boşaldı, kullanılmaz hâle geldi. 3 milyon hektar tarımsal alan
ekilemez hâle geldi. Bu seneden itibaren de tarım girdilerindeki zamlar,
çiftçinin borçları yüzünden çiftçi perişan olacak, ekilmeyen tarlalara bir 3
milyon daha ilave edeceksiniz. 
Esnafı
perişan ettiniz, kepenk kapatıyor, işini sürdüremiyor, tezgâhını dolduramıyor.
İşsizler iş umudunu kaybetti. Fabrikalar kapanıyor, iş yerleri kapanıyor ve
milyonlarca işsiz ülkenin en önemli derdi hâline geliyor. (CHP sıralarından
alkışlar) 
Değerli
arkadaşlar, sizin bu ülkeye yaşattığınız enflasyon gerçekten dünyanın en yüksek
enflasyonlarından biri. Ama bakın şunu söylemek istiyorum: 2002-2007 yıllarında
ekonominin patronu bendim. Hiç tevazu göstermeyeceğim. Ekonomiyle ilgili üç
temel kurulun başkanı bendim; Ekonomik Koordinasyon Kurulu Başkanı bendim,
Ekonomik Sorunları Değerlendirme Kurulu Başkanı bendim, Para-Kredi ve
Koordinasyon Kurulu Başkanı bendim. Bunların hiçbiri teorik değildir, hepsi
Resmî Gazete’de kayıtlıdır. 
MUSTAFA
LEVENT KARAHOCAGİL (Amasya) – Şimdi olmayınca kötü!
ABDÜLLATİF
ŞENER (Devamla) – Bu unvanların hepsi kayıtlı ve ekonomiden sorumlu bakanlar,
bürokratlarıyla beraber benim başkanlığımda toplanarak ekonomiye yön
veriyorduk. O dönemlerde bakan olan Kemal Unakıtan, Ali Babacan, yine Sayın
Başkan Binali Yıldırım bürokratlarıyla birlikte benim başkanlığımda toplanıyor
ve düzenli olarak ekonomiyi değerlendiriyor, gözden geçiriyorduk. Ama bunun
neticesinde ne oldu, biliyor musunuz? Bu düzenli çalışmanın neticesinde ne
oldu; ben size söyleyeyim: Enflasyon, geldiğimizde yüzde 30’du, ben bırakırken
yüzde 8’e düştü, siz patlattınız, şimdi yüzde 22 yaptınız. (CHP sıralarından
alkışlar) ÜFE yüzde 40’tan yüzde 5’e düştü ama siz yüzde 39’a çıkardınız benden
sonra. (CHP sıralarından alkışlar) Hangi beceriksizliği yaptınız da ekonomiyi
tahrip ettiniz, iki kere krize soktunuz. (CHP sıralarından alkışlar, AK PARTİ
sıralarından gürültüler) 
Değerli
arkadaşlar, bakın, hemen ardından, 1 Ocak 2005’te paradan 6 sıfırı attık.
BURHAN
ÇAKIR (Erzincan) – Elini cebinden çıkar! 
ABDÜLLATİF
ŞENER (Devamla) – Yani daha önce 1 milyon lira dediğiniz para birden 1 liraya
düştü. Hani geçen Mart ayında, sekiz ay önce Sayın Cumhurbaşkanı ne demişti?
“Tuvalete 1 milyon lirayla gidiyorduk, 1 liraya düşürdük.” demişti değil mi?
Bakın, o 1 milyon lirayı 1 liraya düşüren benim. (CHP sıralarından alkışlar)
HASAN
ÇİLEZ (Amasya) - CHP genel başkanı yapacağız seni.
ABDÜLLATİF
ŞENER (Devamla) – Eğer ben olmasaydım Sayın Cumhurbaşkanı 1 milyon liralık
tuvaleti 1 liraya düşürdüğüyle övünemezdi, haberiniz olsun. (AK PARTİ ve CHP
sıralarından gürültüler)
Bakın,
ben bıraktıktan sonra… 
BAŞKAN
– Arkadaşlar, lütfen karşılıklı konuşmayın, hatibi dinleyin.
ABDÜLLATİF
ŞENER (Devamla) – …2008-2018 arasında hiçbir başarı öykünüz yoktur. 
HASAN
TURAN (İstanbul) - Hangi başarı öyküsü?
AHMET
HALUK KOÇ (Ankara) - Sayın Başkan, bakanlık görevi yapmış bir kişiye böyle
yapılır mı, ayıptır ama!
ABDÜLLATİF
ŞENER (Devamla) – Rakamları vereyim, bu yanlış diyorsanız gelin rakamları
veriyorum bakın. Enflasyonu söyledim, parayı söyledim. Dolar, ben geldiğimde 1
lira 60 kuruştu. 2007’de bırakırken 1 lira 17 kuruşa düştü. Siz şimdi 5 lira 30
kuruşa çıkardınız, 5 kat artırdınız, 5. (CHP sıralarından alkışlar) Faiz
62’ydi, 18’e bırakarak gittik, şimdi 22-24 bandında dolaşıyor. Net dış borç
stokunun gayrisafi millî hasılaya oranı yüzde 37’ydi, yüzde 19’a düşürerek
bıraktım, gittim, şimdi yüzde 30’a çıkardınız. Borç batağına sapladınız
Türkiye’yi. (CHP sıralarından alkışlar) Brüt dış borç stokunun gayrisafi yurt
içi hasılaya oranı yüzde 54’tü, yüzde 36’ya düşürdüm, siz şimdi yüzde 52’ye
çıkardınız.
YILMAZ
TUNÇ (Bartın) – 28, 28.
ABDÜLLATİF
ŞENER (Devamla) – Bütçe açığının… 
YILMAZ
TUNÇ (Bartın) - Doğru söyle, rakamları yanlış söylüyorsun.
ABDÜLLATİF
ŞENER (Devamla) – Doğru söyle, bilmiyorsun konuşma. (CHP sıralarından alkışlar,
AK PARTİ sıralarından gürültüler)
YILMAZ
TUNÇ (Bartın) - Bir bak.
ABDÜLLATİF
ŞENER (Devamla) – Dinle, biz senin gibi çok kişiye ders verdik. 
YILMAZ
TUNÇ (Bartın) – Yalan söylüyorsun, yalan.
ABDÜLLATİF
ŞENER (Devamla) – Bütçe açığının gayrisafi yurt içi hasılaya oranı yüzde 11’di,
1,6’ya düştü, şimdi 2’ye getirdiniz. Kamu kesimi borçlanma gereği arkadaşlar,
devletin borçlanma ihtiyacı millî gelirin yüzde 9,7’siydi, sıfır noktada
bıraktım gittim, sıfır, devletin borçlanma ihtiyacını! Şimdi ne yaptınız? (AK
PARTİ sıralarından gürültüler) 
EKREM
ÇELEBİ (Ağrı) – Sen bırakmadın, seni gönderdiler, sen ayrı parti kurdun. Ayrı
parti kurduktan sonra ne yaptın? Kendin gittin, CHP’nin kapısına geldin. Kendi başarın
mı var ya? Hadi bana söyler misin? 
HASAN
ÇİLEZ (Amasya) – Sen parti de kurmuştun, ne yaptın?
ABDÜLLATİF
ŞENER (Devamla) – Şimdi ne yaptınız, biliyor musunuz, yaptığınız borçlanma
gereğini 2,7’ye çıkarmak oldu; işsizliği de patlattınız. 
EKREM
ÇELEBİ (Ağrı) – Tayyip Erdoğan’ın sayesinde koltuğa oturdun. Şimdi ne
yapıyorsun? Yontuyorsun. Yok öyle bir şey! Başarın var mı, başarın? Başarın
yok! 
ABDÜLLATİF
ŞENER (Devamla) – Değerli arkadaşlar, asıl önemli olan nedir, biliyor musunuz? 
YILMAZ
TUNÇ (Bartın) – Sen parti kurmuştun. 
ABDÜLLATİF
ŞENER (Devamla) – Asıl önemli olan büyüme rakamlarıdır, büyüme.
EKREM
ÇELEBİ (Ağrı) – Sen parti kurdun, partin ne kadar büyüdü, onu söyler misin? 
ABDÜLLATİF
ŞENER (Devamla) – 2003 ile 2007 arasında Türkiye’nin ortalama büyüme oranı
yıllık yüzde 7’dir. Bıraktıktan sonra, 2008-2018 arasında Türkiye’nin yıllık
ortalama büyüme oranı yüzde 3 civarındadır. 
HASAN
ÇİLEZ (Amasya) – İktidarda kim vardı Sayın Şener, 2002-2007 arasında iktidarda
hangi parti vardı?
ABDÜLLATİF
ŞENER (Devamla) – Üstelik 2016 yılında hesaplama biçimini değiştirdiniz ve bu
yaptığınız değişiklikle millî geliri yıllık ortalama yüzde 2,72 şişirdiniz. (AK
PARTİ sıralarından gürültüler)
HASAN
ÇİLEZ (Amasya) – Sayın Şener, o dediğiniz tarihte hangi parti iktidardı? Ya,
soru soruyorum, Başbakan kimdi?
EKREM
ÇELEBİ (Ağrı) – Bu halk sana ne verdi, onu söyle!
ABDÜLLATİF
ŞENER (Devamla) – Bu şişkinliğe rağmen… (AK PARTİ sıralarından gürültüler)
Sayın
Başkan, zamanımı alıyorlar, kendi sürelerinde kalkacak konuşacaklar, yanlış bir
şey söylüyorsak söylerler. 
BAŞKAN
– Arkadaşlar, bir saniye…
Bir
saniye Sayın Hatip. 
HASAN
ÇİLEZ (Amasya) – Sayın Başkanım, hangi parti iktidardaydı onu söylesin.
BAŞKAN
– Arkadaşlar, lütfen konuşmacıyı sükûnetle dinleyelim, daha sonra cevap
verilmesi gerekirse verin. Lütfen, lütfen arkadaşlar, karşılıklı konuşmayalım,
lütfen. 
ABDÜLLATİF
ŞENER (Devamla) – Değerli arkadaşlar…
HASAN
ÇİLEZ (Amasya) – Hangi parti iktidardı, onu söyle, kimin hükûmetiydi o?
ABDÜLLATİF
ŞENER (Devamla) – Bakın değerli arkadaşlar, yani sizin hepinizin bana minnet
borcu var. (CHP sıralarından alkışlar, AK PARTİ sıralarından gülüşmeler) Ben
olmasaydım hiçbiriniz burada olmazdınız, ben olmasam, hiçbiriniz burada
olmazdınız! (AK PARTİ sıralarından gürültüler)
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – CHP mi konuşuyor,
Abdüllatif Şener mi konuşuyor?
EKREM
ÇELEBİ (Ağrı) – Sen hangi partiye girdiysen düşürdün. Kaç aldın? Sıfır! Tayyip
Erdoğan’a bak sen ya!
ABDÜLLATİF
ŞENER (Devamla) – Bakın, değerli arkadaşlar, gayrisafi millî hasıla, bırakırken
677 milyar dolardı, 2007’de. Hesaplama yöntemiyle, değişiklikle millî geliri
artırdığınız hâlde benim on bir yıl önce devrettiğim toplam gayrisafi yurt içi
hasılanın altında bir Türkiye inşa ettiniz. 631 milyar dolar 2018 millî geliri;
sadece millî gelir değil, kişi başına millî gelir. Sayın Erdoğan, biliyorsunuz,
sürekli olarak “Kişi başına millî geliri 3 katına çıkardık.” diyor. Altından
benim olduğum dönemi çıkarırsanız çırılçıplak kalırsınız. (CHP sıralarından
alkışlar) 
Bakın,
kişi başına millî gelirin niye 3 katına çıktığının üç gerekçesi var. Bunlardan
birincisi: Baz yılı olarak 2002 alınıyor, 2001 krizinin arkasından düşük bir
millî gelir baz alınıyor. Hâlbuki, 2000 yılında bile kişi başına millî gelir 4.229
dolar, yani 2002 rakamının 1.000 dolar üstünde; üstelik, 2000 yılı da bir
önceki deprem yılının hasarını yaşamış bir yıldır. Onun için, bazı yanlış
koyarak “Şu kadar artırdık.” denmez.
İkincisi:
2 kere hesap değiştirdiniz, eski yıllara yaymadınız o hesapları, o hesap
değişikliği şişirdi.
Üçüncüsü
ise: 2002 ve 2007 döneminde ulaşılan noktayı çıkarırsanız, son on bir yılda
kişi başına millî geliri son üç yıldır bıraktığım noktanın altına indirmiş bir
iktidarsınız. (CHP sıralarından alkışlar) Bakın, çok net söylüyorum: 2007’de
kişi başına millî gelir -ben bırakırken- 9.656 dolardı; 10 bin dolara gelmiş,
dayanmıştı. 
MUHAMMET
BALTA (Trabzon) - Bu kadar başarılıydın, o partiyi niye kapattın? Bu kadar
başarılıydın, partiyi niye kapattın, partini?
ABDÜLLATİF
ŞENER (Devamla) – Şimdi, 2018’de 9.385 dolara düşürdünüz. 
MUHAMMET
BALTA (Trabzon) - Niye kapattın partini? 
ABDÜLLATİF
ŞENER (Devamla) - Yani, on bir yıl önce bıraktığım rakamın 271 dolar altına
indirdiniz. 
MUHAMMET
BALTA (Trabzon) – İndirdim, yaptım…
ABDÜLLATİF
ŞENER (Devamla) - Üstelik hesaplama yöntemiyle 2018’i de yüksek gösterdiğiniz
hâlde. Ama başka bir şey daha var: Türkiye'de 3,5 milyon Suriyeli var, toplam
millî gelir hesapları yapılırken Suriyeliler hesaba dâhil ediliyor, kişi başına
millî gelir hesap edilirken Suriyeliler hesaba dâhil edilmiyor. (CHP
sıralarından alkışlar) 
İSMAİL
TAMER (Kayseri) – Konya’ya gidebiliyor musun?
ABDÜLLATİF
ŞENER (Devamla) - Değerli arkadaşlar, hani Suriyelilere 35 milyar dolar
harcamıştınız. Madem millî gelirden o kadar pay verdiniz, Suriyelileri hesaba
dâhil edip kişi başına millî geliri yeniden niye hesaplamıyorsunuz? 
YAŞAR
KIRKPINAR (İzmir) - Geri gidecekler onlar. 
MUHAMMET
BALTA (Trabzon) – Sen yoktun ya!
ABDÜLLATİF
ŞENER (Devamla) - Şu soruyu sormak lazım değerli arkadaşlar, bu soruyu sormak
zorundayım: Benden sonra hangi büyük beceriksizliği yaptınız da ekonomiyi bu
hâle getirdiniz, işsizi ağlattınız, tüketiciyi perişan ettiniz, çiftçiyi
mahvettiniz… 
MUHAMMET
BALTA (Trabzon) – Genel başkan olamadın sen. Genel başkan mısın sen?
ABDÜLLATİF
ŞENER (Devamla) - …esnafı kuruttunuz, iş adamlarını intihara sürüklediniz, iş
yerlerini kapanır hâle getirdiniz? (AK PARTİ sıralarından gürültüler)
MUHAMMET
BALTA (Trabzon) – Bu kadar başarılıydın partini niye kapattın, partini? Partini
niye kapattın başarılıydın, onu söyle?
ABDÜLLATİF
ŞENER (Devamla) - Hangi beceriksizliği yaptınız, hangi? (CHP sıralarından
alkışlar) Bakın, açıkça söyleyeyim mi? 
MUHAMMET
BALTA (Trabzon) – Açıkça söyle, partini niye kapattın, söyle?
İSMAİL
TAMER (Kayseri) – Sivas’tan bağımsız aday oldun, kaç oy aldın? Kaç oy aldın,
kaç?
ABDÜLLATİF
ŞENER (Devamla) - Açıkça söyleyeyim: Bakın, on altı yıldır -2002-2007 hariç-
tek bir yapısal reform yapamamış bir hükûmetsiniz. 
MUHAMMET
BALTA (Trabzon) – Partini niye kapattın söyle, niye kapattın?
İSMAİL
TAMER (Kayseri) – Sivas’tan kaç oy aldın? Konya’ya gidebiliyor musun? Konya’ya
gidebiliyor musun, Konya’ya?
ABDÜLLATİF
ŞENER (Devamla) - On altı yılda bir vergi reformu bile yapamadınız, ne
konuşuyorsunuz! (CHP sıralarından alkışlar) 
İSMAİL
TAMER (Kayseri) – Sivas’tan kaç oy aldın, kaç? Ben sana söyleyeyim: 17 bin oy
aldın, başarı yok. 
ABDÜLLATİF
ŞENER (Devamla) - Bakın, 2002-2007 yılları arasında hangi reformları
yaptığımızdan söz edeyim. 
YAŞAR
KIRKPINAR (İzmir) – Çok komiksin!
HASAN
ÇİLEZ (Amasya) – Hangi parti?
ABDÜLLATİF
ŞENER (Devamla) - Ekonominin başında olarak…
ÇİĞDEM
ERDOĞAN ATABEK (Sakarya) – Hangi parti ya, hangi parti?
ABDÜLLATİF
ŞENER (Devamla) - …Koordinasyon Kurulu Başkanı olarak bütün işler benden dönüyordu…

ÇİĞDEM
ERDOĞAN ATABEK (Sakarya) – Öyle bir şey yok, öyle bir şey yok.
ABDÜLLATİF
ŞENER (Devamla) - …Sayın Genel Başkan da bu işe karışmıyordu. 2003-2007
arasında ben Avrupa Birliği Eğitim ve Gençlik Programları Ulusal Otoritesiydim.
Her ülkede bu programların bir otoritesi olur, Türkiye otoritesi bendim, benim
üzerimde Başbakan da yoktu. [AK PARTİ sıralarından “vay be(!)” sesleri, CHP
sıralarından alkışlar] Ulusal Ajansın kuruluşuyla ilgili yasa teklifini getirip
Meclis komisyonlarında ve Genel Kurulda savunan benim; ilk Ulusal Ajansı kuran
benim, Ulusal Ajansın kurucu yöneticilerini, personelini atayan benim. 
ALİ
ÖZKAYA (Afyonkarahisar) – Seni oraya getiren kimdi? 
ABDÜLLATİF
ŞENER (Devamla) - İlk başta Erasmus olmak üzere Türkiye’deki öğrencilerimizin
Avrupa Birliği üniversitelerine gidip orada bir dönem, bir yıl kendi
branşlarındaki fakültelerde eğitimlerine…
ÇİĞDEM
ERDOĞAN ATABEK (Sakarya) – Bunların hepsini AK PARTİ yaptı, AK PARTİ. 
ABDÜLLATİF
ŞENER (Devamla) - …devam etme hakkını ve uygulamasını başlatan benim. 
ÇİĞDEM
ERDOĞAN ATABEK (Sakarya) – AK PARTİ’nin yaptıklarını anlatıyorsun şu an. 
ALİ
ÖZKAYA (Afyonkarahisar) – Seni buraya getiren kim? 
ABDÜLLATİF
ŞENER (Devamla) – Bu, gerçekten yapısal bir dönüşümdü. 
İkincisi,
kalkınma ajanslarıyla ilgili yasal düzenlemeyi hazırlayan benim; Meclis
komisyonlarında, Genel Kurulda savunan benim… [AK PARTİ sıralarından “Sen
neymişsin be(!)” sesi ve gürültüler] 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ooo!
ABDÜLLATİF
ŞENER (Devamla) – …yasalaştıran benim ve başta İzmir ve Çukurova (Adana,
Mersin) kalkınma ajanslarını bizzat ben kurup kadrosunu ben atamıştım. [AK
PARTİ sıralarından “Ooo(!)” sesleri, gürültüler] Diğer bütün illerimizdeki
kalkınma ajanslarının planlamasını da yaptık.
KEMAL
ÇELİK (Antalya) – Türkiye Partisi ne oldu?
ABDÜLLATİF
ŞENER (Devamla) - Ama bu ajansın önemli bir işlevi vardı; Türkiye’de
girişimcilik heyecanı başlatacaktı, sinerji oluşturacaktı. Ben bıraktıktan
sonra orayı da dejenere ettiniz. (CHP sıralarından alkışlar)
KEMAL
ÇELİK (Antalya) – Türkiye Partisi ne oldu?
ABDÜLLATİF
ŞENER (Devamla) - Bakın, E-dönüşüm Türkiye İcra Kurulu Başkanı bendim. [AK
PARTİ sıralarından “Ooo (!)” sesleri, gürültüler] Bu toplantılara Sayın Başkan
da katıldığı için bilir; kamu ve özel sektör temsilcileriyle birlikte her ay
düzenli çalışma yapardık. E-Devlet Projesi büyük mesafe almıştır o dönemde ve
de ilk elektronik imza bu kurulda benim başkanlığım zamanında yapılan
çalışmalar sonrasında gerçekleşmiştir, sembolik olarak ilk e-imza sertifikası
bana verilmiştir. [CHP sıralarından alkışlar, AK PARTİ sıralarından alkışlar
(!)]
İSMAİL
TAMER (Kayseri) – Ayakta alkışlıyorum seni (!) Ayıp ya!
SALİH
CORA (Trabzon) – IMF’ye borcu sen ödedin (!) Amerika’yı sen keşfettin (!)
SİHA’ların projesini sen çıkarttın (!) Üçüncü köprüyü sen açtın(!)
ABDÜLLATİF
ŞENER (Devamla) - Daha önce kriz koşullarında Bankacılık Yasası alelacele
çıkarılmıştı. Bankacılık Yasası’yla ilgili altı ay mesai yaptık. 
SALİH
CORA (Trabzon) – Üçüncü havalimanını sen yaptın (!) Duble yollar senin
zamanında yapıldı (!) O tünelleri sen açtın (!)
İSMAİL
TAMER (Kayseri) – Kurduğun parti ne oldu?
ABDÜLLATİF
ŞENER (Devamla) - Neticede BDDK ve Bankalar Birliğiyle birlikte bitip
tükenmeyen mesailer sonrasında sağlıklı bir Bankalar Yasası hazırladık.
Komisyonlarda, Genel Kurulda savunmasını ben yaptım ve şu anda bu krize rağmen
eğer bankalar ayaktaysa bana borçlusunuz, bu Bankacılık Yasası’na borçlusunuz.
[CHP sıralarından alkışlar, AK PARTİ sıralarından alkışlar (!)]
SALİH
CORA (Trabzon) – Kimsesizlerin kimsesi oldun (!)
ABDÜLLATİF
ŞENER (Devamla) - TMSF ile BDDK’yı ayırdık. BDDK’nın kendi görevini, düzenleme
ve denetim görevini düzgün bir şekilde takip etmesine imkân sağladık.
KEMAL
ÇELİK (Antalya) – Yaranamazsın, yaranamazsın!
ABDÜLLATİF
ŞENER (Devamla) - Bakın, hoşlanmadınız ama başka bir şey söyleyeyim. 
ÇİĞDEM
ERDOĞAN ATABEK (Sakarya) – CHP’ye Genel Başkan ol, CHP’ye.
ABDÜLLATİF
ŞENER (Devamla) - Beşinci, Akaryakıt Kaçakçılığı ile Mücadele Kurulu Başkanı da
bendim. Diyeceksiniz ki amma çok göreviniz varmış. Akaryakıtta kaçakçılığı
önlemek için ilk marker kullanımını gerçekleştiren…
SALİH
CORA (Trabzon) – Sensin (!) 
Şehirlerimize
statları yapan sensin (!) O olimpiyatları Türkiye’ye getiren sensin (!) Sen
neymişsin be abi (!)
ABDÜLLATİF
ŞENER (Devamla) - …benim. 
Altıncısını
söyleyeyim “mortgage” kanunu çıkardım. Bakın, “mortgage” kanunu çıkardık,
“mortgage.” 
SALİH
CORA (Trabzon) – Marmaray’ı yapan sensin (!) Avrasya Tüneli’ni sen açtın (!) 
ABDÜLLATİF
ŞENER (Devamla) - Sayın Başkan… (AK PARTİ sıralarından gürültüler)
BAŞKAN
– Değerli arkadaşlar, bir dakika…
Değerli
arkadaşlar, lütfen, karşılıklı konuşmayalım. 
Sayın
Şener, siz de Genel Kurula hitap edin.
ABDÜLLATİF
ŞENER (Devam) – Genel Kurula hitap ediyorum efendim.
BAŞKAN
– Buyurun.
ABDÜLLATİF
ŞENER (Devamla) - “Mortgage” kanunu çıkardım, bir yıl çalıştık “mortgage”
kanunu üzerinde, bak bir yıl. Hem ulusal düzeyde hem de uluslararası düzeyde
paneller düzenledik, çalışma grupları oluşturduk. Sonunda gayrimenkule dayalı
menkul kıymet ihracıyla ilgili düzenleme getirdik. 
ALİ
ÖZKAYA (Afyonkarahisar) – Kurduğunuz partinin adı neydi?
ABDÜLLATİF
ŞENER (Devamla) – Ama sonunda ne oldu biliyor musunuz? Ben bıraktıktan sonra
“mortgage” kanununu benden sonraki hükûmetler uygulamadılar, ikincil mevzuatı
tamamlanmıştı. (AK PARTİ sıralarından gürültüler) SPK, gereken kurumsal
dönüşümü hazırlamaktaydı ancak bu çıkarılan yasayı uygulamayı uygun görmedi.
Hâlbuki bu yasa çıktığı takdirde borsanın derinliği artacak, yerli, uzun
vadeli, millî bir finansman hacmi ortaya çıkacaktı ama bunların hiçbirini
görmedi. Bu yasa mevcut olmakla birlikte, uygulamadı Hükûmet ama ne yaptı? İş
insanlarını dış krediye muhtaç hâle getirdi, döviz geliri olmayanların bile
dövizle borçlanmasına imkân sağladı. Bizim “mortgage”la getirdiğimiz finansman
sistemini kenarda bırakırken tam iş adamlarımızı 317 milyar dolar dışarıdan
borç almak zorunda bıraktınız ve krizi bu yüzden çıkardınız. (CHP sıralarından
alkışlar) 
RECEP
ÖZEL (Isparta) – Bu kadar başarılıydınız da partiniz niye bu kadar az oy aldı?
ABDÜLLATİF
ŞENER (Devamla) – Şimdi, geçenlerde bir bakan diyor ki: “Şimdi, gayrimenkule
dayalı menkul kıymet ihraç edeceğiz, finansman genişliği sağlayacağız.”
Günaydın, on bir yıl sonra Hükûmetinize günaydın! (CHP sıralarından alkışlar)
Neredeydiniz kardeşim, neredeydiniz? Ben yirmi dört saat mesai harcarken sizin
eliniz... Gözünüz neredeydi? Söyleyin bakayım.
ALİ
ÖZKAYA (Afyonkarahisar) – Sayın Şener, elinizi çıkarıp da hitap edin, lütfen,
olmuyor.
ABDÜLLATİF
ŞENER (Devamla) – Kürsüde böyle konuşulur, acemi olduğun için bilmiyorsun.
ALİ
ÖZKAYA (Afyonkarahisar) – Bu kibir yıkacak! Gururlanma padişahım, senden büyük
Allah var! Bu kibir yıkacak!
ABDÜLLATİF
ŞENER (Devamla) – Değerli arkadaşlar, bakın, şu acil eylem planı...
ALİ
ÖZKAYA (Afyonkarahisar) – O, Tayyip Erdoğan’ın planı. Sen kimsin? Tayyip
Erdoğan’ın planı. Sen kimsin?
İSMAİL
TAMER (Kayseri) – Partinize ne oldu?
ABDÜLLATİF
ŞENER (Devamla) – Bellemişsin, “Partine ne oldu?” Biz soyguncu değiliz,
vurguncu değiliz, hırsız değiliz, parasızlıktan partim kapandı. (CHP
sıralarından alkışlar) 
İSMAİL
TAMER (Kayseri) – Ne oldu partiye? 
ALİ
ÖZKAYA (Afyonkarahisar) – O Tayyip Erdoğan’ın milletinin partisi. Sen kimsin! 
ABDÜLLATİF
ŞENER (Devamla) – “Faziletindir.” diye anlatacağın şeyi, sanki kabahatimmiş
gibi niye söylüyorsunuz?
İSMAİL
TAMER (Kayseri) – Kurduğun partiye ne oldu? Gittin bir yere sığındın be! 
ALİ
ÖZKAYA (Afyonkarahisar) – O Cumhurbaşkanımızın liderliği, sen kimsin ki onu da
yapacaksın. O Cumhurbaşkanımızın liderliği. 
ABDÜLLATİF
ŞENER (Devamla) – AK PARTİ kurulduğunda Hazine yardımı aldı.
ALİ
ÖZKAYA (Afyonkarahisar) – Bırak onu ya! 
ABDÜLLATİF
ŞENER (Devamla) – Kanunu getirdi, değiştirdiniz…
ALİ
ÖZKAYA (Afyonkarahisar) – Cumhurbaşkanımız olduğu için buradasın sen, yoksa… 
ABDÜLLATİF
ŞENER (Devamla) – …milletvekili olan partilerin Hazine yardımı almasıyla ilgili
yasayı kaldırdınız.
ALİ
ÖZKAYA (Afyonkarahisar) – Evet. 
ABDÜLLATİF
ŞENER (Devamla) – …ondan sonra yeni kurulan partiler Hazine yardımı alamaz
oldu.
ALİ
ÖZKAYA (Afyonkarahisar) – AK PARTİ kurulduğunda Hazineden para mı aldı? 
ABDÜLLATİF
ŞENER (Devamla) – Bakın, bu, acil eylem planı, arkadaşlar. Kimin hükûmeti nedir
diye…
ALİ
ÖZKAYA (Afyonkarahisar) – AK PARTİ kurulduğunda Hazineden para mı aldı? 
ABDÜLLATİF
ŞENER (Devamla) – Aldı, Hazineden para aldı.
ALİ
ÖZKAYA (Afyonkarahisar) – Ne zaman aldı? 
ABDÜLLATİF
ŞENER (Devamla) – 54 tane milletvekili vardı, Hazine yardımı aldı.
ALİ
ÖZKAYA (Afyonkarahisar) – Seçime girmeden…
ABDÜLLATİF
ŞENER (Devamla) – Kurulduğundan itibaren aldı.
ALİ
ÖZKAYA (Afyonkarahisar) – Liderle olur bu iş, liderle; liderlikle olur. 
ABDÜLLATİF
ŞENER (Devamla) – Liderlikle ilgisi yok.
ALİ
ÖZKAYA (Afyonkarahisar) – Liderle var. Seninle mi ilgisi var? 
ABDÜLLATİF
ŞENER (Devamla) – Bakın, Erdoğan siyasi yasaklıydı, Hükûmette değildi.
Bak,
şunu da söyleyeyim: Ben Sayın Erdoğan’la kavga edip falan ayrılmadım da. Yani
bana karşı her zaman kibar olmuştur, nazik davranmıştır.
HASAN
TURAN (İstanbul) – Her zaman kibardır. 
ÇİĞDEM
ERDOĞAN ATABEK (Sakarya) – Sen de çok kibarsın şu anda!
ABDÜLLATİF
ŞENER (Devamla) – Hayatımda bana karşı en nazik davranan iki üç insandan
biridir.
ÇİĞDEM
ERDOĞAN ATABEK (Sakarya) – Sen de şu an çok kibarsın!
ABDÜLLATİF
ŞENER (Devamla) – Ayrılırken de kibarca ayrıldı.
ALİ
ÖZKAYA (Afyonkarahisar) – Her zaman öyledir. 
ÇİĞDEM
ERDOĞAN ATABEK (Sakarya) – İhanet ettin, ihanet. 
ABDÜLLATİF
ŞENER (Devamla) – Bakın, partiden ayrılırken parti genel merkezine MKYK
toplantısına gittim, o salonda arkadaşlardan helallik almak suretiyle Genel
Başkana istifamı verdim ve öyle ayrıldım.
ALİ
ÖZKAYA (Afyonkarahisar) – Sonucunuzu görüyoruz. 
ÇİĞDEM
ERDOĞAN ATABEK (Sakarya) – Sonuç? 
ABDÜLLATİF
ŞENER (Devamla) – Benim gibi partisinden ayrılan Türkiye Cumhuriyeti tarihinde
bir tek kişi yoktur.
ALİ
ÖZKAYA (Afyonkarahisar) – Sonuç? 
ABDÜLLATİF
ŞENER (Devamla) – Bir dinleyin.
ALİ
ÖZKAYA (Afyonkarahisar) – O her zaman lider. 
ABDÜLLATİF
ŞENER (Devamla) – Bakın, bu, acil eylem planı değerli arkadaşlar.
MUHAMMET
BALTA (Trabzon) – Siz mi yaptınız? 
ABDÜLLATİF
ŞENER (Devamla) – Erdoğan siyasi yasaklıyken; değil Başbakan, henüz
milletvekili olamamışken ben Başbakan Yardımcısıydım ve bana bağlı Devlet
Planlama Teşkilatında “Hükûmetin yol haritası” diye şu acil eylem planını
hazırladık.
ALİ
ÖZKAYA (Afyonkarahisar) – Ya, bütün insanlara haksızlık, günah bu ya!
ABDÜLLATİF
ŞENER (Devamla) – Bakın, övündüğünüz…
ÇİĞDEM
ERDOĞAN ATABEK (Sakarya) – Bunları tek başına mı yaptın? 
ABDÜLLATİF
ŞENER (Devamla) – DPT bürokratlarıyla beraber yaptık, DPT bana bağlıydı.
YILMAZ
TUNÇ (Bartın) – CHP o zaman onu da eleştirmişti. 
ALİ
ÖZKAYA (Afyonkarahisar) – Yani, bu kadar insanın emeğine haksızlık, günah ya!
SALİH
CORA (Trabzon) – Sen neymişsin be abi (!) 
ABDÜLLATİF
ŞENER (Devamla) – Bakın, övündüğünüz, yatırım olarak övündüğünüz ne varsa en az
yüzde 90’ı…
YILMAZ
TUNÇ (Bartın) – Geç CHP’nin başına...
ÇİĞDEM
ERDOĞAN ATABEK (Sakarya) – CHP’ye Genel Başkan ol. 
ABDÜLLATİF
ŞENER (Devamla) – 2003-2007 yatırım programlarına bakın, şu acil eylem planını
inceleyin, hepsi bunun içerisindedir, hepsi. (CHP sıralarından alkışlar, AK
PARTİ sıralarından gürültüler)
HASAN
TURAN (İstanbul) – Bu kadar insana haksızlık.
ABDÜLLATİF
ŞENER (Devamla) – Arkadaşlar, bakın, yani buradan bu kadar fazla sataşma yapmış
olmanızı anlayışla karşılamıyorum. 
HASAN
ÇİLEZ (Amasya) – Sataşma yapmıyoruz. 
ABDÜLLATİF
ŞENER (Devamla) – Müsaade edin, sakin sakin konuşalım. En az on dakikamı
yediniz. 
HASAN
ÇİLEZ (Amasya) – Her şeyi sen yaptın (!) 
ABDÜLLATİF
ŞENER (Devamla) – Bir hasbihal edelim ya, benimle hasbihal etmeye hiç mi
ihtiyacınız yok sizin? 
ALİ
ÖZKAYA (Afyonkarahisar) – Yok, hiçbir ihtiyacımız yok. 
ABDÜLLATİF
ŞENER (Devamla) - Nankörlük yapmayın.
ÇİĞDEM
ERDOĞAN ATABEK (Sakarya) – Yok, yok. 
ZAFER
IŞIK (Bursa) – Partinle hasbihal et, bizimle değil. 
İLYAS
ŞEKER (Kocaeli) – CHP’yi kurtar Sayın Şener, CHP’yi. 
MUSTAFA
ELVAN KARAHOCAGİL (Amasya) – Acil eylem planını Lütfİ Elvan hazırladı. 
HASAN
ÇİLEZ (Amasya) – Öğretim görevlisi gibi konuşuyorsun. 
ALİ
ÖZKAYA (Afyonkarahisar) – Bitti mi? 
ABDÜLLATİF
ŞENER (Devamla) – Bakın, değerli arkadaşlar, bu partinin kuruluşuna emek sarf
ettim. Elinizdeki parti programı… 
HASAN
ÇİLEZ (Amasya) – Bizim emeğimiz yok mu Sayın Şener? Hep “Ben yaptım.” diyorsun
bir saattir ya, bak dinliyorum yarım saattir. 
ABDÜLLATİF
ŞENER (Devamla) – Var, emeğiniz var da parti programı…
RECEP
ÖZEL (Isparta) – O zaman CHP’yi eleştiren…
HASAN
ÇİLEZ (Amasya) – Alın teri var orada ya, taşrada alın terimiz var. Hep “Ben
yaptım.” diyorsunuz. 
ABDÜLLATİF
ŞENER (Devamla) – Bırak da konuşayım. 
Arkadaşlar,
sizin sözcünüz de kalkacak, konuşacak o zaman o söyler.
HASAN
ÇİLEZ (Amasya) – Ama bu da bana dokunuyor, ben bu partinin temel taşlarından
biriyim ya Sayın Şener. Gitmiş olabilirsiniz, normal. 
ABDÜLLATİF
ŞENER (Devamla) – Bakın, seni de var kılan… 
Bakın,
değerli arkadaşlar, programlar, teşkilatlar, hepsinde görev aldım. 
ALİ
ÖZKAYA (Afyonkarahisar) – Biz kurtulduk, sıra sizde. 
MUHAMMET
BALTA (Trabzon) – Ya, bu kadar başarılıydın, kendi partinde niye başarılı
olamadın? Hep siz yaptınız (!) 
ABDÜLLATİF
ŞENER (Devamla) – 28 Şubatta ben Maliye Bakanıydım -28 Şubat AK PARTİ dönemi
değil tabii- ve muhtıracılar hedef olarak beni göstermişlerdi, dimdik ayakta
kaldım. 27 Nisan e-muhtırasında yine aynı şekilde Hükûmet aleyhine yapılan…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın konuşmanızı. Ek süre verdim, buyurun tamamlayın. 
YILMAZ
TUNÇ (Bartın) – Konuşacak bir şeyi kalmadı Başkanım. 
MUHAMMET
BALTA (Trabzon) – Ek süreyi de siz yaptınız herhâlde (!) 
ABDÜLLATİF
ŞENER (Devamla) – …bu e-muhtıraya cevap vermek için Başbakanlık Konutu’nda bir
araya gelen 7-8 kişiden biri bendim. 
ALİ
ÖZKAYA (Afyonkarahisar) – Onu da siz verdiniz (!)
ABDÜLLATİF
ŞENER (Devamla) – O cevap metnini hazırlayan heyetteydim ve kamuoyuna o
açıklama öylece yapılmıştır. 
RECEP
ÖZEL (Isparta) – Adaylığını geri çektin ama 2007 seçimlerinde. 
ABDÜLLATİF
ŞENER (Devamla) – Bunun dışında, bakın, bazen arkadaşlar hakkımda ulu orta
şeyler söylüyor da onları düzeltmek için söylüyorum bunları, bir dakikalık
düzeltme zamanıyla halledemiyoruz çünkü. 
ALİ
ÖZKAYA (Afyonkarahisar) – Kendinize yazık ediyorsunuz vallahi. 
ABDÜLLATİF
ŞENER (Devamla) – Bakın, 2007 seçimlerine girerken birçok problem vardı,
cumhuriyet mitingleri vardı, 367 problemi vardı, e-muhtıra girdi devreye... 
ALİ
ÖZKAYA (Afyonkarahisar) – Kim yapmıştı o mitingi?
ÇİĞDEM
ERDOĞAN ATABEK (Sakarya) – Kim yapıyordu onları?
SALİH
CORA (Trabzon) – Kadere bak ya! Kimlerle beraber?
YILMAZ
TUNÇ (Bartın) – 367 CHP’nin eseridir.
ABDÜLLATİF
ŞENER (Devamla) – O sırada gerginlik olduğu için kamuoyunu yatıştırmaya ihtiyaç
vardı. 
YILMAZ
TUNÇ (Bartın) – 367’yi yapan parti CHP’dir.
ABDÜLLATİF
ŞENER (Devamla) – Sayın Genel Başkan ve Gül, benim üslubumun bütün toplumu
kucaklayıcı olduğunu, bu gerginliği yatıştırmak için beni görevlendirdiler. 
MUSTAFA
LEVENT KARAHOCAGİL (Amasya) – 28 Şubatla aynı kafa yapısı.
ABDÜLLATİF
ŞENER (Devamla) – “Bol bol televizyonlara çık, o tatlı üslubunla kamuoyunu
yatıştır.” dediler… (AK PARTİ sıralarından “Aaa!” sesleri, gülüşmeler)
HASAN
TURAN (İstanbul) – Bu bir itiraf, bu bir itiraf.
ALİ
ÖZKAYA (Afyonkarahisar) – Ama sizi de göreviniz esnasında ikna ettiler, değil
mi?
ABDÜLLATİF
ŞENER (Devamla) – …ve o görevi de üstlendim, sonuna kadar yerine getirdim aday
olmayacağımı ilan ettiğim hâlde. 
ALİ
ÖZKAYA (Afyonkarahisar) – Darbe olacak diye ikna ettiler. Darbe olacağına ikna
oldunuz, başbakan oldunuz (!)
ABDÜLLATİF
ŞENER (Devamla) – Onun için birkaç gün önce bir grup başkan vekiliniz çok ulu
orta sözler söyledi. Bir kısmı söylediklerimin, ona cevap olsun diye
söylüyorum. Bülent Efendi’ydi, kim? Nerede o Bülent Efendi? (AK PARTİ
sıralarından “Bülent Bey” sesleri) 
ÇİĞDEM
ERDOĞAN ATABEK (Sakarya) – “Bülent Bey” “efendi” değil.
ALİ
ÖZKAYA (Afyonkarahisar) – Doğru söyleyin, darbe döneminde başbakan olacağınıza
inandınız mı inanmadınız mı? 
ABDÜLLATİF
ŞENER (Devamla) – Ve aile mahremiyetine dokunacak terbiyesizce sözler söyledi,
dedi ki: “Efendim, işte Sayın Şener eşinin başını örttürmek istememiş.”
ALİ
ÖZKAYA (Afyonkarahisar) – Hürriyet’e manşet olmuştu.
ABDÜLLATİF
ŞENER (Devamla) – Hürriyet’e mürriyete öyle manşet atılmadı.
ALİ
ÖZKAYA (Afyonkarahisar) – Hürriyet’e manşet oldu, öyle dediniz.
ABDÜLLATİF
ŞENER (Devamla) – Evet, ben şunu söyledim basına. Ben ne söyledim? Nişanlılık
döneminde eşim başörtülü değildi, ben ondan onun başörtüsünü takmasını
istemedim, baskı da yapmadım, kendisi özgür iradesiyle başını örttü dedim.
Böylesine bir cümleyi evirip çevirip Bülent Efendi’nin…
ÖZLEM
ZENGİN (Tokat) – Bülent Bey.
ABDÜLLATİF
ŞENER (Devamla) – …böylesine istismar edecek şekilde kullanmış olması gerçekten
büyük ayıptır, büyük ayıp. Keşke benim konuşmamı engellediğiniz gibi o Sayın
Bülent Efendi’nin de konuşmasını engelleseydiniz. (CHP sıralarından alkışlar) 
MUSTAFA
LEVENT KARAHOCAGİL (Amasya) – İçki için ne dediniz?
BAŞKAN
– Bakın, aranızda zorla elimle milletvekili yaptığım, istifa ettirip “aday ol”
deyip Meclise taşıdığım, istifa edip milletvekili olanlar var. (AK PARTİ
sıralarından “Cumhuriyeti de sen mi kurdun ağabey ya?” sesi)
(Mikrofon
otomatik cihaz tarafından kapatıldı) 
ABDÜLLATİF
ŞENER (Devamla) – Evet, Cumhuriyet Halk Partisi kurdu. 
SALİHA
SERA KADIGİL SÜTLÜ (İstanbul) – Süre Sayın Başkan!
BAŞKAN
– Sözlerinizi tamamlayın Sayın Şener.
ABDÜLLATİF
ŞENER (Devamla) – Bakın, Bolu’daki asistanlığım döneminde benim öğrencim olan
başörtülü bir sayın milletvekiliniz de aranızdadır. O dönemde ben daha
asistandım. Otuz-otuz beş yıldır da o günden bugüne kadar hiç görüşmedik, ilk
defa Mecliste karşılaştık. 
AHMET
HAMDİ ÇAMLI (İstanbul) – Sen aslında profesörmüşsün de…
ABDÜLLATİF
ŞENER (Devamla) – Başörtüsü konusunda benim ne düşündüğümü, nasıl tavır
sergilediğimi, kendilerine nasıl hamilik yaptığımı o size anlatsın. 
YILMAZ
TUNÇ (Bartın) – Senin partin başka düşünüyor ama.
ABDÜLLATİF
ŞENER (Devamla) – Onun için, ailevi meselelere uzanacak kadar “Şener’i
eleştireyim” diye uğraşırsanız perişan olursunuz. Perişan olursunuz bakın.
ALİ
ÖZKAYA (Afyonkarahisar) – Vallahi siz perişan durumdasınız. 
ABDÜLLATİF
ŞENER (Devamla) – Onun için, değerli arkadaşlar, bu bir iflas bütçesidir. 
ALİ
ÖZKAYA (Afyonkarahisar) – İstikamet… İstikamet… İstikamet…
ABDÜLLATİF
ŞENER (Devamla) – Bu iflasın sebebi ise son on-on bir yıldır uygulanan
beceriksiz ve yanlış politikalardır. 
Hepinize
saygılar sunuyorum. (CHP sıralarından alkışlar) 
MEHMET
NACİ BOSTANCI (Ankara) – Sayın Başkan…
BAŞKAN
– Sayın Grup Başkanı, Sayın Bostancı, buyurun.
MEHMET
NACİ BOSTANCI (Ankara) – Sayın Başkan, “tek adam” “diktatör” “kendine göre
anayasa” ve başka tür sözler; hepsi sataşma çerçevesinde. 69’a göre söz
istiyorum.
BAŞKAN
– Buyurun. (AK PARTİ sıralarından alkışlar)
ENGİN
ALTAY (İstanbul) – Başkanım, “diktatör” sataşma sayılmaz, sayılmıyor.
Tutanaklara da geçti. Bilginiz olsun eğer diktatörden dolayı sataşmadan söz
veriyorsanız, usulsüz bir iş yapılmış oluyor yani.
V.- SATAŞMALARA İLİŞKİN KONUŞMALAR
1.- Ankara Milletvekili Mehmet Naci Bostancı’nın, Konya Milletvekili
Abdüllatif Şener’in ve İstanbul Milletvekili Engin Altay’ın 10 sıra sayılı 2019
Yılı Merkezi Yönetim Bütçe Kanun Teklifi ile 11 sıra sayılı 2017 Yılı Merkezi
Yönetim Kesin Hesap Kanunu Tasarısı’nın tümü üzerinde CHP Grubu adına yaptığı
konuşmalarında, AK PARTİ Genel Başkanına ve Adalet ve Kalkınma Partisine
sataşması nedeniyle konuşması
MEHMET
NACİ BOSTANCI (Ankara) – Sayın Başkanım, değerli arkadaşlar; aslında Sayın
Şener’e cevap vermeyi düşünmüyordum çünkü zor bir iştir. Bir siyasi hareketin
içinde olup sonra başka bir siyasi harekete insanlar geçebilir, ideolojilerini,
politikalarını, dünya görüşlerini değiştirebilir ama ondan sonra gelip burada
eski arkadaşlarına karşı kendini aklama çabası içerisindeki bir konuşmayı
cevaplamaya değer görmezdim. (AK PARTİ sıralarından “Bravo” sesleri, alkışlar)
Ancak, ben “Sayın Şener Efendi” demeyeceğim, o dil uygun bir dil değil, burada
nezaketle konuşmak durumundayız fakat biliyorsunuz tarihte İsa’dan önce ve
İsa’dan sonra vardır. Sayın Şener’i dinlerken o kadar “ben”, o kadar “ben
yaptım” “Ben olmasaydım siz yoktunuz.” dedi ki, anlaşılıyor ki Sayın Şener
ekonominin Hazreti İsa’sıdır, öncesi vardır, sonrası vardır. (AK PARTİ
sıralarından alkışlar)
Şimdi,
Sayın Şener buradayken biz her şeydik, Sayın Şener gitti biz hiçbir şey olduk.
Demek ki Sayın Şener size geldi, ben öyle anlıyorum ki konuşmasından, siz
hiçbir şeydiniz, şimdi her şey oldunuz. Hayırlı olsun. (AK PARTİ sıralarından
“Bravo” sesleri, alkışlar) Çünkü Cumhuriyet Halk Partisi içerisinde benim de
tanıdığım, bildiğim çok kıymetli ekonomistler var, bu bütçeyi çok çeşitli
biçimlerde eleştirecek arkadaşlar var; siz Sayın Şener’i çıkarttınız. O
bakımdan da hakikaten öyle anlıyorum, hiçbir şeydiniz, her şey oldunuz. Hayırlı
olsun. (AK PARTİ sıralarından alkışlar)
Şimdi,
aslında söylenecek çok söz, verilecek çok cevap var. Şu diktatör meselesi Engin
Bey, diktatör meselesi.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Tutanaklara geçti “Eleştirme sayılır.” diye, mahkeme
kararları da var. 
MEHMET
NACİ BOSTANCI (Devamla) – Bir dakika daha verebilir misiniz? Diğer arkadaşlara
da verin lütfen Sayın Başkan.
BAŞKAN
– Buyurun, bir dakika daha.
MEHMET
NACİ BOSTANCI (Devamla) – Şimdi, Cumhuriyet Halk Partisi tarih boyunca halkın
önüne geçen, halkı temsil eden, iktidara gelen insanlara “diktatör” demiş.
Menderes’e dediniz mi? Dediniz. Rahmetli Özal’a dediniz mi? Dediniz. Şimdi,
Tayyip Erdoğan’a diyor musunuz? Diyorsunuz. Bunların üçünün de ortak yönü
nedir? Halkı temsil etme, halkın gücüyle iktidara gelme. (AK PARTİ sıralarından
alkışlar) Ama bazen hızınızı alamadınız kıymetli arkadaşlar, kendi içinizdeki
eleştirilerde de Sayın Genel Başkana “diktatör” dediniz. Demek ki bu bir dil
alışkanlığı, kıymetini burada görmek lazım.
YILMAZ
TUNÇ (Bartın) – Bu ağır oldu Hocam ya!
MEHMET
NACİ BOSTANCI (Devamla) - Evet, saygılar sunuyorum. (AK PARTİ sıralarından
alkışlar) 
BAŞKAN
– Evet, değerli arkadaşlar, birleşime on beş dakika ara veriyorum.
Teşekkür
ediyorum.
Kapanma Saati: 15.53
İKİNCİ OTURUM
Açılma Saati: 16.14
BAŞKAN: Binali YILDIRIM
KÂTİP ÜYELER: Burcu KÖKSAL
(Afyonkarahisar), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 39’uncu Birleşiminin İkinci Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı üzerindeki görüşmelere devam edeceğiz.
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam 195
Adet Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Komisyon yerinde.
Şimdi
söz sırası Milliyetçi Hareket Partisi Grubu adına Konya Milletvekili Sayın Mustafa
Kalaycı’da.
Buyurun
Sayın Kalaycı. (MHP sıralarından alkışlar) 
Süreniz
kırk dakikadır.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı’nın tümü üzerinde Milliyetçi Hareket Partisi Grubu
adına görüşlerimizi açıklamak üzere huzurlarınızdayım. Bu vesileyle yüksek
heyetinizi ve ekranları karşısında bizleri izleyen aziz milletimizi hürmetle
selamlıyorum.
Genel
anlamda bütçe, devletin bir yıl içinde yapacağı harcamaları ve elde edeceği
gelirleri gösteren ve Mecliste onaylanarak yürütme tarafından uygulanan bir
belgedir. Hukuki bakımdan bir kanun olmakla birlikte bazı özellikleri nedeniyle
kanunlardan ayrılan bütçe, hukuki, ekonomik ve mali işlevlerinin yanı sıra
siyasi bir fonksiyona da sahiptir. Bütçe, Meclisin yürütme üzerindeki siyasi
denetim araçlarından biridir. Bütçe ve kesin hesap görüşmeleri bize, hükûmet
uygulamalarına yönelik uyarı, tenkit ve öneri imkânı da sağlamakta,
milletimizin ve devletimizin sorunlarını daha bütünlükçü ele alma fırsatı
sunmaktadır. 
2019
Yılı Merkezi Yönetim Bütçe Kanun Teklifi, komşu coğrafyalarda ve dünyada büyük
sorunların yaşandığı ve tehlikeli gidişatın bulunduğu bir dönemde görüşülmektedir.
Neresinden bakarsak bakalım, bölgesel ve küresel dinamiklerin, kritik ve
engebelerle dolu bir güzergâhta ilerlediğini rahatlıkla söyleyebiliriz. 
Değerli
milletvekilleri, sadece bölgemiz için değil, tüm insanlık adına tarihî ve
hayati nitelikli olaylara sahne olmuş bir yılın daha sonuna geliyoruz. 2018
yılında da yaygın münakaşalar, yoğun mücadeleler, dünya dengelerini doğrudan
etkileyen olaylar yaşanmıştır. Son zamanlarda her yer karışık, her taraf kaos
içindedir. Sosyal gerginlikler, toplumsal kargaşalar, asimetrik çatışmalar,
örtülü operasyonlar, ticaret savaşları, siyasal anlaşmazlıklar, hegemonya
mücadeleleri yoğunlaşmakta hatta yaygınlaşarak devam etmektedir.
Küreselleşmenin bilançosunda eşitsizlik, yoksulluk, etnik çatışma,
coğrafyaların değişmesi, ülkelerin bölünmesi, kutuplaşma ve silahlanma;
mutluluk, refah ve yardımlaşmadan daha ağır basar hâle gelmiştir. 
Medeniyetlerin
beşiği olan Orta Doğu bölgesi, Türk-İslam medeniyetinin zirvesi olan Osmanlı
Devleti’nin yüz yıllar boyunca sağladığı huzurlu ve müreffeh günlerini
aramaktadır. Orta Doğu, küresel aktörlerin birbirleriyle vekâleten savaştığı
bir coğrafyaya dönüşmüştür. Bu savaşın temelinde paylaşım kavgası vardır. Bu
nedenle topraklar parçalanmakta, insanlar etnik, mezhebî ya da bir başka saik
ve bahaneyle istismar edilmektedir. Musibetlerin kaynağında asırlardır değişik
kılık ve görünümde devam eden emperyalist Vandallık bulunmaktadır. Zayıf ve
kukla devletler kurgulanmakta, Batı’nın nüfuz alanlarının genişletilmesi
istenmektedir. Orta Doğu’nun ve İslam ülkelerinin kanlı bıçaklı duruma
getirilmesinin nedenleri burada aranmalıdır. İslam ülkeleri manevi kalkınma,
maddi silkinme yaşamadan, birlik ve dirliğe sahip çıkmadan facialar sürecek,
daha çok kan dökülecektir. Soydaşlarımızın ve din kardeşlerimizin akan kanı
hepimizden bir şeyler götürmektedir. Bugünkü durumu kabul etmemiz mümkün
değildir. İslam toplumlarının artık Haçlı projelerinin ablukasından sıyrılıp
belini doğrultması zorunlu hâle gelmiştir. İslam dünyası artık ayağa kalkmalı,
kaderine sahip çıkmalı ve geleceğini kimseye peşkeş çekmemelidir, Müslümanların
çileleri bitmelidir. 
Uluslararası
ilişkilerin değişen ve karmaşıklaşan yapısı dikkate alındığında, küresel
sorunlara kalıcı ve kapsamlı çözümler üretebilmek için Birleşmiş Milletler sisteminde
reforma gidilmesi gerekmektedir. Milliyetçi Hareket Partisi, Türkiye'nin
Birleşmiş Milletler Güvenlik Konseyinin daimî üyelerinden biri olması,
uluslararası güvenlik ve barışın temini adına daha büyük rol üstlenmesi
gerektiğini savunmaktadır. Türk milletinin ve bütün insanlığın barış ve
mutluluk içinde insanca yaşayacağı bir dünya idealinin Türkiye merkezli yeni
bir medeniyet inşasıyla mümkün olabileceğine inanmakta ve bu doğrultuda siyaset
yapmaktayız. Bu çerçevede, küreselleşme sürecinin insani bir mecraya
sokulmasını ve küresel ölçekte bir adalet hareketine dönüşmesini arzu
etmekteyiz. 
Değerli
milletvekilleri, Türkiye, coğrafyası itibarıyla hiçbir zaman sükûnet halkası
içinde olmadığı gibi, özellikle son dönemde tam bir karmaşa, belirsizlik ve çatışma
düzeninin ortasında kalmıştır. Türk milleti son on yıldır siyasi, sosyal ve
ekonomik ablukaya alınmak istenmiştir. Türkiye, artan bir şekilde tehdit
kuşağında tutulmuş, vatanımız tehlikeden tehlikeye girmiştir. FETÖ kumpasları,
doğu ve güneydoğu il ve ilçelerimizde hendek terörüyle birlikte tezahür eden
işgal planları, güney sınırlarımız boyunca terör koridoru oluşturma girişimi,
15 Temmuz işgal teşebbüsü, 53 insanımızın hayatına kasteden isyan denemeleri,
büyük şehirlerimizde hatta Ankara’nın göbeğinde patlatılan bombalar, dayanılmaz
boyuta ulaşan şehit haberleri yakın tarihimizin âdeta özeti niteliğindedir.
FETÖ’den PKK’ya, IŞİD’den PYD-YPG’ye kadar bütün insanlık düşmanları Türkiye’ye
karşı alenen ve acımasızca kullanılmıştır. Artan terör saldırıları, yeni
boyutlar kazanan millî güvenlik tehditleri, hain ayaklanma girişimleri,
ekonomimizi çökertme teşebbüsleri millî bekanın ciddi tehlikelerle karşı
karşıya kaldığını bütün çıplaklığıyla gözler önüne sermiştir. 
Türkiye’nin,
ya teslim alınarak küresel projelere taşeronluk yapan tutsak bir ülke olması
dayatılmış ya da bölünüp parçalanarak içinden yeni yeni devletçiklerin çıkması
kurgulanmıştır. 2 seçenekli bu imha planı bizzat Türk milleti tarafından, millî
uyanış ve kenetlenme sayesinde, hamdolsun, boşa çıkarılmıştır. 
Millî
bekamıza yönelik son yıllarda yaşadığımız onca melanete ve tüm gelişmelere
rağmen “Beka sorunu yok.” diyebilenler, beka sorununu hafife alanlar, hatta
alay edenler; “dış güçler” söylemini eleştirenler, dış güçlerin operasyonu
olmadığını söyleyebilenler bulunmaktadır. Aslında onları dikkate almaya hiç
gerek yoktur. Milletimiz onları çok iyi tanımakta ve kime hizmet ettiklerini
iyi bilmektedir. “Onların kalpleri vardır fakat onlar gerçeği anlamazlar,
gözleri vardır fakat onlarla görmezler, kulakları vardır fakat onlarla
işitmezler; işte, onlar şaşkındırlar, bunlar gafillerin ta kendileridir.” 
15
Temmuz 2016’da tarihin en şiddetli işgal ve ihanet teşebbüslerinden birine
milletçe maruz kaldık. Hamdolsun ki Türk milleti istiklaline kanıyla, canıyla,
imanıyla sahip çıkmıştır. Aziz milletimiz terörle mücadele ediyor görünürken
gerçekte küresel güçlerle göğüs göğüse çatışmış, vatanını ve bekasını
savunmuştur. Türkiye Cumhuriyeti cesaret, dirayet ve hamiyetle terörle
mücadeleyi devam ettirmektedir. Kahraman güvenlik güçlerimiz çeşitli il ve
ilçelerimize musallat olan PKK’lı alçakların üzerine balyoz gibi inmiş,
açtıkları hendekler ve saklandıkları delikler onlara mezar edilmiştir.
Türkiye'nin yürüttüğü terörle mücadelesi kararlıdır, etkilidir ve takdire
şayandır. 
Türkiye,
ülke içinde yaşanan terörün yanı sıra bölgemizde artan güvenlik riskleri ve
tehditleriyle de karşı karşıya kalmıştır. Güney sınırlarımız boyunca sahnelenen
hıyanet planlarının, terörist emellerin millî varlığımıza kastetmek gayesiyle
tedavüle sokulduğu çok açıktır. Türkiye caydırıcı gücünü kullanarak önce
Irak’taki gayrimeşru bağımsızlık referandumunu etkisiz hâle getirmiştir.
Ardından Suriye’nin kuzey bölgesine düzenlenen ve büyük başarıyla
gerçekleştirilen Fırat Kalkanı ve Zeytin Dalı Harekâtları sayesinde
oluşturulmak istenen terör koridoruna izin verilmemiş, önü kesilmiştir.
Afrin’de, El Bab’ta, Cerablus’ta olduğu gibi Menbic de Fırat’ın doğusu da
teröristlerden arındırılacak, terör kampları yerle bir edilecektir, teröristler
kazdıkları çukurlara gömülecektir. (MHP ve AK PARTİ sıralarından alkışlar)
Terörle mücadelemiz yurt içinde ve sınır ötesinde en son terörist etkisiz hâle
getirilinceye kadar devam edecek, haklı mücadelemiz Allah’ın izniyle
durmayacaktır. Allah kahramanlarımızı korusun, Türk milletini ve Türkiye’yi
sonsuza kadar var kılsın.
Değerli
milletvekilleri, Türkiye, karşı karşıya kaldığı hain darbe girişimi ve terör
saldırılarıyla birlikte ekonomik kuşatmaya da maruz kalmıştır. Küresel güçlerin
öncülüğünde kur ve faiz üzerinden Türkiye ekonomisi ve siyaseti yönlendirilmek
istenmiştir. Özellikle, 24 Haziran seçimleri sonrasında Türkiye ekonomisinin
çökertilmesi hedeflenmiştir. Londra merkezli küresel fonlar, sermaye çetelerine
yıkım emri vermişler, para oyunlarıyla, döviz operasyonlarıyla, kur silahıyla
ekonomik sisteme suikast düzenlemişlerdir. Özellikle, 12 Ağustosu 13 Ağustosa
bağlayan gecede kudurmuş gibi üzerimize çullanmışlardır. Döviz kurları,
devamında faiz ve enflasyon fırlamış, yaşanan ekonomik şok ve dengesizlik her
insanımızı zor durumda bırakmıştır. 15 Temmuzda alamadıkları sonucu ve 24
Haziran seçimlerinin rövanşını ekonomik kuşatmayla almaya teşebbüs etmişlerdir.
Ekonomik sorunlardan bunalmış toplumsal muhalefetin siyasal içerik kazanması,
sosyal çözülmenin sağlanması, ardından sokağı adres gösteren iş birlikçilerin
harekete geçirilmesi hesaplanmıştır. Ancak, küresel baronların hesabı Ankara’da
bozulmuştur. Ekonomik saldırılara karşı verilen kararlı mücadele ve alınan
tedbirler sayesinde ekonomik kuşatma yarılmış, kasım ayından itibaren nispeten
olumlu gelişmeler sağlanmaya başlanmıştır. Nitekim, bu yıl mart sonunda 4
lirayken ağustos ayında 7 lira 20 kuruşa kadar çıkan dolar kuru daha sonra
dalgalı bir seyir izleyerek düşmüştür, hâlen 5 lira 30 kuruş düzeyindedir. Ekim
ayında son on beş yılın en yüksek rakamına ulaşan ve yıllık bazda yüzde 25,2
olarak gerçekleşen enflasyon, kasım ayı itibarıyla yüzde 21,6’ya gerilemiştir.
Mart ayında yüzde 20’nin altındayken eylül ve ekim aylarında yüzde 40’ın
üzerine kadar çıkan kredi faizleri şimdi yüzde 30’un altına inmiş olup bankalar
faiz indirimine devam etmektedir. 
Türkiye’nin
dış ödeme riskini gösteren CDS (Kredi Risk Takası Primi) mart ayında ortalama
181 puan iken, ağustos sonu ve eylül başında 566 puan seviyesine kadar
yükselmiş, daha sonra 216 puanı aşan bir düşüşle 350 puan düzeyine kadar
inmiştir. Ekonomik Güven Endeksi, Reel Kesim Güven Endeksi ve Tüketici Güven
Endeksi de kasım ayından itibaren ekonomiye duyulan güvende bir toparlanmaya
işaret etmektedir. 
Milliyetçi
Hareket Partisi, Türkiye’yi ekonomik olarak abluka altına alma girişimleri
karşısında da devletin ve yürütmenin yanında olmuştur. Parti olarak işin
kolayına kaçabilir, sırf Hükûmet yıpransın diye fırsat bu fırsat diyerek siyasi
fayda devşirmenin basitliğine heves edebilirdik. Biz bunu yapmadık, asla da
yapmayız. Zira hep söylüyoruz, bu mesele “Sen kazandın, ben kaybettim.”
meselesi değildir, mesele Türkiye meselesidir, mesele vatandır, nitekim millî
ve ekonomik bekamızın müdafaasıdır. 
Bizim
tercih ve tutumumuzu birileri beğenmeyebilir hatta kabul etmeyebilir; kendi
bilecekleri iştir. Biz arzularımızla değil, ilkelerimizle, ülkülerimizle varız.
Biz “Önce ülkem ve milletim, sonra partim” anlayışına sahibiz. Siyasetimiz
millîdir, duruşumuz nettir, övüncümüz Türk-İslam ahlakıdır, vicdanımız
adaletten yanadır. Biz Milliyetçi Hareket Partisiyiz; aklımızda hep Türkiye
vardır, gönlümüzde Türk ve İslam coğrafyalarının barış, huzur, güvenlik ve
selametine duyduğumuz özlem yer almaktadır. Allah şahittir ki mücadelemiz Türk
milleti, büyük ve muasır Türkiye Cumhuriyeti içindir. 
Türkiye
ekonomisinde sorun olmadığını söylemedik, ekonomimizin kırılgan durumundan ve
yapısal sorunlardan devamlı surette bahsettik. Makroekonomik çarpıklıkları,
yanlış ekonomi politikalarını yeri ve zamanı geldiğinde ifade ettik, teklif ve
temennilerimizi paylaştık. Kur ve faiz artışından, azgınlaşan hayat
pahalılığından, piyasaların durgunluğundan, artan ekonomik ve sosyal
sorunlardan biz de rahatsız ve şikâyetçi olduk ancak bu ülke hepimizin, bu
millet biziz, bu devlet bizimdir. Milliyetçi Hareket Partisi olarak dileğimiz,
ekonominin hareketlenmesi, piyasaların canlanması, vatandaşımızın ekonomik ve
sosyal sorunlarının giderilmesidir. 
Ülkemizde
son günlerde de üzerinde dikkatle durulması gereken gelişmeler yaşanmaktadır.
Sokaklar karıştırılmak istenmekte, kutuplaşmalar bilenmekte, öfke ve fitne
yayılmaktadır. FETÖ’cü ve PKK’lı alçaklar, iş bölümü ve görev taksimi yapmış
eylem ortakları hâlinde pusuda beklemekte, uygun zaman kollamaktadır. Terörün
hedefi olan güvensizlik, belirsizlik, korku ve kuşku sistematik şekilde
tırmandırılmaktadır. Türkiye üzerinde yeni bir hain deneme, yeni bir şer oyun
planlanmakta, gelişmeler buna işaret etmektedir. Sokaktan medet umanlar,
kargaşadan geçim sağlayanlar, bozgunculuktan yarar bekleyenler iş birliği
yapmışlardır. Provokatörler, iç barış ve huzur ortamını gerebildikleri kadar
germekte, sabırları zorlamaktadır. 
Türk
milleti, tezgâhlanan oyunu görmekte, büyük bir sabırla yakından takip
etmektedir. Türkiye’yi vahim bir türbülansa itmek, yeni bir demokrasi dışı
arayışa çekmek isteyenler şunu çok iyi bilsinler ki Türk milleti, şiddeti ne
olursa olsun, her rezaleti, her kalkışmayı, her ihaneti bertaraf etmeye
hazırdır, hamdolsun, bunu başaracak kudreti sonuna kadar haizdir. (MHP ve AK
PARTİ sıralarından alkışlar)
Türkiye
iç ve dış tehditlere maruz kalırken yeni sistemi tasfiye planları yapmak
“Hükûmet kaybetsin de nasıl kaybederse kaybetsin.” anlayışına girmek, ne millet
sevgisiyle ne de vatanseverlikle kesinlikle bağdaşmaz, asla bağdaşmayacaktır.
Türkiye’yi hedef alan komplo, kumpas ve saldırılar karşısında millî bir duruş
sergilemek, herkes için ahlaki ve vicdani bir zorunluluktur, vatanseverliğin
asgari bir icabıdır. 
Değerli
milletvekilleri, Cumhurbaşkanlığı hükûmet sisteminin ilk bütçesi olan 2019 Yılı
Merkezi Yönetim Bütçe Kanun Teklifi, Cumhurbaşkanı tarafından 17 Ekim 2018
tarihinde Türkiye Büyük Millet Meclisi Başkanlığına sunulmuştur. 
2019
yılı merkezî yönetim bütçe ödenekleri 961 milyar lira, bütçe gelirleri 880,4
milyar lira, bütçe açığı ise 80,6 milyar lira olarak öngörülmektedir. Bu
rakamlar, 2018 yılı gerçekleşme tahminlerine göre bütçe giderlerinde yüzde
16,9, bütçe gelirlerinde yüzde 17,4, bütçe açığında ise yüzde 11,8 oranında
artışa karşılık gelmektedir. 2018 yılında yüzde 1,9 gerçekleşmesi beklenen
bütçe açığının gayrisafi yurt içi hasılaya oranının 2019 yılında yüzde 1,8
seviyesinde gerçekleşeceği tahmin edilmektedir. 
Önümüzdeki
dönem için ekonominin yol haritası niteliğini taşıyan Orta Vadeli Program, 20
Eylül 2018 tarihinde Yeni Ekonomi Programı ismiyle kamuoyuna takdim edilmiştir.
2019-2021 yıllarını kapsayan bu programın teması, dengelenme, disiplin ve
değişim olarak belirlenmiştir. Programın temel amacı, kısa vadede fiyat
istikrarının ve finansal istikrarın yeniden tesis edilmesi, ekonomide
dengelenmenin ve bütçe disiplininin sağlanması, orta vadede sürdürülebilir
büyüme ve adaletli paylaşmaya yönelik ekonomik değişimin gerçekleştirilmesi
şeklinde ifade edilmiştir. Yeni Ekonomi Programı’yla ortaya konulan
makroekonomik hedefler, bazı tutarsızlıklar içermekle birlikte genel olarak
gerçekçi tahminlerden oluşmaktadır. 
Yeni
Ekonomi Programı’ndaki hedefler, sıkı bir bütçe politikasına işaret etmektedir.
2019 yılında 59,9 milyar liralık harcama tasarrufu ve 16 milyar liralık gelir
artırımı olmak üzere toplam 75,9 milyar liralık kamu kaynağının sağlanması,
bütçede kamu yatırımlarının yüzde 36,1 oranında azaltılması hedeflenmektedir.
Ekonomide
büyümenin önemli oranda yavaşlaması öngörülmekte, 2018 yılında yüzde 3,8
beklenen büyümenin, 2019 yılında yüzde 2,3'e düşeceği tahmin edilmektedir.
Ekonomik büyümenin birinci kaynağı, sabit sermaye yatırımları; ikinci
kaynağıysa ülke genelinde verimliliğin artırılmasıdır. Daha fazla üretim, daha
fazla ihracat, daha fazla istihdam ve daha fazla gelir için daha fazla yatırıma
ihtiyaç vardır ve bunun yolu, öncelikle yurt içi tasarrufları artırmaktan
geçmektedir. İkinci olarak da hem kendi kaynaklarımızı hem de yurt dışından
kullandığımız kaynakları verimli, üretken alanlarda kullanmaktır. Burada, kamu
otoritesinin ülkedeki kaynak tahsisini doğru yönlendirmesi büyük bir öneme
sahiptir.
Değerli
milletvekilleri, Türkiye ekonomisinin yapısal sorunları bulunmaktadır.
Önümüzdeki dönemde dış riskler de göz önüne alındığında bir taraftan sıkı para
politikalarıyla etkili maliye politikaları uygulanırken diğer taraftan başta
üretim, tasarruf, vergi, iş gücü piyasası, eğitim ve adalet gibi temel
alanlarda yapısal önlemlerin büyük bir ciddiyetle hayata geçirilmesi önem arz etmektedir.
Türkiye'nin ekonomik sorunlarını çözecek, olumsuzlukları giderecek,
vatandaşlarımızın refah seviyesini artıracak ve borç sarmalından kurtaracak
adımların atılması gerekmektedir.
Bankacılık
sektörünün 90 milyar liraya ulaşan takipteki kredilerinin toplam kredilere
oranı yüzde 3,5 oranına çıkmış olup yakın izlemede olan kredi alacakları da
dikkate alındığında sektör açısından risk oluşturmaktadır. KOBİ'lerin takipteki
kredi oranı yüzde 5,8 düzeyindedir. KOBİ'lerimizin ve esnafımızın borç ve yüksek
faiz sarmalından kurtarılması ve piyasanın canlanması amacıyla geniş kapsamlı
bir program açıklanmalıdır. Devlet kuruluşlarınca, yüklenici ve üretici
alacakları hızla ödenmeli, KDV mahsuplaşma işlemleri hızlandırılmalıdır. Bu
durum, hem piyasalarda canlanmaya katkı sunacak hem de devletten alacağını
alamadığı için zor duruma düşen insanımızın mağduriyetini giderecektir.
Sanayicilerimizin
girdi maliyetlerinin düşürülmesinin sanayi ve ihracat performansı açısından
önemi gözetilerek girdileri ucuzlatacak ve finansman maliyetini azaltacak
yapısal tedbirlere önem ve öncelik verilmelidir. 
Ülkemizde
yüksek katma değerli yatırım döngüsünü başlatmak ve gelişmiş ülkelerle
aramızdaki teknoloji farkını kapatmak için Sanayi 4.0 dönüşümünü sağlıklı bir
şekilde gerçekleştiren, dijital çağa uyum sağlayan bir sanayi hızla
oluşturulmalıdır.
Ülkemizde
AR-GE, yenilik ve teknoloji alanında büyük bir atılım yapılması gerekmektedir.
Teknoloji üretim seferberliği başlatılmalı, üniversitelerimiz bilgi ve
teknoloji üretim merkezleri hâline getirilmelidir.
Esnaf
kesiminin teknoloji kullanım düzeyi ve ürün kalitesi yükseltilerek verimliliği
artırılmalı, bilgiye erişimleri kolaylaştırılmalı, ana ve yan sanayi
bağlantıları güçlendirilmelidir. Meslek standartları geliştirilmeli ve esnafa ihtisas
kimliği kazandırılmalıdır. Esnafın vergi ve prim oranlarında indirim yapılmalı,
elektrik, su ve doğalgaz ödemelerinde özel tarifeler getirilmelidir. Esnaf ve
sanatkârımızı yok olma tehlikesiyle karşı karşıya bırakan AVM’ler ve büyük
zincir marketlerin, esnaf aleyhine gelişen haksız rekabetinin önüne
geçilmelidir.
Yük
ve yolcu taşımacılığı yapan şoför esnafına da vergisiz akaryakıt verilmelidir.
Yetki belgeleri, şoför esnafına yük ve eziyet olmaktan çıkarılmalı,
uygulamadaki karmaşa giderilmeli ve belgelerin amacı dışında kullanımı ve
haksız rekabet önlenmelidir. 
Değerli
milletvekilleri, son dönemde ağırlaşan ekonomik ve sosyal gelişmelerle birlikte
çiftçimizin sorunları da katlanmış ve durumları kötüye gitmiştir. Ürettiği
ürünü değerinden satamamış, başta mazot ve gübre olmak üzere yüksek girdi
maliyetleriyle beli bükülmüştür. Bankalara olan kredi borçları katlanarak artan
çiftçimiz zor durumdadır. Çiftçimizin kredi borçları 100 milyar lirayı
aşmıştır. 
Besiciler
ve süt üreticileri büyük sıkıntılarla karşı karşıya olup, ayakta durma
mücadelesi vermektedir. İthalat politikası hem çiftçimize darbe vurmuş hem de
sorunları çözmemiştir. Ülke olarak bizim ne yapıp ne edip çiftçimizi,
üreticimizi ayağa kaldırmamız lazımdır. Üreten ekonomi, yerlilik ve millîlik
bunu gerektirmekte, önce çiftçiden başlanması gerekmektedir. Çiftçimize yönelik
olarak vergi ve prim indirimlerini, bankalara ve Tarım Krediye olan borçlarında
uygun şartlarda yapılandırmayı içeren bir düzenleme acilen uygulamaya
konulmalıdır. Çiftçiye ve üreticiye verilen destekler artırılmalı ve zamanında
ödenmelidir. Çiftçinin temel girdilerinden vergi alınmamalı, girdilerini ucuza
alabilmeleri sağlanmalıdır. Tarımsal sulamada ve seralarda kullanılan elektrik
için daha düşük tarife belirlenmelidir. Tarım sektörü üretim, işletme ve
pazarlama boyutlarıyla bütüncül bir yapıya kavuşturulmalı, yüksek verimlilikte
ve kaliteli ürün üreten, teknoloji kullanabilen, ülke insanını besleyebilen ve
ihracat kapasitesi yüksek bir düzeye getirilmelidir.
Hayat
pahalılığı, geçim zorlukları, ekonomik sıkıntılar her insanımızı olumsuz
etkilemiştir. Vatandaşlarımız, nimette en arkada, külfette en önde olmamalıdır;
bu işleyiş, bu haksız süreç mutlaka değişmelidir. Çalışanlar ve emekliler,
aldıkları aylıkla ay sonunu getirememektedir. En büyük sorunları, geçim
zorluğudur. Çalışanlar ve emekliler, geçimini borçla, kredi kartlarıyla,
tüketici kredileriyle sağlayabilmektedir. Bu yıla dair asgari ücret, yüzde 14,2
artışla net 1.603 lira olarak belirlenmiştir. Son açıklanan TÜİK verilerine
göre, on bir aylık enflasyon yüzde 21,8 düzeyindedir.
Asgari
ücrete yapılan artış, enflasyonun altında kalmıştır. Mevzuattaki tanımına göre
asgari ücret, işçinin gıda, konut, giyim, sağlık, ulaşım ve kültür gibi zorunlu
ihtiyaçlarını günün şartlarına göre asgari düzeyde karşılamaya yönelik
ücrettir. Ancak asgari ücret belirlenirken Anayasa ve ilgili mevzuat hükümleri
göz ardı edilmektedir. Asgari ücretin, çalışanların asgari gıda ihtiyacını bile
karşılamadığı ortadadır. Ayrıca, çalışanlar üzerinde ağır vergi yükü
bulunmaktadır. Milliyetçi Hareket Partisi olarak, net asgari ücretin açlık
sınırının üzerine çıkarılmasını, asgari ücretlilere büyük şehirlerde ulaşım
desteği verilmesini, asgari ücretten vergi alınmamasını ve çalışanların asgari
ücret kadar gelirinin vergi dışı bırakılmasını gerekli görüyoruz. 
Kamu
çalışanlarının mali ve sosyal hakları toplu sözleşmeyle belirlenmektedir. Toplu
sözleşmeye göre, kamu çalışanlarının aylık ücretlerine 1 Ocak 2019 tarihinden
itibaren yüzde 4; 1 Temmuz 2019 tarihinden geçerli yüzde 5 oranında artış
yapılacaktır. Toplu sözleşme gereği 2018 yılı Temmuz ayında yüzde 3,5 artış
yapılmış olup Temmuz-Aralık döneminde oluşan enflasyonun bu oranı aşan kısmı
kadar, 2019 yılı Ocak ayında yapılacak yüzde 4’lük zam üzerine ayrıca enflasyon
farkı da ödenecektir. Eski adıyla Emekli Sandığı emeklilerinin aylıklarındaki
artış da aynen kamu çalışanlarına uygulanan oranlar üzerinden yapılacaktır. SSK
ve BAĞ-KUR emekli aylıkları ise gerek ocak ayında gerekse temmuz ayında son
altı aylık enflasyon oranında artırılacaktır. Bu duruma göre emeklilerin ve
kamu çalışanlarının aylıklarına ocak ayında yapılacak toplam zammın, aralık
enflasyonuyla netleşecek olup yaklaşık yüzde 10 civarında olması
beklenmektedir. 
Emeklilerimizin
yıllarca hizmet verdikten sonra geçim kaygısı duymadan, onuruna yaraşır bir
hayat sürmesini temin etmek, devletin önemli ve öncelikli görevlerinden
biridir. İşçi, memur ve esnaf emeklileri arasında nimet-külfet dengesizliği ve
emekli aylıklarındaki adaletsizlikler artarak devam etmektedir; maaş zamlarında
bile farklı uygulama bulunmaktadır. Emekli aylıkları arasındaki eşitsizlikler
giderilmeli, emekli aylığı bağlanmasında büyümeden tam pay verilmelidir. Kamuda
ücret adaletini sağlayacak, statü ve istihdam karmaşasını giderecek; işe
girişte, ilerleme ve yükselmede objektifliği, liyakati esas alacak bir personel
rejimi mutlaka uygulamaya konulmalıdır. 
Yardımcı
hizmetler sınıfında çalışanlar genel idare hizmetleri sınıfına atanmalı, kadro
alamayan taşeron işçiler, tüm sözleşmeliler, vekil, fahri, geçici ve ücret
karşılığı çalışanlar kadroya geçirilmeli, çalışanların aile bütünlüğü mutlaka
sağlanmalıdır. 
Ayrıca,
ek gösterge uygulamasındaki adaletsizlikler giderilmeli, öğretmenler, polisler,
uzman çavuş ve jandarmalar, kamu avukatları, uzmanlar, denetmenler,
araştırmacılar, müdürler, şube müdürleri, hemşire ve diğer sağlık çalışanları
ile din görevlilerine 3600 ek gösterge verilmeli, kamu çalışanlarına yapılan
tüm ek ödemeler, emekli aylığına yansıtılmalıdır. 
Değerli
milletvekilleri, 2017 Yılı Merkezi Yönetim Kesin hesap Kanunu Tasarısı’na
göre,2017 yılı bütçesinde 46,9 milyar lira olarak öngörülen bütçe açığı,
yıl sonunda 47,8 milyar lira olarak gerçekleşmiştir.
Bütçe,
uzun bir sürecin mahsulü olan hukuki bir belgedir. Bütçe hakkı, Parlamentoya,
vatandaşlar adına gelir toplama ve bu gelirleri belirli alanlara ve amaçlara
tahsis etme izin ve yetkisini vermekte, bu izin ve yetkinin mevzuata ve bütçeye
uygun şekilde kullanılıp kullanılmadığının izlenmesi ve denetlenmesi sorumluluğunu
da beraberinde getirmektedir. 
Sayıştay,
Türkiye Büyük Millet Meclisinin denetim görevini yerine getirmesine katkılar
sunan önemli bir anayasal kuruluşumuzdur. Türkiye Büyük Millet Meclisinin bütçe
hakkını gerçek anlamıyla kullanabilmesi için, Sayıştayın doğru, açık ve
güvenilir raporlar sunması gerekmektedir. O nedenle, Sayıştayın tüm denetim
raporları, tüm denetim sonuçlarını içeren hâliyle Meclise gönderilmelidir.
Denetim yoluyla idareyi geliştirmek önemli bir fonksiyondur. Sayıştay, yaptığı
denetimlerle bu amaca önemli katkılar sunmaktadır. Ancak, Sayıştay bulgularının
birçoğunun değişmeden müteakip yıllarda da raporlarda yer alıyor olması,
denetim sonuçlarının kamu kurumlarınca yeterince dikkate alınmadığına işaret
etmektedir. Denetim raporlarında yer alan Sayıştay önerilerine mutlaka riayet
edilmelidir. Ödenek aktarımı ve ödenek üstü giderler gibi Meclisin yetkisinin
elinden alınması anlamına gelen, bütçe hakkını zedeleyen uygulamalara meydan
verilmemelidir. 
Tüm
dünyada Sayıştay raporlarının görüşüldüğü ve karara bağlandığı esas zeminler,
parlamento komisyonlarıdır. Sayıştay raporlarını görüşecek Meclis komisyonunun
kompozisyonu, çalışma tarzı, üreteceği raporun içeriği ve formatı, komisyon
raporundaki tavsiyelerin izlenme usul ve esasları da önemlidir. Meclis
İçtüzüğü’nde Sayıştay raporlarının hangi işleme tabi tutulacağı konusunda bir
düzenleme bulunmamaktadır. 
Plan
ve Bütçe Komisyonunun iş yükü fazla olup, Sayıştay raporları gerektiği gibi
görüşülememektedir. Cumhurbaşkanlığı hükûmet sisteminde, yasamanın yürütme
üzerindeki denetim görevinin daha da önem kazandığı dikkate alınarak, kesin
hesap kanun teklifi ve Sayıştay denetim raporlarının, birçok ülkede olduğu
gibi, oluşturulacak ayrı bir Komisyon tarafından görüşülmesi için Meclis
İçtüzüğü’nde gerekli düzenleme mutlaka yapılmalıdır.
Değerli
milletvekilleri, ülkemiz, tarihî bir dönemden geçmektedir. Türkiye Cumhuriyeti,
9 Temmuz 2018 tarihinden itibaren resmen Cumhurbaşkanlığı hükûmet sistemiyle
yönetilmeye başlamıştır. Türkiye’nin önü açılmış, geleceği aydınlanmıştır.
Cumhurbaşkanlığı hükûmet sistemi Türk milletinin başarısıdır. Hiçbir dış tazyik
ve yönlendirme olmadan, hiçbir telkin ve baskı yaşanmadan hükûmet sistemi,
cumhurun bizzat irade ve isteğiyle değişmiştir. Türk milleti, demokratik rüştünü
bir kez daha ispatlamıştır. Türkiye, artık yeni bir siyasi sürece girmiştir.
Bundan geri dönüş yoktur. Bu süreçte temel amacımız, Türkiye'nin birlik ve
dirliğini korumak, beka ve istiklalini yaşatmaktır. 
Türk
milletinin daha nice asırlara bağımsız, bağlantısız ve güçlü olarak ulaşması
yegâne arzumuzdur. Bunu da Cumhurbaşkanlığı hükûmet sistemiyle inşallah
başaracağız. Cumhurbaşkanlığı hükûmet sisteminin başarısı, Türkiye’nin
başarısı, Türk milletinin ferahı ve refahıdır. Buna da sonuna kadar hizmet edeceğiz.
Bizim derdimiz, kardeşliktir. Bizim meselemiz, büyük Türkiye’ye ulaşmak,
tarihin tekerrürünü sağlamaktır. Türkiye’yi gelecek yüzyıllara taşıyacak ana
damar, Cumhurbaşkanlığı hükûmet sistemidir.
Cumhurbaşkanlığı
hükûmet sisteminin mimarı, şüphesiz, Cumhur İttifakı’dır. Cumhur İttifakı,
millî bekayı esas alan ahlaki ve siyasi uzlaşmanın bir mahsulüdür. Cumhur
İttifakı, Türkiye’nin güvenlik zırhıdır, millî birlik ve dayanışma şuurudur ve
bu çerçevede sürdürülecek tarihî bir birlikteliktir. Cumhur İttifakı, Gazi
Mustafa Kemal Atatürk’ün muasır medeniyet seviyesinin üzerine çıkma hedefini
yakalama azmi, millî ve üniter devlet olan Türkiye Cumhuriyeti devletini ve
Türk milletini ilelebet yaşatma iradesidir. Cumhur İttifakı, milletimizden
aldığı destek sayesinde azim ve kararlılıkla lider ülke Türkiye’yi inşa etmenin
yanı sıra Türk dünyasının, İslam âleminin ve bütün mazlum milletlerin yegâne
ümidi olan Türkiye’yi küresel bir güç haline getirecek 2053 ve 2071 vizyonunun
altyapısını da adım adım oluşturacaktır.
Gelecek,
Türk asrı; geleceğin gücü, Türkiye’dir. Türk-İslam ülküsü, Türkiye’nin ve komşu
coğrafyaların bayraktarlığı göreviyle İlayıkelimetullah mührünü cihana
vuracaktır. (MHP ve AK PARTİ sıralarından alkışlar) İşte Kızılelma, o zaman
cevabını bulacak, o hâlde amacına ulaşacaktır.
Değerli
milletvekilleri, Milliyetçi Hareket Partisi olarak bütçe müzakereleri boyunca
ifade ettiğimiz görüşlerimizin, yapıcı eleştirilerimizin ve önerilerimizin
dikkate alınacağını umuyor, 2019 yılı merkezî yönetim bütçesinin, ülkemiz ve
milletimiz için hayırlı ve bereketli olmasını diliyoruz. 
Cumhurbaşkanlığı
hükûmet sisteminin ilk bütçesine destek verdiğimizi belirtiyor, sizlere ve aziz
milletimize saygılarımı sunuyorum. (MHP ve AK PARTİ sıralarından alkışlar) 
BAŞKAN
– Teşekkür ediyoruz. 
Milliyetçi
Hareket Partisi Grubu adına ikinci söz, İstanbul Milletvekili Sayın İsmail
Faruk Aksu’ya aittir. 
Buyurun
Sayın Aksu. (MHP ve AK PARTİ sıralarından alkışlar) 
Süreniz
kırk dakika. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı’nın tümü hakkında Milliyetçi Hareket Partisi Grubu
adına söz aldım. 23 Ekim 2018’de Plan ve Bütçe Komisyonunda başlayan ve bugün
itibarıyla altmış gündür devam eden bütçe görüşmelerinin son gününde sizleri ve
aziz milletimizi saygıyla selamlıyorum. Cumhurbaşkanlığı hükûmet sisteminin ilk
bütçesinin milletimizin birliğine, refah, huzur ve güvenliğine katkı
sağlamasını temenni ediyorum. 
Anayasa’nın
161’inci maddesinde düzenlenen bütçe ve kesin hesap kanunları, Türkiye Büyük
Millet Meclisinin temel yasama faaliyetlerindendir. Türkiye Büyük Millet
Meclisinin önümüzdeki bir yıllık sürede kamuya kaynak aktarma ve bu kaynakları
dağıtma yetkisini verdiği bütçe, uygulanan ekonomik ve sosyal politikaların da
önemli bir aracıdır. Bu itibarla bütçe, hem ülke yönetiminde hem de millet
hayatında çok önemli bir yer işgal etmektedir çünkü bu bütçede yetimin,
işsizin, işçinin, çiftçinin, memurun, esnafın, emeklinin, kısacası her bir
vatandaşımızın hakkı ve payı vardır. Bu nedenle, kaynak tahsisinden
uygulanmasına kadar, bütçenin her aşamasında yürütmenin, bu gerçekleri daima
hatırında tutması, bizim en halisane tavsiyemiz ve temsilcisi olduğumuz aziz
Türk milleti adına beklentimizdir.
2019
yılı bütçe teklifini değerlendirirken temel ilkemiz, ekonomik, mali ve sosyal
politikalarla birlikte Türkiye’nin maruz kaldığı ekonomik güvenlik tehdidi ile
bölgesel ve küresel gelişmelerin ülkemize yüklediği ağır sorumluluğun da göz
önünde bulundurulmasıdır.
Değerli
milletvekilleri, Türkiye, küresel güçlerin rekabet ve çatışma alanı hâline
gelen Avrasya’nın tam orta yerinde, stratejik bir kavşakta yer almaktadır. Son
zamanlarda, meşruiyetini uluslararası hukuktan alan çok taraflılık
örselenmekte, bunun bir sonucu olarak ortaya çıkan dayatmacı, uzlaşmaz ve tek
taraflı eylemler, uluslararası barış ve huzuru ciddi şekilde tehdit etmektedir.

Bir
yandan AB ve ABD, diğer yandan Rusya ve Çin olmak üzere, küresel seviyede nüfuz
sahibi olan ya da olma arzusu taşıyan ülkeler, çıkarlarını korumak adına,
dünyanın birçok yerinde, tüm insanlığı sarsacak çapta sorunlara yol açmaktadır.
Kimi zaman ekonomik ve ticari hırslar, kimi zaman da siyasi ihtiraslar yüzünden
dünya, her geçen gün yeni krizlere maruz kalmaktadır. İnsani ve ahlaki
değerleri hiçe sayan bazı gelişmeler, evrensel düzeyde kabul gören değer ve
kavramların içinin boşaltıldığını, hak ile batılın, doğru ile yanlışın
birbirine karıştığını, çelişkilerle dolu olaylara şahit olunduğunu
göstermektedir. 
Terörizm,
silah ve uyuşturucu kaçakçılığı, göç ve iltica, iklim değişikliği, kitle imha
silahlarının yayılması, ülkeler ve kıtalar arası gelir dağılımı adaletsizliği,
radikalleşme ve ırkçılık gibi uluslararası sorunların getirdiği riskler,
küreselleşme ve teknolojik gelişmenin refah ve barış getireceği yönündeki
beklentileri boşa çıkarmaktadır. 
Hâlen
dünya üzerinde 800 milyondan fazla kişi, aşırı yoksulluk sınırının altında
yaşamaktadır. Dünyada her 10 kişiden 3’ünün, içme suyuna erişimi
bulunmamaktadır. Yoksulluk ve açlık, özellikle Afrika ve Güney Asya’da
azaltılamamaktadır. Dünyada sera gazı salımı, endişe verici biçimde artmakta,
küresel iklim değişikliği, tüm ülkeleri olumsuz şekilde etkilemeye devam
etmektedir. Kalkınmış ülkeler ile en az gelişmiş ülkeler arasındaki gelir
adaletsizliği giderek artmaktadır. 
Çatışma,
şiddet ve zulüm yüzünden her iki saniyede 1 kişi, yerinden edilmekte, dünya
üzerinde yerinden edilmişlerin sayısı 70 milyona yaklaşmaktadır. Yapay zekânın
insanın yerine geçip geçmeyeceğinin tartışıldığı bir tekno-ekonomik dönüşüm
sürecinin yaşandığı günümüzde, bir yandan da insanlığın maruz kaldığı sefalet,
açlık, yoksulluk, yolsuzluk gibi sorunlar yaygınlaşmaktadır. Özellikle İslam
coğrafyasında yaşanan vekâlet savaşlarının ve insanlık dramlarının sonu
gelmemektedir. Anlaşılan, tok ve hür insanların yaşadığı, adalet beklentisinin
gerçek olduğu bir dünya özlemi, daha uzun süre devam edecektir. 
Küresel
ölçekte ortaya çıkan bu risk ve tehditler, Türkiye’yi de ekonomik ve siyasi
olarak yakından ilgilendirmekte ve uluslararası sistemdeki çalkantılı gidişat,
Türkiye'ye güçlü bir devlet ve bölgesinde lider ülke olma sorumluluğunu
yüklemektedir. Nitekim dünyanın dört bir yanında insanlık dramları yaşanmaya devam
ederken Türkiye’nin insani yardımlarda dünyada ilk sırada yer alması bir
tesadüf değildir. Uluslararası kuruluşların ve gelişmiş ülkelerin kör ve sağır
kaldığı insani trajediler karşısında Türkiye, yürüttüğü insani diplomasiyle
insanlığın refah ve huzuru için elinden geleni yapmaktadır. Bu açıdan
bakıldığında, Türkiye’nin bölgesel barış, huzur ve istikrarın teminatı olduğu
gerçeği, hiçbir surette göz ardı edilemeyecektir. 
Ne
var ki kimi ülkelerin Türkiye’ye yönelik politika, eylem ve söylemleri, Türk’ün
kapsayıcı, kuşatıcı, heybetli ve en az bin yıldır bir medeniyet algısına
gönderme yapan niteliğini ve Türkiye’nin önemini anlayamadıklarına işaret
etmektedir. İfade etmeliyim ki dünyanın birçok yerindeki hak ve adalet
ölçülerine sığmayan insanlık dışı gelişmeleri, kaos ve kargaşayı, açlıktan ve
susuzluktan ölen çocukları, sığınmacıları ve iç çatışmaları düşündüğümüzde,
Türkiye, bölgesinde âdeta bir huzur adasıdır. Düşmana korku salan, dosta güven
veren bir ülkenin vatandaşları olarak bağımsızlığımızın, millî birlik ve
beraberliğimizin, huzur ve güvenliğimizin, Anayasa ve yasalarla teminat altına
alınan temel hak ve hürriyetlerimizin, demokratik kazanımlarımızın ve bizi biz
yapan değerlerimizin kıymetini iyi anlamak ve onlara sımsıkı sarılmak
durumundayız. Zira 15 Temmuz hain kalkışması, tüm bu kazanımların nasıl bir
anda berhava olabileceğini hepimize göstermiştir. Yakın coğrafyamızda bir
kıvılcımla başlatılan kaos senaryolarının ülkemizde de sahnelenmesi,
“demokratik hak talepleri” kisvesi altında başlatılan sokak hareketleriyle dün
denenmiştir, bugün de denenmek istenmektedir. Ancak milletimiz nasıl ki bugüne
kadar maruz kaldığı çetin imtihanlardan alnının akıyla çıkmış, kuşatmaları
eşsiz iradesiyle bertaraf etmişse şüphemiz yok ki bu oyunları da bozacak
basireti ve feraseti gösterecektir. 
Bazı
sorunları ve noksanları olsa da demokratik, laik, sosyal bir hukuk devleti olan
Türkiye Cumhuriyeti, tarihinden aldığı ilham ve sahip olduğu birikimin gücüyle
kuruluşunun 100’üncü yılına emin adımlarla ilerlemektedir.
Bu
vesileyle, başta cumhuriyetimizin kurucusu Gazi Mustafa Kemal Atatürk olmak
üzere, tüm kurucu kahramanları, bu millet ve devlet için taş üstüne taş
koyanları, Türk’ün gücünü ve adaletini dünyaya göstermiş muhterem ecdadımızı ve
aziz şehitlerimizi rahmet, minnet ve şükranla anıyorum. Şu an vatan nöbetinde
olan, terörle mücadele eden tüm kahraman güvenlik güçlerimizi selamlıyor,
Cenab-ı Allah’tan yâr ve yardımcıları olmasını niyaz ediyorum. 
Sayın
milletvekilleri, şüphesiz vatandaşlarımız daha fazla refah, adalet ve demokrasi
beklentisi içindedir. Vatandaşlık vecibelerini bihakkın yerine getiren
insanımızı çağdaş medeniyet düzeyine ve hatta ötesine taşımak için gayret
göstermek hepimizin ortak sorumluluğudur.
Ülkemizin
21’inci yüzyılda, bölgesinde barış ve istikrarın teminatı olan, uluslararası
ilişkilerde söz ve itibar sahibi kudretli bir devlet konumuna gelmesi için
gerekli bütün şartların hazırlanması Milliyetçi Hareket Partisinin stratejik
hedefidir. Türkiye, böylesi bir anlayış ve inançla, imkân ve kabiliyetlerini
güçlü Türkiye hedefi doğrultusunda seferber etmek durumundadır. Siyasî
istikrarı sağlanmış, ekonomik ve sosyal açıdan güçlü bir Türkiye'nin,
uluslararası ilişkilerde belirleyici rol üstlenmek suretiyle dünya barış ve
refahına daha fazla katkı sağlaması da mümkün olabilecektir. 
Türkiye,
şüphe yok ki kendisini merkeze alıp yakın ve uzak çevresinde yaşanan ekonomik,
sosyal ve siyasi gelişmelerde söz sahibi olmak, kendi jeopolitik havzasında
küresel oyunları boza boza kararlı bir şekilde yoluna devam etmek durumundadır.
Başka bir deyişle, başkalarının ortaya koyduğu bölgesel ve küresel projelerin
uygulayıcısı değil; millî menfaatlere uygun kararların senaristi, yönetmeni ve
başrol oyuncusu olmalıdır. Bu anlayışla Türkiye, yeni gelişmelere göre, her
alandaki politikasını da geliştirmeli ve güncellemelidir. Köklü devlet
geleneğimizi çağdaş gelişmelerle buluşturma anlayışı içinde bir yönetim yapısı
ve işleyişinin oluşturulması, politika belirleme kapasitesinin geliştirilerek
kamu politikalarının birbiriyle uyumunun sağlanması verimli ve etkin bir idare
için şarttır. 
Bu
kapsamda, 16 Nisan 2017’de yapılan halk oylamasıyla kabul edilen
Cumhurbaşkanlığı hükûmet sistemini önemli bir adım ve fırsat olarak
değerlendiriyoruz. Anayasa değişikliğiyle yönetim sistemimiz kapsamlı bir
reforma tabi tutulmuş, siyasi ve toplumsal uzlaşmanın ön plana çıktığı, millî
iradenin doğrudan tecelli ve temerküz ettiği, Türk milletinin tarihî misyonuna
uygun bir yönetim yapısı oluşturulmuştur.
Cumhurbaşkanlığı
hükûmet sistemi, 24 Haziran 2018’de yapılan seçimlerle de bütünüyle uygulamaya
girmiştir. Güçlü devlet, güçlü yönetim, demokratik istikrar gayeleri yeni
sistemin ana omurgasıdır. Yürütmedeki çift başlılığın giderildiği, kuvvetler
ayrılığının tahkim edildiği, uzlaşma kültürünün arttığı, güçlü bir denge ve
denetim mekanizmasının tesis edildiği, yürütmenin daha etkin, yasamanın daha
güçlü, yargının bağımsız ve tarafsız olduğu bu sistemle inanıyoruz ki tarihî
misyonuna ve medeniyet tasavvuruna uygun bir şekilde, Türkiye'nin, 2023 ve 2053
hedeflerine ulaşması mümkün olacaktır.
Sayın
Cumhurbaşkanının Türkiye Büyük Millet Meclisinde yemin ederek göreve başladığı
tarihten itibaren yeni hükûmet sistemi kapsamında oluşturulan idari yapılanma
ve düzenlemeleri, kamu yönetiminde politika belirleme kapasitesinin
geliştirilmesi, sorun çözme kabiliyetinin artırılması ve kamu politikalarının
birbiriyle uyumunun sağlanması bakımından önemli ve kıymetli buluyoruz. Bu
kapsamda, devlet teşkilatı yeni bir düzenlemeye tabi tutulmuş ve yapılan kapsamlı
düzenlemeler, önemli bir sorun yaşanmadan başarılabilmiştir. Bundan sonra
odaklanılması gereken husus ise Cumhurbaşkanlığı hükûmet sisteminin tüm
unsurlarıyla sağlıklı olarak işletilebilmesi için gerekli adımların
atılmasıdır. 
Kamu
yönetiminin iyileştirilmesi için, bütün kurum ve kurallarıyla sistem
kalitesinin geliştirilmesinin yanında, bu sistem dönüşümünü idame ettirecek
insan gücü kalitesinin de yükseltilmesi önem arz etmektedir.
Ülkemizin
sahip olduğu liyakatli, her şartta “Önce Türkiye ve Türk milleti” diyebilen tüm
insan kaynağından rasyonel biçimde istifade edilebilme imkânının
değerlendirilmesi, vatandaşlarımızın beklentisi olduğu kadar, şüphesiz ki kamu
yönetiminde şikâyet edilen hususların giderilmesini ve hadim devlet anlayışıyla
vatandaş memnuniyetini esas alan bir kamu hizmeti sunumunu da mümkün
kılacaktır.
Değerli
milletvekilleri, bütçe teklifi, 2019-2021 dönemini kapsayan, Yeni Ekonomi
Programı’nda çerçevesi çizilen hedeflerle uyumlu, mali disiplini ve orta vadede
sürdürülebilir büyümeyi hedefleyen, tasarruf esaslı, üç yıllık perspektifle
hazırlanmış ve ekonomideki dengelenme sürecinin en temel destekleyicisi olarak
takdim edilmiştir. 
Bütçe
gelir ve gider tahminleri yapılırken 2019 yılında gayrisafi yurt içi hasılanın
yüzde 2,3 büyüyeceği, deflatörün yüzde 16,3; TÜFE’nin yüzde 15,9; ihracatın 182
milyar dolar, ithalatın 244 milyar dolar düzeyinde olacağı hesap edilmiş, faiz
dışı fazlanın ise 36 milyar 701 milyon lira olarak gerçekleşmesi
hedeflenmiştir. Buna göre, bütçe açığının ve faiz dışı fazlanın gayrisafi yurt
içi hasılaya oranlarının sırasıyla yüzde 1,8 ve yüzde 0,8 olacağı tahmin
edilmiştir.
2019
yılı bütçe giderleri bir önceki yıl bütçesi başlangıç ödeneğine göre yüzde 26
oranında artışla 961 milyar liraya çıkarılmakta, bütçe gelirleri de yine yüzde
26 artışla 880,4 milyar liraya yükseltilmektedir. Gelir tahminleri ve harcama
büyüklüğü sonucunda, bütçe açığının 2018 yılındaki 65,9 milyar liradan,
gayrisafi yurt içi hasılanın yüzde 1,8’i olan 80,6 milyar liraya çıkması
öngörülmektedir. 
Yatırım
harcamaları kapsamında, sermaye gideri ve sermaye transferi toplamı 2018
yılındaki 84,1 milyar liradan 64,4 milyar liraya düşmekte, bu hâliyle de
yatırım ödeneklerinde ciddi bir azalma öngörülmektedir. 
Önümüzdeki
üç yıllık dönem için bütçe açığının millî gelire oranının yüzde 2’nin altında
olması ve faiz dışı fazlanın ise program dönemi sonunda millî gelirin yüzde
1’ini aşması hedeflenmektedir. 
Yeni
Ekonomi Programı’nda belirlenen eylemlerin, performans kriterlerini içeren
planın 2019 bütçe yılıyla birlikte uygulamaya konulması şüphesiz ki 2019
bütçesini mali disiplin açısından ve programın başarısı bakımından son derece
önemli kılmaktadır.
2019
yılında merkezî yönetim bütçe gelirlerinin gayrisafi yurt içi hasılaya
oranının, bir önceki yıl gerçekleşme tahmininin 0,3 puan altında, yüzde 19,8
seviyesinde gerçekleşeceği tahmin edilmektedir. Bu kapsamda, vergi dışı
gelirlerin 0,4 puan düşeceği, vergi gelirlerinin ise 0,1 puan artacağı
öngörülmektedir. Gelir ve kurumlar vergisi tahsilat toplamının gayrisafi yurt
içi hasılaya oranla 2018 yılı gerçekleşme tahmininin 0,1 puan üzerinde yüzde
5,5 olması beklenmektedir. 
Diğer
taraftan, 2019 yılında 756 milyar 495 milyon lira olarak gerçekleşmesi beklenen
vergi gelirlerinin yaklaşık yüzde 68’ini oluşturan 510 milyarı aşan miktarının
dolaylı vergilerden temin edileceği anlaşılmaktadır. Vergi gelirleri içerisinde
dolaylı vergilerin payının yüksek olması, vergi sisteminin adaletli olmadığına
işaret etmektedir. Bu yönüyle, seçim beyannamemizde de vurguladığımız gibi,
herkesin mali gücüne göre vergi ödediği adaletli bir vergi sistemi tesis
edilmeli, vergiye ilişkin düzenlemelerde kamu finansmanıyla ilgili önceliklerin
yanı sıra, verginin üretim ve istihdam üzerindeki etkileri ile sosyal yönü
birlikte değerlendirilmelidir. Maliye politikasının gelir dağılımı adaletini
sağlamaya dönük boyutu ihmal edilmemelidir. 
Kamu
gelirlerinin tahakkukunda, kamu harcamalarının sağlam kaynaklardan
karşılanması, yatırım, üretim ve ticaretin teşvik edilmesi gibi ekonomik
politikaların yanı sıra sosyal adaletin sağlanması, bölgesel gelişmişlik
farklarının en aza indirilmesi, istihdamın artırılması gibi sosyal politikalar
da göz önünde bulundurulmalıdır.
Bütçe
disiplini için kamudaki tasarruflar önemli bir husustur. Nitekim bütçenin aynı
zamanda bir tasarruf bütçesi olduğu gerekçesinde ifade edilmekte ve tasarruf
kalemlerine de yer verilmektedir. Bununla birlikte, tasarrufların kompozisyonu
da hem sorunların kalıcı bir biçimde aşılması hem de ekonominin yeniden güçlü
bir raya oturması açısından önem taşımaktadır. Tasarrufların kamu tüketiminden
ziyade kamu yatırımları kalemlerinden yapılması, büyümenin bazını düşürerek
enflasyonla mücadelede istenilen sonuçların alınmasına mâni olabilecektir.
2019
yılı mal ve hizmet alım giderlerinin gayrisafi yurt içi hasılaya oranla bir
önceki yıl gerçekleşme tahminine göre 0,3 puan azalarak yüzde 1,5 olması
beklenmekle birlikte, söz konusu düşüşte daha önce hizmet alımı yapılan
alanlarda çalışan taşeron personelin kadroya geçirilmesi etkili olmuştur. Geçtiğimiz
olağanüstü koşullar göz önüne alındığında kamuda daha ciddi şekilde bir
tasarrufun yapılma ihtiyacı bulunmaktadır.
Öte
yandan, 2017 yılının ikinci yarısından itibaren borçlanma faizlerinde görülen
artış ve döviz kuru gelişmelerine bağlı olarak 2019 yılında faiz giderlerinin
önceki yıla göre 0,6 puan artarak gayrisafi yurt içi hasılaya oranla yüzde 2,6
düzeyinde olması bütçenin yeniden bir faiz ödeme sarmalına doğru ilerleme
riskini de gündeme taşımaktadır.
Ekonomik
sınıflandırmaya göre 2019 yılı merkezî yönetim bütçe ödenekleri içinde en büyük
payı sırasıyla cari transferler ile personel giderleri almakta, bu gider
kalemlerinin gayrisafi yurt içi hasılaya oranları ise yüzde 8,8 ve yüzde 5,6
olmaktadır. 
2019
yılında toplam personel giderleri, genel maaş ve ücret artış oranının toplu
sözleşmede tespit edildiği üzere ocak ve temmuz aylarında sırasıyla yüzde 4 ve
yüzde 5 olarak uygulanacağı dikkate alınarak belirlenmiştir. Bununla birlikte,
enflasyonda 2018 yılının ikinci döneminde meydana gelen artış nedeniyle oluşan
fark ile 2019 yılı ilk altı aylık dönemindeki enflasyonun bu dönemlerdeki maaş
artışının üzerinde olması durumunda yapılacak enflasyon farkı artışlarının da
şüphesiz bu ödenekte dikkate alınmış olması gerekmektedir. 
Cari
transferlerin 2019 yılında 391,3 milyar lirayla gayrisafi yurt içi hasılaya
oran olarak bir önceki yıl gerçekleşme tahmini seviyesinin 0,2 puan üzerinde,
yüzde 8,8 olması öngörülmektedir. Sosyal güvenlik sistemine yapılan
transferlerde 0,2 puan artış beklenirken, diğer hazine yardımlarında 0,1 puan
artış programlanmıştır. Ayrıca ihracatın, turizmin ve diğer üretken sektörlerin
teşvik edilmesine ve bölgesel gelişmişlik farklarının azaltılmasına odaklanan
faaliyet ve projelere yönelik transferlerin de yine devam edeceği görülmektedir.
Kuşkusuz,
bütçenin başarısı, mali disiplinle birlikte yapısal reformların
gerçekleştirilmesine, vergi geliri performansının artırılmasına ve kayıt dışı
ekonominin azaltılmasına bağlıdır. Kamu kaynaklarının etkin ve verimli bir
şekilde kullanılmasını sağlamak için başta mal ve hizmet alımları olmak üzere
kamu harcamalarının kontrol edilmesi, kamu harcamalarını azaltırken kamu
gelirlerini de artıracak tedbirlerin uygulamaya konulması gerektirmektedir. Bu
yapılırken dar ve sabit gelirlilerin yükünü artıracak adil olmayan tedbirlerden
ise kaçınılması gerekmektedir.
Sayın
milletvekilleri, Türkiye’nin son birkaç aydır tartıştığı en önemli konuların
başında ekonomik durum gelmektedir. Bugün bütün toplumsal kesimler başta geçim
şartları olmak üzere üretimi, istihdamı ve piyasayı etkileyen gelişmeleri
yakından takip etmektedir. Türkiye ekonomisi özellikle 12 Ağustosu 13 Ağustosa
bağlayan gece başlayan saldırılarla döviz kurunda ani artışlar, enflasyon ve
faiz oranlarındaki hızlı yükselişle kendini gösteren önemli sorunlarla karşı
karşıya kalmıştır. Türkiye’nin içinde bulunduğu durumda hem ekonomik hem de
siyasi dış şartların etkisi ve önemi büyüktür. Bilinmektedir ki Türkiye,
ekonomi üzerinden jeopolitik sonuçlar doğurması umulan bir ekonomik güvenlik
tehdidiyle karşı karşıya kalmıştır. Türkiye’nin kendi ekonomik dinamikleri ve
bu dinamikleri oluşturan ekonomi politika tercihleri de kuşkusuz içinde
bulunduğumuz ekonomik durumla ilişkilidir. Ayrıca, gelişmekte olan ülkelerin
hemen hemen tamamının parasal sıkılaştırma döneminden olumsuz yönde
etkilenmesi, ticaret savaşları, korumacı tutumlar Türkiye’nin ekonomik
dalgalanma içinde olmasında önemli ve belirleyici rol oynamıştır. 
Türkiye
ekonomisi son beş yıllık dönemde yılda ortalama yüzde 6,1 oranında büyümüş, 2017
yılındaki yüzde 7,4’lük büyümeyle de Avrupa’nın en çok büyüyen ekonomisi
olmuştur. 2018’de birinci çeyrekte yüzde 7,2 büyüyen, ikinci çeyrekte yüzde 5,3
büyüyen Türkiye ekonomisi, üçüncü çeyrekte ise birçok olumsuz gelişmeye rağmen
yüzde 1,6 büyüme başarısını gösterebilmiştir. 2018 yılının ikinci çeyreğinden
itibaren, gelişmekte olan ülkelere yönelik risk algısının bozulmasıyla
ülkemizdeki finansal piyasalardaki oynaklık artmış, buna bağlı olarak finansman
maliyetleri yükselmiştir. Tüketimde düşüş ve yatırımlarda ivme kaybına bağlı
olarak yurt içi talebin zayıflaması, diğer taraftan net mal ve hizmet
ihracatının büyümeye katkısının artmasıyla ekonomide dengelenme eğilimi 2018
yılının ikinci yarısında daha da belirginleşmiştir. Üçüncü çeyreğe ilişkin göstergeler
iktisadi faaliyette göreli bir yavaşlamanın gerçekleştiğini gösterirken, oluşan
rekabetçi kur düzeyinin de etkisiyle dış ticaret dengesinde iyileşme ve turizm
gelirlerinde artış göze çarpmaktadır. Yılın son çeyreğinde belirsizliklerin ve
döviz kurundaki dalgalanmaların azalacağı, ekonomideki dengelenme sürecinin ise
bir süre daha devam edeceği anlaşılmaktadır. 
Ekonomideki
temel sorunlardan birisi de kaynak tahsisindeki yanlışlıklardır. Zaten sınırlı
olan kaynakların üretken olmayan alanlardan üretken alanlara yönelmesini
sağlayıcı tedbirlerin alınması zorunludur. Bu çerçevede devletin ekonomideki
kaynak tahsisine yön vererek üretimi artıracak altyapı yatırımlarına öncelik
verilmesi, özel sektör yatırımlarının değişik enstrümanlar kullanılarak daha rekabetçi
ve kaliteli üretime yönlendirilmesi gerekir. 
Genç
nüfusu istihdam edebilmek için hem yüksek hem de sorunsuz bir üretim yapısına
sahip olacak şekilde istikrarlı büyümek şarttır. Şüphesiz yoksullukla
mücadelenin esasını işsizlikle mücadele ve insanımızın üreterek gelir elde
ettiği kalıcı istihdam oluşturmalıdır. TÜİK’in açıkladığı eylül ayı verilerine
göre işsizlik oranı yüzde 11,4 tür. Burada dikkat çekici olan ise yüzde 21,6
olan genç işsizliğidir. Çalışmayan, yaygın ve örgün eğitimde de olmayanların
nüfusa oranı da yüzde 27,4’tür. 
Tarım
dışı işsizliğin artması sanayi üretimindeki azalmayla uyumlu bir gelişme olarak
dikkat çekmektedir. TÜİK ekim ayı verilerine göre, imalat sanayisi kapasite
kullanım oranı ve sanayi üretimi yıllık bazda azalmıştır. İmalat sanayisindeki
24 alt sektörün 9’unda üretim yıllık bazda artarken 15’inde düşüş
kaydedilmiştir. Esasen imalat sanayisinde temel bazı yapısal sorunlar dikkat
çekmektedir. Bunları kısaca, katma değer problemi, birçok açıdan ara malı
ithalatına bağımlılık, yetersiz sermaye birikimi ve aşırı dış borçlanma olarak
ifade etmek mümkündür.
Dünyada
parasal bollaşmanın yaşandığı dönemde rahatlıkla borçlanabilen sanayi
şirketleri önemli bir finansal yükümlülük altına girmiş, gelinen noktada ise
zaten katma değeri görece düşük ürünler üreten Türk firmaları sınırlı kâr
marjlarıyla yeni borçlanma kabiliyetlerini kaybetmeye başlamıştır. Bu noktada
etkili tedbirlerle ekonomiyi destekleyecek asli unsurun reel sektör olduğunu da
söylemek gerekmektedir. 
Türkiye’nin
yüksek büyüme hedefinin gerçekleştirilebilmesi için faktör verimliliklerini
artırmanın yanı sıra üretime yönelik sermaye birikiminde de önemli miktarda
artış sağlanması mecburiyeti bulunmaktadır. Bu çerçevede yurt içi tasarrufların
artırılarak üretken alanlara yönlendirilmesi ve yatırımların yüksek düzeyde
tutulabilmesi önem taşımaktadır. 
Dış
ticarette son aylarda önemli iyileşmeler görülmektedir. Ekim ayında ihracat
yıllık bazda yüzde 13 oranında artarak 15,7 milyar dolara ulaşırken ithalat
aynı dönemde yüzde 23,8 oranında azalarak 16,2 milyar dolara düşmüştür. Dış
ticaret açığındaki daralma yıllık bazda yüzde 94’e ulaşmış, ihracatın ithalatı
karşılama oranı da yüzde 97,2 gibi yüksek bir seviyeye gelmiştir. Ancak ithalat
tüketim malları yanında ara malı ve yatırım mallarında da düştüğü için, söz
konusu gelişme, üretimde daralmanın devam edeceğine de işaret etmektedir. 
Diğer
taraftan, özellikle üçüncü çeyrekteki büyümenin önemli bir bölümünün net
ihracatın katkısıyla oluştuğu göz önüne alındığında, dış ticaretteki gelişmeler
olumlu görünmekle birlikte, bu artışın üretim yerine stok azalışıyla
gerçekleşmesi, önümüzdeki dönemde kur avantajının etkisini kaybederek net
ihracatın daha düşük seviyelerde gerçekleşme ve büyümeye katkısının azalma
ihtimalini ortaya koymaktadır. 
Son
dönemde TL’nin değer kaybetmesi ve enflasyonda görülen artışlar, ekonomimiz
açısından dikkate alınması gereken önemli başka bir durum teşkil etmekte,
özellikle dar ve sabit gelirli vatandaşlarımızın geçim şartlarını
ağırlaştırmaktadır. Türkiye için geçmişten günümüze kronik bir sorun olan
enflasyon her ne kadar tek haneli rakamlara inmiş olsa da tekrar yükselme
eğilimine girmiştir. Enflasyon oranındaki yükseliş, faiz oranlarında artışları
da beraberinde getirmiş, faiz oranlarındaki tırmanış, hazinenin borçlanma ve
özel sektörün finansman maliyetini artırmış, takipteki kredilerin artması ve
mevduat-kredi vade uyumsuzluğu nedeniyle de bankacılık sektörünü olumsuz
etkilemiştir. 
TÜFE
için öngörülen 2019 yılı hedefi yüzde 15,9 olup kararlı adımlar atıldığı,
beklentiler iyi yönetildiği, kamu tarafından yönetilen fiyatlarda enflasyon
hedeflerine uyulduğu ve petrol fiyatları gibi dış kaynaklı maliyet unsurları da
beklentilere uygun gerçekleştiği takdirde bu hedefe ulaşılabilecektir. Merkez
Bankasının para politikasının maliye politikasıyla uyumlu bir biçimde
yürütülmesi de enflasyonla mücadelede kritik bir işlev görecektir. 
Yaşanan
gelişmeler ekonomiye duyulan güveni de etkilemiş, alınan tedbirlerin olumlu
etkisiyle ise son iki ayda iyileşme göstererek, eylül ayı başında 570’lere
kadar yükselen Türkiye’nin CDS primi 20 Aralık itibarıyla 364’e düşmüştür.
Türkiye ekonomisine güvenin yeniden artmaya başlamasıyla ekonomi üzerinden
siyasi kriz hesapları da boşa çıkmıştır.
İçinde
bulunduğumuz makroekonomik ve finansal istikrarın sağlanması sürecinde
ekonomideki yapısal sorunların çözümü için gerekli adımların atılması hayati
düzeyde önem taşımaktadır. Bu doğrultuda 2019’un sadece enflasyon ve cari
açığın kontrol altına alınacağı bir yıl değil orta vadede ekonomideki yapısal
dönüşümlere yönelik hızlı adımların da atılacağı bir yıl olması gerekmektedir.
Değerli
milletvekilleri, Milliyetçi Hareket Partisi olarak, ekonomi politikalarının
merkezine insanı koyan, eşitlik, ahlak ve adalet ilkelerini gözeten bir yönetim
anlayışıyla toplumsal refahın artırılmasını hedefliyoruz. Ekonomik ve sosyal
sorunların çözüme kavuşturulması için ilgili taraf ve aktörlerce bir uzlaşma
vasatının oluşturulmasını zorunlu görüyoruz. Ancak böylesi bir uzlaşma
iklimiyle ekonomik kararların alınmasında ve politika tercihlerinde bütün
sosyal kesimlerin memnuniyeti ve uygulanacak programlara rızası temin
edilebilecektir. 
Nimetin
ve külfetin hakkaniyet ölçüleri çerçevesinde bölüşülmesi, hiçbir kesimin
tahammül gücünü aşacak yük altına sokulmaması, üretime katılanların katkıları
ölçüsünde üretilen değerden adil pay almalarının sağlanması, eş zamanlı olarak
da sosyal kesimlerin, siyasi aktörlerin ve yönetim katmanlarının bu konudaki
güven sorunlarının aşılması ekonomide bir uzlaşma zemini ve kültürü
oluşturacaktır.
Bilinmektedir
ki kalkınmış bir ülke olabilmemiz ekonomik büyüklüklerin yanında insani
kalkınma, sosyal gelişme ve çevre hakkı gibi diğer göstergelerde sağlanacak
iyileşmeye de bağlıdır. Bu doğrultuda ekonomide kaynak dağılımında adalet ve
etkinlik, kamu hizmet üretiminde ise verimlilik temel ilke olmalıdır. Reel
ekonominin ihtiyaçlarını karşılayacak ve büyümeyi finanse edecek uluslararası
standartlarda sağlıklı işleyen bir mali piyasa yapısı oluşturulmalıdır. 
Cari
açığın temel nedeni olan dış ticaret açığının azaltılması hem ülkemizin dış
finansman ihtiyacının hafifletilmesi hem de sürdürülebilir yüksek büyümenin
sağlanması açısından önem taşımaktadır. Dış ticaret açığının azaltılması ise,
yoğun olarak ithal ettiğimiz bazı malların yurt içinde üretilmesinin yanı sıra,
esas olarak yüksek katma değerli mallar ihraç ederek mümkün olabilecektir.
Bunun için ise, öncelikle, uygun yatırım ikliminin oluşturulması gerekmektedir.
Hatırlanacağı
üzere, 11/12/2001 tarihli Bakanlar Kurulu Kararı’yla “Türkiye’de Yatırım
Ortamının İyileştirilmesi Reform Programı” kabul edilmiş ve Yatırım Ortamını
İyileştirme Koordinasyon Kurulu (YOİKK) kurulmuştur. O tarihten itibaren bu
kapsamda önemli çalışmalar yapılmış ve ciddi mesafeler alınmıştır. 
Bugün
itibarıyla sanayicimize önemli oranda yatırım teşvikleri ve destekleri de
verilmektedir. Buna rağmen uygulamada karşılaşılan şikâyetlerin nedenleri iyi
analiz edilmeli, teşvik ve destekler için ayrılan kaynakların rasyonel
kullanımı için yöntem, araç ve konu bazlı öncelikler dinamik bir anlayışla
belirlenmeli ve güncellenmelidir. 
Bütün
bunları gerçekleştirmek için kapsamlı bir strateji ile hukuk normlarında,
vergilemede ve bürokratik işlemlerde yatırım için her bakımdan öngörülebilir,
istikrarlı ve güvenilir bir ortam oluşturulması, yerli ve yabancı yatırımcı
için bütünüyle kurumsal hâle gelmiş bir yatırım ortamı teşekkül ettirilmesi
önem arz etmektedir. 
Dünyada
Türk markası ve patentli ürünlerin yaygınlaştırması için, millî yenilik
sistemini içeren, ülkemizin kendi imkân ve şartları ile doğal ve beşerî
kaynaklarını dikkate alan, “Üreten Ekonomi Programı” adıyla kamuoyuna takdim
ettiğimiz çerçevede bir üretim ekonomisinin hayata geçirilmesini gerekli
görüyoruz. 
Saygıdeğer
milletvekilleri, Milliyetçi Hareket Partisi olarak samimi beklentimiz,
insanlarımızın mutlu, huzurlu ve gelecekten daha umutlu olduğu, devleti, ülkesi
ve milletiyle bir ve bütün olarak daha güçlü bir Türkiye’nin birlikte
inşasıdır. 
Partimiz
her gelişmeyi yakından takip etmektedir, ülkemiz üzerindeki oyunların ve
kurulmak istenen tuzakların da farkındadır. Bu farkındalıkla, her zaman “önce
ülkem ve milletim” düsturuyla hareket edecek, devletin ve milletin bekasını her
şeyin önünde tutacağız. Aziz milletimizin huzur ve refahı için gayret edecek,
dik baş, tok karın ve mutlu yarın için çaba göstereceğiz. Vatandaşlarımızın
sorunlarına ilişkin taahhüt, görüş ve önerilerimizin takipçisi olmaya devam
edeceğiz. Millet yararına olmayan hiçbir işin içerisinde olmadık, olmayacağız.
Millî kimliğe ve millî varlığa her daim sahip çıkacak; devletimizi sıkıntıya
sokacak, milletimizi hüsrana uğratacak şer girişimlere karşı millî vicdanın
sesi olmaya, ikaz ve uyarılarımızı yapmaya devam edeceğiz. Milliyetçi Hareket
Partisi olarak, Plan ve Bütçe Komisyonunda ve kurum bütçelerinde olduğu gibi,
2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı’nın tümüne de “kabul” oyu vereceğiz. 
Bu
düşüncelerle, bütçenin ülkemiz ve milletimiz için hayırlı hizmetlere vesile
olmasını temenni ediyor, yüce Meclisin siz değerli üyelerini saygıyla
selamlıyorum. (MHP sıralarından alkışlar)
BAŞKAN
– Teşekkür ederim.
Sayın
milletvekilleri, İYİ PARTİ Grubu adına İzmir Milletvekili Sayın Aytun Çıray
konuşacaktır.
Buyurun
Sayın Çıray. (İYİ PARTİ sıralarından alkışlar)
Süreniz
kırk dakikadır.
İYİ
PARTİ GRUBU ADINA AYTUN ÇIRAY (İzmir) – Sayın Başkan, yüce Meclisin değerli
üyeleri; altı saat, tam altı saat, 28 Şubat 1968’de bir başbakan bu yüce
Meclisin kürsüsüne çıkıyor ve âdeta milletin önünde bir ihtiram duruşu
yapıyormuşçasına, altı saat, milletin vekillerine kendi bütçesini sunuyor. Bu
başbakanın aldığı oy yüzde 53; kibirlenmesine neden olamamış. Konuştuğu
Mecliste, yüzde 1 bile temsil ediliyor. Ve konuşmaya şöyle başlıyor: “Yetmiş
beş gündür bu Mecliste bütçe konuşuluyor. Bu süre biraz uzun, makule çekelim
çünkü bütçe çok ciddi bir iştir, dikkatlerin dağılmaması lazım. Neden? Çünkü
bütçe milletimizin vergi olarak verdiği paraların nereye gittiğini son kuruşuna
kadar bilmesi, sorması ve öğrenmesi gereken bir demokrasi temelidir.” Bu
sözlerin sahibi, defalarca darbelere maruz kalmış, yedi yıl Güniz Sokak’ta diri
diri gömülmeye çalışılmış, konuşan Türkiye ve demokrasi mücadelesinden hiç
yılmamış 9’uncu Cumhurbaşkanımız Sayın Süleyman Demirel’dir. Kendisini rahmetle
ve minnetle bu vesileyle anmak istiyorum. 
1968’de
yapılan bu altı saatlik bütçe sunuşu, demokrasi mabedine gösterilen bir
saygıdır ama bir de bugüne bakalım: Cumhurbaşkanlığı tarafından hazırlanmış
2019 yılı bütçesi, güya görüşülmek üzere Meclise gönderildi. Ne zaman? 10
Aralıkta. Görüşmeler ne zaman bitiyor? Bugün yani 21 Aralıkta. Ne kadar sürmüş
görüşmeler? On bir gün. Bir rahmetli Demirel’in âdeta Meclisimize saygı duruşu
anlamı taşıyan altı saatlik sunuşuna bakın, bir de ne yazık ki tenezzül edip
görüşmeler boyunca bir kez bile milletin Meclisini teşrif etmeyen Sayın
Cumhurbaşkanının tutumuna bakın. Bu tutumu Türk milletinin takdirine arz
ediyorum. 
Yani,
arkadaşlar, bugün de geçmişte olduğu gibi, Parlamento sistemin tam merkezinde
yer almalıydı. Hükûmetin Parlamentonun içinden çıkması onun hayatiyetinin
gerekçesiydi ve bu, esasen cumhuriyetimizin karakteriydi. Kurtuluş Savaşı’nı
yöneten, içinden Meclis kabinesi çıkaran, Yunan Polatlı’da iken dahi çalışan
bir Meclis. O Meclis ile bugünkü Meclisi kıyaslamaya yürek dayanmaz. Bir
hatırlayalım: Birinci Dünya Savaşı sonrası ülke yenilmiş, Türk milletini tarihe
gömecek utanç verici anlaşmalar imzalanmış, boyunduruk vurmuşlar. İşte, öyle
bir ortamda Gazi Mustafa Kemal yollara düşmüş. Ne için? Kurtuluş ve kuruluş
Meclisini milletle birlikte kurmak için. Eşsiz, benzersiz ve dünyaya ilham
veren bir hadisedir bu arkadaşlar. Yapanlara, yaratanlara, bu Meclisi kuranlara
rahmet diliyorum, onlara minnetlerimizi, şükranlarımızı buradan sunuyorum. 
Değerli
arkadaşlar, ne yazık ki bazıları, ideolojik prangaları nedeniyle bu muazzam
eserin anlamını tam olarak anlayamadılar. Tarihsel kişilikleri ve olayları
kendi şartları içinde değerlendirmekten âciz kalındı. “O mahiler ki derya
içredir deryayı bilmezler.” 
Değerli
parlamenterler, o hakikaten büyük Türkiye Meclisi ki dünyada faşist akımların
moda olmaya başladığı dönemlerde Türk milletini hiçbir ırk referansına ihtiyaç
duymaksınız tanımlayan bir Meclis. Ne diyor 1924 Anayasası: "Türkiye
Cumhuriyetini kuran ahaliye Türk milleti denir.” nokta. 
Beyler,
burada sadece Cumhurbaşkanını eleştirip haksızlık etmeyelim. Siz, Sayın Cumhur
İttifakı’nın değerli üyeleri, bir önceki dönemde sizler Gazi Meclisi işlevsiz
hâle getiren Anayasa oylamalarında bir kahraman edasıyla göstere göstere oy
kullandınız, oy sandığının başında bir gün çok gurur duymayacağınız fotoğraflar
çektirdiniz. İktidarın gücünü sadece muhalefetin değil, bizzat iktidar
milletvekillerinin de denetlemesi gerektiğini göz ardı ettiniz. “Bu nasıl
olur?” diye filan sormayın. Bu Gazi Meclis, çatısının altında Atatürk’e hesap
sormuştur. Bu Gazi Meclisin çatısı altında Menderes ile Celal Bayar İsmet
Paşa’ya kafa tutmuştur. Bu Meclisin çatısı altında Menderes’i, Menderes’in
milletvekilleri düşürmeye kalkmıştır. Bülent Ecevit’i, rahmetli Demirel’i
hizaya çektiler ama sizlerin, değerli iktidar grubunun üyeleri, Meclis sizlerin
oylarıyla işlevsiz hâle getirildi. Şimdi de bütçe görüşmelerinin
geçiştirilmesine göz yumuyorsunuz ve bu kayıtsız şartsız itaatkâr tutumunuzla sadece
parlamenter demokrasiye zarar vermekle kalmıyorsunuz, Sayın Cumhurbaşkanına da
“Dost acı söyler.” özdeyişinde anlamını bulunan sevginin sadakatini
göstermiyorsunuz.
Değerli
milletvekilleri, şimdi, gelin, tekrar bu yılın on bir güne sıkıştırılıp geçiştirilen
bütçe görüşmelerine dönelim. Bütçeler hükûmetlerin karnesidir, kimliğidir.
Bütçesine bakarak bir hükûmetin kimin hükûmeti olduğunu anlarsınız. Bütçesine
bakarak bir hükûmetin kimlere ve neye hizmet ettiğini anlarsınız. Bütçe sadece
bir gelir, gider hesabı değildir, aynı zamanda bir siyasi hesaplaşmadır. Millet
ile iktidar arasında bütçe helalleşmedir. Millet adına görevi de Meclis yapar.
Denetim yapamayan, vergi ve bütçe hakkını Cumhurbaşkanına devreden Meclis,
halkın ümit ve güven kapısı olmaktan çıkmış demektir. 
Bütçe
görüşmeleri, demokratik bütün ülkelerde bir demokrasi şölenidir. Ben genç bir
asistanken bütçe görüşmeleri olduğu zaman mesaiden kaçardım Sayın Demirel ile
Sayın Özal’ın karşılıklı polemiklerini izleyebilmek ve öğrenmek için. Bizim ülkemizde
de böyleydi yani. Ne yazık ki son Anayasa değişikliğiyle bütçe görüşmeleri
zoraki ve zorunlu bir merasime dönüştürülmüştür. Oysa bütçe yetkisi öyle önemli
bir yetkidir ki bizzat parlamentoların varlık sebebini teşkil eder. 
Değerli
iktidar milletvekilleri, bu bütçe 17’nci bütçeniz, bu bir rekordur, tebrik
ediyorum, bravo! Ancak anlayamadığım bir şey var: 17 bütçe sonra çıkıp millete
hâlâ “Biraz daha bekleyin.” nasıl diyebiliyorsunuz? AK PARTİ’nin ilk bütçesini
2003 yılında Meclise sundunuz. Dönemin Maliye Bakanı merhum Unakıtan geçmiş
yılları suçladı, başta 57’nci Hükûmeti olmak üzere. “Mali disiplin, ekonomik
istikrar.” dedi. 2003 yılının tasarruf yılı olacağını ve halkın yüzünü
güldüreceğine söz verdi. Sonra Sayın Şimşek, arkasından Sayın Naci Ağbal bu
kürsüye çıktılar. Onlar da geçmiş yılları suçladılar, onlar da “Mali disiplin,
ekonomik istikrar ve tasarruf.” dedi. Sonra sıra Sayın Berat Albayrak’a geldi,
o da aynı şeyleri söyledi, “Mali disiplin, ekonomik istikrar, tasarruf...” 
Şimdi,
2003 yılı tasarruf bütçesiydi, sabredersek her şey düzelecekti. 2019 yılı
bütçesi yine tasarruf bütçesi, yine sabredersek her şey düzelecek. Millete hep
sabır düşüyor nedense. 2003 yılında ilk bütçenizi sunarken yıllardır uygulanan
yanlış programlar, yönetim hataları ve gerekli reformların zamanında
yapılmaması nedeniyle ülkemizin yüksek enflasyon, büyük bir kamu borç stoku,
istikrarsız büyüme, dengesiz gelir dağılımı, yüksek işsizlik gibi ciddi
sorunların içine düştüğünü söylüyordunuz. Yıl 2018, 17’nci bütçenizi görüşüyoruz
ve ben bu kürsüden soruyorum, samimiyetle: Enflasyon sorunu devam ediyor mu,
etmiyor mu? Ediyor. Büyük bir kamu borç stoku var mı? Var. Büyüme istikrarsız
mı? Evet. Peki, gelir dağılımı dengesiz mi? Dengesiz. Yüksek işsizlik var mı?
Var. Enflasyon sorunu devam ediyor mu? Ediyor. O zaman kardeşim, siz hiçbir
şeyi başaramamışsınız, ne gerek var size bir şey yapmayacak olduktan sonra?
Başaramadığınıza
göre, ya yanlış bir program uyguladınız ya yönetimde hata yaptınız ya da
gerekli reformları zamanında yapmadınız. “Bütün bunları yaptık ama netice
alamadık.” diyorsanız, o zaman da beceriksizsiniz kardeşim. O yüzden, ekonomiyi
tam bir kısır döngüye soktunuz. İthalat düşerken, cari açık azalırken
sevinmemiz lazım gelir, endişe içindeyiz. Neden? Çünkü ihracat üretime değil,
ithalata bağlı. İthalat düşerken bu defa üretim de düşüyor. Üretim düşünce
işsizlik artıyor ve tam yüzde 5,4 istihdam kaybı var şu anda. 
Şimdi,
değerli arkadaşlar, samimi olarak söyleyin, samimi olarak, içinizde üç ay
içerisinde kurun kaç para olacağını bilen var mı? 
ENGİN
ALTAY (İstanbul) – Allah bilir, Allah bilir efendim. 
AYTUN
ÇIRAY (Devamla) – Faizi belirleyen mevduat havuzunun üçte 2’sini yabancılar
oluşturuyorlardı. İçi boş atarlanmalarınız, hukuk tanımazlığınız nedeniyle
güven vermediğiniz için çoğu gitti, geriye kala kala yerli mevduat kaldı, onu
da bankalar borç ödemelerinde kullanıyorlar. Vatandaşın evi geçen sene 100 bin
dolar ediyorsa şimdi 60 bin dolar eder hâle geldi. Asgari ücret 425 dolardan
345 dolara düştü. Fakirleşme diz boyu. Bütçe bu. Böyle bir konjonktürde bir
parti düşünün ki 17’nci bütçesini yapıyor ve bütçeden düşe düşe millete,
sürekli bir sabır payı düşüyor. Acaba daha kaç yıl sabretmesini
bekleyeceksiniz, merakla bekliyoruz. 
Devlet,
içeride ve dışarıda borca batmış, sanayileşme durmuş, para pul olmuş; büyüyen
Türkiye yerini küçülen, büzülen Türkiye’ye bırakmış; her 4 gençten 1’isi işsiz,
her 3 çocuktan 1’isi yeteri kadar beslenemiyor, ısınamıyor, giyinemiyor. İşte,
Türkiye'yi getirdiğiniz nokta budur ama siz hâlâ “bekleyin” diyorsanız merak
etmeyin, bu seçimlerde de inşallah, millet size “Biraz da siz bekleyin
kardeşim.” diyecektir. 
2003
yılındaki konuşmasında Sayın Erdoğan, Sayın Cumhurbaşkanı diyor ki: “Asgari
ücretin azami sefalet ücreti olmaktan çıkıp insanca bir yaşam ücretine
dönüştürülebilmesi için çalışmalarımız sürmektedir. Hükûmet olarak önümüzdeki
yılı işsizlikle mücadele yılı olarak ilan ediyoruz.” Yıl 2003. Yıl 2018, asgari
ücret yine sefalet ücreti, işsizlik daha da artmış, Asgari Ücret Tespit Komisyonuna
katılan işçi kardeşim Gülden’se diyor ki: “İnsanca yaşamak istiyoruz, sadece
insanca yaşamak istiyoruz.” Peki, işsizlikle mücadele var mı bu bütçede? Yok.
Çünkü sizin işsizlik gibi bir derdiniz yok. İşsizlikle mücadele diye bula bula
Türkiye Odalar ve Borsalar Birliği üyelerine “1’er insan alın.” talimatını
buldunuz. Bilgi bu kadar, ufuk bu kadar, vizyon bu kadar. Sizin, işsizliği
önlemekten anladığınız yeni iş alanları açmak falan değil, kendi yandaşlarınıza
iş temin etmek. 
Tarih
28 Aralık 2004, Türkiye Büyük Millet Meclisi kürsüsünde yine Sayın Erdoğan var,
diyor ki: “Biz meydanlarda ‘Gelir gelmez cepleriniz şişecek.’ demedik ya. Üç
yıl dedik, üç yıl, üç yıl bekleyeceksiniz dedik.” Yıl 2018 arkadaşlar, yine
“bekleyin” diyorsunuz. Kaç tane üç yıl geçti aradan? 5 tane. “On altı yılda 14
seçim kazandık.” diye övünüyorsunuz. Doğrudur, bu millet size ne istediyseniz
verdi. Peki, siz bu millete ne verdiniz kardeşim? Siz, milletten aldınız, ne
istediyse FETÖ’ye verdiniz; siz fakir fukaradan alıp beşli çeteye verdiniz. 
Çıkıp
buraya, övünüyorsunuz “Çok iyi yönettik.” diye. Çok iyi yönettiyseniz neden 6
milyon işsiz, 23 milyon yoksul var, neden? 40 kişilik temizlik işçisi alınacak
dendiği zaman niçin 50 bin kişi sıraya giriyor? Sonra, siz çıkıp “şunu yaptık,
bunu yaptık, şunu yaptık” diye övünüyorsunuz. “Şunu yaptık, bunu yaptık.”
nutuklarını bir araya getirirsek çok güzel bir Adalet ve Kalkınma Partisi masal
kitabı ortaya çıkar.
Arkadaşlar,
üretmeden tükettiniz, olmayanı harcadınız, har vurup harman savurdunuz, sıcak
parayla, rantla, inşaatla bugünlere geldiniz ama deniz bitti. Şimdi sorunları
halının altına süpürerek yerel seçimlere kadar gitmek istiyorsunuz. Her seçimde
ortaklarınızı, her seçimde düşmanlarınızı değiştirerek bugünlere geldiniz.
Namık Kemal’in dediği gibi “Kaza her feyzini, her lütfunu bir vakt için
saklar.” Yani her iyiliğin bir vakti vardır. İşte o vakit, nasipse, 31 Marttır.
Değerli
vekiller, esasen Sayın Erdoğan gücünü, tarihimizde hiçbir lidere nasip olmamış
bir şekilde, dış destekten almıştır. Bu nedenle, kendisine güçlü lider
izlenimini yaratan temel unsurların başında dış politikanın geldiğini bilerek
onu iç politikada da kullanmaktadır. Büyük devletlerle karşı karşıya gelmekten
hiçbir biçimde çekinmeyecek bir lider görüntüsü her seçim stratejisinin bir
parçasıdır. Bu yüzden, dış politikanın yüksek genel çıkarlarımız doğrultusunda
yürütülmek yerine iç politikaya alet edilmesinin bedelini bazen onur kırıcı bir
şekilde ödüyoruz. Doların 7 lirayı zorlaması ve enflasyonun âdeta patlama yapması
izlenen iki endeksli yanlış dış politikaların sonucudur. 
Ekonomik
bedel milletimize çok ağır ödetilmiştir fakat burada asıl onur kırıcı tehlike,
AK PARTİ’nin hukuku ancak güçlü ülkelerin baskısıyla uygulayan veya uygulamayan
bir iktidar görüntüsü vermesidir. Sayın Erdoğan önce asıyor kesiyor, sonra ne
yazık ki geri adım atıyor. Amerika’ya Osmanlı tokadı atmaktan söz ediyor, hep
birlikte ayağa kalkıyoruz, gururlanıyoruz. Brunson’ı kastederek “Bu fakir
görevde olduğu sürece bu teröristi alamazsın; ver papazı, al papazı.” diyor.
Tam bunları söylerken Brunson’ı Amerika’ya götürecek jet Brunson’ın
mahkemesinin önünde bekliyor. Bir bakıyorsunuz, akşamına, Brunson Trump’ı Beyaz
Saray’da takdis ediyor. Bir de bize nispet yapıyorlar. 
Alman
Dışişleri Bakanı Sigmar Gabriel ülkemizde terör propagandası yapmaktan
yargılanan bir gazeteciyi diplomatik girişimlerle serbest bıraktırdıklarını
söylüyor. Rus uçağı düşürülüyor, önce yarışılıyor “Biz talimat verdik, biz
talimat verdik.” diye, arkasından da Putin’den özür dileniyor. Beyler, bunlar
eleştiri sınırlarını aşan önemli hadiselerdir çünkü esas itibarıyla bir
egemenlik sorunu ortaya çıkıyor, egemenlik. Böyle devlet yönetimi olmaz. Böyle
bir devlet yönetimi, bizi satranç tahtasında piyon durumuna düşürür. Bu arada,
altını çizerek vurgulamamız gereken nokta şudur: Bizim AK PARTİ’nin yanlış dış
politikalarını eleştirmemiz dış dünyanın yanında yer aldığımız anlamına gelmez.
Bunu şiddetle reddederiz. Tam aksine, bizim AK PARTİ’nin dış politikasını
eleştirmemizin temel nedeni, iç siyasete endeksli olmayan millî bir dış siyaset
anlayışımızdır. Türk milletinin onurunu, Türk devletinin yüksek çıkarlarını
ancak millî ve geleneksel dış politikayla koruyabiliriz. Yani biz “Dış
politikada AK PARTİ rezil olsun, biz de seçimlerde zafer kazanalım.” diye
düşünmeyi zül kabul ederiz, ahlaksızlık kabul ederiz. Buna dayalı bir başarı
istersek o başarı da bize haram olsun. Ancak başta Sayın Cumhurbaşkanı, seçim
başarısı getirecek diye niteledikleriyle uzun zaman yol yürüdüler. 
Değerli
vekiller, neyi kastettiğimi anlıyorsunuz. Elbette, yaptığı kötülüklerle
cehennemde rezervasyonu çoktan yapılmış olan FETÖ hıyanet şebekesinden
bahsediyorum. Bu sinsi örgüt, çok uzun dönemli bir sinsi projeyle fakir ve
masum Anadolu çocuklarını zehirledi. Sonra “altın nesil” adıyla yargı, Emniyet
bürokrasisi ve Türk Silahlı Kuvvetlerine yerleştirdi; önce kozalar hâlinde,
sonra salkım salkım şeytani bir sinsilikle. Amaçlarına ulaşmak için “dinler
arası diyalog” “hoşgörü” gibi kavramları kullandılar. Üniversitelerde tanınmış
akademisyenler, etkin gazetecilerle temas kurdular. Lincoln’ün sözündeki “Bir
kısım insanları sürekli aldatabilirsiniz.” bölümü tam bu örgüt içindir. Hatta
çok kısa süreliğine dahi olsa herkesi aldatmayı da başardılar. Sonra uyanışlar,
uyarılar başladı. Ancak dikkate alınmadılar. Uyarıda bulunanlardan da
FETÖ’cüler kumpas davalarıyla intikamlarını aldılar.
Değerli
milletvekilleri, bu şebeke, hedeflerine siyasi iktidarların desteği olmazsa
ulaşamayacaklarını biliyordu. Bunun için her güçle temas ettiler, her siyasi
partiyle ilişki kurmaya çalıştılar. Onların güvenini kazanmak için yapılacak ne
varsa yapmaya çalıştılar. Bunun semerelerini de aldılar. Ancak bu kadarı onlar
için çok azdı. Aradıkları fırsat Adalet ve Kalkınma Partisi iktidarıyla geldi.
28 Şubatın tesis ettiği mağduriyet zemininde Adalet ve Kalkınma Partisine
yaklaştılar. Sonuçta, 2002’de Adalet ve Kalkınma Partisi iktidar oldu. O
zamanki adıyla “hizmet hareketi” Adalet ve Kalkınma Partisinin devlet yönetimi
için ihtiyaç duyduğu eğitilmiş bürokratik kadrolarını ona tahsis etti. Yüksek
Seçim Kurulu, yargı, Emniyet bürokrasisi, Türk Silahlı Kuvvetleri, Dışişleri;
devletin en kritik birimleri FETÖ’ye tahsis edildi. Bu konuda Türk Silahlı
Kuvvetlerinin ve MİT’in en canhıraş çığlığı olan 2004 Millî Güvenlik Kurulu
Raporu ne yazık ki sümen altı edildi ve bu sümen altı edilme olayı zamanın
Başbakanlık Müsteşarının kitabında bir suç ikrarı olarak durmaktadır. 
Değerli
milletvekilleri, bunları, FETÖ Darbesini Araştırma Komisyonunda, görevini Türk
milletine karşı sorumlu olduğu duygusuyla, diğer üye arkadaşlarıyla beraber
yapan bir üyesi olarak söylüyorum. Sayın Erdoğan FETÖ’nün 17-25 Aralık
yolsuzluk temelli yargı ön darbesinin biraz öncesine kadar bu şebekenin
faaliyetlerini ne yazık ki görmezden geldi. “Ne istediniz de vermedik?” sözü
bunun itirafıdır. Sonra, bu kanlı açgözlülerin artık siyasi iktidarın tamamını
isteyecek güce eriştiklerini ve bunu kendisine karşı kullanacaklarını da
anlayınca harekete geçmek için uygun zamanı bekledi ve 17-25 Aralık bunun için
en uygun zamandı. Sonra, bildiğiniz süreci yaşamaya başladık. FETÖ tamamen
deşifre olmadan önce, 15 Temmuzda buna bir karşılık verdi. Ancak bunun hâlâ ne
kadar doğru bir varsayım olduğunu bilmiyoruz çünkü araştırma komisyonu tam
belli bir mesafe kaydetmişken ve projektörler araştırma komisyonuna
çevrilmişken 16 Nisan 2017 referandumuna giden süreç başladı, Türkiye’nin
gündemi değişti. Komisyon da Sayın Erdoğan’ın direktifleriyle battal hâle
geldi. Bu, Meclisimizin bugünkü işlevsiz olma akıbetini haber veren en sembolik
olaylardan biriydi.
Değerli
milletvekilleri, 17-25 Aralığa kadar FETÖ-AK PARTİ ilişkisi ne yazık ki
gönüllü, tarafların karşılıklı çıkarlarını ve arzularını gözeten simbiyotik bir
ilişkiydi. Eğer bu şebeke amacına ulaşsaydı 16 Temmuz sabahı başka bir
Türkiye'ye uyanacaktık. Allah her görüşten demokrasi yanlısı evlatlarından razı
olsun, onlar sayesinde ve aynı zamanda Türk Silahlı Kuvvetlerinin ve Türk
polisinin sadık evlatları sayesinde bu hain kalkışma önlenmiş oldu. Onlara
milletçe şükran borçluyuz; o şehitleri rahmetle anıyoruz, gazilere
saygılarımızı gönderiyoruz. Ama Adalet ve Kalkınma Partisi seçimlere endeksli
politikaları ve seçim süreçlerini buna göre yönetmeyi işte bu şebekeden
öğrendi.
Ancak
geldiğimiz nokta çok açık, yanlıştan doğru çıkmaz. Tarihimizin, altından
kalkılması belki en zor ekonomik krizinin başındayız, samimiyetle millî birlik
ve bütünlüğe de ihtiyacımız var. İşsizlik rakamları daha birkaç gün önce
açıklandı; makyajlanmış hâliyle yüzde 11’i geçiyor, muazzam bir rakam. Kısaca,
çok çetin, çok uzun bir kış kapımızda. Gören gözler, işiten kulaklar, düşünen
zihinler için bu kriz hiç şüphesiz sürpriz değil, onlar bunu çoktan
görmüşlerdi.
Tekrar
hatırlatayım, ne demişti Lincoln? “Bazı insanlar her zaman aldatılabilirler.”
Bu çetenin öğrettiği en önemli iş budur. Her zaman aldatılan bu bazı insanları
sayısal olarak sabitlemek. Bu, büyük bir strateji. Şimdi, burada saymak
istemediğim FETÖ metotlarıyla, ne yapılırsa yapılsın oy verme biçimlerini
değiştirmeyen bir popülasyon yaratıldı. Ben bunlara “demokrasinin tıkacı”
diyorum. Yanlış yönetim anlayışını eleştiriden azade idame etme pahasına bu
yaratılan popülasyon bir anomalidir, anomali. Hiçbir siyasi bünye, hormonlanmış
inorganik büyümeyle sağlıklı yaşayamaz. Bakın döviz kurları nerelere çıktı. 31
Marttan sonra inşallah, beklediklerimiz, tahmin ettiklerimiz ortaya çıkmaz.
Vazgeçtik yabancı sermaye girişinden, Türk zenginleri dövizlerini kaçırıyor. Ya
enflasyon? Sizden önce iyi olan, kalıcı iyileşme sürecine girmiş olan ne varsa
beter ettiniz, kangrene çevirdiniz. 
57’nci
Hükûmet çok önemli işler yaptı arkadaşlar, burada zaman zaman gelip
eleştiriyorsunuz. Benim o Hükûmette Sayın Başbakan Yardımcısı Mesut Yılmaz’ın
Danışmanı olarak bürokratik görevim vardı. Tarihe karşı çok önemli kararlar
alınmıştır. On sene onların kararlarıyla idare ettiniz, bir teşekkür edin.
Sürekli geçmişi suçlayarak… Hadi, bir geçmişi suçladınız 2002’de; sonraki
geçmiş sizsiniz, neyi suçluyorsunuz? 2002’de siz iktidara geldiğinizde PKK
terörü sıfırlanmıştı. Güneydoğuda eğer uygulamaya konacak sosyokültürel bir
projeniz olsaydı güneydoğu o imkânlarla bir çiçek bahçesine dönebilirdi. Siz ne
yaptınız? Hınçları bilediniz. 
Elhamdülillah,
şükür, hepimiz Müslümanız, “Dinimiz yegâne tutkaldır.” demek için bu milleti
kaç etnik topluluğa bölüp ayırdığınızı takip edemez hâle geldik; 26’yla
başladınız, 36 etnik topluluğa çıktınız. 
FETÖ
iltisaklı, sözde akil adamların aklıyla bölücü terör örgütünün uzantılarıyla
müzakerelere başladınız. Terör örgütünün bölgede birçok hendek kazmasına ses
çıkarmadınız. Sonra anket yaptırdınız, hendekleri kapatmak için, 532 şehit
verdik. Ayrıca, oradaki garip gurebanın, fakir fukaranın evini barkını başına
yıktınız. 
Çözüm
süreçlerinizin hepsi Türk milletine büyük bedeller ödetti fakat bu bedelleri
kontrolünüz altındaki medyayla ters yüz ettiniz, “başarı” diye pazarladınız.
Şehit aileleri ne olduğunu anlayamadan, ellerinizi yıkayıp “Pardon, Apo da bizi
aldattı.” deyip, yürüyüp gittiniz. 
Suriye’deki
müdahaleleriniz yüzünden çok Müslüman kanı aktı, çok. 4 milyona yakın Suriyeli
Türkiye’ye sığındı. Ne yapacağız şimdi? “35 milyar harcayıp etnik dokumuzu
biraz daha zenginleştirdik, çeşitlendirdik; ülkemiz çiçek bahçesine döndü.” mü
diyeceğiz? Hiç hesapladınız mı Suriye politikalarının sade insanımıza nasıl
yansıdığını, nelere mal olduğunu? 
Sayın
milletvekilleri, bakın, Amerika Birleşik Devletleri Suriye’den çekileceğini
ilan etti, göreceğiz. Bu açıklama ile Amerika Dışişleri Bakanlığının Türkiye’ye
3,5 milyar dolarlık Patriot füzesinin satışına izin verileceğine dair
açıklaması aynı ana denk geldi. Ki biz bunu olumlu buluyoruz. Sayın Hulusi Akar
doğru bir siyaset uyguluyor -diğer polemiklerin dışında söylüyorum, bir devlet
adamı anlayışıyla söylüyorum- bunu doğru buluyoruz şu anda ve Türkiye eğer
oraya girecekse, Türkiye eğer kendi millî güvenliği için oraya girecekse bunun
da arkasında oluruz. Ancak Rusya’dan aynı amaçla S-400 füzesi aldınız, ne
yapacağız şimdi onu? Bu S-400 füzesini gömeceğiz. Günah değil mi? Hem Patriot
hem S-400 bir arada olmaz. Yani bu hâlimiz Suudi Arabistan’a benziyor. Hani
Suudi Arabistan kralları kendilerini korusun diye ikide bir Amerika’dan silah
alıyorlar ya, o hâle dönüşüyoruz. Hatır için silah mı alınır? (İYİ PARTİ
sıralarından alkışlar) 
Arkadaşlar,
bu israf, bu yanlış işler, market raflarındaki fiyatların 5’e katlanmasına
neden olmasaydı millet olarak bu kadar etkilenmezdik. Fazladan alınan her silah
pazar tezgâhlarındaki sebze meyve fiyatlarını yükseltiyor. İflaslar bir salgın
gibi iş dünyasını kavuruyor. Biz kullanmayacağımız S-400 alalım, sonra
enflasyonu düşürmek için soğancılara baskın yapalım. Yani böyle bir siyaset
olabilir mi? İşte hâlimiz bu, Meclisimiz bu. 
Yüceliğini
ve kutsallığını eşsiz kurtuluş ve kuruluş sürecinden alan Meclisimiz bu tür bir
muameleyi hak etmiyor. Kurucularımız, bu çatının, Türk milletinin onurunun
tükenmeyen kaynağı, büyük medeniyet yolculuğunun kılavuzu olmasını
arzuluyorlardı. Biz, bu ideale sadığız ve gereğini yapacağımıza millet önünde
söz veriyoruz. Bu yolda, çağa uygun, güçlendirilmiş bir parlamenter sistemi ve
mutlak güçler ayrılığına dayalı anayasal bir devleti inşa etmek idealinden
vazgeçmeyeceğiz. Bizim için bundan daha kutsal bir misyon, daha açık bir vizyon
olamaz. 
Meclisimizin
ve onun içinden çıkan Meclis hükûmetinin asli anlamı ve önemi budur ama bu
benzersiz değeri maalesef bozuk para gibi harcadınız. “Yapmadık, hayır yerinde
duruyor.” demeyin; kimse inanmaz, inandıramazsınız. Üstelik bu yıl,
milletvekili olarak bizlerin nispeten iyi günleri, 31 Mart yerel seçimleri var
diye millet biraz kulak astı buralara. 31 Mart yerel seçimlerinden sonra dört
sene yok bir daha seçim, bu Meclis dikkatlerden daha çok kaçacak; gelecek yılı
düşünün, ertesi yılı, ondan sonraki yılı; içinden hükûmet çıkmayan, denetim ve
bütçe yapma yetkisi olmayan bir Meclise kulak kabartılması için sebep yoktur.
Laf olsun diye söylemiyorum, işlevsiz Meclise kulak kabartmazlar. Diyeceksiniz
ki: “Salı grup toplantıları var.”, Cumhurbaşkanı ve sayın parti liderleri
Meclisten halkımıza sesleniyor; doğru ama bu kadarıyla yetinmeye gönlümüz razı
mı? Kaldı ki bu toplantıların naklen yayınlanmasının bile bir garantisi yok.
Bir salı sabahı uyandığınızda bakacaksınız ki Meclis TV yayınları kapatılmış.
Gerekçe mi? Gerekçeden kolay ne var, al sana gerekçe: “Milletin huzurunu
korumak.” Al sana gerekçe: “Milleti gerginliğe düşürmemek, bilmem hangi terör
örgütünün propagandasına maruz bırakmamak.” Olmaz mı diyorsunuz? Acele etmeyin,
hemen karar vermeyin; bu memlekette son on altı yıldır “Asla olmaz, olmaz.”
denen her şey oldu. Bir düşünün, bu memleketin Genelkurmay Başkanı, terör
örgütü başkanı olmaktan tutuklandı. (İYİ PARTİ sıralarından alkışlar) Bir
düşünün, bu ülkenin bir başka Genelkurmay Başkanının başına silah dayandı. Hadi
bunlar kanlı, dinbaz hıyanet çetesinin yargıyı tamamen 12 Eylülle ele geçirmiş
olmasının bir sonucuydu; peki, şimdi, Sözcü’nün hedefe konduğu dava nereden
çıktı? Emin Çölaşan ile Necati Doğru gibi bu memleketin sadık evlatlarına
FETÖ’cü davası nereden çıktı? Son olarak, bütün bunları gördükten sonra Meclis
Televizyonunun kapatılıp kapatılmayacağı konusunda emin misiniz? 
O
hâlde sayın milletvekilleri, şimdi biraz geçmişe bakalım, 16 Nisan 2017
referandumuna. O gün parlamenter demokrasiye nokta kondu, demokrasinin kaynağı
olan Meclisin iyice işlevsiz kalacağı bir rejimin önü açıldı. Ama dikkat
ederseniz bir nokta kondu dedim, son nokta demedim çünkü Türk milleti kendi
bekası için kendisini var eden kaynağa dönecektir, dönmek zorunda kalacaktır.
Bir kehanette bulunmuyorum, Türk milletini tanıyorum, bunun olacağını
biliyorum. Türkiye Cumhuriyeti’ni kuran ahalinin günümüzdeki kuşaklarından
oluşan her kökenden Türk milletinin unsurları, eminim bu kutsal çatıyı
başlangıçtaki anlamına yakışır bir şekilde yeniden canlandırıp ayağa
kaldıracaklardır. Hani Türkiye Cumhuriyeti’ne “Doksan yıllık parantez arası”
demeye cüret edenler var ya, neyin parantez arası neyin ana cümle olduğunu o
zaman görecekler. 
Saygıdeğer
milletvekilleri, bildiğiniz gibi, 16 Nisan 2017’de Yüksek Seçim Kurulunun tam
kanunsuz hokus pokusundan sonra süper baskın seçime karar verildi. Süper baskın
seçimin 3 nedeni vardı: İlki, ekonominin ufkunda beliren kara bulutlar.
İkincisi, Sayın Meral Akşener’in liderliğindeki İYİ PARTİ’nin önlenemez
yükselişi. Üçüncüsü ve en önemlisi, 16 Nisan 2017 referandumunun gerçek amacını
bir an önce hayata geçirmek. Amaç, mutlak iktidarı güya anayasal zemine
taşımak. Kuvvetler ayrılığı varmış gibi bir görüntü altında yeni bir rejim
ihdas ettiler. Peki, Cumhur İttifakı’nın üzerine titrediği bu yeni rejimin zeminini
kim hazırlamıştı? Arkadaşlar, üzülerek söylüyorum, 12 Eylül 2010 referandumuyla
bu yeni rejimin zemini hazırlandı, “12 Eylülde mezardakilere bile oy
kullandırın.” diyenler hazırladı. Bu referandumla sağlanan hukuki dayanaklarla
Türk ordusunun asıl evlatları hapislere atıldı ve nihayet 15 Temmuz 2016 hain
kalkışmasına bizi yine 12 Eylül 2010 referandumu getirdi. 
Konuşmamı
bitirirken değerli milletvekilleri, özellikle sizlere seslenmek istiyorum.
Biliyorsunuz ki bize Adalet ve Kalkınma Partisinin bazı yöneticileri aynı
gemide olduğumuzu söylediler. Bundan elbette mutluluk duyuyorum ama hemen
bundaki sunilik kendini ele veriyor çünkü aksıyor, inanmadığınız bir şeyi dile
getirmenin bütün emarelerini gayriihtiyari sergiliyorsunuz. Aynı gemide
olduğumuzu hatırlatmaya gerek var mı? Tabii ki aynı gemideyiz, tabii ki aynı
gemideyiz; bunu biz biliyoruz. Bütün uyarılarımızın, eleştirilerimizin, ekonomi
politikalarınızı acilen değiştirmenizi istememizin tek sebebi bu, hepimiz aynı
gemideyiz. Bu gerçeği ne aklımızdan ne kalbimizden çıkarmamız mümkün değil.
Keşke sizler de bunu böyle kalpten bir içtenlikle yapsanız. Eğer bunu
yaparsanız ve yapsaydınız çocuk ile şeytanı yan yana getiren Diyanet İşleri
Başkanı bugün bu göreve hiç gelmemiş olurdu. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Çıray. 
AYTUN
ÇIRAY (Devamla) – Dışlayıcı, hukuksuz, anayasasız, keyfîlik rejimlerine aklı
başında sermaye gelmez. Maceracılar bile sizin dümeninde olduğunuz geminin
içine sokulduğu kayalıklardan çıkmasının ancak mucizeye kaldığını bilirler.
Mucizeler, adı üstünde mucizedir ve biz, mucizelerin milletiyiz çünkü mucize,
bazen insan olup Atatürk olarak vücut bulur. 
Saygılarımı
sunuyorum arkadaşlar. (İYİ PARTİ sıralarından alkışlar)
BAŞKAN
– Teşekkür ederim Sayın Çıray. 
Birleşime
beş dakika ara veriyorum. 
Kapanma Saati: 18.11
ÜÇÜNCÜ OTURUM
Açılma Saati: 18.21
BAŞKAN: Binali YILDIRIM
KÂTİP ÜYELER: Burcu KÖKSAL
(Afyonkarahisar), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 39’uncu Birleşiminin Üçüncü Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı üzerindeki son görüşmelere devam ediyoruz.
Komisyon
yerinde.
Söz
sırası, İYİ PARTİ Grubu adına Bursa Milletvekili İsmail Tatlıoğlu’ndadır.
Buyurun
Sayın Tatlıoğlu. (İYİ PARTİ sıralarından alkışlar) 
Süreniz
kırk dakika. 
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Parlamentomuzun çok
kıymetli mensupları; yüce Meclisi ve aziz milletimizi İYİ PARTİ ve şahsım adına
saygıyla selamlarım. 
Değerli
milletvekilleri, hükûmet etmek bütçe yürütmektir. Esasen hükûmetlerin bütçeyi
yürütmenin dışında fonksiyonel bir durumları söz konusu değildir. Bu nedenle de
bütçe hakkı Parlamentodan daha eskidir ve demokrasilerin temel unsurudur,
asgari unsurudur. Görüştüğümüz bu bütçe teklifi, siyasi olduğu kadar sosyal ve
hatta ondan daha fazla da ekonomik eylem planıdır. Bu nedenle 2019 Yılı Bütçe
Kanun Teklifi’yle ilgili ve ondan sonra da 2017 Yılı Merkezi Yönetim Kesin Hesap
Kanunu Tasarısı’yla ilgili bir kanaat oluşturacağız. 
Öncelikle
2019 Yılı Bütçe Kanun Teklifi’yle ilgili nasıl bir kanaat oluşturmamız
gerekiyor, bunu tartıştık ve bunun üzerine bir değerlendirme yaptık. Bu teklif,
hükûmetin bizden 2019 yılı için 960,9 milyar liralık bir harcama yetkisi ve de
880 milyar liralık gelir toplama izni istediği bir teklif, bir yıllık daha
icraat izni istiyor. Peki, bu uygun bir teklif midir, uygun bir bütçe midir;
ona bakıyoruz. Peki, nasıl bakıyoruz, neye göre değerlendireceğiz? Önce, bu
bütçe teklifini yapanların referanslarına bakmamız lazım, daha önceki
performanslarını değerlendirmemiz lazım; sonra, bu bütçenin üzerine kurulduğu
referanslara bakmamız lazım, bu bütçenin dayandığı referanslara bakmamız lazım
ve işin doğrusu, bu bütçenin bir felsefesi var mı, bu bütçenin bir matematiği
var mı ve bu bütçenin bir kimliği var mı sorularını cevaplamamız lazım. Bu
açıdan, öncelikle bir ekonomik eylem planı olarak üzerine kurulduğu ekonomik
zemini, gelişmeyi tahlil etmemiz lazım,. 
Çok
değerli milletvekilleri, Türkiye kendi seyri içerisinde zamanın ruhundan
kopmadan yürümeyi bilmiş bir ülkedir. 1960’larda yüzde 25’lik şehirleşmesini
2018’de 82’ye taşımış, 1960’ta her 10 kişiden 3 kişinin okuma yazma bildiği bir
Türkiye’de 2000 yılında her 10 kişiden 9 kişi okuma yazma öğrenmiş, 2018
yılında da 9,6’ya çıkmıştır. Üniversite çağ nüfusu oranı 1960’ta 1,3’ken 2000
yılında yaklaşık 15 kat artmış ve 2018 yılında da yüzde 45’e ulaşmıştır.
Türkiye’de
bin kişiye düşen araç sayısı 1960’ta 6 kişiyken -bin kişiden 6 kişiye otomobil
düşerken- 1980’de 6 kat artmış, 2000’de 127’ye çıkmış ve 2018’de 274’e
çıkmıştır.
Türkiye,
kaynaklarını altyapı yatırımlarına aktarıp gelmiştir. 2002-2018 yılları
arasında da yaklaşık 2,7 trilyon dolarlık kamu kaynağı kullanmıştır. Türkiye
özellikle altyapıda… 1984 Türkiye’sinde iktidara gelenler, ellerinde 77
kilometrelik bir otoyol bulmuşlar, 2002’de bunu 1.714 kilometreye çıkarmışlar,
2002’den sonraki siyasal iktidar da 950 kilometre eklemiş, 2.664 kilometreye
çıkıyor. 1984’ün iktidarı, elinde 1.437 kilometre yol bulmuş, 2002’de bunu 4
kat artırarak 6.040 kilometreye çıkarmış. 2002’den sonra iktidara gelenler de
yine bunu 4 kat artırarak 24.500 kilometreye çıkarmış. Türkiye’nin toplam
olarak 427 bin kilometre kara yoluyla zirve yaptığı bir yıl 2002. 
Türkiye’ye
bu dönemde ekonomik olarak baktığımızda, bu bütçe teklifini bize getirenlerin
ekonomik performansını değerlendirirken baktığımızda, Türkiye 1960 ile 2018
arası 4,6 büyümüş ve bu 4,6 Türkiye’yi bugün itibarıyla 9.076 dolar fert başına
millî gelire getirmiş. Türkiye’nin en uzun ve en yüksek büyüme tarihi 1961 ile
1975 arasıdır, Türkiye o dönem yüzde 5,5 büyümüş ve bu 5,5’i sürdürebilseydi
Türkiye bugün 18 bin dolarlık millî gelire sahip bir ülke olurdu. Hele Türkiye
bu 5,5’i 1 puan artırarak 6,5 yapabilseydi Türkiye bugün 32 bin-34 bin dolarlık
bantta bir zengin ülkeydi ama 1961-1975 arasındaki yüzde 5,5’lik büyümeyi
sürdürememiş uzun dönemde. 2002-2018 döneminin büyüme oranı yüzde 4,4’tür, ya
1960’tan itibaren gelen seyrin ufak da olsa altındadır. Bu son on altı yılı
değerlendirdiğimizde -neden on altı yılı değerlendiriyoruz, bu bütçe teklifinin
sahipleri açısından değerlendiriyoruz- doğrusu 2002-2007 arası başarılı bir
dönemdir. 2002-2007 arasında Türkiye’yi yönetenler, ekonomisini yönetenler
6,8’lik bir büyüme sağlamışlardır. Bu 6,8’lik büyüme Türkiye’de en başarılı
ikinci beş yıldır, en başarılı ikinci beş yıl. Ama 2008-2018 arasındaki büyüme
oranı 3,8’dir. Bu oran Türkiye’yi onar yıllık dönemler itibarıyla değerlendirdiğimizde
en iyi oran değildir, en iyi ikinci oran da değildir, en iyi üçüncü oran da
değildir. Bu oran, dördüncü en iyi orandır. Net olarak Türkiye’nin son on
yıllık performansı sadece 1990’lı yıllardan iyidir, ekonomik büyüme olarak.
Dolayısıyla bu bütçe teklifini getirenlerin ekonomi yönetim performanslarına
baktığımızda Türkiye’de son altmış yılın sondan ikinci ekibi olarak karşımızda
görmekteyiz. 
Bir
başka göstergeye baktığımızda, istihdama baktığımızda –üzülerek söylüyorum-
bütün zamanların en kötü on yılı, 11,1; bütün zamanların. Bakın, zirve bir
işsizlik oranı bu 2019 bütçe yılının kendisinde, 12,3. Bunu sadece 2009 krizi
geçmiş. Yani hedefler tutarsa Türkiye’deki işsizlik oranı yüzde 12,3 olacak ve
bu, zirve bir işsizlik. Bu nedenle, bu bütçe teklifini getirenlerin
performansları bizim bu bütçeye olumlu bakmamız için yeterli değildir. 
Türkiye
son on yılda büyümesini ilk beş yıla göre, 2007’den itibaren azaltarak
ilerlemiştir ama buna rağmen büyüme, istihdam artıramamıştır. Neden? Çünkü
düşük olan bu büyümenin bile büyüme kalitesi düşüktür, büyüme kalitesi düşüktür
Türkiye’de yani Türkiye’nin son on yıldaki büyüme kalitesi düşüktür. Buna
yönelik eleştiriler -akademik dünyada da- maalesef muhalif söylemler olarak
alınmış ve çok karşılık bulmamıştır. Esasında bu, iktisattaki tabiriyle
“Hollanda hastalığı”dır. Büyürsünüz ama istihdamı genişletemezsiniz, bunun adı
kalitesiz büyümedir. Büyüme zaten küçüktür, ayrıca kalitesiz bir büyüme söz
konusudur. 
Peki,
bu bütçe teklifini bize getirenlerin dünya ekonomisindeki seyrine bakalım.
Türkiye 1960’dan bu yana dünyayla beraber yürümüştür değerli milletvekili
arkadaşlar. Ama ne Çin gibi ne Güney Kore gibi kendisini öne atabilmiş fakat ne
de bir gelişim çizgisinin altına düşmemiştir. Türkiye ekonomisi 17’nci sırasını
koruyagelmiştir. Dünya 1980’lerden itibaren 30 trilyon dolarlık hasılasını 90
trilyonlara taşımıştır, Türkiye de 3.600 dolarlık hasılasını 2008 itibarıyla
10.600 dolara taşımıştır. Dünya ekonomileri kendi çizgimizde, ki dünya
ekonomileri gelişmekte olan ülkeler… Çünkü bildiğiniz gibi gelişmiş ülkeler
daha küçük büyür, gelişmekte olan ülkeler daha büyük büyür. Gelişmekte olan
ülkeler 2002-2018’de yüzde 5,8 büyümüş ama Türkiye yüzde 4,4 büyümüştür.
Dünyayla da karşılaştırdığımızda Türkiye’nin son on altı yılının ilk beş yılı
yani 2002-2007 arası dünyayla paralel bir gelişim gösterirken 2008-2018 arası
gelişmekte olan ülkelerin trendinin altındadır. Dolayısıyla bu bütçe teklifini
bize sunanların dünya ekonomisiyle ilgili de son on yıllık negatif ayrışmaları
söz konusu. Bu anlamda, dünya ekonomisinde gelişmekte olan ülkeler ciddi
sıçramalar yapmış. Türkiye millî gelirini 3.600’den 10.600’e çıkarmış; yüzde
188. Arjantin yüzde 400 artırmış. Çin yüzde 660 artırmış. Şili yüzde 243
artırmış. Türkiye de artırmış.
YILMAZ
TUNÇ (Bartın) – Yunanistan? 
İSMAİL
TATLIOĞLU (Devamla) – Onu da geldiğinizde anlatırım size. 
HACI
TURAN (Ankara) - Almanya? 
İSMAİL
TATLIOĞLU (Devamla) – Onu da. Anlatmaktan yılmayız, anlatmak işimiz zaten
üniversite öğretim üyeliğinden.
HACI
TURAN (Ankara) – İspanya ne oluyor? İtalya?
İSMAİL
TATLIOĞLU (Devamla) - Biraz önce söyledik, dedik ki, bilenler ve akıl sahipleri
için, gelişmiş ülkelerin büyüme oranları gelişmekte olan ülkelerin büyüme
oranlarından küçüktür. Bunu bir defa daha söyleme ihtiyacı hissettik anlamak
için, arkadaşlarımızın anlamasını sağlamak için. Siz büyümenizi Amerika’yla
karşılaştırırsanız, söyleyeyim ben size: Amerika, 2,7 büyümüştür, 847 milyar
dolar bir yıllık millî gelir artışı sağlamıştır. Fert başına her Amerikalının cebine
2.500 dolar girmiştir. Türkiye 2,7 büyürse küçülür, Türkiye gibi ülkeler yüzde
5’in üstünde büyümek zorundadır ve Türkiye’nin büyümesi yüzde 7’dir. (İYİ PARTİ
sıralarından alkışlar) Fabrikasyon konuşmanın şu Meclis altında anlamı ve yeri
yok. Bu konuları bizden çok daha iyi bilen hocalarımız var. Onlar size yakın,
sorabilirsiniz. 
Evet,
saygıdeğer milletvekilleri, şimdi, bu teklif, bu bütçe, bu konuşma süreci
içerisinde başka referanslara sahip. Mesela, Sayın Cumhurbaşkanı Yardımcımız
da, Sayın Albayrak da, konuşan bütün bakanlar da devamlı olarak şunu
söylediler, bu 2019 bütçesini sunarken dediler ki: “Dokuzuncu Kalkınma Planı”
“Onuncu Kalkınma Planı” “2023 hedefleri” “Merkez Bankası raporları.” Bakın
bütün kayıtlarda var. Bakalım, burada. Dokuzuncu Kalkınma Planı’nda “İşsizlikte
sapma yüzde 12, büyüme yüzde 7.” demişler, 3,5 çıkmış; sapma yüzde 100 yani
Dokuzuncu Kalkınma Planı çöpe. Evet, Onuncu Kalkınma Planı: Onuncu Kalkınma
Planı büyümede yüzde 21 sapma, işsizlikte yüzde 29 sapma. Yani şu bütçe teklifini
getirenlerin yaptıkları, referans gösterdikleri plan bu. Bu Onuncu Kalkınma
Planı’nın başka bir hedefini sizinle paylaşayım: Bakın Aralık 2018, 1 dolar
1.97 Türk lirası. Evet, bu plan da çöpe gitti. Şimdi, salı günü bu kürsüden
konuşan ve bu planda emeği olan saygıdeğer bir milletvekili dedi ki: “Bu plan
hedefleri asgari yüzde 50 sapmıştır.” Yani bu, 10 hedef vardı da 5’i tuttu, 5’i
saptı demek değil, tamamına yakını yüzde 50 saptı. Bu plan da çöpe gitti. Evet,
2023; yine, Sayın Oktay’ın da, saygıdeğer bakanların da referansları, 2023
hedefleri: “Dünyanın ilk on ekonomisi arasına girmek. Fert başına toplam millî
gelir 2 trilyon dolar, fert başına gelir 20 bin dolar, ihracat 500 milyar
dolar.” 
Değerli
arkadaşlar, bu 2023 hedefinin tek ciddiye alınacak ve gerçekleşen hedefi var, o
da yazmışlar, tutuyor, ithalatın azalması, evet ithalat azaldı. Şimdi bu, 2023.
Sonra baktığımızda Merkez Bankası hedefleri ve hesapları var. Bakın, bir ülkede
Merkez Bankası enflasyon hedefini 3,5 dedi, 3,4 çıktığı için sorguladılar.
Merkez Bankasının 2012’den itibaren hedefi yüzde 5. Şimdi, bir merkez
bankasının, hele de Türkiye gibi bir ülkenin Merkez Bankasının hedefi
sapabilir, ne kadar, yüzde 1; sapabilir, ne kadar, yüzde 10. Ya, yüzde 80 de
sapar mı? Bir kere sapabilir. 2014 sapma yüzde 64, 2015 sapma yüzde 76, 2016
sapma yüzde 70, 2017 sapma yüzde 138. Merkez Bankası işi inada bindirdi. (İYİ
PARTİ sıralarından alkışlar) Normalde nedir Merkez Bankası başkanlarına
yapılması gereken? Enflasyon hedefi tutmayınca koltuğundan aşağı indirmek.
2012’ye kadar, 2011’e kadar çok başarılı bir Merkez Bankası dönemi vardır
Türkiye’de, Sayın Serdengeçti ve Sayın Yılmaz döneminde ve bir iktisatçı olarak
ve Türkiye’deki iktisatçılar olarak “Son yirmi beş yılın en önemli ekonomik
reformu nedir?” diye sorarsanız, Merkez Bankasının özerkleştirilmesidir. 
MEVLÜT
KARAKAYA (Ankara) – 2001. 
İSMAİL
TATLIOĞLU (Devamla) – Evet, 2001, doğru, teşekkür ederiz.
Ama
bunu bundan sonra devam ettirmek ve bunu yapanlar, aynı ekip bu bütçeyle
geldiklerinde, biz, siz, hepimiz, nasıl böyle bir teklife olumlu bakabiliriz?
Bu bir şirketin teklifi olsa ve bizler şirket yönetim kurulu olsak “evet”
diyebilir miyiz? Diyemeyiz. Gelin, siz de demeyin, gelin, bu Meclisi ciddiye
alacak bir bütçe yapalım beraber, gelin. Bakın, bir ekip bir inşaat yapmış,
çökmüş; bir inşaat daha yapmış, yarım kalmış; aynı ekip bir tane yapmış, bir
tane daha yapmış, taahhüt ettiği projeyle ilgisi yok; şimdi geliyor, diyor ki:
“960,9 milyar lira para verin ve bana bir sene daha verin; ben gideyim, bir
inşaat daha yapayım.” Bu kadar mı ucuz, toplumun kaynakları? Bu kadar mı
dilimiz ve vicdanımız buna müsaade ediyor? Bakın “Yapmayalım.” demiyorum size.
Bunu bir kere reddedelim; bütün bu planların arkasındaki ekip ve arkadaşları
kendilerinin kontrol edildiğini, denetlendiğini bilsinler ve Türkiye’nin
şartlarına uygun bir bütçe yapalım, mesele bu. “Yapmayalım.” demiyoruz. Ve yine
sizin bütçeniz olsun, problem yok. 
Değerli
milletvekili arkadaşlarım, bakın, şu bütçenin harcama kalemlerini Avusturyalılar,
gelir kalemlerini de Avustralyalılar yapsaydı bu kadar kopukluk olmazdı, bu
kadar kopukluk olmazdı. (İYİ PARTİ sıralarından alkışlar) 
Şimdi,
gelir tarafına gelelim. George Orwell’ın “Hayvan Çiftliği”ne benziyor: “Herkes
eşittir, bazıları daha da eşittir.” 
2017’de
94 ülke arasında vergi mevzuatı en karışık ülkeyiz ya; aramızda onlarca mali
müşavir var ve bunu hepimiz biliyoruz, hepimiz. Artık, mali mevzuatta yapılan
değişiklikler yasalara sığmıyor ve vergi kanunu çaresiz, vergi yasaları
kimliğini yitirmiş durumda. 5 milyon 600 bin mükellef yapılandırmaya müracaat
etmiş; altı ay içinde yarısı vazgeçmiş. Neden? Yok, derman yok, ödeme dermanı
yok.
Çok
değerli arkadaşlar, saygıdeğer milletvekilleri, aziz Türk milleti; bu bütçede
harcamaların yüzde 83’ü personel ve transfer harcamasıdır. Şimdi, bu bütçede
eksik kalan şey yatırımdır. Hâlbuki, 2019 yılında, esasında ekonomiye para,
yatırımlar üzerinden enjekte edilmeli ki serpilsin bu iş. Bu bütçede enflasyon
dikkate alındığında yatırımlar yüzde 38 düşmüş. Bu hâliyle bu bütçe nasıl bir
bütçedir yani bir büyüme bütçesi midir? Hayır. Bu bütçe istihdam yaratıyor mu?
Hayır. Bu bütçe enflasyonla mücadele bütçesi midir? Hayır. Peki, gelir
dağılımıyla mücadele edecek bir bütçe midir? Hayır. Altyapı ve teknolojik atılım
bütçesi midir? Hayır. 
Değerli
arkadaşlar, bu bütçenin matematiği yoktur ve bu bütçenin kimliği de yoktur.
Türk ekonomisinin geldiği noktaya bu bütçenin bir cevabı ve bir duruşu yoktur.
Çok
değerli milletvekilleri, bakın, Sayın Bakan Albayrak salı günü bütçe
konuşmasında burada cevaben çıktı -konuşmasına burada benim durduğum yere
vardı- ve dedi ki: “Bakalım, bakalım, 2002’deki bütçe dengesizliğine.” Doğru
söyledi, çok haklıydı. 2002’de Türkiye bütçesinde büyük bir dengesizlik vardı
ve bu nedenle Türkiye 2002’de dünyanın en yüksek faiz ödeyen ekonomisiydi.
Evet, doğruydu ama arkadaşlar, bugün Türkiye dünyanın en yüksek 2’nci faiz
ödeyen ülkesi. Bunun sebebini niçin söylemiyor Sayın Bakan? Evet, haklıydı,
2002 bütçesi kamu dengesi bozuk bir bütçeydi ve ama o nedenle de Türkiye
dünyada en yüksek 4’üncü sırada faiz ödeyen bir ülkeydi. Bugün dünyanın,
Arjantin’den sonra en yüksek faizine sahip ülke Türkiye. Bunun sebebi ne?
Bununla ilgili bir cevap yok ve bu bütçenin de bununla ilgili bir cevabı yok.
Evet, isterdik ki bunu da açıklayabilsin, bunu da burada açıklasın. Doğru
dediğimiz gibi “doğru” diyelim. Bakın, çok net söylüyorum, 2008’te konuşuyor
olsaydık, 2002-2007 performansı nedeniyle bu bütçe teklifini getirenlere 2009
bütçesi için “evet” derdik. Biz buraya yeminli gelmiyoruz, Komisyona da yeminli
gelmiyoruz, Sayın Başkan biliyor. Biz Millî Savunmaya, Emniyet Genel
Müdürlüğüne, Jandarmaya, Millî İstihbarata, Türk Standartları Enstitüsüne,
birçok kurumun bütçesine “evet” dedik. İnanın buna da eğer bu kriterlerde bizi
biri ikna etsin, biz “evet” deriz, arkadaşlarımız buna “evet” der çünkü biz
buraya gerçekten “evet” veya “hayır” demeye yeminli gelmiyoruz ve kendi
irademizle hareket edebilme kabiliyetimiz var. 
Çok
değerli milletvekilleri, 2002’de, bakın, faiz veren 4’üncü büyük ülkeydik,
bugün 2’nci; daha yüksek çıkmışız. 2002’de TÜFE 29 –bazı arkadaşlar söyledi-
ÜFE 30; 2018’de 25 ve 45. 
Şimdi,
borçlu bir ülkeydik, kamu borcumuz vardı ve Türkiye’nin toplam borcu yüzde 107
millî gelirine göre 2002’de, 2018’de yüzde 145. Türkiye’nin bugün “Türkiye
borçluluğu” dediğimiz kavramda 6,4 trilyon lira borcu var. Bugün ekonomiyi
güvenilir bir zemine oturtalım veya çok basit, ekonomiyi güvenilen bir
koordinatöre teslim edelim; bir ay içerisinde faizler yüzde 5 düşer. Bu ne
demek? Arkadaşlar, bu, 320 milyar lira. Bakın, ekonomiyi güven yönetir, güven
inşa eder. Evet, dış borcumuz 2002’de millî gelirin yüzde 54’ü, 2008’e kadar
ülkeyi yönetenler başarılı da olmuşlar, başarılı; yüzde 36’ya düşmüş, sonra
bugün kaç?
HACI
TURAN (Ankara) – 317…
İSMAİL
TATLIOĞLU (Devamla) – 317 ne?
HACI
TURAN (Ankara) – 317 milyar dolar.
İSMAİL
TATLIOĞLU (Devamla) – Bugün Türkiye'nin toplam dış borcu millî gelirinin yüzde
63’ü. CHP’li bir arkadaş 52 diyerek haksızlık etti, yüzde 63. Türkiye 2008’de
yakaladığı millî geliri bir daha aşamamıştır dolar bazında, 10.600 doları. Bu
bütçenin teklifi nedir? Başarılı olursa 9.600 dolardır. Değerli bir
milletvekilimiz de söyledi. Yani devlet muhasebesinde ve devlet hesabında bu
bir tutarsızlık sayılmaz. Yani biz bunu tutarsızlık olarak açıklayamayız, bunu
dağınıklık olarak açıklayabiliriz. Yani şu 2023 hedefleri inanın, çay-kahve
içilirken sohbet sırasında yazılmış hedefler olmalı. (İYİ PARTİ sıralarından
alkışlar) Bunun aksini hiçbir ciddi ağız söyleyemez.
YILMAZ
TUNÇ (Bartın) – Bombalar yağdı üzerimize.
İSMAİL
TATLIOĞLU (Devamla) – Evet, o bombalar hepimizin üzerine yağdı.
HACI
TURAN (Ankara) – O borçtaki finans sektörü ne kadar, açıklar mısınız?
İSMAİL
TATLIOĞLU (Devamla) – Değerli kardeşim, saygıdeğer milletvekilim; B324 İsmail
Tatlıoğlu, her zaman kapımız herkese açık.
HACI
TURAN (Ankara) – Özel sektör borcu 317 milyar, finans sektörü ne kadar açıklar
mısınız? 141 bankaların borcu.
LÜTFÜ
TÜRKKAN (Bursa) – Özel ders ücrete tabi, sonra… Burada bedava böyle dinleyeceksiniz.
İSMAİL
TATLIOĞLU (Devamla) – Çok değerli arkadaşlarım, şimdi bir başka konuya geleyim.
Ben diğer siyasiler konuşur bir şey demem ama ekonomiyi yönetenlerin, ekonomi
yönetiminden sorumlu olanların, bu ekonomik durumu küresel atağa bağlamasını,
bu sorunun konuşulmasını engellemeye bağlıyorum. Sayın Albayrak, Londra’da, New
York’ta, Singapur’da oturduğu masalarda muhataplarına bunun bir küresel saldırı
olduğunu söylüyor mu? Hayır. (İYİ PARTİ sıralarından alkışlar) Nerede söylüyor?
Türkiye’de söylüyor. Ya, bu, bizim aklımızla, milletin aklıyla alay etmek değil
mi? Bakın, bu konuyu konuşmak lazım, bunu böyle perdeleyemezsiniz ve bu
sorunları konuşmak Türkiye’nin kültüründe var. Bakın, biz geçmişte, gerçekten
-57’nci Hükûmete biraz önce bir değerli milletvekili atıf yaptı- 17’nci
stand-by’ı iyi yönetemedik, bir krizle karşılaştık. Eğer bir manipülasyon varsa
-geçen gün de söyledim- orası için konuşulabilir sonuçları itibarıyla ama ne
yaptı o gün yöneticiler? Bunu konuştu Türkiye, bunu tartıştı Türkiye ve o gün
yapılanlar, yapısal reformlar Türkiye’yi 2008’e taşıdı. Ha, haksızlık
etmeyelim, 2002 iktidarı, bu yapısal reformlara ve Avrupa Birliği çıpasına
sadakatle sarıldı, haksızlık etmeyelim. İşte, ondan sonra –bakın, bunlar
tesadüf değil- Türkiye’nin 2008’den sonra hem dünyada hem kendi çizgisinde
negatif ayrışmasının nedeni yapısal reformlara kör kesilmesidir ve bunu dile
getiren siyasiler oyunun dışında kaldılar. Buna hepimiz şahit olduk.
Çok
değerli milletvekilleri, gelelim birkaç birime. Şimdi, bakın, Spor Bakanlığı
-çok değerli sporcu bir milletvekilimiz söylediği için tekrar ediyorum- ya son
üç olimpiyattır tarihin en başarısız sonucunu alan bir Bakanlık, fonksiyonu
kalmamış. Şimdi, bize diyor ki: “16 milyar lira verin de ben bir defa daha
başarısız olayım.” (İYİ PARTİ sıralarından alkışlar) Ya, vermeyelim de bize
başarılı olacağı bir bütçe yapsın, gelsin.
Sağlık
Bakanlığı... Bakın, çok üzüldüm, inanın, bu ülkenin bir aydını olarak üzüldüm,
şu Parlamento, şurada oturan Değerli Sağlık Bakanından bir şey istedi, dedi ki:
“Şehir hastaneleriyle yaptığınız sözleşmeyi bize iletin.”
Şimdi,
ben Bursa’ya gideceğim, Bursa’da: “Ya, bunu duyuyorum. Bu şehir hastaneleriyle
ilgili rant mı aktarıyorlar?” deseler, ben “evet” demem, şahit olmadığım için
ama “hayır” da demem. Böyle bir şey olur mu? Dünyayı gören bir sürü arkadaşımız
var. Amerikan Senatosunda, Alman Parlamentosunda, İngilizlerin Parlamentosunda
parlamenterler bakandan bir sözleşme soracaklar, bakan öyle diyecek, böyle
diyecek, olmayacak. Ya, bunu lütfen siz isteyin, siz isteyin ve bunu yerine
getirin. Başka bir şey değil bu, sözleşme. Bu ne demek biliyor musunuz? Ben
buna ahlaki olarak bakmıyorum, teşebbüs hürriyeti olarak bakıyorum. Eğer böyle
bir piyasa varsa, bu piyasa değil. Bu ülkede 1946’da, 1950’de başlayan teşebbüs
hürriyeti nidaları demek ki yerine gelmemiş. 
Tarım
ve Orman Bakanlığı: Bizden 33,7 milyar lira istiyorlar. Ya, biz 2008’de Tarım
ve Orman Bakanlığını kapatsaydık ne kaybederdik? Ne kaybederdi Türkiye? (İYİ
PARTİ sıralarından alkışlar) Ya, bu 33 milyar lirayı şimdi ziraat odalarına
versek de çiftçiye dağıtsak inanın çok daha iyi olur, çok daha iyi olur. 
Adalet
Bakanlığı: 18 milyarlık talebi var. Bakın, 6 Kasım 2014, Bursa. Sayın
Abdulhamit Gül; ifadeye bakın, 2014, dört yıl evvel: “Yargıya güven yüzde
60-70’lerden yüzde 20’nin altına düştü.” O zaman şöyle diyoruz: Adaleti olmayan
Bakanlığa bütçe ne gereksin, ne gereksin bütçe? (İYİ PARTİ sıralarından
alkışlar) 
ABDULLAH
GÜLER (İstanbul) – Darbe oldu ama ya! Yapmayın böyle bir şey ya! 5 bin tane
hâkim, savcı çıktı yani gönderildi. 
İSMAİL
TATLIOĞLU (Devamla) – Şimdi, Amerikalılar Rusya’ya gitmişler metro ziyaretine.
Bir Moskova Metrosunda oturtmuşlar, anlatıyorlarmış: “İşte, şuradan şuraya beş
dakikada bir tren, şuradan şuraya on beş dakikada bir tren geçer.” derken
Amerikalı bakmış ki hiçbir tren geçmemiş, demiş ki: “Üstat, bir tren geçmemiş.”
Rus dönmüş demiş ki: “Siz de Amerika’da zencileri öldürmüyor musunuz?” Ya, bu,
eski Türkiye, yeni Türkiye… Bunları kendi platformunda konuşmazsak hiçbir
soruna çözüm bulamayız; bakın, kendi platformunda, kendi platformunda
konuşacağız. 
MİHRİMAH
BELMA SATIR (İstanbul) – Kendi platformunda konuşuyoruz zaten. 
İSMAİL
TATLIOĞLU (Devamla) – Evet, onda da konuşuruz. 
Millî
Savunma Bakanlığı: Çok değerli milletvekilleri, biz Millî Savunma Bakanlığı
bütçesine “evet” dedik, Emniyet Genel Müdürlüğüne de dedik, Jandarma Genel
Komutanlığına da olumlu oy verdik, kurumsal olarak. Biz, Genelkurmayın Millî
Savunma Bakanlığına bağlanmasını yirmi beş yıllık bir gecikme olarak görüyoruz.
Ama Türk Genelkurmayının…
SELAMİ
ALTINOK (Erzurum) – Kim yaptı? 
YILMAZ
TUNÇ (Bartın) – Kim yaptı, kim gerçekleştirdi? 
İSMAİL
TATLIOĞLU (Devamla) – Teşekkür ediyoruz Sayın Bakan, ediyoruz, bak ettik. Sen
de bize teşekkür et bu kadar söze. (İYİ PARTİ sıralarından alkışlar)
LÜTFÜ
TÜRKKAN (Kocaeli) – Öyle bir kültürleri yok. 
İSMAİL
TATLIOĞLU (Devamla) – Evet, bir satır değiştiremiyorsunuz. Bakın “Bütçeye
‘evet’ diyoruz.” diyorum o gün, sizin satır değil, virgül değiştirmeye yetkiniz
yok. 
Şimdi,
Türk Genelkurmayının soğuk savaşın bitiminden itibaren dünya konjonktürünü iyi
okumadığını düşünüyoruz. Türk Silahlı Kuvvetleri 2003’te çuval geçirmeyle
başlayan süreci anlayamamış ve de yönetememiştir. Biz, 28 Şubatı bizzat Türk
Silahlı Kuvvetlerine yönelik bir ihanetin adı olarak görüyoruz, bizzat Türk
Silahlı Kuvvetlerine yönelik bir ihanetin adı olarak görüyoruz ve 15 Temmuzu
bunun finali olarak görüyoruz. Bu yolun yolcularının amacı, Türk Silahlı
Kuvvetlerini Türkiye'nin aktifinden düşürmekti, mesafe alamadıklarını söylemek
de yanlış olur. 15 Temmuz, tam anlamıyla hükûmet etme zafiyetidir, tam
anlamıyla. (İYİ PARTİ sıralarından alkışlar) Ama Türk milleti, devletini
sokaktan toplamayı başarmıştır. (İYİ PARTİ sıralarından alkışlar) Ve bu yüzden
milletimize minnettarız. 
2010
referandumu Türkiye’ye, 12 Eylül 2010, 12 Eylül 1980’den daha büyük bir darbe
vurmuştur. 
ŞENOL
BAL (Ankara) – Aynen öyle.
İSMAİL
TATLIOĞLU (Devamla) – Ve bu nedenle, bakın, devlet kendi topraklarında bile ana
aktör olmaktan çıkmış ve savrulma sürecine girmiştir. Bunları toplama
mecburiyeti milletimiz adına bizimdir. Cevdet Paşa’nın Osmanlı için vurguladığı
gibi “kahtırical” ülkemize çok pahalıya mal olmuştur. 
Bugün
dış politikanın, değerli milletvekilleri, merkezine ekonomik coğrafyayı
koymalıyız. Türkiye zengin olacaksa güçlü bir bölgenin aktörü olduğu için
zengin olacak. Güçlü bir Irak, güçlü bir Suriye, daha güçlü bir Türkiye
demektir. Ve bu ülkenin şehirleri, 2010 Hatay’ını bilenler çok net
hatırlayacaklar, sınır şehirleri üzerinden zenginleşen bir Türkiye göreceğiz.
Türkiye bölgesel istikrardan başka hiçbir şeyin peşinde olmamalı ve bölgesel
istikrar ve Türkiye, bu bölgede serbest ticaret alanı oluşturmalıdır. 
Çok
değerli milletvekilleri, akıllı ülkeler çatışmayı kendi bölgelerinden kovmayı
becermişlerdir. Yirmi beş yılda iki büyük savaşa sahne olan Avrupa, yaklaşık
seksen yıldır hiçbir çatışma yaşamamıştır. Bu nedenle Almanya’nın sınırları
Türkiye’den başlamaktadır. 
Rusya,
Sovyet topraklarında çatışmayı minimize etmiş ve nüfuz alanını da bu nedenle
genişletebilmiştir. 
(Mikrofon
otomatik cihaz tarafından kapatıldı)
BAŞKAN
– Buyurun. 
İSMAİL
TATLIOĞLU (Devamla) – Çünkü çatışma, kaynakların başka ülkelere aktarımı
demektir. Suriye’ye bu açıdan bakarsak, bölgede elini ovuşturan tek ülke
vardır, tek; onun adı da İsrail’dir ve İsrail Türkiye’de bölge politikalarını
yönetenlere derin teşekkür borçludur. (İYİ PARTİ sıralarından alkışlar) Bugün
Suriye ve bölge politikalarının hane başına 30 bin lira maliyeti vardır.
Büyümeyi ortalama yüzde 1 bloke etmektedir. Yapılması gerekenin şu olduğuna
inanıyoruz: Mülteciler dâhil bir seçim yapılmalı ve kazananla oturup bu Suriye
bölge ve Suriyeliler meselesini çözmeliyiz. Suriyeli kardeşlerimizin
vatanlarına dönüşünü sağlamalıyız, şüphesiz herkes vatanında mutludur. 
Çok
değerli milletvekilleri, Türkiye’yi 21’inci yüzyıla taşımanın sorumluluğu bize
aittir. Türkiye güçlü bir yükselişe geçmek için ihtiyaç duyduğu her şeye
sahiptir. Bilim, ahlak ve adalet demokratik ve özgür ortamlarda yetişir; medeniyet
ve zenginlik bu ortamların ürünüdür. Bin yıl önce de böyleydi, bugün de böyle,
bin yıl sonra da böyle olacaktır. Gelin, şimdi hep beraber Türkiye’yi 21’inci
yüzyıla taşıyalım. Milliyetçiliğimizin yönünü dışarıya çevirelim,
muhafazakârlığımızı ahlaklı dindarlık noktasına perçinleyelim.
Muhafazakârlığımızı ahlaklı dindarlık noktasına perçinleyelim. Temiz bir piyasa
işleyişini tesis edelim. Hukukun üstünlüğünü kalıcı hâle getirelim. Türkiye’yi
21’inci yüzyıla taşıyalım, çeyreği bitmiş, bitmek üzere olan 21’inci yüzyıla. 
Gelin,
bu hedefsiz, kimliksiz bütçeyi geri gönderelim; buradan yeni bir programla
çıkalım. Siz yürütün, biz hazırlanmasında olalım ama Türkiye’yi yapısal
reformları barındıran tarihî kodlarına, kimliğine ve 21’inci yüzyıla uygun bir
program etrafında harekete geçirelim. Çünkü Türkiye'nin yapısal reformlar
olmadan yeni bir hikâye yazma ihtimali yoktur, bugünkü siyasi yönetimin de yeni
bir hikâye yazma gücü yoktur. (İYİ PARTİ sıralarından alkışlar) 
LÜTFÜ
TÜRKKAN (Kocaeli) – Niyeti de yok.
İSMAİL
TATLIOĞLU (Devamla) – Niyeti vardır tabii, neden olmasın. 
Siyasi
iklimi değiştirmek mecburiyetindeyiz. Bu programın arkasına bütün Parlamentonun
mümkünse gücünü koyarak Türkiye’yi ve Türk milletini 21’inci yüzyıla yakışan
bir yere çıkarmak mecburiyetindeyiz. Biz böyle bir program için varız.
Bütün
Meclise, aziz milletimize saygılar sunarım, teşekkürler ederim. (İYİ PARTİ
sıralarından alkışlar) 
BAŞKAN
– Teşekkür ederim Sayın Tatlıoğlu.
Değerli
milletvekilleri, birleşime 19.45’e kadar ara veriyorum.
Kapanma Saati: 19.07
DÖRDÜNCÜ OTURUM
Açılma Saati: 19.51
BAŞKAN: Binali YILDIRIM
KÂTİP ÜYELER: Burcu KÖKSAL (Afyonkarahisar), Rümeysa KADAK (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 39’uncu Birleşiminin
Dördüncü Oturumunu açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı üzerindeki son görüşmelere devam ediyoruz.
Komisyon
yerinde.
Şimdi,
Adalet ve Kalkınma Partisi Grubu adına ilk konuşmacı Bingöl Milletvekili Sayın
Cevdet Yılmaz. 
Buyurun
Sayın Yılmaz. (AK PARTİ sıralarından alkışlar) 
Süreniz
yirmi beş dakika. 
AK
PARTİ GRUBU ADINA CEVDET YILMAZ (Bingöl) – Çok teşekkür ediyorum Sayın
Başkanım. 
Sayın
Başkan, değerli milletvekilleri; bugün itibarıyla 2019 Yılı Merkezi Yönetim
Bütçe Kanunu ve 2017 Yılı Kesin Hesap Kanunu’nu tamamlamış olacağız. Öncelikle
ülkemize, milletimize hayırlı olmasını temenni ediyorum. 
Bu
bütçe uzun bir süreçten geçerek bugünlere geldi. Bu süreçte emek harcayan,
bütçeye Meclis öncesi ve Meclis sürecinde katkısı olan Hazine ve Maliye
Bakanlığımıza, Kabinemizin tüm üyelerine, Cumhurbaşkanlığı Strateji ve Bütçe
Başkanlığına, Meclis Plan ve Bütçe Komisyonunun Değerli Başkan ve üyelerine,
tüm milletvekillerimize, emeği geçen herkese teşekkürü borç biliyorum.
Değerli
arkadaşlar, AK PARTİ olarak on altı yıllık dönemde 17’nci bütçemizi görmüş
olduk. Bunun için gerçekten çok mutluyuz ve onur duyuyoruz. Aynı anlayışla,
aynı perspektifle hazırlanan 17’nci bütçemizi bugün müzakere ediyoruz ve
sonuçlandıracağız. Bu, istikrarın somut bir göstergesidir. Şunu da çok
rahatlıkla söyleyebiliriz: Siyasi istikrar varsa ekonomik istikrar var. Siyasi
ve ekonomik istikrarın en önemli göstergelerinden bir tanesi de aynı
zihniyetle, aynı perspektifle hazırlanan 17’nci bütçeyi konuşuyor olmamız.
Değerli
milletvekilleri, bütçelerimiz bu on altı yıllık süreçte çok daha farklı bir
nitelik kazandı. AK PARTİ yönetimlerinden önce, anlayışından önce bütçe
açıkları Türkiye’de uzun yıllar gündemde kalmış hususlar. Bizim dönemimizde ise
geçmişte yüzde 10’ları aşan bütçe açıkları tarih oldu. Mali disipline ve
gerçekçi bütçelemeye verdiğimiz önemin bir sonucu olarak bütçe açıklarımız
oldukça makul düzeylere geriledi. Bu da ekonomimizde güven unsurunu artırdı ve
çeşitli ekonomik başarılarımızın zeminini oluşturdu. Yaptığımız reformlar ve
yönetim anlayışımız sayesinde bütçe açıklarımızı oldukça düşük seviyelere
indirdik. 
2002
yılında yüzde 10,7 olan genel devlet açığının millî gelire oranı 2017 yılında
yüzde 1,8’lere kadar geriledi. (AK PARTİ sıralarından alkışlar) Değerli
arkadaşlar, son dokuz yıla mukayeseli baktığımızda aynı oranın OECD’de yüzde
4,4; avro bölgesinde yüzde 2,7; gelişmekte olan ülkelerde yüzde 2,9 olduğunu
görüyoruz. Türkiye’de ise son dokuz yılın ortalama performansına baktığımızda
açık itibarıyla sadece bunun yüzde 1,2 olduğunu tespit ediyoruz. Bu oran
2018’de yüzde 2,4 olacak, 2019’da ise yine yüzde 2’lerin altına, yüzde 1,6’lara
gerilemiş olacak. Değerli arkadaşlar, bunun adı mali disiplindir, bunun adı
vatandaştan aldığınız vergileri çok büyük bir sorumluluk içinde öncelikleri iyi
tespit ederek kullanma alışkanlığıdır, bunun adı ülkemizin temel önceliklerine
dönük son derece disiplinli, planlı, programlı çalışma anlayışıdır. Bu şekilde,
çeşitli badirelere rağmen, çok sayıda seçime rağmen bu disiplini bozmamış
olmamız Türkiye'nin büyük bir kazancı olmuştur. Mali disiplin sayesinde
borçlanma gereksinimimiz azalmış, borcun maliyeti düşmüş ve borçlanmanın vadesi
uzamıştır. Borçlanma vadesi bu on altı yıl önceki döneme baktığımız zaman dokuz
ay civarındayken bu yılın ekim ayı itibarıyla altmış üç aya kadar yükselmiştir
vade anlamında. 
Bütçe
disiplini ve güven veren yönetimin en önemli sonuçlarından biri de faiz
harcamalarının dramatik bir şekilde düşmesi olmuştur. 2002 yılında faiz
harcamaları bütçemizin toplam harcamalarının yüzde 43’ünün üzerindeydi. Millî
gelire oranla yüzde 14,4; vergi gelirlerimize oranla yüzde 86 faize giden
kaynaklar vardı yani topladığımız 100 liralık verginin 86 lirası sadece faiz ödemelerine
gidiyordu. Bu süreçte, 2017 kesin rakamları itibarıyla baktığımız zaman bu
oranın yani vergilerden faize giden oranın yüzde 10,6’ya kadar düştüğünü
görüyoruz. Vergi gelirlerimizin artık yüzde 90’ına yakını başka harcamalara
tahsis edilecek durumda. Çok küçük bir hesap yaptığımızda, bakın, bu yıl geçmiş
oranlarla faiz ödemiş olsaydık ne olurdu? Geçmiş oranlarla faiz ödüyor olsaydık
2019 yılı bütçesinden 413 milyar lira civarında bir kaynağı faize ödemiş
olacaktık, oysaki bütçemizdeki rakam bunun çok çok gerisinde. Yaklaşık 300
milyar liralık bir tasarrufun söz konusu olduğunu söyleyebiliriz. Bu tasarruf,
AK PARTİ hizmetlerinin de zeminini oluşturmuştur. Bu 300 milyar Türk liralık
faizden elde ettiğimiz tasarruf, güvenin ve istikrarın sonucudur ve bu tasarrufla
AK PARTİ geçtiğimiz on altı yıllık dönemde hızlı tren yolları inşa etti, 26 bin
kilometreden fazla duble yol yaptı, her ilimize üniversiteler kazandırdı, 300
binin üzerinde derslik kazandırdı, kırsal alana KÖYDES gibi hizmetler götürdü,
kentsel altyapıyı SUKAP gibi programlarla destekledi ve sosyal projelerin,
engelliler başta olmak üzere, dar gelirli öğrenciler başta olmak üzere birçok
kesime sağladığımız sosyal desteklerin de zeminini, bu güven ve istikrar
çerçevesinde oluşturduğumuz tasarruflarla izah etmemiz mümkün.
Değerli
arkadaşlar, içinden geçtiğimiz süreçte faiz harcamaları bir miktar artmış olsa
da geçmişle mukayese edilemeyecek düzeydedir. Orta vadeli programda
öngördüğümüz dengelenme, disiplin ve dönüşüm aşamalarında yeniden daha düşük
düzeylere ulaşmak da temel amaçlarımızdan bir tanesidir. Son on altı yılda
sadece ekonomiyi büyütmedik, yapısını da sağlamlaştırdık; sadece nicel
göstergeler itibarıyla bir ilerleme sağlamadık, bünyemizi de kuvvetlendirdik.
Bunun en güzel örneği, aslında son yıllarda yaşadığımız saldırılar karşısında
ekonomimizin gösterdiği direnç ve dayanıklılıktır. (AK PARTİ sıralarından
alkışlar) Önceki dönemlerde çok küçük müdahalelerle sarsılan ekonomik yapı,
geçtiğimiz süreçte küresel krize, finansal krize rağmen, 17-25 Aralıktan 15
Temmuza, Gezi’den diğer birtakım ekonomik saldırılara kadar, içeride
yaşadığımız birçok hadiseyi bu güçlü temellerimizle, güçlü bünyemizle atlatmayı
başardık. 
Bu
süreçte, küresel finans krizi sonrasında birçok ülkede çok ciddi anlamda kamu
borç yükünün arttığını görüyoruz. Bu da yine Türkiye’nin yaşamadığı bir hadise,
bunun da altını ben çizmek istiyorum. 
Son
dokuz yılla ilgili bir veri vermek istiyorum: Kamu borç stokunun gayrisafi yurt
içi hasılaya oranı -kamunun borcunun millî gelire oranı- OECD ülkelerinde yüzde
108 -son dokuz yılın ortalaması bu- avro bölgesinde yüzde 88, gelişmekte olan
ülkelerde yüzde 42, aynı dönemde ülkemizde ise sadece yüzde 31,6. Gelişmekte
olan ülkelerin dahi 11 puan gerisinde olan bir kamu borç yükünden bahsediyoruz.
AK PARTİ’nin iktidara geldiği dönemlerde bu oranın yüzde 72’ler düzeyinde
olduğunu düşünürseniz kamunun ne kadar disiplinli ve tasarrufu ön plana alan
bir anlayışla hareket ettiğini görmüş olursunuz. 
Esas
itibarıyla, son on altı, on yedi yıllık dönemde kamu tasarrufları artmış, kamu,
kendisine ciddi anlamda bir çekidüzen vermiştir ama bir taraftan da özel
sektörde borçluluğun arttığını görüyoruz ve son dönemlerde bazı sorunların
kamudan değil, özel sektör borçluluğundan kaynaklanan sorunlar olduğunu da
ifade etmek isterim. 
Bu
tarihî performans, aslında bizim zihniyetimizin bir göstergesidir, kamu
kaynaklarına yaklaşımımızın bir göstergesidir. Büyük borç yükü altında olan
ülkeler, er veya geç bunun bedelini vatandaşa ödetmek zorundadırlar. Borç yükünüz
varsa er veya geç vatandaştan aldığınız kaynaklarla bunu karşılamak
durumundasınız. Türkiye, çok şükür, vatandaşına küresel krize rağmen bir bedel
ödetmedi. Önümüzdeki yıllara, perspektife ilişkin olarak da çok daha güçlü bir
bünyeyi koruyoruz, devam ettiriyoruz. 
Burada,
son dönemlerde, biliyorsunuz yeni bir yönetim sistemine geçtik. Bu bütçe, aynı
zamanda yeni yönetim sistemimizin de ilk bütçesi olacaktır ve Cumhur İttifakı
tarafından desteklenen ilk bütçe özelliğine sahiptir. Bu yönüyle de yeni bütçe,
gerçekten çok çok önemli. 
Buralarda
baktığınız zaman, yeni yönetim sisteminin sağladığı sürekli istikrarın bütçemiz
için ve ekonomimiz için çok kıymetli olduğunu belirtmek isterim. Geçmiş on altı
yılda AK PARTİ’nin gücünden ve liderimiz, Cumhurbaşkanımız Recep Tayyip
Erdoğan’ın halktaki teveccühünden kaynaklanan istikrar, yeni dönemde artık
sistemden kaynaklanan bir istikrarla pekiştirilmiş olacaktır. Bunun da
ekonomimize uzun vadeli çok önemli, olumlu yansımaları olduğunu söyleyebiliriz.

Yeni
yönetim sistemimizin yine ekonomiye ilişkin en önemli unsurlarından bir tanesi,
koordinasyonu güçlendirmesi olacaktır. Yeni yönetim sisteminde bakanlık
sayılarının azalmasıyla, özellikle ekonomi yönetiminin konsolide edilmesiyle
birlikte, geçmişteki dağınıklık, koordinasyon ihtiyacı ortadan kalkmış, çok
daha koordineli bir yapı ortaya çıkmıştır. Son dönemlerdeki ekonomik
saldırıları göğüslememizde de bu yapının önemli bir avantaj oluşturduğunu ifade
etmek isterim. 
Değerli
arkadaşlar, bu anlayış içinde, yeni yönetim sistemimizin sağladığı istikrarla,
ekonomi yönetimimizin çok daha etkili bir koordinasyon içinde çalışmasıyla,
güven veren mali disiplinimizle ve orta vadeli perspektifimizle yolumuza devam
edeceğiz. Toplam tasarrufların artmasına katkı sunan mali disiplin,
yatırımların ve diğer ekonomik faaliyetlerin çok daha sağlam temeller üzerinde
de büyümesini sağlayacaktır. 
Yaşanan
her sorun, karşılaşılan her saldırı aynı zamanda bir fırsattır. Bu dönemde de
ekonomimize dönük saldırıyı bir fırsata dönüştürme gayreti içindeyiz ve üretimi
ve ihracatı önceleyen politikalarla yolumuza devam ediyoruz. Türkiye daha fazla
üreterek, mal ve hizmet ihraç ederek yoluna devam edecektir. Bu yıl ihracat ve
turizmde gördüğümüz canlılığı, orta vadede katma değeri çok daha yüksek bir
ekonomiyle tahkim edeceğiz.
Bir
büyüme hikâyesi veya büyüme stratejisinden bahsediliyor. Aslında, önümüzdeki
dönemin en önemli büyüme stratejisi, cari açığın artık bir kısıt oluşturmadığı
bir büyüme olacaktır diye düşünüyorum. Burada cari açık, geçmişten bugüne -ta
1950’li yıllardan gelebilirsiniz- Türkiye'de büyümenin önünde her zaman bir
kısıt oluşturmuştur. Katma değeri daha yüksek, daha fazla ihraç eden bir
ekonomiyle cari açığı çok daha düşük düzeylere çekmemiz, yeni büyüme
stratejimizin de aslında özünü oluşturmaktadır. Bu çerçevede baktığınız zaman
ekonomik büyümemizi AR-GE’yle, yenilikle tahkim ederek bu yaşadığımız
süreçlerden çok daha güçlü çıkacağız. Bir parça belki daha ılımlı büyüyeceğiz,
bu sene ve gelecek sene ama daha sonra çok daha sağlıklı bir zeminde, daha
sürdürülebilir, daha uzun vadeli bir büyüme sürecine girmiş olacağız. 2023 ve
ötesine geçen hedeflerimizi de emin adımlarla gerçekleştireceğiz. 
Değerli
arkadaşlar, 2003-2017 döneminde yıllık ortalama yüzde 5,7 büyüyen ekonomimiz,
nominal olarak geçen yıl itibarıyla 17’nci olmuş dünyada, satın alma gücü
paritesiyle ise 13’üncü büyük ekonomi konumuna yükselmiştir. Nominal rakamlar
kurdan etkilense bile satın alma gücü etkilenmiyor biliyorsunuz, fiziki mal
paketleri üzerinden hesaplandığı için. Nominal olarak baktığımızda 230 milyar
dolarlık bir ekonomiden 850 milyar dolarlık bir ekonomiye yükselmişiz. 3.500
dolardan 10 bin dolarlara ulaşan kişi başına gelir oluşmuş. Uluslararası
standartlarla bakıldığında ise Türkiye, alt orta gelir grubundan üst orta gelir
grubuna terfi etmiş bu süreçte. Şimdi önümüzde yeni hedef, yüksek gelirli
ülkeler ligine çıkmak. Bunun da uluslararası göstergesi 12.000-12.500 dolarlık
kişi başına aşmayla mümkün. Önümüzdeki süreçlerde Türkiye bunu da başaracak ve
yüksek gelirli ülkeler ligine geçecektir. 
Diğer
taraftan, satın alma gücüyle baktığımızda 2002 yılında 9.200 dolar civarında
olan kişi başına gelirimiz, geçen yıl itibarıyla, 2017 yılı itibarıyla 27 bin
dolara yükselmiştir. 2019 yılında bunun 29 bin dolarlara yaklaşması bekleniyor.
Bu şekilde de bakıldığında Türkiye, satın alma gücü paritesiyle dünyanın en
büyük 12’nci ekonomisi hâline gelecektir. Bu seneki 13’üncü noktadan 12’nciliğe
terfi edeceğiz. (AK PARTİ sıralarından alkışlar)
Büyüme
performansımızın en önemli göstergelerinden biri de dünyayla mukayesedir.
Başarıyı nasıl ölçersiniz? Geçmişle mukayese edebilirsiniz, dünyayla mukayese
edebilirsiniz. Bu şekilde baktığımızda, 2002 yılında satın alma gücüyle kişi
başına gelirimizin ABD kişi başına gelirine oranı sadece yüzde 24,2 iken 2017
yılında bu oran yüzde 45,5’e yükselmiş. Avrupa Birliğiyle aynı mukayeseyi
yaptığımızda, 2002 yılında kişi başına gelirimizin AB ortalamasına oranı yüzde
35’ken geçtiğimiz yıl yüzde 67’ye kadar bu oranın yükseldiğini görüyoruz. Kalkınma
literatüründe bunun adı “yakınsama”dır, gelişmekte olan bir ülke olarak
gelişmiş ülkelerle aramızdaki farkı kapatıyoruz demektir; Türkiye, dünyadan
daha fazla pay alıyor demektir, refahı artıyor demektir. (CHP ve HDP
sıralarından gürültüler) 
HÜDA
KAYA (İstanbul) – Firmalar iflas ediyor, hangi Türkiye’den bahsediyorsunuz?
CEVDET
YILMAZ (Devamla) - Bu sürecin de devam etmesini bekliyoruz, Türkiye, aradaki
farkı kapatmaya devam edecektir. Son yıllarda karşılaştığımız ekonomik ve
siyasi birtakım saldırıların temelinde de aslında, gelişmekte olan bir ülke
olarak, yükselen bir ekonomi olarak gösterdiğimiz performansın olduğunu da
rahatlıkla söyleyebiliriz. 
TUMA
ÇELİK (Mardin) – Bu kadar güzel bir ülkeden insanlar niye kaçıyor peki ya?
CEVDET
YILMAZ (Devamla) - Özellikle bu süreçte sadece Türkiye’nin değil, gelişmekte
olan birçok ülkenin de benzer saldırılarla karşılaştığını görüyoruz. Bunun
altında, ekonomik ve ekonomik olmayan araçlarla dünyadaki sermayeyi merkez
ülkelere çekme çabasının da olduğunu görüyoruz. Buna karşı da Türkiye ve diğer
gelişmekte olan dünya, direnecektir. 2018 yılında bütün bu dengelenme
süreçlerine rağmen yüzde 3,9 büyüme bekliyoruz. Bu büyüme, dünya ortalaması
civarında olan bir büyümedir ve hiç de küçümsenecek bir büyüme değildir ama
orta vadede çok daha iyi noktalara gideceğiz.
Şimdi,
bir hatip konuşurken “2017’ye kadar AK PARTİ çok başarılıydı.” dedi; sağ olsun,
başarılarımızı çok övdü ama hepsini kendisine kişisel olarak mal etti. 2017’den
sonra ise büyümede…
LÜTFÜ
TÜRKKAN (Kocaeli) – Sayın Bakan, “2007” dedi. 
CEVDET
YILMAZ (Devamla) – 2007, affedersiniz, yanlış söylemişim.
TUMA
ÇELİK (Mardin) – Hepsini yanlış söylüyorsun zaten.
CEVDET
YILMAZ (Devamla) - “2007’ye kadar çok başarılıydı Türkiye, 2007’den sonra
hiçbir başarısı kalmadı, ben gittim her şey çöktü.” dedi. Şimdi, bakın, OECD
ülkelerinde 2007-2017 arasındaki ekonomik büyüme performansı… OECD dünyanın en
önemli örgütlerinden. Türkiye 2007’nin son çeyreği ile 2017’nin son çeyreği
arasında yüzde 60’a yakın reel büyüme kaydetmiş, OECD ülkeleri arasında 1
numara olmuştur. (AK PARTİ sıralarından alkışlar)
Demek
ki sayın hatibin olmadığı dönemlerde de Türkiye büyümeye devam etmiş.
Konuşmasında da -bir arkadaşımız saymış- 66 defa “ben” kelimesi geçiyor. “Ben”
kelimelerini çıkardığınız zaman konuşmadan geriye fazla da bir şey kalmıyor
doğrusu. (AK PARTİ sıralarından alkışlar) 
Değerli
arkadaşlar, bu büyüme performansımızı devam ettireceğiz ama aynı zamanda
kapsayıcı bir büyüme çabasını da devam ettireceğiz. “Kapsayıcı büyüme” derken
kastettiğimiz, büyümenin nimetlerini topluma yaymak, daha fazla istihdam
üretmek, KOBİ’leri güçlendirmek, bölgesel gelişme farklılıklarını azaltmak.
Bütün bunlarla ilgili politikalarımız devam edecek ama zamanımız buna yeterli
değil. 
TUMA
ÇELİK (Mardin) – Her şey iyi de 300 milyar dolar ne?
CEVDET
YILMAZ (Devamla) – Önümüzdeki dönem enflasyonu düşürmek temel önceliklerimizden
biri olacaktır. Bunu ekonomik istikrar kadar sosyal dengeleri iyileştirme
perspektifiyle de önemsiyoruz. Tek haneli enflasyon, iktidarlarımızın,
yönetimlerimizin en önemli kazanımlarından biridir, bunu da kaybetmeye hiç
niyetimiz yok. Son dönemlerde geçici bir yükseliş söz konusu ancak topyekûn bir
mücadele stratejisiyle para politikası, maliye politikası, yapısal reformlar ve
diğer tedbirlerimizle bunu dönem sonunda yüzde 6’lara kadar düşürmeyi
hedefliyoruz. (AK PARTİ sıralarından alkışlar) 
Değerli
arkadaşlar, bu noktada da sadece bir rakam paylaşmak isterim. AK PARTİ öncesi
dönem 1990-2002 dönemine baktığınızda enflasyonun yıllık ortalama yüzde
70’lerin üzerinde olduğunu görüyorsunuz. AK PARTİ’nin dönemlerinde, 2003-2017
döneminde ise bunun yüzde 9,2 olduğunu görüyoruz. İnşallah kısa sürede yine bu
tek haneli rakamları göreceğiz. Bütçemizin sürdürülebilir kalkınmaya destek
veren insan odaklı bir bütçe olmasını da çok önemsiyoruz. İnsan odaklı
politikalar, bütün politikalarımızı tarif ediyor aslında, bütün
politikalarımızın odağında. İnsandan bağımsız, sadece rakamlarla, sadece fiziki
göstergelerle ifade edilen bir ekonominin çok anlamlı olmadığını söylemek
istiyorum. Bu çerçevede, gençler ve kadınlar başta olmak üzere istihdam dostu
politikalarımızı hayata geçirmeye devam edeceğiz.
On
altı yıllık sürece baktığınızda, Türkiye nüfusu 66 milyondan 81 milyona gelmiş
yani nüfusumuz 15 milyon civarında artmış. İş gücümüz bu süreçte 14,5 milyon
civarında artmış. Biz bunun 10 milyonuna yakınına yeni iş imkânı oluşturmuşuz.
Yani bu süreçte çalışma çağına gelen nüfusun aşağı yukarı yüzde 67’sine iş
imkânı oluşturmuşuz. Bu, büyük bir başarıdır.
TUMA
ÇELİK (Mardin) – Borçları niye alıyorsunuz o zaman?
CEVDET
YILMAZ (Devamla) - Bununla birlikte, Türkiye’nin toplam istihdam oranının da
yükseldiğini, yüzde 41-42’lerden yüzde 47’lere çıktığını görüyoruz.
Eğitime
ve sağlığa bu çerçevede çok önemli yatırımlar yapıyoruz. 
ÖMER
FETHİ GÜRER (Niğde) – Kadınlarda yüzde 24 işsizlik oranı.
CEVDET
YILMAZ (Devamla) – Eğitimle ilgili çok yanlış ifadeler oldu, okullaşma
oranımızın düştüğü şeklinde. Hiçbir şekilde alakası yok. Burada rakamlarımız
var.
ÖMER
FETHİ GÜRER (Niğde) – 6 milyon işsiz var, 6 milyon işsiz. Sizin rakamlarınız
biraz yanlış.
CEVDET
YILMAZ (Devamla) – Rakamlarla bunu göstermemiz mümkün ama vaktimiz çok olmadığı
için bir şey söylemek istiyorum. 
SÜLEYMAN
GİRGİN (Muğla) – FATİH Projesi ne oldu, FATİH Projesi?
CEVDET
YILMAZ (Devamla) – Derslik sayımız 300 binden fazla arttı eski bazı derslikleri
tasfiye ettiğimiz hâlde. Öğretmen sayımız 500 binden fazla yükseldi.
SÜLEYMAN
GİRGİN (Muğla) – Paralar çöpe gitti, çöpe!
CEVDET
YILMAZ (Devamla) – Bedava kitaptan şartlı nakit desteğine, burslardan yurt
imkânlarına, eğitimde erişim problemini aşmış durumdayız büyük oranda. (AK
PARTİ sıralarından alkışlar)
HABİP
EKSİK (Iğdır) – Ataması yapılmayan 400 bin öğretmen…
CEVDET
YILMAZ (Devamla) – Bizim eğitimle ilgili tartıştığımız konu, eleştirdiğimiz
konu, erişim meselesi değil. Artık derinleşme zamanı diyoruz. 
ARSLAN
KABUKCUOĞLU (Eskişehir) – Başarı, başarı!
TUMA
ÇELİK (Mardin) – Sistem kaç kere değişti?
CEVDET
YILMAZ (Devamla) – Eğitimde daha kaliteli bir eğitim, müfredatı geliştirme,
daha fazla beceri kazandırma, iş gücü piyasaları ile eğitim sistemimizin
entegrasyonunu güçlendirme, değerler eğitimiyle eğitimimizin niteliğini
artırma, bunları tartışıyoruz.
Diğer
şekilde, fiziki altyapı anlamında eğitimde tam bir devrim yaşanmıştır, çok
önemli yatırımlar ve ilerlemeler kaydedilmiştir.
İLHAMİ
ÖZCAN AYGUN (Tekirdağ) – Hangi devrim?
ÖMER
FETHİ GÜRER (Niğde) – Okullarda hizmetli yok, hizmetli. Okul aile birliği, para
toplayıp hizmetliye para ödüyor.
HABİP
EKSİK (Iğdır) – Aladağ’daki yurdun hesabını verin.
CEVDET
YILMAZ (Devamla) – Aynı şey, sağlık için de geçerli. Sağlık ve sosyal güvenlik
sistemimizde de çok önemli destekler sağladık. 
HABİP
EKSİK (Iğdır) – Önce ataması yapılmayan öğretmen…
CEVDET
YILMAZ (Devamla) – Bölgesel kalkınmaya gelince, bölgesel kalkınmada da
baktığınız zaman, bakın 4 bölge, ortalamanın altında. GAP dediğimiz Güneydoğu
Anadolu, DAP dediğimiz Doğu Anadolu, DOKAP dediğimiz Doğu Karadeniz, KOP
dediğimiz Orta Anadolu’nun belli kesimleri.
ÖMER
FETHİ GÜRER (Niğde) – Ne kaldı geriye? 
CEVDET
YILMAZ (Devamla) – Bu 4 bölgenin toplam yatırımlardaki payı 2002’ye
gittiğinizde yüzde 20 civarında sadece, bugüne geldiğimiz zaman yüzde 34’lere
yükselmiş. AK PARTİ’nin bölgesel dengesizlikleri giderme iradesini rakamsal
olarak gösteren çok önemli bir değer. 
Diğer
taraftan bu bütçemizde reel kesimi desteklemek için 32,8 milyar düzeyinde bir
kaynak ayırıyoruz. Fiziki bütçe dışında özellikle üretken alanlara dönük bu
kaynaklarımızı kullanacağız. Toplam yatırımlar olarak baktığınızda da bu yıl
itibarıyla söylüyorum 1,1 trilyon Türk lirasının üzerinde toplam yatırımlardan
bahsediyoruz. Bunun da büyük bir kısmı, özel sektör yatırımları. Güven ortamı
içinde, istikrar ortamı içinde kamu yatırımlarının yanı sıra daha hızlı artan
özel sektör yatırımları olmuştur, önümüzdeki dönemde bu, devam edecektir. 
Bütün
bunlarla İnsani Kalkınma Endeksi dediğimiz bir endekste Türkiye’nin çok önemli
bir yere geldiğini görüyoruz. Bakın, rakamsal olarak söyleyeyim. 2002 yılında
İnsani Kalkınma Endeksi’nde 173 ülke arasında 85’inci sıradayken 2017 yılında
189 ülke arasında 64’üncü sıraya yükselmişiz. Ülke sayısı artmış, bizim
sıralamamız yükselmiş. (AK PARTİ sıralarından alkışlar) Burada endeks
değerimizin 0,791’e kadar çıktığını görüyoruz. Bu değerle, yüksek insani
gelişmişliğe sahip ülkeler arasındayız ama bir üst lig var, o da en yüksek
insani gelişmişlik seviyesi, bunun da eşiğindeyiz. 0,800 endeksini geçtiğimizde
en yüksek insani gelişmişliğe ulaşan ülkelerden biri Türkiye olacaktır. Bir taraftan
yüksek gelirli ülkeler ligine çıkmayı hedefliyoruz, diğer taraftan en yüksek
insani kalkınmışlığa sahip ülkelerden biri olma iddiamız var. 
ÖMER
FETHİ GÜRER (Niğde) – Meclisin kapısında işsizler kendisini yakıyor. Bu
rakamlar ne rakamı, biz de inanacağız sanki? 
CEVDET
YILMAZ (Devamla) – Değerli arkadaşlar, bütçe, insan içindir; bütçe, insanın
refahı içindir. 
(Mikrofon
otomatik cihaz tarafından kapatıldı) 
BAŞKAN
– Evet, buyurun Sayın Yılmaz.
CEVDET
YILMAZ (Devamla) – Sonuç olarak şunu söylemek istiyorum. Bizim iktidarıyla
muhalefetiyle değişik kesimleriyle, sivil toplumuyla, bütün toplumsal
kesimlerle daha az polemiğe, daha çok politikaya ihtiyacımız var. Polemik de
olabilir, siyasetin yapısında bu da var ama tartışmalarımızın omurgasını daha
nitelikli politikalar oluşturmalıdır. Bugün ben muhalefeti dinlemeye çalıştım,
inanın, geleceğe dönük aklımda kalan bir tane öneri yok. 
TUMA
ÇELİK (Mardin) – Dinlemiyorsunuz ki!
CEVDET
YILMAZ (Devamla) – Geçmişe dönük eleştirilerin bir kısmı belki tartışılabilir,
bir kısmını kabul ederiz, bir kısmını etmeyiz, eleştiriye de her zaman açığız
ama lütfen, geleceğe dönük vizyonumuzu da paylaşalım, politikaları da
paylaşalım. Politikalar sadece hayaller değildir, nereye ulaşacağınızı ve bunu
nasıl yapacağınızı da ortaya koymak durumundasınız. (AK PARTİ sıralarından
alkışlar, CHP sıralarından gürültüler) 
ÖMER
FETHİ GÜRER (Niğde) – Asgari ücreti 2.200 TL yapıyoruz CHP’li belediyelerde.
MUSTAFA
ADIGÜZEL (Ordu) – Sizin de teklifinizi okudum, tek kelime değişmedi. 
CEVDET
YILMAZ (Devamla) – Diğer taraftan, yapısal reformlara da odaklanacağız. Geçmiş
tecrübemize ve başarılarımıza yeni ve etkili ilaveler yaparak yolumuza devam
edeceğiz. Dünya ve ülke standartlarında en iyiyi arayacağız. İnsan odaklı,
sürdürülebilir kalkınma yolunda kararlılıkla yürüyeceğiz. Kalkınma ve
demokrasiyi eş zamanlı bir şekilde ve birbiriyle ilişkili süreçler olarak
göreceğiz. Ülkemizin dünyadaki konumunu, insanımızın refahını artırmak, temel
amacımız olacak. Saldırılar karşısında da güçlü liderlikle, demokratik
siyasetle, güven veren politikalarla, omuz omuza yolumuza devam edeceğiz. (AK
PARTİ sıralarından alkışlar) Vesayet odaklarına prim vermeyeceğiz. FETÖ
yapılanmalarından da kurtulmuş, daha demokratik, daha etkili kurumsal yapılarla
geleceğe yürüyeceğiz. Gerçekçi ama iddialı, kaynakları doğru önceliklere
yönlendiren bir anlayışla devam edeceğiz. Gelecek odaklı ve vizyon odaklı bir
şekilde reform ve değişim sürecimizi devam ettireceğiz.
Bu
düşüncelerle, Cumhurbaşkanlığı hükûmet sisteminin ilk bütçesine AK PARTİ Grubu
olarak güçlü bir destek vereceğimizi ifade etmek istiyorum. 
Bütçemiz
hayırlı olsun diyorum. Hepinizi saygıyla selamlıyorum. (AK PARTİ sıralarından
“Bravo” sesleri, alkışlar) 
BAŞKAN
– Evet, teşekkür ederim Sayın Yılmaz.
Adalet
ve Kalkınma Partisi Grubu adına diğer konuşmacı, Grup Başkan Vekili ve
Çanakkale Milletvekili Sayın Bülent Turan. 
Buyurun
Sayın Turan. (AK PARTİ sıralarından alkışlar) 
Süreniz
yirmi beş dakika. 
AK
PARTİ GRUBU ADINA BÜLENT TURAN (Çanakkale) – Sayın Başkan, değerli
milletvekilleri; 2019 Yılı Merkezi Yönetim Bütçe Kanun Teklifi için AK PARTİ
Grubumuz adına söz aldım. Gazi Meclisi, siz kıymetli milletvekillerimizi,
ekranları başında bizleri izleyen aziz milletimizi saygıyla selamlıyorum. 
Bizlere
bu ülkeyi vatan eden, bedel ödeyen şehitlerimizi rahmetle anıyorum. Aynı
şekilde bedel ödeyen gazilerimizi, yakınlarını minnetle anıyorum. Onlar bu
ülkeyi bize bıraktılar, bizler bu ülkeyi daha ileriye taşımak için, daha güzel
işler yapmak için, onlara layık olmak için gece gündüz çalışacağız. 
Sayın
Başkan, değerli milletvekilleri; bugün yasama faaliyetlerimizin özel bir
bölümünü görüşüyoruz. İnsanların bir arada yaşaması, onlar için yeni, çeşitli
ihtiyaçlar doğmaya başladığında sosyal teorilere göre de zaman içerisinde bu
toplulukların devlet olmaya başlamasından sonraki süreçte “bütçe” diye bir
tanım ortaya kondu. “Bütçe” olarak adlandırdığımız bu kavramın yasama
faaliyetlerinde çok özel bir görev olduğunu, bir anlamda hükûmetlerin,
devletlerin yaşamasında, vergilerin dağılımında çok hassas bir konu olduğunu
tüm konuşmacılar ifade ettiler. 
Sayın
Başkan, değerli milletvekilleri; zaman zaman itham edildiği gibi, sert
ifadelerle söylendiği gibi değil, aksine, biz bütçeyi bu milletin cebi olarak
gördük, 4 çocuk okutan emeklimizin cebi kadar kutsal saydık. Biz, bu milletin
pazarını tenceremizde kaynayan aş bildik. Biz, bu milletin unuttuğu para üstünü
üzerimize bir hak bildik. Biz, bu milletin cebine uzanan eli, mahremimize
uzanan el olarak gördük. Bu millet hastane kuyruklarında canından oldu. (HDP
sıralarından gürültüler) Bu millet, benzin kuyruklarında malından oldu. Bu
millet, gaz kuyruklarında Kemal Sunal filmlerine sayenizde gündem oldu. (AK
PARTİ sıralarından alkışlar) 
Bugün
on altı yılın sonunda değişen yeni sistemle beraber farklı bir tarzda bütçemizi
görüşüyoruz. Yasamanın, yürütmenin çok sert kurallarla ayrıldığı, demokrasiye
bir adım daha fazla imkân sağlandığı…
İLHAMİ
ÖZCAN AYGUN (Tekirdağ) - Nerede? 
BÜLENT
TURAN (Devamla) - Bakın, on beş gün konuştunuz, yirmi dakika sürem var, sakin
olun. Tüm konuşmalarım, itham etmek, polemik yapmak için değil, aksine,
grubumuzun ifadeleri, ithamlarınıza cevap vermek şeklinde olacak. Kavga
etmeyelim, güzel güzel konuşalım. Her zaman söylüyorum, insanlar konuşarak
anlaşır, bağrışarak değil. O yüzden, sakince, güzelce konuşalım. (AK PARTİ
sıralarından alkışlar) 
Bakınız,
her ne kadar bu bütçe görüşmelerinde sistem değişikliğine hak etmeyen
ifadelerde, ithamda bulunulsa da bu sistem tartışmaları geride kaldı. Millet,
kararını verdi, artık Türkiye’nin “sistem” diye bir tartışması kalmadı. Ancak
şu sorumluluğumuz var: Bu sistemi beraber inşa ediyoruz, teamülleri ortaya
koyuyoruz, İç Tüzük değiştiriyoruz. Her partinin -muhalefet, iktidar-
beraberce, bu sistemin yeniden hayata geçmesi için, gelecek nesillere daha
sağlıklı bir zemin bırakmak için büyük görevlerimiz var. O yüzden, her yıldan
daha farklı bütçe yapma görevimiz var sayın vekiller. 
Bakınız,
bütçe yapmak kıymetlidir ancak bir başka kıymet şudur ki: AK PARTİ iktidarları
bu sene 17’nci bütçesini yapıyor, on yedi yıl, dile kolay; bir defa olur, iki
olur, üç olur, on yedi yıldan beri bütçe yapmak her partiye nasip olmaz, her
parti bunu yapamaz. (AK PARTİ sıralarından alkışlar) Dünyada Japonya gibi,
Kanada gibi, İsveç gibi birkaç ülke dışında böyle bir süre yok. Türkiye’de
Demokrat Partinin on yıl gibi uzun bir süresi var ama daha üzeri AK PARTİ’nin,
hamdolsun, var. Tabii ki bu, bizi şımartmak değil, yükümüzü, sorumluluğumuzu
artırmak için bir başka başlıktı. 
Bakınız
değerli vekiller, bu günlere ezbere gelmedik, bu günlere bir anda gelmedik.
Türkiye’nin 90’lı yıllardaki hatalarını da hatırlamaya çalışın; katsayısı
kavgaları, başörtüsü kavgaları, televizyonlarda Fadime Şahin’in görüntüleri,
IMF komiserleri, batan bankalar, parti kapatmalar, Meclisteki hükûmet
değişikliklerinin sürekli olduğu, subayların başbakanlara laf yetiştirdiği,
medya patronlarının bakanlar, başbakanlar, Cumhurbaşkanı atadığı ve daha ötesi
jakoben elitlerin Türkiye’nin tüm hâkimiyetini eline aldığı bir dönemi maalesef
beraber yaşadık. 
Onlardan
sonra AK PARTİ’li yıllar başladı. AK PARTİ’li yıllarda “Muhtar bile olamaz.”
denilen bir adamın hikâyesi başladı. Onun ardından maalesef “Parti seçime girer
ama genel başkan giremez.” gibi bir garabet süreci başladı. Onun ardından 27
Nisan e-muhtırasını yaşadık, gördük. O muhtıraya dik duranları ama yanında
olanları gördük. Aynı şekilde 367 şaklabanlığını gördük. O şaklabanlığa dik
duranları ve yanında olanları gördük. Kapatma davasını ve o davanın karşısında
olanlarla beraber “Ankara’da hâkimler var.” diyenleri, yanında olanları gördük.

ALİ
MAHİR BAŞARIR (Mersin) - Büyükanıt nerede, Büyükanıt?
BÜLENT
TURAN (Devamla) - Bu kumpaslar boşa çıktı, ardından bunlarla Türkiye’de
büyümeyi engelleyemeyenlerin, Gezi eylemlerine başladığını gördük.
Teröristlerle beraber meydanlara çıkanların yanında olanları gördük, karşısında
olanları gördük. 17 Aralık süreci başladı, aynı şekilde benzer süreçleri
gördük. Bakınız MİT krizi oldu.
ALİ
MAHİR BAŞARIR (Mersin) - Ortaklığınız bitti.
BÜLENT
TURAN (Devamla) - Yanlış bir şey söylemiyorum arkadaşlar. Soruyorum: 27 Nisanda
neredeydiniz? MİT krizinde neredeydiniz? 17 Aralıkta neredeydiniz? Kapatmada
neredeydiniz? Hiç demokrasinin yanında olmadınız. Bunu söylemeyelim mi? (AK
PARTİ sıralarından alkışlar)
ALİ
MAHİR BAŞARIR (Mersin) - Büyükanıt yargılandı mı, onu söyle!
BÜLENT
TURAN (Devamla) – Bakınız, AK PARTİ karşıtlığı anlaşılır bir şey.
TURAN
AYDOĞAN (İstanbul) – Ergenekonda neredeydiniz, Balyozda neredeydiniz?
BÜLENT
TURAN (Devamla) - AK PARTİ’ye karşı olabilirsiniz ama AK PARTİ’ye karşı olmak,
sizi kumpasçılardan da yapmaması lazım, sizi kumpasçılarla beraber aynı sırada
oturtmaması lazım. (AK PARTİ sıralarından alkışlar)
Değerli
arkadaşlar, onun ardından o süreçler bitince yine Türkiye’nin büyümesini engelleyemeyenler,
maalesef 15 Temmuz gibi kanlı bir alçak darbe girişimine başladılar. Ama millet
dik durdu. Lideriyle beraber meydanlara çıktı ve Türkiye’de, tabiri caizse,
demokrasi tarihini ters çevirdi. “Bakınız, Türk aydınları için batının
sığınması olmak, bir ideal olarak benimsenmiştir. Milletimiz için bundan
korkunç felaket düşünülemez.” Bu veciz ifadeler, Türk siyasetine ve düşüncesine
yön vermiş Alparslan Türkeş’e ait. Alparslan Türkeş’in evlatlarıyla AK
PARTİ’nin yiğitleri bir araya geldi, Cumhur İttifakı’nı kurdular, küresel
güçlere karşı operasyonları ters çevirdiler, yok ettiler. (AK PARTİ
sıralarından alkışlar) Biz, Cumhur İttifakı’nı sadece üç, beş oranlık, gramlık,
belediyelik ve ilçelik bir mesele olarak görmüyoruz. Küresel operasyonlara karşı,
bu ülkenin millî güçlerinin bir araya gelmesi olarak görüyoruz. 
ÖZGÜR
ÖZEL (Manisa) – Öyle mi? 
BÜLENT
TURAN (Devamla) – Bakınız Sayın Başkan, değerli milletvekilleri; bu tarihî
özetten sonra şunu söylemek isterim: Bizler bu bütçeyi hazırlarken şu on beş
günden beri çok farklı ifadeler ve ithamlarla karşılaştık. Halkımızın
anlayacağı gibi birkaç temel rakamı verip eleştirilere geçeceğim. Mesela, bu
bütçemizin toplamı bu sene 961 milyar. Bu sayı tek başına çok bir anlam ifade
etmeyebilir ama şu kıyasla çok anlamlı: AK PARTİ’nin iktidara geldiği yıl
Türkiye’nin bütçesi 98 milyardı. 98 milyarla aldığımız bütçeyi bugün 960
milyara çıkarmışız. Bunun yanında, sadece sağlık bütçemiz 96 milyar arkadaşlar,
sadece sağlık bütçemiz. (AK PARTİ sıralarından alkışlar, CHP sıralarından
gürültüler) 
ALİ
MAHİR BAŞARIR (Mersin) – Borç bunlar, borç, borç!
BÜLENT
TURAN (Devamla) – Bunun yanında, eğitim bütçemiz 361 milyar…
KAMİL
OKYAY SINDIR (İzmir) – Reel rakamlarla konuşun. 
BÜLENT
TURAN (Devamla) – Rakamlar yanlış söylemiyor, onu da söyleyelim isterseniz.
ÖZGÜR
ÖZEL (Manisa) – Yüzde 80’i personel gideri.
BÜLENT
TURAN (Devamla) – Bakın değerli arkadaşlar, sürekli bize faiz ithamında
bulunuldu, “Faizciler, rantçılar.” dendi. Arkadaşlar, AK PARTİ iktidara
geldiğinde -bu rakam önemli- Türkiye’de vergilerden toplanan paranın yüzde
86’sı faize giderdi, 86, bugün yüzde 12’si gidiyor ya, bunu söylemeyelim mi,
bundan daha büyük mutluluk olabilir mi? (AK PARTİ sıralarından alkışlar, CHP
sıralarından gürültüler) 
Sürekli
bize “Borç var.” dediler, “Borcu artırdı.” dediler. Bakın değerli arkadaşlar,
kamu borç stokunun gayrisafi yurt içi hasılaya oranını yüzde 72’yle aldık,
bugün bu oran yüzde 29, Avrupa’da yüzde 81 oranlarında. Hani, borçluyduk biz?
Borçtan daha çok yatırımımız var, gelirimiz var. O yüzden aynı şekilde maliye
bütçemizdeki istikameti devam ettireceğiz, Türkiye büyümeye devam edecek. 
Bakınız
asgari ücret: O zamanki rakamlardaki alınan benzin, benzer ürünlerdeki değer
ile bugünkü çok farklı. Arzu eden varsa kuliste çay içeriz, rakam rakam
anlatalım ama memur maaşında, asgari ücrette, dolarda, bütün çalışmalarda
göreceksiniz ki alım gücümüz çok daha fazla olmuş. (CHP sıralarından
gürültüler)
BEKİR
BAŞEVİRGEN (Manisa) – Benzin kaç para?
BÜLENT
TURAN (Devamla) – Sadece sosyal yardımlara bu bütçede tam 62 milyar ayırmışız
arkadaşlar, 62 milyar. Bu rakam, toplam bütçemizin yüzde 6’sını geçiyor,
6,5’unu buluyor. Bunlar az şeyler mi? 
KAMİL
OKYAY SINDIR (İzmir) – Yani yoksullaşıyoruz demek işte. 
BÜLENT
TURAN (Devamla) – Hani, bizim bütçemiz rant bütçesiydi, zengin bütçesiydi?
Eğitimle, sağlıkla, sosyal yardımlarla zaten bütçenin göbeğinde halkımız var,
milletimiz var, bununla gurur duyuyoruz zaten. (AK PARTİ sıralarından alkışlar)
MUSTAFA
ADIGÜZEL (Ordu) – Cumhurbaşkanının ne kadar? 
BEKİR
BAŞEVİRGEN (Manisa) - 117 milyar faiz ödeyecek.
ALİ
MAHİR BAŞARIR (Mersin) – Neden bu insanlar intihar ediyor o zaman?
BÜLENT
TURAN (Devamla) - Bak, bağırma, bağırma, anlamıyorum.
MÜCAHİT
DURMUŞOĞLU (Osmaniye) – Dinle, dinle.
BÜLENT
TURAN (Devamla) – Bu iş, bağırarak olmaz. İnsan ne kadar az düşünürse o kadar
fazla bağırır. Bağırma bence. (AK PARTİ sıralarından alkışlar)
Bakın,
değerli arkadaşlar, evde sağlık hizmetleri, ambulans sayıları, hastane sayıları,
yatak sayıları tek tek konuşulduğunda, Türkiye’nin büyüdüğüne dost düşman
herkes şahit.
MUSTAFA
ADIGÜZEL (Ordu) - Ameliyat yapılmıyor, ameliyat. 
BÜLENT
TURAN (Devamla) – Ben Çanakkale Vekiliyim. Yıl 2002; 12 ilçemiz var, 600
köyümüz var, 3 ambulansımız var arkadaşlar. Bu sene kaç, biliyor musunuz? 50
ambulans var, 50. (AK PARTİ sıralarından alkışlar) 3’ü 5 yaptık, 10 yaptık
demiyorum; 3 ambulans vardı, bugün 50 oldu. Hava ambulansı ayrı, kara ambulansı
ayrı, deniz ambulansı ayrı. Değişmeyen okulumuz kalmadı, değişmeyen hastanemiz
kalmadı. Her alanda çok önemli adımlar attık.
MUSTAFA
ADIGÜZEL (Ordu) - Hastanelerde doktor yok, doktor. Ameliyat yapamıyorsunuz,
ameliyat. İlaç yok, malzeme yok. 
BÜLENT
TURAN (Devamla) - Bakınız, rakamlarla tatmin olmazsanız birkaç şey daha
söyleyeyim. Türkiye’nin önemli kurumlarından Türk Hava Yolları AK PARTİ’nin,
Türkiye’nin büyümesine bağlı olarak büyüdü. Mesela 66 uçak vardı ilk yıllarda,
bu sene 330 olmuş; 66 uçağımız 300’ü geçmiş. (AK PARTİ sıralarından alkışlar) 10
milyon yolcu taşıyan Türk Hava Yolları 75 milyona gelmiş. 300 noktaya
uçuyormuş, 308 olmuş. 
MUSTAFA
ADIGÜZEL (Ordu) - Doktor yok, doktor; hastanelerde doktor yok.
BÜLENT
TURAN (Devamla) - Her şey büyüyor arkadaşlar; sabit olan, değişmeyen tek
sizsiniz. Her şey değişiyor, her şey gelişiyor; siz aynen bağırmaya devam edin.
(AK PARTİ sıralarından alkışlar)
MUSTAFA
ADIGÜZEL (Ordu) – Siz gelişiyorsunuz, siz; vatandaş aşağı gidiyor. Siz
gelişiyorsunuz, siz.
BÜLENT
TURAN (Devamla) - TOKİ on beş yılda toplam 3,5 milyon ev yapmış, sosyal konut
yapmış. Avrupa’da, Orta Doğu’da, Uzak Doğu’da böyle bir sayı yok. O yüzden, bir
daha söylüyorum: Her alanda büyüyoruz.
MUSTAFA
ADIGÜZEL (Ordu) - Millet çadırda yanıyor, ölüyor. Millet çadırda yanıyor. 
BÜLENT
TURAN (Devamla) - TİKA’mız sınırları aşan projelerde hep öncü oldu. Moldova’da
Gökoğuz Yeri’nde TİKA var, Arakan’da TİKA var, Gazze’de TİKA var, Han
Yunus’taki zeytinyağı fabrikalarında TİKA var, Kolombiya’da, Moğolistan’da TİKA
var. Arkadaşlar, biz Moğolistan diyoruz, biz Kolombiya, Gazze, Filistin
diyoruz; siz “Sarayın kaç ampulü var?” diyorsunuz. On beş gündür bunu
konuşuyoruz, her gün bunu konuştuk. (AK PARTİ sıralarından alkışlar)
SÜLEYMAN
GİRGİN (Muğla) – Milletin kursağında bir şey yok ya.
BÜLENT
TURAN (Devamla) - Değerli arkadaşlar, kendinizi değiştirin. 
Bakınız,
savunma sanayimiz ayrı bir onur, ayrı bir keyif. Yüzde 24’lerde olan millî
savunmamızın yerlilik oranı şu anda yüzde 70’lere vardı. Geçen hafta Verimlilik
Vakfı’nın teknoloji fuarı vardır. 
İLHAMİ
ÖZCAN AYGUN (Tekirdağ) - Gidip en basit şeyleri anlatıyorsun.
BÜLENT
TURAN (Devamla) – Özel sektör-kamu sektörü, her alandaki teknolojik gelişmeleri
beraber yerinde gördük. Keşke gezseydiniz. Bu gurur, AK PARTİ’nin değil,
Türkiye'nin gururu. (CHP sıralarından gürültüler)
İLHAMİ
ÖZCAN AYGUN (Tekirdağ) – Sokağa çık, sokağa.
MÜCAHİT
DURMUŞOĞLU (Osmaniye) – Dinleyin de öğrenin, dinleyin, dinleyin. 
BÜLENT
TURAN (Devamla) - Partiler gelir geçer, hükûmetler değişir ama büyüyen
Türkiye’dir veya değildir. O yüzden gelişene alkış tutun, iyiye “evet” deyin.
(AK PARTİ sıralarından alkışlar) 
ALİ
MAHİR BAŞARIR (Mersin) – Samana gel, samana, samana. 
BÜLENT
TURAN (Devamla) - ATAK helikopteri, Altay tankı, millî piyade tüfeğimiz, lazer
güdümlü CİRİT’lerimiz, SİHA’larımız, İHA’larımız, Fırtına obüslerimiz, hepsi
devam ediyor. 
“Fabrika
kurulmadı.” dediniz. Değerli arkadaşlar, nasıl kurulmadı ya, nasıl kurulmadı?
Bir insan nasıl kendi memleketine, kendi ülkesine bu kadar kulağını, gözünü
kapatır? (CHP sıralarından gürültüler) 
ALİ
MAHİR BAŞARIR (Mersin) – Satmadığınız fabrika kalmadı. 
BÜLENT
TURAN (Devamla) - On altı yılda Türkiye'de 308 OSB’de 65 bin fabrika ve iş yeri
açmışız. Bu yatırımlar Papua Yeni Gine’de değil, Türkiye'de. (CHP sıralarından
gürültüler) 
SÜLEYMAN
GİRGİN (Muğla) – Kâr edeni de zarar edeni de sattınız. Özelleştirme
şampiyonusunuz siz. Bravo(!)
BÜLENT
TURAN (Devamla) - Bakınız, 4 bin olan KOBİ desteğimiz bugün 300 binleri geçmiş.
Dünya kadar firmanın yatırımı var. 
MUSTAFA
ADIGÜZEL (Ordu) – Tarıma gel, tarıma, tarıma. Pamuğa gel, fındığa gel.
BÜLENT
TURAN (Devamla) - Tarımla ilgili öyle, diğer konularda öyle. Her alanda
iddiamız var, daha güzel işler yapmaya çalışacağız. 
SÜLEYMAN
GİRGİN (Muğla) – Çiftçiye gel, çiftçiye; çiftçiye vermediğiniz paraları söyle. 
BÜLENT
TURAN (Devamla) - Sayın Başkan, değerli milletvekilleri; peki, biz bunları
söylerken on beş günden beri -şu an olduğu gibi- sadece bağırmaya, dinlememeye,
anlamamaya kurulmuş arkadaşlar ne yaptılar? 
ALİ
MAHİR BAŞARIR (Mersin) – Burnun uzadı! 
ÖMER
FETHİ GÜRER (Niğde) – İntihar edenleri anlat da dinleyelim.
BÜLENT
TURAN (Devamla) - Geldiler bize “tek adam” “saray bütçesi” “gazeteciler
cezaevinde” gibi ifadelerde bulundular. (CHP sıralarından gürültüler)
SÜLEYMAN
GİRGİN (Muğla) – Çiftçiye vermediğiniz paraları söyle.
ALİ
MAHİR BAŞARIR (Mersin) – Pinokyo! Pinokyo!
BÜLENT
TURAN (Devamla) - Bakın, değerli arkadaşlar, bir defa şu “tek adam” anlayışına
bir cevap vermek isterim. Siz “tek adam” diye diye kaç defa seçime girdiniz.
Demeye devam edin, hâlâ söylemeye devam edin, biz bundan korkmayacağız. (AK
PARTİ sıralarından alkışlar, CHP sıralarından gürültüler)
ALİ
MAHİR BAŞARIR (Mersin) – Seçim sonuçlarından sonra, seçim sonuçlarından sonra…
BÜLENT
TURAN (Devamla) - Değerli arkadaşlar, onların derdi tek adam değil, onların
derdi bu ülkenin evladı Tayyip Erdoğan değil… 
MUSTAFA
ADIGÜZEL (Ordu) – Emekçi, çiftçi, işçi…
BÜLENT
TURAN (Devamla) - …onların derdi bu ülkenin sahip çıktığı, millî değerleriyle
beraber sahip çıktığı, on altı yılda 16 defa yenemedikleri bu milletin kendisi.
(AK PARTİ sıralarından alkışlar, CHP sıralarından gürültüler) 
MUSTAFA
ADIGÜZEL (Ordu) – İşçi, tarım, üretim, ziraat…
BÜLENT
TURAN (Devamla) – Bakınız, değerli arkadaşlar, “Menderes diktatör.” Kim diyor?
Burası diyor. Bakınız, “Özal diktatör.” Kim diyor? Burası diyor. Bakınız,
Baykal ne diyor: “Özal diktatör.” diyor. Demek ki mesele Menderes değil, Özal
değil, Erdoğan değil; halkla yürüyen, milleti büyüten, Türkiye’yi güçlendiren
kim varsa “hayır” demişsiniz. (AK PARTİ sıralarından “Bravo” sesleri, alkışlar)
MUSTAFA
ADIGÜZEL (Ordu) – Erbakan size ne diyor, Erbakan?
BÜLENT
TURAN (Devamla) - Siz bize bir gün “Aman, ne iyisiniz.” derseniz, biz korkarız
kendimizden. Menderes’e “hayır” diyenler, Özal’a “hayır” diyenler, AK PARTİ’ye
“hayır” desinler; biz bundan rahatız, bundan gururluyuz. (AK PARTİ sıralarından
alkışlar, CHP sıralarından gürültüler) 
Gazeteciler
hapse atılmış. Arkadaşlar, tüm dünya biliyor ki Türkiye’deki fikir hürriyetini,
inanç hürriyetini, giyim hürriyetini, parti teşkilatlarının rahatlaması
hürriyetini AK PARTİ büyüttü.
TUMA
ÇELİK (Mardin) – Vallahi doğru değil! 
BÜLENT
TURAN (Devamla) - Ne derseniz deyin, ne derseniz deyin. Önceden kapanan
partiler vardı, şimdi var mı? 
TUMA
ÇELİK (Mardin) – Azınlıkların mülklerine siz el koydunuz.
BÜLENT
TURAN (Devamla) - Bakınız, EMASYA Protokolü’nden başlayın YAŞ kararlarına yargı
yolu aşamasına kadar, sivil MGK’nin hayata geçmesinden başlayın DGM’lerin
tarihe geçmesine kadar her alanda dünya kadar anayasal değişikliği, yasal
değişikliği AK PARTİ yaptı, fikir hürriyetinin önündeki engelleri AK PARTİ
kaldırdı. 
TUMA
ÇELİK (Mardin) – Bu kadar da yalan olmaz ya!
BÜLENT
TURAN (Devamla) – Arkadaşlar, bakın, sizin kızdığınız, “fikir hürriyeti” diye
ifade ettiğiniz, “gazeteciler orada” dediğiniz, gazeteciler değil. Bir
Demirtaş, Leyla Güven, Can Dündar; kim var başka ya? 
TUMA
ÇELİK (Mardin) – Yetmez mi? Halkın seçtiği vekildir o.
BÜLENT
TURAN (Devamla) - Arkadaşlar, sizin gibi düşünmeyenler havuz medyası, sizin
gibi düşünmeyenler yalaka. Nasıl olacak bu iş? Nerede bu özgürlük? (CHP ve HDP
sıralarından gürültüler) 
TUMA
ÇELİK (Mardin) – Halkın seçtiği vekillere böyle hitap edemezsin. 
NURAN
İMİR (Şırnak) – Kâbusunuz olmaya devam edeceğiz. 
BÜLENT
TURAN (Devamla) - Bakınız, Hikmet Kıvılcımlı komünist yazar. Bu adam hapse
girdiğinde AK PARTİ mi vardı? Siz vardınız. Nazım Hikmet hapse girdiğinde AK
PARTİ mi vardı? Siz vardınız. (AK PARTİ sıralarından alkışlar) Aziz Nesin
-Marko Paşa- hapse girdiğinde AK PARTİ mi vardı? Siz vardınız. 
TUMA
ÇELİK (Mardin) – Gençay Gürsoy, Osman Kavala, İdris Baluken, Leyla Güven,
Selahattin Demirtaş, Figen Yüksekdağ, Gültan Kışanak…
BÜLENT
TURAN (Devamla) - Necip Fazıl, Büyük Doğu’nun kahramanı hapse girdiğinde AK
PARTİ mi vardı? Siz vardınız. Aynı şekilde “Açın kapıları, Osman geliyor.”
diyen meşhur Serdengeçti hapse girdiğinde AK PARTİ mi vardı?
SÜLEYMAN
GİRGİN (Muğla) – FETÖ’cüleri yerleştirirken AK PARTİ vardı.
BÜLENT
TURAN (Devamla) – Değerli arkadaşlar, bir daha diyorum, sizin özgürlüğünüz
sizin gibi düşünmeyenler için değil; siz, sizin gibi olanlar için bunu
söylüyorsunuz. Kim farklı yazsa havuz medyası, kim farklı söylese yalaka medya…
Hani sizin özgürlüğünüz, hani sizin fikir ifadesine katkınız? O yüzden bir daha
söylüyorum, bu yaklaşım doğru bir yaklaşım değil. (CHP ve HDP sıralarından
gürültüler)
SÜLEYMAN
GİRGİN (Muğla) – FETÖ’yü devlete yerleştirirken siz vardınız.
BAŞKAN
– Arkadaşlar, lütfen; hatibi dinleyelim.
BÜLENT
TURAN (Devamla) – Sayın Başkan, değerli milletvekilleri; bağırmazsanız bir
meseleyi daha söyleyeceğim. 
Bakınız,
FETÖ meselesi Türkiye'de her kesimi yordu, her kesimi üzdü.
SÜLEYMAN
GİRGİN (Muğla) – Yaverlerinin FETÖ’cü olduğunu söyleyen kim? 4 Tane yaver
FETÖ’cü.
BÜLENT
TURAN (Devamla) – Devletimiz büyük bir riskten kurtuldu milletimizle beraber,
Sayın Erdoğan’la beraber. Fakat her gün buraya çıkan arkadaşlarımız, utanmadan
sıkılmadan, 3-5 fotoğrafı göstererek, yok efendim FETÖ’yle fotoğrafınız var,
yok efendim FETÖ’yle şunu yaptınız gibi şeyler söylediler. (CHP ve HDP
sıralarından “Yok mu?” sesleri, gürültüler)
SÜLEYMAN
GİRGİN (Muğla) – Yok mu?
NURAN
İMİR (Şırnak) – Yok mu? İcazeti önce oradan almıyor muydunuz?
TUMA
ÇELİK (Mardin) – Hocanız sizin, hocanız.
SÜLEYMAN
GİRGİN (Muğla) – Neyi inkâr ediyorsunuz?
BÜLENT
TURAN (Devamla) – Bakın, arkadaşlar, eğer illa fotoğraf açacaksak, illa
fotoğraf söyleyeceksek, daha AK PARTİ tarihte yokken CHP’nin Genel Sekreteri
Kasım Gülek, Gülen’le beraber, FETÖ lideriyle beraber dünya kadar toplantı
yaptı. (AK PARTİ sıralarından alkışlar; CHP ve HDP sıralarından gürültüler) 
TUMA
ÇELİK (Mardin) – “Yeter, bitsin bu hasret.” diyen kimdi?
NURAN
İMİR (Şırnak) – İcazet kimden geliyordu, sen onu söyle, onu.
BÜLENT
TURAN (Devamla) – Aynı şekilde, Fatih Üniversitesinin arsasını Kasım Gülek’in
eşi bağışladı. Mesele sen-ben kavgası değil, şunu yapacağız arkadaşlar… Bundan
keyif almıyorum, Kasım Gülek FETÖ’cüdür demiyorum ama şunu söylüyorum: Her gün
çıkıp arkadaşlarımızın fotoğraflarını gösterdiniz, bu doğru bir şey değil. 
TUMA
ÇELİK (Mardin) – Aynaya bak, aynaya.
BÜLENT
TURAN (Devamla) – Biz bu adamların ne olduğunu öğrenince, ne yaptığını
öğrenince başından sonuna tüm grup ayağa kalktık ve mücadele ettik ama yalnız
kaldık. (AK PARTİ sıralarından alkışlar) 
NURAN
İMİR (Şırnak) – Beraber ıslandınız o sokaklarda.
BÜLENT
TURAN (Devamla) – Bakınız, şimdi soruyorum, elli yıldan beri bu ülkede FETÖ
var, FETÖ’nün yanında CHP var, o zamanki Çiller’in fotoğrafı var, Demirel’in
var, Özal’ın var. FETÖ’nün en sevmediği adam, bir Erbakan, iki Erdoğan. Bunu
biliyoruz yahu, bunu biliyoruz. (AK PARTİ sıralarından alkışlar, CHP ve HDP
sıralarından gürültüler) 
MUSTAFA
ADIGÜZEL (Ordu) - Beraber yürüdünüz o yollarda, beraber yürüdünüz.
BÜLENT
TURAN (Devamla) – Bağırmayın!
Bak,
diyor ki: “Bir tane şefaat hakkım olsa Ecevit için kullanırdım.” AK PARTİ yok o
zaman. O yüzden diyorum ki geçmişle uğraşmayın. 
Söylemek
istediğim şu: Biz bu adamların dershanesini kapatmaya gittiğimizde siz karşı
çıktınız. 
MUSTAFA
ADIGÜZEL (Ordu) – Milletvekili yaptınız, bakan yaptınız, büyükelçi yaptınız.
BÜLENT
TURAN (Devamla) – Biz bu adamların bankasını kapattık, siz karşı çıktınız. Biz
bu adamların gazetesini kapattık, siz karşı çıktınız.
MEHMET
RUŞTU TİRYAKİ (Batman) – Beraber yürüdünüz, beraber! Bankayı beraber açtınız.
BÜLENT
TURAN (Devamla) – Bir gün, ben burada milletvekiliyim, orada dedi ki Genel
Başkanımız: “MİT Başkanına FETÖ operasyon yapıyor. MİT Başkanına FETÖ’nün
savcıları operasyon yapıyor.” AK PARTİ Grubu toplandı, 300'ü burada oldu,
sabaha kadar, tabiri caizse kan ter içerisinde MİT krizinin önüne geçmek için,
FETÖ MİT’e giremesin diye kanun maddesi çıkardık. Neredeydiniz, neredeydiniz?
(AK PARTİ sıralarından alkışlar, CHP ve HDP sıralarından gürültüler) OHAL ilan
ettik, neredeydiniz? 
MUSTAFA
ADIGÜZEL (Ordu) – Garibanlar içeri giriyor, yakınları da dışarı çıkıyor!
BÜLENT
TURAN (Devamla) – Değerli arkadaşlar, peki, bak, uzatmak istemiyorum ama diyor
ki CHP’nin vekili: “Bizim cemaatle yaptığımız ittifaktan utanç duyuyorum,
utanç.” (AK PARTİ sıralarından alkışlar) Bu adamlarla biz savaşırken siz
neredeydiniz? 
MUSTAFA
ADIGÜZEL (Ordu) – Buradaydık, burada.
BÜLENT
TURAN (Devamla) – O yüzden çıkıp çıkıp 3 arkadaşımızın FETÖ’nün okulunun,
camisinin açılışındaki fotoğrafını göstererek bir şey yapamazsınız. Fotoğraflar
burada; bankada varsınız, okulda varsınız, dershanede varsınız, her yerde
varsınız. (CHP ve HDP sıralarından gürültüler)
TUMA
ÇELİK (Mardin) “Bitsin bu hasret." diyen kimdi?
MUSTAFA
ADIGÜZEL (Ordu) – Hodri meydan, hadi araştıralım! 
BÜLENT
TURAN (Devamla) – Değerli arkadaşlar, bizler daha ciddi, daha iyi bir muhalefet
bekliyoruz. Daha iyi muhalefet, daha iyi iktidar demektir.
Bakınız,
önümde şimdi Sayın Kılıçdaroğlu’nun konuşması var -çok çok özür diliyorum, bu
kürsüye yakışmadığını biliyorum ama 70 yaşında bir Genel Başkan, iktidardan
sonraki en büyük partinin Genel Başkanı bunları dedi diye söyleyeceğim,
yakışıyor mu, yakışmıyor mu aziz milletimiz karar versin; çok özür diliyorum,
benim üslubum bu değil- diyor ki Hâkimler ve Savcılar Yüksek Kuruluna:
“Alçaklar” “sapına kadar” “beslemeler” “namertler” diye devam ediyor. Ayıp,
ayıp! Muhalefet bu değil arkadaşlar. Saygın muhalefet, iyi iktidar demektir;
saygın muhalefet, büyük ülke demektir. 
MUSTAFA
ADIGÜZEL (Ordu) – Siz kendinize bakın, kendinize.
BÜLENT
TURAN (Devamla) – Tabii, Genel Başkanı yapar da yardımcısı, vekili boş durur
mu? Bakın, elimde bir örnek daha var, nasıl bir muhalefetle karşı karşıyayız
diye. İsmini vermeyeceğim, bir genel başkan yardımcınız, bundan bir ay kadar
önce Sanayi Bakanımıza yazılı soru önergesi veriyor -hakkı var, vermesi lazım-
soru şu, diyor ki: “Taraf gazetesini Bakanlığın toplantısına niye
çağırmıyorsunuz?” Taraf kapanalı beş sene olmuş, beş. Kes kopyala muhalefeti;
almış, beş yıldan beri aynı soru, aynı metin, aynı tenkit? “Taraf gazetesini
neden toplantıya çağırmıyor bakanlar?” diye daha geçen ay soru sormuşsunuz. (AK
PARTİ sıralarından alkışlar)
ALİ
MAHİR BAŞARIR (Mersin) – O seninle dalga geçiyor, anlamıyorsun. O seninle dalga
geçiyor, dalga.
BÜLENT
TURAN (Devamla) - Arkadaşlar, bu iyi bir yaklaşım değil; daha ciddi olun, dersinize
çalışın, hep beraber daha iyi işler yapmaya çalışalım. 
Bakınız,
aynı şekilde, iyi muhalefetten biz keyif alırız.
MUSTAFA
ADIGÜZEL (Ordu) – Siz düzelin, her şey düzelir. 
BÜLENT
TURAN (Devamla) - Siz bağırın, biz rahatız. Siz yanlış yapın, biz rahatız.
Bakın, eğer iyi iş yapmazsanız, aynı şeyleri tekrar ederseniz, biz başarılı
olmaya devam ederiz.
MUSTAFA
ADIGÜZEL (Ordu) – Siz düzelin, her şey düzelir bu memlekette, önce siz düzelin.

BÜLENT
TURAN (Devamla) - Bir parti on yedi yıldan beri iktidardaysa bu sadece onların
başarısı değil, sizin de katkınız var arkadaşlar. On yedi yıl ya, on yedi yıl!
(AK PARTİ sıralarından alkışlar)
MUSTAFA
ADIGÜZEL (Ordu) – Önce siz düzelin, siz. 
BÜLENT
TURAN (Devamla) - Bazen düşünüyorum, “Ya, hiç mi hata yapmıyoruz?” diyorum.
Hata yapıyoruz, insanız. Hiç mi yanlışımız yok?
MUSTAFA
ADIGÜZEL (Ordu) – Çok, çok. 
BÜLENT
TURAN (Devamla) - İnsanız, var.
MUSTAFA
ADIGÜZEL (Ordu) – Baştan aşağıya! 
BÜLENT
TURAN (Devamla) - Ama, muhalefet yok ki. Halk bize kızıyor, sitem ediyor, oyunu
düşürüyor, çıkarıyor ama “Yaparsa, AK PARTİ yapar.” diyor, bunu biliyor
insanlar. (AK PARTİ sıralarından alkışlar) 
Bakın,
şimdi bizi hep eleştirdiniz, “Betona boğdunuz, betona boğdunuz.” dediniz.
İstanbul’da namı “Beton Ekrem” olan adamı başkan yaptınız. Olmaz, yanlış
yapıyorsunuz arkadaşlar. Soyadı “İmamoğlu” diye muhafazakârlar oy verir
zannediyorsunuz. Olmaz, kendinize gelin! Sağcıdan, AK PARTİ’liden adam alarak,
Ülkücülerden vekil alarak CHP büyümez. 
MUSTAFA
ADIGÜZEL (Ordu) – Topbaş’ı niye aldınız? 
BÜLENT
TURAN (Devamla) - Gazi Mustafa Kemal’in partisiyle bu partinin hiçbir alakası
yok; kalmadı arkadaşlar, kalmadı; keşke olsa. (AK PARTİ sıralarından alkışlar) 
MUSTAFA
ADIGÜZEL (Ordu) – Topbaş’ı niye aldınız, Gökçek’i niye aldınız? 
BÜLENT
TURAN (Devamla) - Bak, biz rahatız. Çok rahatız. Niye rahatız biliyor musunuz?
Yıl 2011, CHP’nin ilk seçimi Kılıçdaroğlu’yla beraber, CHP’nin oy oranı yüzde
26. Bir sonraki seçime geçiyoruz, yıl 2015, yüzde 25. Bir seçime daha
geçiyoruz, yıl 2018, yüzde 22. Bağırın kardeşim, bağırın; biz rahatız, siz
bağırmaya devam edin! (AK PARTİ sıralarından alkışlar) Aynı şeyleri yapıp
farklı sonuçlar beklemek yanlış bir iş. 
Bir
diğer mesele, saray meselesi. Geldiniz, bütçenin başından bitimine kadar
“saray, saray, saray…” Ya, saray kadar taş düşecek başınıza ya. Arkadaşlar,
saray eskidi, yenisini yapacağız, saray küçük geliyor, daha büyüğünü yapacağız
belki, hâlâ aynı şeyi söylüyorsunuz. 
(Mikrofon
otomatik cihaz tarafından kapatıldı)
MUSTAFA
ADIGÜZEL (Ordu) – Siz “saray” diyorsunuz, biz “Meclis” diyoruz. Daha ne? 
BAŞKAN
– Buyurun Sayın Turan, ek süre veriyorum. 
BÜLENT
TURAN (Devamla) – Bakın, Sayın Başkan, “saray” diye ifade ettiğiniz, bizim
başımızın tacı. Gazi Mustafa Kemal Dolmabahçe Sarayı’nda kaldı, yanlış mı
yaptı? Çankaya’da kaldı, yanlış mı yaptı? 
MUSTAFA
ADIGÜZEL (Ordu) – Önce Meclis…
BÜLENT
TURAN (Devamla) – Bu binalar devletin binaları, o gider, bu gelir; Erdoğan
gider, sen gelirsin; zor gelirsin de, sen gelirsin. (AK PARTİ sıralarından
alkışlar) 
MUSTAFA
ADIGÜZEL (Ordu) – Önce halk, halk.
BÜLENT
TURAN (Devamla) – O yüzden diyorum ki: Binalarla kavgayı bırakın. Her valinin,
her bakanın, her genel başkanın makamı var, olacak. Cumhurbaşkanının makamı da
Türkiye'nin büyümesine bağlı olarak, ihtiyaçlara bağlı olarak daha farklı bir
yere yapıldı. Sayın Erdoğan yarın bırakır, başka bir cumhurbaşkanı gelir, orayı
kullanır. 
SÜLEYMAN
GİRGİN (Muğla) – Ayıp ya! Ayıp ya!
BÜLENT
TURAN (Devamla) – Bakın, bu sene bütçe yüzde 45 büyüdü ama Başbakanlık
kapatıldığı için, kurumlar oraya bağlandığı için büyüdü. 
MUSTAFA
ADIGÜZEL (Ordu) – Atatürk millet açken saray yapmadı. 
BÜLENT
TURAN (Devamla) – O yüzden diyorum ki “saray” gibi komik yaklaşımlarla bize
gelmeyin. Biz Erdoğan’ı saraydan değil, Kasımpaşa’dan biliriz. Biz Erdoğan’ı Belediye
Başkanı olduğu zaman -ben şahidim- “Florya’da tesis var, git.” dediklerinde
Üsküdar’ı bırakmamasından biliriz. Başbakan olduğunda “Konut var, git.”
dediklerinde Subayevleri’ni bırakmamasından biliriz. 
MUSTAFA
ADIGÜZEL (Ordu) – Keşke hep öyle kalsaydı. 
BÜLENT
TURAN (Devamla) – Erdoğan’ın sarayı bu milletin evi arkadaşlar, o yüzden bu
tarz muhalefeti bırakın artık. (AK PARTİ sıralarından alkışlar) 
MUSTAFA
ADIGÜZEL (Ordu) – Sayın Başkan, millet açken Atatürk saray yapmadı. 
ATİLA
SERTEL (İzmir) – Haram, haram. 
BÜLENT
TURAN (Devamla) – Değerli arkadaşlar, bu kadar bağırmanızı gerektirecek hiçbir
şey söylemedim. Sözünü tartmayan cevaptan incinir, bence sakin ol. 
MUSTAFA
ADIGÜZEL (Ordu) – Atatürk “Köylü milletin efendisidir.” dedi, siz köylüyü
batırdınız be. 
ATİLA
SERTEL (İzmir) – İşçinin hakkını yiyor, emekçinin hakkını yiyor. Türkiye'yi
yiyor, Türkiye'yi. 
BÜLENT
TURAN (Devamla) – Bakınız değerli arkadaşlar, bir diğer mesele -vaktim bitiyor-
AK PARTİ Grubu sizin gibi muhalefet yapmıyor, dönüp dolaşıp “sarayın ampulü”
demiyor. Biz, bu ülkenin değil, bu dünyanın tüm derdini ciğerimizde bilen
insanlarız. Kıyıya vuran veya bombalanmış bir binanın enkazından çıkan çocuklar
bizim çocuklarımız. Amansızca, acımasızca hedef alınan hastanedeki çocuklar
bizim çocuklarımız.
(Mikrofon
otomatik cihaz tarafından kapatıldı) 
ÜNAL
DEMİRTAŞ (Zonguldak) – Onda sorumluluğunuz var. 
MUSTAFA
ADIGÜZEL (Ordu) – Sizin yüzünüzden…
ALİ
ŞEKER (İstanbul) – Sayın Başkan, 3600 ek gösterge sözü verdiniz, nerede? EYT
nerede?
BÜLENT
TURAN (Çanakkale) – Sayın Başkan, bir dakika verin.
BAŞKAN
– Bitirin Sayın Turan.
BÜLENT
TURAN (Devamla) - Cuntacı, bölücü teröristlerin şehit ettiği gencecik insanlar
bizim insanlarımız, bizim yüreğimiz sızlıyor…
REMZİYE
TOSUN (Diyarbakır) – Emin misiniz? Hiç içiniz sızlamıyor. 
BÜLENT
TURAN (Devamla) – …ve diyoruz ki: Biz kınamaktan başka bir yol bulalım. Bizim
bir ruhumuz var, felsefemiz var AK PARTİ olarak. Bu sıkıntılara, bu zulümlere,
bu yanlışlıklara “one minute” diyen bir adamla beraber yürüyelim istiyoruz. (AK
PARTİ sıralarından alkışlar) 
ALİ
ŞEKER (İstanbul) – 3600 ek gösterge ne oldu?
BÜLENT
TURAN (Devamla) – O yüzden, ampulle, sarayla değil, daha üst değerlerle bu işi
yapalım istiyoruz. Siyaset bizim için bir dert meselesi, bir sevda meselesi. O
sevdanın karşılığı bugün AK PARTİ. O yüzden diyoruz ki beraber daha iyi
iletişim kurmamız lazım. Kendinizi güncelleyin, “ampul”den, “saray”dan, “tek
adam” gibi iftiradan öte şeyler söyleyin. 
MUSTAFA
ADIGÜZEL (Ordu) – Sözler de bizimdir. 
BÜLENT
TURAN (Devamla) – Bizim bir derdimiz var bin dermana değişmeyiz diyoruz, daha
üst yerlerden bahsediyoruz. Bu millet, seçim oldu, bize oy verdi; ekonomik kriz
oldu, sabretti; 15 Temmuz oldu, can verdi. Bizim bu millete can borcumuz var,
vefa borcumuz var diyor, Genel Kurulu saygıyla selamlıyor, bütçemizin hayırlı
uğurlu olmasını diliyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ediyorum.
Adalet
ve Kalkınma Partisi Grubu adına üçüncü konuşmacı Grup Başkanı ve Ankara
Milletvekili Sayın Mehmet Naci Bostancı.
Buyurun
Sayın Bostancı. (AK PARTİ sıralarından alkışlar) 
Süreniz
otuz dakika.
ATİLA
SERTEL (İzmir) – Osman konuşsun, Osman!
AK
PARTİ GRUBU ADINA MEHMET NACİ BOSTANCI (Ankara) – Sayın Başkanım, değerli
arkadaşlar; öncelikle hepinizi saygıyla selamlıyorum. 
Bu
bütçe görüşmeleri Plan Bütçede yapıldı, orada çok değerli tartışmalar
gerçekleştirildi. 
MUSTAFA
ADIGÜZEL (Ordu) – Hiçbir şey değişmedi. 
MEHMET
NACİ BOSTANCI (Devamla) – Burada da on iki gün boyunca bütün partilere mensup
arkadaşlarımız, kimi zaman bütçeyle doğrudan ilgili, kimi zaman dolaylı olarak
ilgili, kimi zaman da en azından bizim durduğumuz yerden bakıldığında bütçeyle
ilişkisini kurmakta güçlük yaşadığımız bağlantılar üzerinden bütçeye ilişkin
değerlendirmeler yaptılar. Bunların hepsi son derece önemlidir ve hiç şüphesiz
temsil edilen milletin kanaatlerinin burada dile getirilmesidir. Sonuçta
“demokratik rejim” dediğimiz rejimin karakteri, yapısı, burada bulunan
vekillerin milletin sesi olması üzerine kurulmuştur. 
Şüphesiz
“gönül konuşması” derler, idealleştirirler. Söyleyenin ve dinleyenin aslında
kim olduğunun önemini yitirdiği, beraberce, ortak hakikate yolculuğun yapıldığı
konuşmalar. Benim gördüğüm kadarıyla Meclisimizde bu türden gönül konuşmaları
çok fazla olmuyor. Söyleyen de belli, dinleyen de belli. 
Bunun,
tabii, bizim medeniyet dünyamızda gönül konuşmaları şeklinde ifadelendirilmesi
mevcutken, Batı dünyasında da -arkadaşlar biliyorlardır muhakkak- Habermas’ın
İletişimsel Eylem Kuramı –Akif Hamzaçebi, Sayın Hamzaçebi burada, geçmişte de
buna ilişkin göndermelerimiz olmuştu- benzeri türden bir müzakere diline atıf
yapar. Keşke öyle yapabilsek çünkü gerçekten de bir ülkenin meseleleri
angajmanlardan, göndermelerden, kapak yapmalardan, çakma, lafı yerine
oturtmalardan uzak bir şekilde müzakere edilebilirse herhâlde ancak o zaman
sözlerin birbirini tamamladığı bir dil evreni teşekkül eder. 
Farisilerin
bir sözü vardır, “…”(x) derler, her
bir insan diğerinin uzvu gibidir. Toplumu anlatır. Aslında dil de böyledir, her
bir kelime diğerinin bir parçasıdır. Bir toplum toplam dilde -tam da
Farisilerin dediği gibi- her bir dili diğerinin parçası yapabiliyorsa toplum
hâline gelmiştir, yapamıyorsa aslında hepimizin üzerinde düşünmesi gereken bir
problem vardır. 
Problemlerine
rağmen, müzakereye katkı veren dille, anlatım tarzıyla, değerlendirmelerle
birlikte bence verimli bir bütçe görüşmesi oldu. Arkadaşların çok çeşitli
eleştirilerle ifade ettikleri bu bütçenin, çok anlamlı, halka katkı yapan,
Türkiye’nin gelişmesine destek veren bir bağlamı var, bunu da biz anlatıyoruz
tabii ki, muhalefetten böyle bir şey de beklemiyoruz. Sayın Engin Altay sık sık
buna gönderme yapar “Muhalefetten övgü beklemeyin.” diye. Doğrudur, doğrudur. 
Bazı
rakamlardan bahsedeyim ben de bu bütçeye ilişkin, birçok rakam söylendi. Mesela
şu asgari ücret meselesi, sık sık çay, simit, çeşitli rakamlar… On altı yılda
asgari ücret 184 liradan 1.603 liraya çıkmış, dolar olarak da bugünün
paritesine göre 161 dolardan 300 doların biraz üzerine çıkmış. Sonuçta asgari ücret
daha yukarıdaymış da biz aşağıya indirmemişiz, alttaymış yukarıya çıkartmışız.
(AK PARTİ sıralarından alkışlar) Siz, biz, hepimiz istemez miyiz asgari ücret
bu ülkede bin dolar olsun, 2 bin dolar olsun? İsteriz. Ama aynı zamanda bunun
imkânlara ilişkin bir iş olduğunu, bir mesele olduğunu bilmez miyiz? Hepimiz
biliriz. 
Ekonominin
tanımı nedir? Ekonomi, malum, Yunanca bir kelime: “Oiko-nomia” Ev harcaması,
oradan geliyor. 
ATİLA
SERTEL (İzmir) – Saray harcaması.
MEHMET
NACİ BOSTANCI (Devamla) - Saray harcaması değil. 
19’uncu
yüzyılın başlarında dilimize “mebâdii ilmi servet” diye giriyor -Adam Smith’ten
ilham galiba- ilmî servetin kökenleri. Sonra 1858’de Mülkiyenin kuruluşu,
çeşitli okullar marifetiyle de sistematik bir nitelik kazanıyor ama ekonomi okuyanlar
bilirler ki, daha girişinde der ki: “Kıt kaynaklar ile sonsuz arzular arasında
kurulan bir ilişkidir.” Kaynaklar sonsuz mu? Değil, kaynaklar kıt -ekonomi
biliminin bütün giriş kitaplarında yazan ifadedir- ama insanın arzuları sonsuz.
Hepimiz her şeyi istiyoruz, keşke mümkün olsa. 
Peki,
bu koordinasyonu, bu bağlantıyı kim sağlayacak? Sırtında yumurta küfesi olan
sağlayacak. Sırtında yumurta küfesi olmayan da melekler evreninde bir koro
olarak konuşabilir: “Onu da ver, bunu da ver, şunu da yap, öyle de yap, böyle
de yap…” Sağ olsun arkadaşlar, bunları da aslında daha iyisini yapmanın bir
vesilesi kabul ederiz ama unutmayalım, kıt kaynaklar-sonsuz arzular, denklem
bu. Bugün biz, yarın bu ülkenin iktidarı kimse o aynı gerçeklikle karşı karşıya
kalacak.
Kıymetli
arkadaşlar, başka rakamlar da var. Ben atıf yapılmayan bazı rakamları burada
dile getireyim izninizle. Kadının eğitimi… Burada kadın meselesi çok
konuşuluyor. 2002’de yüzde 80 olan kadın okuryazarlığını yüzde 94’e
yükseltmişiz; iyi yapmışız. Ortaöğretim kademesinde kızlarda okullaşma oranı
yüzde 45 iken biz bunu yüzde 83’ün üstüne çıkartmışız; iyi değil mi, iyi değil
mi arkadaşlar? (AK PARTİ sıralarından alkışlar) Başarı mı bu?
VELİ
AĞBABA (Malatya) – Sayın Bostancı, eğitimde son derece başarılısınız(!) Bravo
vallahi(!) 
Sayın
Bostancı, eğitimde başarı sıfır.
MEHMET
NACİ BOSTANCI (Devamla) - Veli Bey, yükseköğrenimi 13,5’tan 47,3’e
yükseltmişiz. Başarı değil mi bu? Başarı.
VELİ
AĞBABA (Malatya) – Vallahi başarılısınız eğitimde (!) Maşallah, maşallah(!) 
MEHMET
NACİ BOSTANCI (Devamla) - Son on yılda kadın istihdamını yaklaşık 3,4 milyon
artırmışız, daha çok kadın çalışma hayatına girmiş. Bu ne demektir? Kadın
kamusal hayata giriyor demektir, modernleşen Türkiye'nin profilinde yeni bir
kadın var demektir. Hani kadın üzerine birçok konuşma yapılıyor ya, teorik
lafların ötesinde somut gerçekliği dönüştüren bir AK PARTİ var, söylediğim bu. 
MEHMET
RUŞTU TİRYAKİ (Batman) – Geç onları, geç.
SERPİL
KEMALBAY PEKGÖZEGÜ (İzmir) – Yüzde 30’lardasınız kadın istihdamında.
MEHMET
NACİ BOSTANCI (Devamla) - Engelliler… Bakın, engelli memur sayısı on altı yılda
5.777’den 53.964’e yükselmiş; 53.964, evet, 10 kat artmış. 
VELİ
AĞBABA (Malatya) – Sayın Bostancı, hâlâ atama bekleyen on binlerce engelli var.

MEHMET
NACİ BOSTANCI (Devamla) – Bu iktidar engellilere çok destek verdi. 
ATİLA
SERTEL (İzmir) – Engellilerin maaşını kim kesti?
ALİ
ŞEKER (İstanbul) – Engellilerin maaşını kestiniz, ailelerin sırtına yüklediniz
sorumluluğu. 
MEHMET
NACİ BOSTANCI (Devamla) – Ben Amasya vekiliydim, evinden çıkıp Amasya’daki
Yeşilırmak’ı görmeyen engelliler vardı, İstanbul’da Boğaz’ı görmeyen engelliler
vardı, yaşadıkları şehirleri sadece pencerelerden seyreden insanlar vardı,
bunlar dışarıya çıktılar; başarı değil mi arkadaşlar? (AK PARTİ sıralarından
alkışlar) 
SERPİL
KEMALBAY PEKGÖZEGÜ (İzmir) – Çadırlarda insanlar yanıyor. 
MEHMET
NACİ BOSTANCI (Devamla) – AR-GE harcamaları keşke daha yukarıda olsa, çok
önemli, katılıyorum, burada muhalefet çok da vurgu yaptı. Ama biz de 0,51’den
0,94’e çıkarmışız; iyi değil mi, başarı değil mi? 
Dünya
Bankası İş Yapma Kolaylığı Endeksi’nde on beş yılda 84’ten 43’e yükselmişiz. 
GARO
PAYLAN (Diyarbakır) – Basın özgürlüğünde?
MEHMET
NACİ BOSTANCI (Devamla) – Patent, marka ve tasarımların ticarileştirilmesine
yönelik çalışmalar neticesinde, bakın, on altı yılda yerli patent başvuru
sayısı 21 kat, yerli patent tescil sayısı 27 kat, marka başvuruları 3,5 kat
artmış; başarı değil mi? (AK PARTİ sıralarından alkışlar) 
GARO
PAYLAN (Diyarbakır) – Basın özgürlüğünde?
MEHMET
NACİ BOSTANCI (Devamla) – Bunun arkasında bir toplumsal örgütlenme, bunun
arkasında bir toplumsal gelişmişlik yok mu arkadaşlar, bunun bir faili yok mu?
Hepimizin el birliği var ama siyasetin de burada haklı bir yeri yok mu? 
VELİ
AĞBABA (Malatya) – Hatta, Sayın Bostancı, üniversitelere özgürlük geldi,
maşallah (!)
MEHMET
NACİ BOSTANCI (Devamla) – Değerli arkadaşlar, bu bütçe…
VELİ
AĞBABA (Malatya) – “Deve sidiği şifadır.” diyenler baş tacı. 
MEHMET
NACİ BOSTANCI (Devamla) – Veli Bey, bu bütçe ahlakın bütçesidir, ahlakın. (AK
PARTİ sıralarından alkışlar) 
VELİ
AĞBABA (Malatya) – Hakikaten, fuhuş yüzde 750 arttı döneminizde; taciz, tecavüz
1.500 kat arttı. Maşallah (!)
YELDA
EROL GÖKCAN (Muğla) – Sus artık, sus, dinlemeyi öğren!
VELİ
AĞBABA (Malatya) – Acemi!
YELDA
EROL GÖKCAN (Muğla) – Sus, terbiyesiz! “Acemi” diyor bana. 
VELİ
AĞBABA (Malatya) – Terbiyesiz kendisi. 
MEHMET
NACİ BOSTANCI (Devamla) – Bakın, “ahlak” kelimesi “halk”tan gelir, “halk”tan,
aynı kökten gelir. Bir anlamı “yaratılan”dır ama en eski dillerden olan
Süryanicede halk “pay eden” anlamına gelir, “pay eden, düzenleyen.” Ne ilginç,
hani şu Yunanca “demos” var ya, o da “pay eden”dir. Yani halk, pay eden,
paylaşandır. “Halk” ve “ahlak” aynı kökenden geliyor. Bir bütçenin arkasında halk
varsa o ahlakın bütçesidir, o düzgün bir şekilde pay edilen bir bütçedir. (AK
PARTİ sıralarından alkışlar) 
VELİ
AĞBABA (Malatya) – Hocam, bravo vallahi(!) Gelir dağılımında adalet de
getirdiniz ya(!)
MEHMET
NACİ BOSTANCI (Devamla) – Bakın, çok sözler söylenebilir, çok rakamlar
söylenebilir; ben de birkaç tane söyledim.
GARO
PAYLAN (Diyarbakır) – Basın özgürlüğünü söyleyin(!)
VELİ
AĞBABA (Malatya) – Bravo(!)
MEHMET
NACİ BOSTANCI (Devamla) – Teşekkürler.
Şimdi,
asıl mesele şu arkadaşlar: Bir ülkede iktidarlar seçimle geliyor ve seçimle
gidiyorsa… Öyle değil mi arkadaşlar? (AK PARTİ sıralarından “Öyle.” sesleri) 
MUHAMMET
EMİN AKBAŞOĞLU (Çankırı) – Öyle, öyle.
MEHMET
NACİ BOSTANCI (Devamla) – Muhalefetten ses gelmiyor. (AK PARTİ sıralarından
alkışlar) 
HASAN
TURAN (İstanbul) – Onlar hep aynı yerde duruyor Hocam.
TURAN
AYDOĞAN (İstanbul) – İtalya ve Almanya’da da seçimle gelmişler.
MEHMET
NACİ BOSTANCI (Devamla) – Bakın, bir ülkede iktidarlar seçimle geliyor ve
seçimle gidiyorsa… Buna siz de katılıyorsunuz çünkü niyetiniz bizi seçimle
götürmek değil mi, başka fikriniz mi var? (AK PARTİ sıralarından alkışlar) 
Bir
ülkede iktidarlar seçimle geliyor ve seçimle gidiyorsa orada halk, bütçeyi
yapanların ne yapıp ettiğini gayet iyi bilir ve oyunu ona göre kullanır. (AK
PARTİ sıralarından alkışlar) 
Sayın
Engin Altay’ın kulaklarını çınlatayım -kendisi yok, belki arka sıralardadır-
“Halkın aklıyla alay etmeyin.” diyor. Doğru, etmeyelim, kimse etmesin, geçmişte
de etmeyelim, gelecekte de etmeyelim. Bu bütçenin arkasında halk var, halk; bu
bütçeyi yapan halktır. (AK PARTİ sıralarından alkışlar) 
VELİ
AĞBABA (Malatya) – Halk neresinde var bu bütçenin?
SÜLEYMAN
GİRGİN (Muğla) – Neresinde halk var bu bütçenin ya!
VELİ
AĞBABA (Malatya) – Halk Mehmet Cengiz mi? Mehmet Cengiz mi halk?
MEHMET
NACİ BOSTANCI (Devamla) – Size halkın, emin olun, dikkatine ilişkin asırlar
öncesinden Keykâvus’un Kâbusname’sinden bir örnek anlatacağım: Bir gün bir
beyefendi orada yaşayan ahaliye bahçesinde yemek vermiş, milleti toplamış
yemeğe. Herkes oturmuş, önlerine pilav, et, her türlü yiyecek konmuş. 
VELİ
AĞBABA (Malatya) – Zamanında sofrada et varmış yani!
ZÜLFÜ
DEMİRBAĞ (Elâzığ) – Ya, kes, kes!
MEHMET
NACİ BOSTANCI (Devamla) – Halkımız, ellerinde kaşık, yemeklerini yiyorlar,
beyefendinin halkımıza sunduğu yemekleri. Tabii, başköşede de halka bu yemeği
veren vatandaş oturuyor. Son derece memnun çünkü insanlara yemek veriyor. Hemen
yanı başında birisi kaşıkla pilavı götürürken “Dur!” demiş, adam durmuş,
“Kaşığında kıl var.” demiş. Adam bakmış, hakikaten kaşıkta kıl var; sonra beyin
gözüne bakmış, sonra da kaşığı atmış, çıkmış gitmiş. Bey sinirlenmiş, “Ne
dedik? Keşke kılı yutsaydı da gebereydi. Kötü bir laf mı ettik, kızdı bize,
sofrayı terk etti. Çağırın şu utanmazı!” demiş. Çağırmışlar adamı. “Niye sofrayı
terk ettin? Ne söyledim ben sana?” demiş. “Efendim, sen bizi yemeğe çağırdın,
sofrana oturttun, önümüze pilavı koydun. Şimdi, biz bu yemeği yerken sen eğer
benim kaşığımdaki kılı görecek kadar lokmalarıma bakıyorsan, ben senin
pilavını, etini, ekmeğini yemem.” demiş. (AK PARTİ sıralarından alkışlar)
Halkın dikkati, halkın. Merak etmeyin, halk herkesten çok dikkatli arkadaşlar;
bin yıl önce de böyleydi, emin olun, bin yıl sonra da böyle olacak. O yüzden,
kimse halkın aklıyla, dikkatiyle, ihtimamıyla, kararıyla alay etmesin. (AK
PARTİ sıralarından alkışlar) 
Bütçeler
ne yaparlar? Bütçenin temel mantığı şudur arkadaşlar: Çok rakam var tabii,
bakanlıklar var, o var, bu var ama temel bir mantığı var bütçenin. Bütün
iktidarlar halktan toplarlar arkadaşlar, halktan toplarlar, kendi paraları yok.
Halktan toplarlar, sonra da geri halka dağıtırlar; yaptıkları budur, bütçe
dediğin hadise budur. Eğer bir iktidar halktan toplarken haksız ve adaletsizse
ve geri dağıtırken haksız ve adaletsizse o iktidarın canına bu halk okur, okur.
(AK PARTİ sıralarından alkışlar) O yüzden, bugün bu iktidar bu bütçeyi
yapıyorsa bunun arkasından halk vardır, halk. Çünkü her iktidar halk tarafından
getiriliyor, yine onu götürecek olan halk. 
ALİ
ŞEKER (İstanbul) – Ama Davutoğlu öyle gitmedi!
VELİ
AĞBABA (Malatya) – Hocam buna cevap ver, Davutoğlu’na cevap ver. 
SÜLEYMAN
GİRGİN (Muğla) – İşten attılar! Taşerona kadro verecekti, kendisi işten atıldı!
MEHMET
NACİ BOSTANCI (Devamla) – Kıymetli arkadaşlar, şimdi, tabii, siyasette laf çok,
herkes çok laf söylüyor.
VELİ
AĞBABA (Malatya) – Buraya çalışmadın herhâlde Hoca? Bu konuya çalışmadınız
herhâlde?
MEHMET
NACİ BOSTANCI (Devamla) – Yalınlık önemli, yalın bir şekilde mevzuları
görebilmek önemli.
VELİ
AĞBABA (Malatya) – Davutoğlu’na çalışmadın herhâlde Hoca? Çalışmadığın yerden
geldi Hoca.
MEHMET
NACİ BOSTANCI (Devamla) – Japonlar buna Go oyununda “…”(x) diyorlar,
“derinliğin ustalığı” hatta bu Trevanian’nın da bir kitabı vardı. Bizde de
şöyle diyorlar: “İlim cim karnında bir noktaydı, cahiller onu çoğalttı.” (AK
PARTİ sıralarından alkışlar) 
Şimdi,
buna biraz da deminki Keykâvus’tan örnek verdik, şimdi bir de Batı’dan örnek
verelim bu mevzuya. 
ALİ
MAHİR BAŞARIR (Mersin) – Ya Türkiye’den örnek verin, Japonya, Almanya değil de.
Türkiye’yi anlat!
MEHMET
NACİ BOSTANCI (Devamla) – Bizim coğrafyamız, merak etme. “Türkiye’den örnek
ver.” diyorsun da Latinlerin güzel bir lafı var: “…”(x) “İnsani
olan hiçbir şey bana yabancı değildir.” Türkiye’den de örnek veririz, dünyanın
her tarafından da örnek veririz. (AK PARTİ sıralarından alkışlar, CHP
sıralarından gürültüler) Mevlâna’nın o sözünü unutmayalım, pergel gibi olma
işini unutmayalım.
VELİ
AĞBABA (Malatya) – Hocam Davutoğlu’nu kaynatma, Davutoğlu’nu. 
MEHMET
NACİ BOSTANCI (Devamla) – 20’nci yüzyılın en cerbezeli felsefecilerinden birisi
Ludwig Wittgenstein’dır Veli Kardeşim, müthiş bir adam. 
VELİ
AĞBABA (Malatya) – Sayın Hocam, Davutoğlu’nu unuttun, Davutoğlu nerede?
MEHMET
NACİ BOSTANCI (Devamla) – Wittgenstein Viyanalı zengin bir ailenin çocuğu,
Wittgenstein bir köyde papazlık yapmış, Cambridge’de de hocalık yapıyor.
Cambridge’de hocalık yaparken aynı zamanda onunla birlikte hocalık yapan,
İngiliz aklının temsilcisi Russell vardır. Bir gün Wittgenstein Russell’ın
kapısını çalar “Russell, Russell, kendimi öldürmek istiyorum.” Russell
soğukkanlı bir şekilde bakar Wittgenstein’a “Ne oldu, aklına ne geldi ki
kendini öldürmek istiyorsun?” “Bugün başıma gelen bir felakettir, lütfen yukarı
gel anlatayım.” der Wittgenstein. Biraz sonra Russell yukarıya çıkar Wittgenstein’in
odasına…
HİŞYAR
ÖZSOY (Diyarbakır) – “Bertrand” o, Russell değil.
MEHMET
NACİ BOSTANCI (Devamla) – …bir yatak, bir tahta sandalye, Cambridge’deki odası
bundan ibaret. Wittgenstein yüzükoyun yatmış, bir yandan ağlıyor bir yandan
söyleniyor. “Anlat, nedir derdin?” der Russell. 
ALİ
MAHİR BAŞARIR (Mersin) – Pinokyo’yu anlatın. 
MEHMET
NACİ BOSTANCI (Devamla) – “Bugün bir kaza gördüm, bir araba bir bisikletliye
çarptı.” der. “Evet, bir kaza, olabilir.” der Russell. “Bisikletli düştü, araba
sürdü gitti, bisikletin üzerinden düşen adam arabanın arkasından ayıp bir el
işareti yaptı.” der. Russell “Tamam, hakaret etmiş.” der.
VELİ
AĞBABA (Malatya) – Halk götürdü, halk getirdi…
MEHMET
NACİ BOSTANCI (Devamla) – “Ama arabadaki adam da döndü ve aynı şekilde
bisikletliye bir el işareti yaptı.” “Tamam, o da hakaret etmiş, ne var bunda?”
der. 
VELİ
AĞBABA (Malatya) – Halk getiriyor, Tayyip götürüyor.
MEHMET
NACİ BOSTANCI (Devamla) – “Ya Russell, mesele bu işte; insanlar birbirleriyle o
kadar sade ve yalın bir şekilde anlaşıyorlar ki biz felsefeciler madde, öz,
biçim vesaire derken hayatın dilinin dışına çıkıyoruz” der. (AK PARTİ
sıralarından alkışlar) 
ALİ
ŞEKER (İstanbul) – Biz el kol hareketi yapmayız.
MEHMET
NACİ BOSTANCI (Devamla) – “Hayat çok sade, hayat çok yalın, hayatın yalın bir
dili var.” der.
KAMİL
OKYAY SINDIR (İzmir) – Hocam, niye felsefe yapıyorsunuz o zaman?
MEHMET
NACİ BOSTANCI (Devamla) – “Bunun böyle olduğunu gördüğümde kendimi birden
işsiz, işe yaramaz birisi olarak gördüm.” der. 
VELİ
AĞBABA (Malatya) – Sayın Bostancı “Davutoğlu’na bir cevap veremedim.” de. 
MEHMET
NACİ BOSTANCI (Devamla) – Russell soğukkanlı bir şekilde der ki: “Felsefe bir
üst dildir, bir üst dil.” 
VELİ
AĞBABA (Malatya) – Gökçek nasıl gitti, Topbaş nasıl gitti, ona bir cevap ver.
Onları halk getirdi, Tayyip götürdü.
MEHMET
NACİ BOSTANCI (Devamla) – Şimdi, halkımız tıpkı Wittgenstein’in dediği gibi
kıymetli arkadaşlar…
BÜLENT
TURAN (Çanakkale) – Veli anlamadı Sayın Başkan.
VELİ
AĞBABA (Malatya) – Kadir Topbaş’ı halk getirdi, kim götürdü?
MEHMET
NACİ BOSTANCI (Devamla) – …çok sade, çok yalın bir şekilde anlaşmasını
biliyorlar, on altı yıldır bu iktidarın arkasındalar. (AK PARTİ sıralarından
alkışlar “bravo” sesleri) 
VELİ
AĞBABA (Malatya) – O Bursa’daki başkanı Bursalılar getirdi, Rizeliler götürdü.
MEHMET
NACİ BOSTANCI (Devamla) – Allah’ın izniyle, daha nice yıllar bunun arkasında
olacaklar ama bir üst dil konuşanlar…
ALİ
MAHİR BAŞARIR (Mersin) – Hocam, bütçeye gelin, bütçeye.
VELİ
AĞBABA (Malatya) – Ankara’daki Urfalıyı Ankaralılar getirdi, Rizeliler götürdü.
MEHMET
NACİ BOSTANCI (Devamla) – …halkın anlamadığı bir dil üzerinden onunla bağ
kurmaya çalışanlar sanıyorum Wittgenstein’in bu yaklaşımından bir şey
çıkarmalılar. 
VELİ
AĞBABA (Malatya) – Davutoğlu’nu kim götürdü, Davutoğlu’nu? Onu da mı halk
götürdü?
MEHMET
NACİ BOSTANCI (Devamla) – Bakın, cumhuriyetimiz 95 yaşında. Bu doksan beş yılın
on altı yılında AK PARTİ var. 2023’te 100 yaşına girecek.
MAHMUT
TANAL (İstanbul) – Naci Hoca, Kant’tan halktan bahsettin ama siyasi ranta
gidiyorsun, olmaz ki! Kant ile siyasi rant yan yana durmaz. 
MEHMET
NACİ BOSTANCI (Devamla) – 2023, o zaman seçimler olacak, yirmi bir yılında AK
PARTİ olacak, yirmi bir yılında. Cumhuriyet kimin? Cumhuriyet hepimizin ama en
çok da bizim, bizim, biz sahip çıkıyoruz. (AK PARTİ sıralarından alkışlar) 
KAMİL
OKYAY SINDIR (İzmir) – “Bizim” diyemezsiniz!
MEHMET
NACİ BOSTANCI (Devamla) –Siz de sahip çıkın, hep beraber sahip çıkalım. 
ALİ
ŞEKER (İstanbul) – Mısıroğlu’yla mı?
KAMİL
OKYAY SINDIR (İzmir) – Olmaz öyle, “Cumhuriyet bizim.” diyemezsiniz,
“Cumhuriyet bizim.” diyemezsiniz hocam. 
MEHMET
NACİ BOSTANCI (Devamla) – Evet, biz Osmanlı İmparatorluğu’na gönderme
yapıyoruz, Osmanlı İmparatorluğu’na ilişkin birçok değerlendirme yapıyoruz,
Osmanlı İmparatorluğu’nun o 600 yıllık ihtişamlı tarihinden dolayı gurur
duyuyoruz. Eminim sizler de gurur duyuyorsunuzdur. Tarih şüphesiz sadece gurur
duyulacak sahifelerden ibaret değildir, bunu biliyoruz; mağlubiyetler vardır,
acılar vardır, dramlar, gözyaşları vardır. Cumhuriyet kurulurken arkasındaki
acıları da biliyoruz. Balkan Harbi’nde -1912, 1913- bu insanlar nasıl
perperişan çekildiler biliyoruz. 
MAHMUT
TANAL (İstanbul) – Şimdi, bu bütçede ne kadar faiz var onu söyler misin?
Bütçedeki faizi söyler misin Hoca?
MEHMET
NACİ BOSTANCI (Devamla) – 1911’de İtalya’da, Trablusgarp’ta, cephede çarpışmayı
da biliyoruz ama cumhuriyet bütün bunların üzerine kuruldu, kurulduğunda 13,5
milyondu. Cumhuriyet kurulduğundan bu yana, bütün hükûmetler bu ülkenin
kalkınması, gelişmesi için gayret gösterdiler. Hepsine minnettarız, hepsine
teşekkür ediyoruz. 
ALİ
ŞEKER (İstanbul) – Ama onların yaptığını da siz sattınız, onların yaptığı
fabrikaları. 
MEHMET
NACİ BOSTANCI (Devamla) – Eleştirilerimiz yok değil ama hepsine minnettarız. Bu
ülkenin hükûmetleriydi, bu ülkenin insanlarıydı.
MUSTAFA
ADIGÜZEL (Ordu) – Ondan mı kuruculara “İki ayyaş” diyorsunuz?
MEHMET
NACİ BOSTANCI (Devamla) – Cumhuriyet Halk Partisi kurulduğunda -23 Eylül- bu
ülkenin partisiydi, Terakkiperver Cumhuriyet Fırkası da öyleydi, Serbest Fırka
da öyleydi. Daha sonra çok partili hayatla birlikte Demokrat Parti de öyleydi,
hepsi bizim.
Cumhuriyeti
bütün hikâyesiyle birlikte görmek önemli. Tanpınar 1928’in Ankarasını anlatır.
O zamandan bu yana, Türkiye kesinlikle çok değişti ama emin olun, dönüp
cumhuriyetin bu doksan beş yılına bakarken gözleri yaşaranların, yaşanan o
gelişmeyi görenlerin şu on altı yıl içinde yapılanlara ilişkin de kalplerinde
bir çarpıntı olmalı, ahlak ve vicdan bunu gerektirir. (AK PARTİ sıralarından
alkışlar) 
ALİ
MAHİR BAŞARIR (Mersin) – Kahroluyor, kahroluyor. 
MAHMUT
TANAL (İstanbul) – Pırlantaya vergi sıfır. Kitaba yüzde 18 vergi getirdiniz ya!
MEHMET
NACİ BOSTANCI (Devamla) – Ve bizim iddiamız, kıymetli arkadaşlar, Osmanlı’ya
tabii ki büyük saygı duyuyoruz, tabii ki Osmanlı İmparatorluğu muhteşem bir
imparatorluk ama bizim iddiamız Türkiye Cumhuriyeti’ni Osmanlı’dan daha
muhteşem yapmaktır. (AK PARTİ sıralarından “Bravo” sesleri, alkışlar) Evet,
iddiamız bu.
VELİ
AĞBABA (Malatya) – Savaş ilanı mı? 
KAMİL
OKYAY SINDIR (İzmir) – Sonunu oraya getirmeyin de Osmanlı’nın sonuna getirmeyin
de. 
MEHMET
NACİ BOSTANCI (Devamla) – Sizin de iddianız olsun arkadaşlar. Bu ülke hepsine
layık. Siz de görmüşsünüzdür Amerika’yı, Fransa’yı, İngiltere’yi. Bu ülkedeki
insanların onlardan bir eksiği yok, biz yapabiliriz. Osmanlı’ya duyduğumuz
hayranlık kuru kuru bir hayranlık değil. Onların yapabildiğini, edebildiğini
görmekten gelen bir inançtır, o inançla biz geleceğe bakıyoruz, öyle
ilerleyeceğiz inşallah. (AK PARTİ sıralarından alkışlar)
EMİNE
GÜLİZAR EMECAN (İstanbul) – Osmanlı’ya geri götürüyorsunuz, geri. 
VELİ
AĞBABA (Malatya) – Davutoğlu’na gelmedi Davutoğlu’na. Binali Bey kızar
herhâlde. 
MEHMET
NACİ BOSTANCI (Devamla) – Kıymetli arkadaşlar, burada zaman zaman cumhuriyete ilişkin
tartışmalar da yapılıyor. Mesela Atatürk geliyor gündeme. 
ALİ
MAHİR BAŞARIR (Mersin) – Onu anmak haddiniz değil. 
MEHMET
NACİ BOSTANCI (Devamla) – Atatürk söz konusu olduğunda, özellikle Cumhuriyet
Halk Partisinden arkadaşlar çok öfkeli konuşmalar yapıyorlar. 
ALİ
ŞEKER (İstanbul) – Mısıroğlu’na mı bırakalım? 
ALİ
MAHİR BAŞARIR (Mersin) – Ya da Diyanet İşleri Başkanına mı?
VELİ
AĞBABA (Malatya) – Mısıroğlu sizin resmî tarihçiniz. Mısıroğlu, fesli… 
MEHMET
NACİ BOSTANCI (Devamla) – Bakın, eğer gerçekten Atatürk’ün hayatına ilişkin,
onun insanlarla ilişkilerine dair yaşadığı dönemde başkalarıyla nasıl konuşmuş,
neler yapmış buna ilişkin bir gerçekçi kanaat olsa eminim, o arkadaşlar Atatürk
hakkında böylesine öfkeli ve kızgın bir dille konuşmazlar. 
Size
bir olay anlatacağım, okumuşsunuzdur. Cemal Granda, “Atatürk’ün Uşağı İdim”
diye hatıralarını anlatıyor. 
TURAN
AYDOĞAN (İstanbul) – Anlamadık, sözünüzü açar mısınız? Açarsanız mutlu oluruz. 
MEHMET
NACİ BOSTANCI (Devamla) – Açacağım. 
Cemal
Granda şöyle bir şey anlatıyor: “19 Mayıs dolayısıyla Çankaya’da resepsiyon
vardı. Ben de akşamki yemek için masaları düzenliyordum, canım burnumda, ağır
bir işle uğraşıyorum.”
MUSTAFA
ADIGÜZEL (Ordu) – Ejder meyvesi de var mıydı?
MEHMET
NACİ BOSTANCI (Devamla) – “O sırada Atatürk geldi, içeriye girdi ve bana dedi
ki: ‘Cemal, Cemal; radyodaki konuşmamı dinledin mi?’ Canım burnumda olduğu
için, bir an gaflete düştüm ‘Paşam, başlarım konuşmana, radyoda senin konuşmanı
dinleyecek hâlim mi var benim, görmüyor musun durumumu?’ dedim, sonra çok
utandım. O büyük insan bana baktı ve dedi ki: ‘Cemal, bahçedeki fıskiyelerin
suyu fazla akıyor, git onları biraz kıs.’” Bana öyle geliyor ki bu Mecliste de
Atatürk’le ilgili konuşan bazı arkadaşlara bunu söylemek lazım, Meclisin bahçelerindeki
fıskiyeleri onların biraz kısmaları lazım. (AK PARTİ sıralarından alkışlar)
Emin olun, Atatürk’e saygının da gereği budur. (CHP sıralarından gürültüler) 
KAMİL
OKYAY SINDIR (İzmir) – Hocam, Atatürk bu şekilde mi anlatılır? Böyle mi
anlatılır? Fıskiyeyle, suyla…
VELİ
AĞBABA (Malatya) – Hocam, fesli, resmî tarihçiniz sizin ya. “Keşke Yunan galip
gelseydi.” diyen adama sahip çıkıyorsunuz ya, yazık!
ALİ
ŞEKER (İstanbul) – Seçim meydanlarında dağıttınız onun yazdıklarını!
MEHMET
NACİ BOSTANCI (Devamla) – Diğer taraftan, bakın, cumhuriyet, tarih, kimlik,
demokrasi, hak, adalet; bunlara ilişkin böyle bağırarak konuşarak bir müzakere
yapılabilir mi bilemiyorum.
VELİ
AĞBABA (Malatya) – Sende mikrofon var, bizde yok; onun için bağırıyoruz. Ne
yapalım yani? Keşke bizde de olsa.
MEHMET
NACİ BOSTANCI (Devamla) – Tarih böyle bağırarak anlaşılabilir mi? Ben
tarihçilerin kitaplarını okuyorum, mesela Mete Tunçay’ın kitabı, Sina Akşin’in
kitabı, Bernard Lewis’in kitabı, Braudel’in kitabı.
MUSTAFA
ADIGÜZEL (Ordu) – Atatürk’ün annesine hakaret edenleri Köşk’e çağırıyorsunuz
ama.
MEHMET
NACİ BOSTANCI (Devamla) – Tarihin büyük babalarına bakın, Batı’dan Doğu’dan,
bunların hiçbirinde böyle bağırtı çağırtı görmezsiniz çünkü tarih bağırarak
anlaşılmaz. 
MUSTAFA
ADIGÜZEL (Ordu) – Mustafa Armağan’ı Köşk’e çağırıyorsunuz.
MEHMET
NACİ BOSTANCI (Devamla) – Tarihi anlamak, tarih üzerine konuşmak istiyorsanız
güvercin kanatları gibi sessiz olacaksınız. (AK PARTİ sıralarından alkışlar) 
VELİ
AĞBABA (Malatya) – Sayın Bostancı, Kadir Mısıroğlu gibi mi? 
ALİ
ŞEKER (İstanbul) – Bütçeden bahsedin, bütçeden.
MEHMET
NACİ BOSTANCI (Devamla) – Burada da tarihten bahsederken bazı arkadaşların
biraz tarihin diline, tarihin anlamına, büyük tarihçilerin anlatım tarzına
saygı gereği, hakikate saygı gereği öyle bir dile uygun bir tarzda konuşmaları
bana daha uygun gibi geliyor kıymetli arkadaşlar. 
VELİ
AĞBABA (Malatya) – Kadir Mısıroğlu gibi mi, Mustafa Armağan gibi mi?
MEHMET
NACİ BOSTANCI (Devamla) – Bir de şu kürsüde birisi konuşurken yerinden bağrışmalar
ne oluyor, biliyor musun, ne tür bir etki yaratıyor? Kürsüdeki insanı
bileyleyen bileme taşına dönüşüyor, emin olun böyle oluyor. Sadece şu an için
demiyorum. Başka zamanlarda da kürsüde kim konuşursa konuşsun…
KAZIM
ARSLAN (Denizli) – Bir de sizin gruba söyle.
MEHMET
NACİ BOSTANCI (Devamla) – Tamam, bizimkilere diyorsun, değil mi? Bizimkilere de
söylüyorum. Arkadaşlar, kürsüde konuşmalar yapılırken lütfen dikkat edelim. (AK
PARTİ sıralarından alkışlar) Hep beraber. 
VELİ
AĞBABA (Malatya) – Hocam, bir uyarı daha yap, kürsüye saldırmasınlar. 
MEHMET
NACİ BOSTANCI (Devamla) – Edecek miyiz kıymetli arkadaşlar? Gerek yok. Bırakın
insanlar meramlarını anlatsınlar. Onların meramlarını anlatmaya izin
vermediğinizde, o zaman, hakikaten, keskin bıçağa dönüşen bir dil müzakereye
katkı yapmaz. 
VELİ
AĞBABA (Malatya) – Beğenmedikleri konuşmacılara saldırmasınlar, bir de uyarı
yapın.
ALİ
ŞEKER (İstanbul) – Kurucularına saygılı olsunlar, saldırmasınlar. 
MUSTAFA
ADIGÜZEL (Ordu) – Sayın Başkan, 3600… Söz vermiştiniz, hâlâ duyamadık onu.
MEHMET
NACİ BOSTANCI (Devamla) – Şimdi, kıymetli arkadaşlar, Cumhuriyet Halk Partisine
bazı eleştirilerim var. 
ALİ
MAHİR BAŞARIR (Mersin) – Süre bitti. Bütçe, bütçe…
MEHMET
NACİ BOSTANCI (Devamla) – Evet, evet, biraz da ek sürem var, izin verirseniz
onları da konuşayım. Birincisi, burada en çok -felsefenin dönüp dönüp konuştuğu
konular vardır- biz de dönüp dönüp bazı konuları konuşuyoruz; mesela FETÖ
meselesi, mesela 15 Temmuz meselesi. 
AYHAN
BARUT (Adana) – Mesela siz de “on altı yıl” diyorsunuz.
MEHMET
NACİ BOSTANCI (Devamla) – Şimdi, FETÖ konusunda emin olun, bağıra çağıra bir
anlayışa varmamız mümkün değil. Ama sanıyorum temel bir konuda anlaşabiliriz.
Geçmişe ilişkin konuşalım yine. Böyle bağırarak anlaşamayız da daha makul bir
şekilde müzakere edebiliriz bütün bunları. 
MUSTAFA
ADIGÜZEL (Ordu) – Araştıralım. 
MEHMET
NACİ BOSTANCI (Devamla) – Geleceğe ilişkin konuşalım. Sevgili Cumhuriyet Halk
Partisi geleceğe yönelik olarak bu FETÖ’yle mücadele konusunda nerede duruyor,
nerede duruyor? (CHP sıralarından gürültüler)
KEMAL
ZEYBEK (Samsun) – Paralelci ayağını araştıralım.
FİKRET
ŞAHİN (Balıkesir) – Siyasi ayağını araştıralım.
MEHMET
NACİ BOSTANCI (Devamla) – Yani bakın, bakın… Eleştiriler, eyvallah, eleştirin.
(Mikrofon
otomatik cihaz tarafından kapatıldı) 
VELİ
AĞBABA (Malatya) – FETÖ gitti, başka cemaatler geldi; FETÖ gitti, Menzil geldi.
Söylesene!
BAŞKAN
– Buyurun, ek süre verdim. 
MEHMET
NACİ BOSTANCI (Devamla) – Kıymetli arkadaşlar, FETÖ’yle yürütülen mücadeleyi
eleştirebilirsiniz. 
VELİ
AĞBABA (Malatya) – İçişleri Bakanlığı kimlere teslim edildi, söyle! 
MEHMET
NACİ BOSTANCI (Devamla) – “İnsan hakları ihlalleri var.” diyebilirsiniz. Bunlar
muhalefetin görevi.
FİKRET
ŞAHİN (Balıkesir) – Hadi araştıralım işte!
MEHMET
NACİ BOSTANCI (Devamla) – Bunlara ilişkin konuşun, emin olun, bunları dinleriz,
bunları dinleriz. Ama temel bir mesele var, FETÖ’yle mücadeleye ilişkin siz ne
diyorsunuz? Ne yapalım, nasıl mücadele edelim? (CHP sıralarından gürültüler)
TURAN
AYDOĞAN (İstanbul) – Bülent Arınç’ı çağırıp dinleyelim diyoruz, var mısınız?
TUMA
ÇELİK (Mardin) – Mesela liderlerini çıkarın ortaya, siyasi liderlerini çıkarın
ortaya.
FİKRET
ŞAHİN (Balıkesir) – Getirin önergeyi, araştıralım demiştik.
MEHMET
NACİ BOSTANCI (Devamla) – İkincisi: Bakın, demokrasilerin kendilerini koruma
yöntemlerinden birisi OHAL’dir, olağanüstü hâldir.
20
Temmuzda biz Anayasa’da var olan, demokrasilerin kendilerini bu tür tehditlere
karşı koruması gereken bir kuralı Parlamento olarak yürürlüğe aldık.
TURAN
AYDOĞAN (İstanbul) – Şamil Tayyar’ı çağırıp dinleyelim diyoruz, var mısınız?
MEHMET
NACİ BOSTANCI (Devamla) – Ne dediniz? “Bu, 15 Temmuz darbesinden daha ağır.
Asıl darbe bu.” dediniz. 
TURAN
AYDOĞAN (İstanbul) – Şamil Tayyar’a borsayı soralım, var mısınız?
MEHMET
NACİ BOSTANCI (Devamla) – Allah aşkına, böyle bir dilin FETÖ’yle mücadele
konusunda nasıl bir yeri olabilir? (AK PARTİ sıralarından alkışlar)
BÜLENT
TURAN (Çanakkale) – Aynı dili kullanıyorlar, aynı dili.
VELİ
AĞBABA (Malatya) – 15 Temmuz darbedir, 20 Temmuz da sivil darbedir diyoruz.
MEHMET
NACİ BOSTANCI (Devamla) – Bence bu FETÖ’yle mücadele, demokrasiye sahip çıkma…
(CHP sıralarından gürültüler)
FİKRET
ŞAHİN (Balıkesir) – Verin bir önerge, araştıralım hep birlikte.
KAZIM
ARSLAN (Denizli) – Sizin besleyip büyüttüğünüz…
MEHMET
NACİ BOSTANCI (Devamla) – …Türkiye’nin temel meselelerine ilişkin konularda
Cumhuriyet Halk Partisinin biraz muhakeme yapması lazım.
VELİ
AĞBABA (Malatya) – 15 Temmuz, sizin besleyip büyüttüğünüz örgütün darbe
girişimidir.
MEHMET
NACİ BOSTANCI (Devamla) – Şimdi, diyorsunuz ki: “Dış düşmanlar, dış düşmanlar…
Bizi kandırıyorsunuz.” Öyle diyorsunuz, değil mi? 
SÜLEYMAN
GİRGİN (Muğla) – Siz diyorsunuz.
VELİ
AĞBABA (Malatya) – Siz diyorsunuz.
MEHMET
NACİ BOSTANCI (Devamla) – Yani şu dış operasyonlar, bilmem, döviz işi vesaire…
VELİ
AĞBABA (Malatya) – Faiz lobisi…
MEHMET
NACİ BOSTANCI (Devamla) – Yahu arkadaşlar, tarihe baktığımızda, tarihte bütün
ülkelerin birbirleriyle olan ilişkilerinde bir arka plan…
VELİ
AĞBABA (Malatya) – Üst akıl, üst akıl.
MEHMET
NACİ BOSTANCI (Devamla) – …birbirlerine bir iç müdahale, bir gizli, kaotik
ortam inşa etmek için çabaları yok mu?
VELİ
AĞBABA (Malatya) – Var.
MEHMET
NACİ BOSTANCI (Devamla) – Balkanlarda yok mu?
VELİ
AĞBABA (Malatya) – Var.
MEHMET
NACİ BOSTANCI (Devamla) – Dönüp baktığınızda Kafkaslarda yok mu? Suriye’de
yabancıların eli yok mu?
VELİ
AĞBABA (Malatya) – Hepsi akıllı adam, en güzelini yapıyorlar! Akıllı olun
biraz, sokmayın.
MEHMET
NACİ BOSTANCI (Devamla) – Irak’ta yok mu, Mısır’da yok mu, Tunus’ta yok mu?
Hepsinde var, Türkiye’de mi yok? (AK PARTİ sıralarından alkışlar) Demek ki var,
Türkiye’de de var.
FİKRET
ŞAHİN (Balıkesir) – Vermeyin, vermeyin! Sevgili Hocam, vermeyin bunlara.
VELİ
AĞBABA (Malatya) – Sokmayın, akıllı olun. On altı senedir iktidarsınız. MİT
sizde, Jandarma sizde.
MEHMET
NACİ BOSTANCI (Devamla) – Ya, sonuçta, kıymetli arkadaşlar, siz Cumhuriyet Halk
Partisi, biz AK PARTİ ve kıymetli diğer partiler, hepimiz buradayız.
VELİ
AĞBABA (Malatya) – Siz devleti başka cemaate teslim ediyor musunuz? Devleti,
Sağlık Bakanlığını, İçişleri Bakanlığını başka cemaate veriyor musunuz,
vermiyor musunuz? 
MEHMET
NACİ BOSTANCI (Devamla) – Yani bu yabancı güçler, dış güçler, Türkiye’nin
kaderine ilişkin üstten böyle karar almaya çalışanlara karşı acaba siyasetin
ortak bir dil geliştirmesi mümkün değil mi? Bakın, emin olun, bence burada
şöyle bir zaaf söz konusu: “Rakibimin düşmanı benim dostumdur.” diye siyasetin
acımasız bir kuralı var ya …
ALİ
ŞEKER (İstanbul) – Onu siz yaparsınız, siz.
TURAN
AYDOĞAN (İstanbul) – Onu siz yaparsınız.
MEHMET
NACİ BOSTANCI (Devamla) – …o kural biraz sizde işliyor arkadaşlar. (AK PARTİ
sıralarından alkışlar) 
VELİ
AĞBABA (Malatya) – FETÖ sizin dostunuzdu, siz yarattınız, siz büyüttünüz… 
MEHMET
NACİ BOSTANCI (Devamla) – Bu FETÖ meselesinde de aynı acımasız kural işledi,
emin olun. (AK PARTİ sıralarından alkışlar) 
BÜLENT
TURAN (Çanakkale) - Aynı ağzı kullanıyorlar.
MEHMET
NACİ BOSTANCI (Devamla) – 17-25’te aynısı işledi, 20 Temmuzdan sonra aynısı
işledi.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
MEHMET
NACİ BOSTANCI (Devamla) – Bu ülke ortak kader ve geleceği istikametinde
hepimizin çabalarıyla ileriye gidecek. Bu ülkenin her tarafından, toprağından,
böceğinden, otundan, ağacından, insanından hepimiz sorumluyuz. 
Bizimle
mücadele edin, bizi yenmek için çaba gösterin ama bütün bu siyasal dilinizin
içinde bu memleketin ortaklığına, genel yönelimine bu mücadeleleri paranteze
alabilecek bir üst bakışa, bir dile lütfen yer verin, buna Türkiye’nin ihtiyacı
vardır.
Çok
teşekkür ediyorum, bütçe hayırlı olsun diyorum, sağ olun, var olun. (AK PARTİ
sıralarından alkışlar) 
BAŞKAN
– Evet, teşekkür ederim Sayın Bostancı.
Buyurun
Sayın Özel.
ÖZGÜR
ÖZEL (Manisa) – Sayın Başkan, geçmiş dönem bakanlarınızdan Sayın Yılmaz’ın
konuşmasından başlayarak Sayın Turan’ın ve Sayın Grup Başkanının konuşmalarında
grubumuza ve Genel Başkanımıza ağır sataşmalar var. Tabii -hepsine normalde-
Sayın Turan’la birlikte, sorusuna verdiğiniz cevapla bir usul ihdas ettiniz
bugün; sataşmalara en sonunda toplu cevap verme. Tabii, her birinde iki artı
bir kullandırılan o süreyi düşündüğünüzde, şu anda vereceğiniz süre son derece
yetersiz kalacak. O konuda olumlu yönde takdirlerinizi bekleyerek İç Tüzük 69’a
göre söz talep ediyorum.
BAŞKAN
– Buyurun, lütfen, yeni bir sataşmaya meydan vermeyelim. (CHP sıralarından
alkışlar) 
V.- SATAŞMALARA İLİŞKİN KONUŞMALAR (Devam)
2.- Manisa Milletvekili Özgür Özel’in, Bingöl Milletvekili Cevdet
Yılmaz’ın, Çanakkale Milletvekili Bülent Turan’ın ve Ankara Milletvekili Mehmet
Naci Bostancı’nın 10 sıra sayılı 2019 Yılı Merkezi Yönetim Bütçe Kanun Teklifi
ile 11 sıra sayılı 2017 Yılı Merkezi Yönetim Kesin Hesap Kanunu Tasarısı’nın
tümü üzerinde AK PARTİ Grubu adına yaptığı konuşmalarında CHP Genel Başkanına
ve Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, teşekkür ederim.
Öncelikle,
Sayın Bakan Devlet Planlama Teşkilatından geliyor, ekonomi eğitimi, ekonomi
yönetimi tecrübesi çok fazla, ben eczacılık diplomasına sahibim ama şunu
bilirim Sayın Bakan: Ülkelerin büyümelerini karşılaştıracaksanız OECD
ülkeleriyle yani son on yılda Türkiye’nin büyümesi ile diğer ülkelerin
büyümesinde ABD’den Japonya’ya, Güney Kore’den Fransa’ya, İsveç’ten Norveç’e,
OECD ülkelerinin ne kadar büyüdüğü ile Türkiye’nin ne kadar büyüdüğünü
karşılaştırmak yerine, adil ve doğru olan, gelişmekte olan pazarlar, Türkiye
gibi gelişmekte olan pazarlardaki eşit ülkelerle karşılaştırmanız doğru olurdu.
Diğeri bir illüzyon olur. 
CEVDET
YILMAZ (Bingöl) – Polonya, Şili, Güney Kore de var. Polonya da, Şili de, Güney
Kore de, hepsi var.
ÖZGÜR
ÖZEL (Devamla) – Elbette içinde Meksika da vardır ama OECD ülkelerinin içindeki
30 tane ülke ile Türkiye’yi büyüme olarak karşılaştırırsanız, Almanya gibi bir
ekonomiyi, her yıl yüzde 6,5-7 büyüyecek diye bir hesaba girip Türkiye’yle
karşılaştırmaya kalkarsanız bu, sizin birikiminize yakışmaz; milletin aklıyla
alay etmekten de beter, milletin vekillerinin aklıyla alay etmek olur, yapmayın
bunu. (CHP sıralarından alkışlar) 
Şimdi,
hem siz “Öneri yok.” dediniz...
CEVDET
YILMAZ (Bingöl) – Gelişmekte olan ülkeler de var, Türkiye’yle mukayese
edeceğiniz ülkeler de var.
ÖZGÜR
ÖZEL (Devamla) – Biz dikkatle dinledik Sayın Bakan, ürkmedik
konuşacaklarınızdan. 
Sayın
Bostancı’yı da çok dikkatle dinlemek istedik ama tahmin ediyorum, bizim
grubumuzdan hatibimize bütün grubun kırk dakika boyunca laf atmasına Sayın
Bostancı’nın mütebessim ifadeyle sessiz kalışı, bizim de birazcık kendisine laf
atılmasına karşı sessiz kalmamızı sağladı.
MEHMET
NACİ BOSTANCI (Ankara) – Eyvallah.
ÖZGÜR
ÖZEL (Devamla) – “Öneri yok.” dedi Sayın Bakan, Sayın Bostancı da “Ne
öneriyorsunuz FETÖ’yle ilgili?” dedi. Ben size şunu söyleyeyim, Cumhuriyet Halk
Partisinin FETÖ’yle ilgili ne önerdiği çok açık; biz diyoruz ki: Bir cemaatten
ağzınız yanmışken bir cemaate devleti teslim etmek, cemaatleri devlet
yönetiminde ana öge hâline getirmek, alt işveren, üst işveren ilişkisi kurmak
hepimizi bir felaketin ucuna kadar getirmiş, o gece bundan hep beraber
kurtulmuşken yağmurdan kaçıp doluya tutulmayın. Bir cemaatten boşalttığınız
alana diğer cemaat koalisyonlarını, birlikteliklerini yerleştirmeyin.
Cemaatlerle yönetmek yerine, onların temel yaklaşımı olan sadakati aramak
yerine liyakati arayın devlette diyoruz. (CHP sıralarından alkışlar) Biz
diyoruz ki: Hukukun üstünlüğüne, elinizdeki hâkimlerin, savcıların sizden
korkusuyla, sizin istediğiniz gibi, sizin maşanız gibi, sopanız gibi davranmak
yerine Anayasa’dan aldıkları hâkim teminatıyla hukuka uygun karar vermelerine
güvenin diyoruz. Biz diyoruz ki size: Eğer FETÖ’yle gerçekten mücadele etmek
istiyorsanız, defalarca buraya sunulup da reddettiğiniz FETÖ’nün siyasi ayağını
araştırmak için kurulacak komisyona “hayır” oyu vermeyin. (CHP sıralarından
alkışlar) Korkunuz yoksa şayet FETÖ’nün siyasi ayağının araştırılmasından, üç
salıda bir “hayır” oyu vermezsiniz. Korkunuz olmasaydı şayet, darbe gecesi
neler yaşandı, ne yaşandıysa bilelim, suçu kimin varsa cezasını çeksin… Bugün
kol kola olmamız, yarın ona ihtiyacımın olması, derin devletteki bağlantıları,
o tarafı, bu tarafı, Amerika’ya karşı başka ülkelerin istihbarat örgütlerine
Türkiye’yi teslim etmek yerine bize güvenin, Türk milletinin, Türk halkının,
Türkiye’de yaşayanların yolladığı temsilcilere güvenin, el birliğiyle ne
Amerika’ya ne Çin’e ne Rusya’ya değil, tam bağımsız Türkiye’ye güvenelim
diyoruz. (CHP sıralarından alkışlar) 
Şimdi,
gelelim Bülent Turan’a; Sayın Bülent Turan diyor ki… Sayın Genel Başkan
Hâkimler ve Savcılar Kurulunun aldığı kararlara, ya olur olmaz laflardan
davalar açılıp trilyonluk cezalarla bir pisliği örtmeye çalışan mahkeme
kararlarına karşı, çok da üslubu olmamasına rağmen, sinirlenmiş, vurmuş masaya
“alçak” ve “namert” ifadelerini kullanmış. Sayın Turan dedi ki: “Bir kişinin
kullandığı ifadeler o kişinin kalitesini ifade eder.” Ben şimdi, Sayın Recep
Tayyip Erdoğan’ın kullandığı ifadeleri söylüyorum. Diyor ki:” Bu ifadeler sayın
Genel Başkanımın kalitesini ifade eder.” “İsrail dölü” “Ulan ahlaksızlar.”
“adiler” “cibilliyetsizler” “zürriyetsizler” “tezek” “mankafa” “alçak”
“affedersin, Ermeni” “edepsiz” “bahtsız bedevi” “şerefsiz” “yalaka” “geri
zekâlı” “hain terörist.” 
ZAFER
SIRAKAYA (İstanbul) – Kime demiş?
ÖZGÜR
ÖZEL (Devamla) - Bu sözleri söyleyenlerin hepsi Recep Tayyip Erdoğan, kalitesi
de Sayın Bülent Turan’ın takdiridir. (CHP sıralarından alkışlar) 
(Mikrofon
otomatik cihaz tarafından kapatıldı) 
HASAN
TURAN (İstanbul) – Kime söylemiş?
ÖZGÜR
ÖZEL (Devamla) – Sayın Başkanım, toparlıyorum, çok kalmadı. 
BAŞKAN
– Toparlayın lütfen. 
BÜLENT
TURAN (Çanakkale) – Altı dakika oldu Sayın Başkan, yedi olacak. 
ÖZGÜR
ÖZEL (Devamla) – Şimdi, ceza hukukunda, bir suça karıştıysanız ya da bir suçu
işleyene yardım ve yataklık yaptıysanız bununla ilgili zaman aşımı süreleri
vardır ama bununla ilgili kendiniz milat tayin edemezsiniz. 17-25’i milat tayin
edenler, çıkmışlar Kasım Gülek ile Fetullah Gülen’in ilişkisini sorguluyorlar. 
Bülent
Turan “Kasım Gülek CHP Genel Sekreteri iken…” dedin, görevi 1959’da bıraktı. 
BÜLENT
TURAN (Çanakkale) – Eski Genel Sekreter. 
ÖZGÜR
ÖZEL (Devamla) - Kasım Gülek, 1964’te Cumhuriyet Halk Partisinden istifa etti.
Kasım Gülek’in Fetullah Gülen’le tanışması 1967 yılıdır. Kasım Gülek’in
söylediği sözleri CHP Genel Sekreterine atfetmek de ancak iftiracı ve kumpasçı FETÖ’cül
bir akılla yetişmiş Adalet ve Kalkınma Partisine yakışır. (CHP sıralarından
alkışlar, AK PARTİ sıralarından gürültüler) 
CAHİT
ÖZKAN (Denizli) – Hadi oradan! 
ÖZGÜR
ÖZEL (Devamla) - Son olarak… 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Başkan, bitiriyorum.
BAŞKAN
– Bitti, tamam. 
ÖZGÜR
ÖZEL (Devamla) - Son, bir dakika... 
Şimdi,
Sayın Turan 1967’de çekilmiş bir fotoğrafı gösterdi yani 17-25 olarak ifade
ettikleri milattan otuz altı yıl önce. 
Bakın,
elimizde bazı fotoğraflar var, bak bakalım gözümün içine Bülent Turan: Zaman
gazetesinin 25’inci yıl pastası, Recep Tayyip Erdoğan; buyurun arkadaşlar. (CHP
sıralarından alkışlar)
Önünden
geçeni hapse tıktığınız, eniştesinin hesabı var diye yeğeninin devletle
irtibatını kestiğiniz Bank Asyanın açılış töreni. Bak bakalım Bülent Turan.
(CHP sıralarından alkışlar) 
SPK
Başkanlığına Bank Asyanın eski müdürünü atadınız. Haberin süresi daha altı
aylık Bülent Turan. (CHP sıralarından alkışlar)
Peki
“Şarlatan, soytarı” dediğimiz adama, bakanlarıma bu ödülü ben mi verdirttim? 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) - Bir tarafta Reza Zarrab bir tarafta İzmir adayınız, Bülent
Turan. (CHP sıralarından “Bravo” sesleri, alkışlar) 
Sayın
Hocam, Atatürk’le ilgili önce bir şeyleri söyleyip de sonra dönüp dolaşıp doğru
yerden bir sahiplenme yaptınız; önemli.
CAVİT
ARI (Antalya) – Ses.
ÖZGÜR
ÖZEL (Devamla) - Ama elimizde iki tane fotoğraf var. Bakın, ya olduğunuz gibi
görünün ya göründüğünüz gibi olun. Bir yandan Sayın Genel Başkanınız “Atatürk
heykelleri yerde it leşi gibi sürüklenecek günü göreceğiz.” diyen adama, “Her
sene 10 Kasım dokuzu beş geçe kenefe gidin.” diyen adama, “Atatürk’e zerre
muhabbeti olan ne ölüme ne dirime.” diyen adama gidip elini eteğini öpüyorsa
sizin buradaki söylediğiniz sözlerin şu kadar kıymeti kalmadı be hocam. (CHP
sıralarından “Bravo” sesleri, alkışlar)
Saygılar
sunuyorum.
BÜLENT
TURAN (Çanakkale) – Sayın Başkan…
BAŞKAN
– Buyurun. 
BÜLENT
TURAN (Çanakkale) - Sayın Başkan, 69’a göre söz istiyorum adımı zikrederek
sataştığınızdan dolayı.
BAŞKAN
– Buyurun. (AK PARTİ sıralarından alkışlar)
3.- Çanakkale Milletvekili Bülent Turan’ın, Manisa Milletvekili Özgür
Özel’in sataşma nedeniyle yaptığı konuşmasında AK PARTİ Genel Başkanına, Adalet
ve Kalkınma Partisine ve şahsına sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri: hepinizi saygıyla
selamlıyorum. 
Bakın
değerli arkadaşlar, tüm partilere söylüyorum: Kimseyle polemik yapmak, bütçe
görüşmelerine ek zaman yapmak değil derdim. Az önce Özgür Bey’in “Elli sene
önceki fotoğraf bu kardeşim.” demesi bir gerçeğin itirafı; söylediğimiz bu.
(CHP sıralarından gürültüler) Her gün buraya çıkıp da “AK PARTİ FETÖ’yü
büyüttü.” demenizi reddediyoruz. O yüzden diyorum ki: Elli yıldan beri CHP’si,
ANAP’ı, Doğru Yolu hep bu adamlar okul açarken, cami açarken yanında olmuşlar;
bunu söylemeye çalışıyorum. Ama bir daha söyleyeceğim: Elli yıl önce CHP’nin
eski sekreteriyle beraber var olan bu FETÖ, daha yeni iki sene önce “İttifaktan
utanıyorum.” diyen kendi vekiliniz. Bir daha diyorum; biz dershane kapatırken
neredeydiniz? Biz bu adamların gazetesini kapatırken, bankasını kapatırken
neredeydiniz? (CHP sıralarından gürültüler) 
TURAN
AYDOĞAN (İstanbul) – Açarken çağırmadınız ki kapatırken de gelelim.
BÜLENT
TURAN (Devamla) - Söylediğim şey şu: FETÖ’yle mücadelede en büyük şansımız
Erdoğan gibi bir lider olması, bunu söylemeye çalışıyorum. (AK PARTİ
sıralarından alkışlar) Bu elli yıllık mücadeleyi, elli yıllık sinsi girişimi,
elli yıllık ihaneti AK PARTİ’nin ve liderinin dirayetiyle Türkiye aşabildi.
(CHP sıralarından gürültüler)
ALİ
ŞEKER (İstanbul) – Ne dirayeti, ne dirayeti? İhanet ettiniz siz!
GÜLİZAR
BİÇER KARACA (Denizli) – Siz ihanet ettiniz, siz! Kendinizi aklayamazsınız!
BÜLENT
TURAN (Devamla) – Bunlara takılmayalım diyorum. Bunda senin de kusurun
olabilir, benim de olabilir ama biz yüzleştik, ayıkladık, OHAL ilan ettik,
savaştık bunlarla ama hâlâ onların argümanlarıyla, onların fotoğraflarıyla,
onların ağzıyla konuşursanız yanlış yaparsınız. 
Değerli
arkadaşlar, bakınız… (CHP sıralarından gürültüler)
ALİ
ŞEKER (İstanbul) – Suç ortağısınız siz, suç ortağı!
BÜLENT
TURAN (Devamla) – Arkadaşlar, bir daha söylüyorum…
ALİ
ŞEKER (İstanbul) – Suç ortağısınız!
BÜLENT
TURAN (Devamla) – Sakin olun. 
Diyorum
ki: FETÖ elli yıldan beri bu ülkenin kılcal damarına girdi; CHP’yi kullandı,
diğerlerini kullandı, hepimizi kullandı. (CHP sıralarından gürültüler) 
VELİ
AĞBABA (Malatya) – Okulunda okumuşsun, bankasına parayı yatırmışsın… Rezil
oldunuz!
BEKİR
BAŞEVİRGEN (Manisa) – FETÖ’yle gezenler aynaya baksın!
BÜLENT
TURAN (Devamla) – Ama biz bununla savaştık, ayıkladık, siz aynı yerdesiniz. Bir
daha diyorum: Biz OHAL ilan ettik, karşı çıktınız. Bak, soruyorum ya: MİT
Başkanına giden FETÖ’ye biz dur dedik, neredeydiniz? (CHP sıralarından
gürültüler)
BEKİR
BAŞEVİRGEN (Manisa) – El ele, kol kola gezdiğiniz günler ne oldu, söyle!
BÜLENT
TURAN (Devamla) – Deyin ki “Yanlış yaptık”, deyin ki “Ayıkladık”. Ama biz
bunlarla savaşırken, kavga ederken bankada ağlayan sizdiniz, gazetede ağlayan
sizdiniz, bunların dershanelerine gidip “Yapmayın.” diyen sizdiniz. (CHP
sıralarından gürültüler) 
VELİ
AĞBABA (Malatya) – Okulunda okudun, bankasına parayı yatırdın… 
BÜLENT
TURAN (Devamla) – Allah’tan ki Erdoğan var, AK PARTİ var ki bu sorunu aştık
Cumhur İttifakı’yla beraber. O yüzden diyorum ki: Mesele, sizin ifadenizle
“eski fotoğraf-yeni fotoğraf” meselesi değil. Kasım Gülek CHP’nin sekreteridir.

ÖZGÜR
ÖZEL (Manisa) – Değil; yedi yıl sonra, yedi yıl! 
BÜLENT
TURAN (Devamla) – Elli yıldan beri bu adamlar herkesle ittifak yaptı. (CHP
sıralarından gürültüler) 
ÖZGÜR
ÖZEL (Manisa) – Böyle bir şey yok ya!
GÜLİZAR
BİÇER KARACA (Denizli) – Bizimle yapmadı, sizin gibilerle yaptı!
ALİ
ŞEKER (İstanbul) – Siz onlarla yaptınız!
BÜLENT
TURAN (Devamla) – Fatih Üniversitesinin arsasını Kasım Gülek’in eşi bağışladı;
yetmedi, bu adamın cenazesini yani Kasım Gülek’in, CHP’li kişinin cenazesini
FETÖ kıldırdı; yetmedi, “Şefaat hakkımı oraya veririm.” dedi. (CHP sıralarından
gürültüler)
ALİ
ŞEKER (İstanbul) – Biz sizi uyardık!
GÜLİZAR
BİÇER KARACA (Denizli) – Kasım Gülek Genel Sekreterken FETÖ yoktu, sizin
döneminizde vardı, adına para bastırdınız, Türkçe olimpiyatlarında övgüler
düzdünüz!
BÜLENT
TURAN (Devamla) – Mesele onu yapmak, bunu yapmak değil. Diyorum ki arkadaşlar:
FETÖ’yle mücadelede herkesin yapacakları var. Biz yapıyoruz, biz direniyoruz,
biz risk alıyoruz; bu adamlara destek olmayın, motivasyon sağlamayın,
psikolojik manevra imkânı vermeyin diyoruz; söylediğimiz bu.
Hepinizi
saygıyla selamlıyorum. (AK PARTİ sıralarından alkışlar, CHP sıralarından
gürültüler)
ÖZGÜR
ÖZEL (Manisa) - Sayın Başkan, esasen, Bülent Turan uzunca bir konuşma yaptı.
Siz, cevap hakkına saygılı olarak… (AK PARTİ sıralarından gürültüler) 
Durun
bakalım, ne diyeceğim ya. Benim bahsettiğim, ilk konuşması.
BAŞKAN
– Bir dakika arkadaşlar… 
ÖZGÜR
ÖZEL (Manisa) – Uzunca bir konuşma yaptı. O konuşmasındaki sözlerine… Bana
yeterli zamanı verdiniz, birkaç kez uzattınız. Ben kendisinin şahsına sataşan
bir şey söylemedim, sadece söylediklerine cevap verdim. Ama çıktı -yine olanak
tanıdınız- ve bu kez bir sataşmaya cevap hakkındaki sürenin de çok üstünde bir
sürede yeni bir sataşma konuşması yaptı. 
BÜLENT
TURAN (Çanakkale) - Aynı şeyi söyledim Başkanım.
ÖZGÜR
ÖZEL (Manisa) – Bu sebepten, şimdi makul cevap verme süresi içinde, İç Tüzük
69’a göre iki dakika süre talep ediyorum efendim.
BÜLENT
TURAN (Çanakkale) – Aynı şeyi söyledim Başkanım, aynı şeyi söyledim,
sataşmadım.
BAŞKAN
– Arkadaşlar, maksat hasıl oldu diye düşünüyorum. (AK PARTİ sıralarından
alkışlar)
ÖZGÜR
ÖZEL (Manisa) – Sayın Başkanım, maksadın…
BAŞKAN
– Söyleyeceklerinizi söylediniz. 
BÜLENT
TURAN (Çanakkale) - Sayın Başkan, ifademiz net, aynı şeyi söyledim. 
ÖZGÜR
ÖZEL (Manisa) – Ben, maksadın hasıl olması için bu son sataşmalara cevap
vermeyi ve yeni bir sataşmada bulunmamayı taahhüt ediyorum.
BAŞKAN
– Peki, buyurun. (CHP sıralarından alkışlar)
Lütfen,
bir daha sataşma olmasın. 
4.- Manisa Milletvekili Özgür Özel’in, Çanakkale Milletvekili Bülent Turan’ın
sataşma nedeniyle yaptığı konuşmasında Cumhuriyet Halk Partisine sataşması
nedeniyle konuşması
ÖZGÜR
ÖZEL (Manisa) – Sayın Başkanım, gerçekten de yeni bir sataşma niyetim yok ama
bir gerçek var: İnsafa davet etmek lazım. 
Arkadaşlar,
zaman zaman olur; elinizde bir kanıt vardır, onu güçlü bir argüman olarak
görürsünüz, ortaya koyarsınız, siyasi muhatabınız bunu somut bir şekilde
çürütebilir. Dediniz ki: “Kasım Gülek CHP sekreteriyken FETÖ’yle ilişkisi
vardı.” 
BÜLENT
TURAN (Çanakkale) – Herkesle var, diyorum; herkesle var, diyorum. 
ÖZGÜR
ÖZEL (Devamla) – Biz dedik ki: 1959’da genel sekreterliği bıraktı, 1964’te
partiden istifa etti; fotoğraf 1967.
BÜLENT
TURAN (Çanakkale) – Hayır, hayır, öyle değil ama öyle değil. 
ÖZGÜR
ÖZEL (Devamla) – Buradan sonra susacaksın Bülent Turan, susacaksın; buradan
sonra ayıbınla oturacaksın. (CHP sıralarından alkışlar)
Ben
çok net bir şey söyleyeyim: Biraz önce bir sürü istismar yapıldı; özellikle
Turgut Özal üzerinden, Menderes üzerinden. Elimde… Recep Tayyip Erdoğan’ın
Turgut Özal’a “Milletin babasıymış. Bunlar baba değiller, bunlar uşak uşak;
emperyalizmin uşağı, Batı’nın uşağı, ABD’nin uşağı. Uşaktan baba olmaz.”
dediğini mi okuyayım yoksa hani, ensar-muhacir ilişkisiyle övünüyorsunuz ve
herkese “Gel dedik, karşı mı çıkıyorsunuz?” diyorsunuz ya Suriyeliler
konusunda… Recep Tayyip Erdoğan diyor ki: “Turgut Özal Bulgaristan’a ‘Gelin.’
dedi. ‘Ya ne kadar varsa gelin, isterse Todor Jivkov da gelsin.’ Tamam, güzel
‘Gelin.’ diyorsun ama bak, Ahmet, Mehmet asgari ücrete talim ediyor; ülke
insanı aç, kadınını satıyor, kızını satıyor, çalıştırıyor. Sen buna çözüm
bulamamışken ‘Gelin.’ diyorsun. Bunları nereye yerleştireceksin? Kapıkule’de
bir anons: ‘Muamelesi biten soydaşlarımız istediği yere gidebilir.’ 780 bin
kilometrekare emrinizde mi ya! Ve tabii bu insanlar geldi de kim geldi? Casus
mu geldi, katil mi geldi, hasta mı geldi?” 
Şimdi,
bu dili, Suriyeliler için bir kişi kullanmaya kalksa dönüp “Sen ne anlarsın
ensardan, sen ne anlarsın muhacirden?” Ensar-muhacir ilişkisi Mekke-Medine’de
kurulmuş bir ilişki, Mekkeliler ile Medineliler arasında.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Sayın Başkanım, toparlıyorum.
BAŞKAN
– Buyurun.
ÖZGÜR
ÖZEL (Devamla) – “Sen ne anlarsın muhacirden?” diye dönüp diyor ya gün geliyor
HDP’liye, gün geliyor İYİ PARTİ’liye, gün geliyor CHP’liye, net çizgimizi
koyalım: CHP Suriyelilere göçmenlere değil, başta savaş, göçmen yaratan
politikalara karşıdır da buradaki bu ayrımcı, hepsi de bizim evladımız, bizim
canımız olan Bulgaristan’dan gelen insanlara, “Nereye geliyorsun? Vatandaş
karısını, kızını satıyor.” gibi ağır laflarla Özal’a yüklenen bir kişinin, bir
siyasetin temsilcileri çıkıp da şimdi burada tutarlılıktan, ensar-muhacir
ilişkisinden, Özal’a saygıdan, Özal’a “diktatör” demekten… Biz “diktatör”
demişiz, siz Özal’a ağzına geleni söylemiş, “siyonist uşağı” demişsiniz. Biraz
utanın, biraz susun, biraz saygı gösterin. 
Sağ
olun. (CHP sıralarından “Bravo” sesleri, alkışlar; İYİ PARTİ sıralarından
alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun.
BÜLENT
TURAN (Çanakkale) – Kürsüye çıkmayacağım, kayda geçsin diye söylüyorum. Mesele,
Kasım Gülek’in CHP’de eski olması, olmaması değil, eğer öyle bakacak olursak
Kasım Gülek’in kızı 2002’de Bakandı yani mesele orada görev yaptı, yapmadı
değil. Ben bir hakikati söylüyorum, diyorum ki: AK PARTİ grubu FETÖ’yle
mücadelede nasıl tutturduğunu herkese gösterdi. Aynı duruşu burada da
bekliyoruz diyorum. Söylediğim bu Sayın Başkan. 
BAŞKAN
– Teşekkür ediyorum.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkanı Binali Yıldırım’ın, Turgut Özal’a ve
emeği, hizmeti geçmiş bütün devlet büyüklerine Allah’tan rahmet dilediğine
ilişkin konuşması
BAŞKAN
- Arkadaşlar, Turgut Özal bu ülkeye hizmet etmiş değerli bir devlet adamı.
Allah mekânını cennet eylesin. 
VELİ
AĞBABA (Malatya) – Amin. 
BAŞKAN
– Ülkemize emeği, hizmeti geçmiş bütün devlet büyüklerine Allah rahmet eylesin
diyoruz. (AK PARTİ, CHP, İYİ PARTİ sıralarından alkışlar) 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
- Evet, görüşmelere devam ediyoruz. 
Halkların
Demokratik Partisi Grubu adına ilk söz, İstanbul Milletvekili Hakkı Saruhan
Oluç’tadır. 
Buyurun
Sayın Oluç. (HDP sıralarından alkışlar) 
Süreniz
otuz dakika. 
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın milletvekilleri;
2019 Yılı Merkezi Yönetim Bütçe Kanun Teklifi’nin tümü üzerine partim adına söz
almış bulunuyorum. (Uğultular)
BAŞKAN
– Arkadaşlar, lütfen sessiz olalım ve hatibi dinleyelim.
Buyurun.

HAKKI
SARUHAN OLUÇ (Devamla) – Sayın vekiller, Parlamentoyu saygıyla selamlıyorum. 
Aralık
ayı boyunca sürmüş olan Meclis çalışmalarında bir bütçe mesaisi başladı, şimdi
de bitiyor. Bir toplumun ve ülkenin demokratik ortam içinde yürütmesi gereken
bütçe tartışmaları, bu kuruldaki muhalefet partileri için ne yazık ki sadece
bir mesai hâline gelmiştir, rutin bir iş gibi gerçekleşmiştir ama iktidar
koalisyonu için de sadece bir mesai olmuştur çünkü önlerine gelen metinleri
değiştirmeksizin ve sorgulamaksızın onaylamaktan, sadece belli başlı anahtar
kelimeleri duyunca tepki vermekten başka bir iş yapmamışlardır. 
Dünyada
bütün demokratik ülkelerde bütçeler neden meclislerde tartışılır ve ülke
yönetimi açısından neden ilk sırayı alır? Çünkü meclisler, bütçe görüşmelerinde
iktidarları denetler; bütçe tartışmaları, iktidarları denetlemenin en
demokratik yolu, demokrasi açısından olmazsa olmaz kuralının işlediği bir
mekanizmadır. Bugün sarayda hazırlanmış olan bütçe kanun teklifiyle yasama
organına bir paylaşım adaletsizliğini ve yanlışları onaylama dayatılmıştır.
Milyonlarca yurttaşın oyunu almış olan muhalefet partilerini dinlememe veya
sözlerine ayar verme çabanızla, en temel haklardan biri olan kaynakların
nereye, nasıl ve ne biçimde dağıtılacağını tartışma, eleştirme ve denetleme
hakkına saygı duymadığınızı açık biçimde gösterdiniz. (Uğultular)
RIDVAN
TURAN (Mersin) – Başkan, duymuyoruz. 
HAKKI
SARUHAN OLUÇ (Devamla) – “Bütçe hakkı” dediğimiz şey otoriter, baskıcı ve
hükümranlık niteliği taşıyan rejimlere karşı kazanılmış tarihsel bir haktır,
parlamentoların ve yurttaş halklarının tarihinde kurucu bir değere sahiptir,
hatta Amerika ve Fransa’daki devrimlerin bir nihayetidir. “Temsil yoksa
vergilendirme de yok.” sözü o dönemlerin en önemli sloganlarından biridir.
Bugün çağdaş demokrasilerde vergi veren yurttaşların denetim hassasiyetinin
arkasında işte bu tarihsel gerçekler vardır. Bugün Fransa’da sarı yelekliler
hareketi oluşuyorsa arkasında yurttaşların ödedikleri vergilere sahip çıkmaları
ve denetleme yapma anlayışları vardır. Bizde ise yurttaşın ödediği vergilerle
yöneten ve geçinen iktidar sahiplerinin halkın temsilcilerini hizaya çekmesi
olağan gibi algılanır. Vergiyi alıp kullanırken yurttaşın zihniyetine
demediğini bırakmamak normal sayılır. Bu durumu yadırgayan ve eleştirenlere ise
tahammül edilmez. Biraz evvel Sayın Bostancı konuşmasını yaparken bir tanımlama
yaptı “Bu, ahlakın bütçesidir.” diye; evet, ahlak ile halk arasında da bir bağ
kurdu. 
Peki,
bu ahlakın bütçesiyse bunu eleştirenler ne yapmış oluyor Sayın Bostancı? Yani
bu, işte, eleştiriye tahammülsüzlüğünüzün ufak bir kelime oyunuyla dışa vurumu
oldu. 
Şimdi
“Benim vergimi öyle kullanamazsın.” diyene bu ülkenin iktidarları iyi bakmadı
bugüne kadar, sizler de iyi bakmıyorsunuz. Yurttaş olunmasına izin verilmemesi
tam da böyle bir şeydir işte. Yurttaşlık bilinci, sadece her dört beş yılda bir
önüne bırakılan sandığa zarf atmayı değil, kişi haklarını herkese ve özellikle
de iktidara karşı savunabilmeyi kapsar. Bakın, bugün Türkiye’de dolaylı
verginin yani yurttaşlardan günlük harcamaları vasıtasıyla alınan verginin toplam
içindeki oranı yüzde 67 ile yüzde 70 arasında değişmektedir. Bu, inanılmaz bir
vergi adaletsizliğidir, zengini daha zengin, yoksulu daha yoksul kılan bir
sistemdir. Dünyada bu kadar yüksek dolaylı vergi ödeyen başka bir toplum
gerçekten yoktur. Buna bir de ücretlerden kesilen vergileri eklediğimizde tablo
daha net ortadadır. 
Sayın
vekiller, bu bütçe teklifi de göstermektedir ki iktidar, haksız ve adaletsiz
uygulamalarına devam edecek; işçinin, emekçinin, çiftçinin, esnafın, emeklinin,
işsizin, engellinin, gençlerin ve kadınların haklarını teslim etmeyecek ve
onların ihtiyaçlarına cevap vermeyecektir. Muhalefete tahammülsüzlük ve sözünü
dinlememe, atanmış bakanların muhalefete parmak sallamaları veya konuşulanları
ciddiye almamaları, virgülü bile değişmeyen bir bütçe; tablo bu. Peki, tüm
bunlar neyi gösteriyor? Şundan emin olun: İktidarın gücünü değil, olsa olsa
demokratik politik kültürden yoksunluğunuzu gösteriyor. Evet, demokratik
politik kültürden yoksunsunuz. Bir dönem “Acaba, demokrasi iyi bir şey mi?”
diyerek yaptığınız denemeleri “İktidarı kaybederiz.” korkusuyla bir kenara
attınız. İktidar olmak, sizin için demokratik iktidar olmaktan çok daha önemli
oldu. Her şeye hâkim olmak, her şeyi elinde tutmak, farklı olana tahammülsüz
davranmak ile demokrat olmanın en ufak bir yakınlığı yok; bunu bilin.
Çoğunluğunuz var diye doğru dürüst denetim yapmadan ve yaptırmadan sorunlu bir
bütçeyi onaylıyorsunuz, biraz sonra detaylarına gireceğim. Bugün belki
sorumluluklarınızdan kaçabilirsiniz ama emin olun, bu kaçınmanın sonuçlarından
asla kaçamayacaksınız.
Bakın,
bu bütçe görüşmelerinde özellikle iki bakan vekillere bağırıp çağırdı, parmak
salladı; biri İçişleri Bakanı, biri de Millî Savunma Bakanı. Çünkü bu bütçe,
güvenlikçi bir bütçe; çünkü bu bütçe, silah ve savaş yatırımları bütçesi. Bunun
gücüyle vekillere saygısızlık edebildi bu bakanlar, o nedenle en fütursuz onlar
davranabildi. Bütçede MİT, MGK, Jandarma Genel Komutanlığı, Emniyet, Sahil
Güvenlik, Savunma ve İçişleri Bakanlıklarına yaklaşık 111 milyar lira
ayrılıyor. Bir önceki yıla göre yüzde 21, son iki yıla göreyse yüzde 58’lik bir
artış var. Buna karşılık, Millî Eğitimdeki artış ise bu yıl sadece yüzde 4.
“Savaş
yatırımı” deyince kızıyorsunuz. Peki, S-400’leri, Patriot füzelerini, F-35’leri
turşusunu kurmak için mi satın alıyorsunuz? Onlara ödenecek milyarlarca dolarla
eğitim ve sağlık alanında yapılabileceklerin neler olduğu, kamu yatırımlarında
yapılabileceklerin neler olduğu çok açıktır. Ama bu, bir tercih meselesi ve
siz, savaş ve silah yatırımlarından yana tercihinizi kullanıyorsunuz, eğitim ve
sağlıktan değil; savaş yatırımı ve güvenlikten yana tercih kullanıyorsunuz,
halkın ihtiyaçlarından, kamu yatırımlarından değil. 
Sayın
vekiller, bir iktidarın bütçesi eğer Mecliste reddedilirse o iktidar düşer ki
bizim tarihimizde de bunun örnekleri vardır. Ne var ki bugün bu bütçe
reddedilirse iktidar yerinde durur çünkü tek adam rejimini denetleyecek hiçbir
mekanizma bırakılmamıştır.
Kuvvetler
ayrılığını “ayağındaki prangalar” olarak değerlendiren Erdoğan, “Sonunda
kuvvetleri benim koordinasyonumda birleştirdik.” diyerek ve bu anlayışla
davranarak, ortada demokratik kurum ve işleyiş bırakmamıştır. Denge, denetleme
ve fren mekanizmaları, yargı bağımsızlığı ve tarafsızlığı, yasamanın özerkliği
yerle bir edilmiştir. Mutlak iktidar, otokrasi, tek kişi yönetimi dünyanın
hiçbir ülkesinde ve dünya tarihsel sürecinde hayırlı sonuçlar üretmemiştir,
burada da üretmeyeceğinden emin olabilirsiniz.
İşte,
bu nedenlerle sorunlarımızın başında demokrasi ve temsil krizi gelmektedir.
Kriz var; ekonomide var, hukukta var, devlet yönetiminde var, Orta Doğu’da var,
dış politikada var, Avrupa’yla ilişkilerde var. “Kriz var.” diyoruz, cevap:
“Kriz miriz yok.” Hazine ve Maliye Bakanı da doğal olarak kabullenemiyor, lafı
yuvarlıyor. “Türkiye ekonomisi yılın ikinci yarısında hızla bir türbülansa
girdi.” diyor. Türbülansa girdiyse olduğu yerde durmuyor bu uçak, aşağı doğru
gidiyor. Bakın, biraz sonra bunu verilerle size söyleyeceğim. “Türbülans” sözü
asla gerçekleri yansıtmıyor. “‘Resesyon’, ‘stagflasyon’ diyenler, cevabınızı
aldınız.” dedi Bakan ama cevap ona TÜİK’ten geldi. 
Sayın
vekiller, bakın, Hazine ve Maliye Bakanı Berat Albayrak bütçe görüşmelerinin
ilk gününde bu kürsüden konuşurken Türkiye'nin üçüncü çeyrek büyüme
istatistikleri Türkiye İstatistik Kurumu, TÜİK tarafından açıklandı. Bu
istatistikler dengenin değil, inişin habercisiydi. Bakanın söylediklerinin boş
ve geçersiz olduğunu bu istatistikler çok net olarak gösterdi, bu bütçenin
zemininin kaydığını çok net olarak gösterdi. Bu verilerin açıklanmasıyla
birlikte, bu bütçenin üzerine kurulmuş olduğu zeminde ciddi fay kırıkları
oluştu. Sayıları manipüle ediyorsunuz, kendinize göre ayarlıyorsunuz, işinize
gelmeyen verileri açıklayan TÜİK Başkan Yardımcısını görevinden alıyorsunuz.
Sayıştayda da aynı işi yaptınız, denetim raporlarını hazırlayan daire
başkanlarını görevden aldınız. Evet, maalesef, gerçekler korkutucu ve acı,
öyle. Peki, bundan sonra TÜİK’in yayınladığı istatistiklere kim inanır?
Bilmiyoruz ama biz, yine de o resmî sayılara dayanarak size bu gerçekleri bir
kez daha hatırlatmak istiyoruz. 
Bakın,
ne diyor göstergeler: TÜİK’e göre temmuz-eylül dönemini içeren üçüncü çeyrekte
Türkiye ekonomisi yüzde 1,6 büyümüş. Burada “Allah’a şükür büyüdük yine.”
laflarını duyduk bütçe tartışmaları sırasında ama iş öyle değil. İlk çeyrekteki
büyüme yüzde 7,2; ikinci çeyrekteki büyüme yüzde 5,3; üçüncü çeyrekteki büyüme
yüzde 1,6 yani hızlı bir iniş var. Alışılmış büyüme temposunun çok altına düşen
bir hâl, resesyon tanımına uyuyor. Her ne kadar Bakan Bey bu laftan hoşlanmasa
da bakın, sözle söylenen rakamlar uçup gidiyor, ben size bunu bir göstergeyle
bir kez daha göstermek istiyorum. Bu grafik, 2017’den 2018’in üçüncü çeyreğine
kadar büyüme göstergesidir. Bakın, buradaki bir yükselişten sonra 2017’nin
üçüncü çeyreği ve sürekli bir düşüş vardır. Buna “türbülans” diyebilir misiniz
Allah aşkına sayın vekiller, bu türbülansı mı gösteriyor? Şurada 1,6; dördüncü
çeyrek rakamı nerede gelecek belli değil. Bakın, buna “türbülans” demek
gerçekten var olan gerçeklerin üstünü örtmek ve manipüle etmek demektir. 
ENGİN
ALTAY (İstanbul) – “Manipülasyon” da diyorlar.
HAKKI
SARUHAN OLUÇ (Devamla) – Bu, TÜİK’in verilerdir, bizim verilerimiz değil, sizin
kurumunuzun verileridir. Şimdi bakın…
ABDULLAH
GÜLER (İstanbul) – Dünyadan örnekleri var mı?
HAKKI
SARUHAN OLUÇ (Devamla) – Ne?
ABDULLAH
GÜLER (İstanbul) – Dünyadan da örnekleri var mı?
HAKKI
SARUHAN OLUÇ (Devamla) – Dünyaya ne bakıyorsunuz, önce siz bir memlekete bakın.
ABDULLAH
GÜLER (İstanbul) – Dünyada da ekonomik kriz var.
HAKKI
SARUHAN OLUÇ (Devamla) – Dünyaya da bakarız sonra da önce memleketteki duruma
bakın. Buna “türbülans” mı diyorsunuz şimdi siz? Bu nasıl bir türbülans? Bu mu
türbülans? Dosdoğru aşağı doğru giden bir eğri varken bunu “türbülans” diye
burada Hazine ve Maliye Bakanı anlatıyor ve bunun üzerine hazırlanmış olan
bütçeyi siz onaylıyorsunuz. Biz size bundan bahsediyoruz. Bırakın dünyayı, önce
bir memleketin durumuna bakın, sonra dünyaya da bakarız. 
Şimdi,
bakın, üçüncü çeyreğin yüzde 1,6’lık performansı resesyona yani durgunluğa
girildiğinin resmî ifadesidir. Eylül sonrası yani dördüncü çeyrek rakamları
Mart 2019’da açıklanacak ama eylül sonrası göstergelere baktığımızda bunun
sadece bir resesyon değil, bir küçülmeye gidiş, depresyona geçiş olduğunu çok
açık bir şekilde söylememiz gerekiyor. Türkiye, ekim-aralık döneminde yüzde
20’lerde seyreden yüksek enflasyonun eşliğinde küçülme süreci yaşıyor. 
Bakın
sayın vekiller, depresyon dedim diye bir doktora gidip de iki passiflora yazıp
bir reçeteyle bu depresyonu aşamazsınız. Çok ciddi bir durumla karşı karşıyayız
ama siz bunu hiç ciddiye almıyorsunuz. Resesyonun sektörel analizine
baktığımızda da ortaya çıkan verilerin hiçbir tanesi iyimser yorum yapmanıza
neden olamaz. Bakın, üretici sektörlerden tarımda sadece yüzde 1 büyüme
gözlenmiş, geçen yıl bu oran yüzde 3,6. Sanayide büyüme yüzde 0,3’te kalmış,
geçen yıl bu oran yüzde 15,4. Son on beş yılın yıldızı olan inşaatta 5,3 eksi
büyüme olmuş, eksi 5,3; geçen yıl bu oran yüzde 18,8’miş. Şimdi hizmetler
kesiminde yüzde 4,5 olarak gerçekleşmiş, geçen yıl bu oran yüzde 21,8’miş. Bir
yıl içindeki verilerin karşılaştırmasından ortaya çıkan sonuç hiç öyle iç açıcı
değil. Siz nasıl oluyor da pembe tablolar çizip duruyorsunuz burada kaç günden
beri?
Şimdi,
öte yandan, üretilen gelirden iş gücünün aldığı pay yüzde 31 dolayında. Oysa iş
gücünün payı yılın ilk çeyreğinde yüzde 38 dolayındaydı. Bu ne anlama geliyor?
İşçi ve emekçilerdeki, tüm ücretli çalışanlardaki yoksullaşma devam ediyor.
Vatandaşın tüketiminde yani talepte de büyük bir düşüş var. Tüketim harcamaları
büyüme oranı yüzde 1,1’e kadar gerilemiş, geçen yılın aynı döneminde bu oran
yüzde 10,2. Yani bir senede vatandaşın alım gücünü 10 kat düşürmüşsünüz. Toplum
tüketemiyor. Reel ücretler bu denli gerilemedeyken, çarşı pazar bu kadar cep
yakarken toplumun büyük bir kısmı bırakın lüks harcamayı temel tüketim
mallarını almaktan bile çekiniyor. Zamlar yağmur gibi. Elektrik, doğal gaz
faturaları geldikçe insanlar ne yapacaklarını şaşırıyor. 
Tüketici
Güven Endeksi aralık ayında kasıma göre yüzde 2,3 azalmış; son bir seneye
baktığınızda bunun en az altı ayında -aylardır bu endekste istikrarlı bir düşüş
var- Tüketici Güven Endeksi sürekli düşüyor. 
Yatırımlarda
da sorun büyük. Yatırım harcamaları üçüncü çeyrekte yüzde 3,8 eksi çıkmış, bu
oran geçen yıl yüzde 12,8’di, “artı” idi. Kaçınılmaz olarak işsizlik yüzde
11,4; tarım dışı işsizlik yüzde 13,5. Resmî rakamlara göre 3,8 milyon işsiz
var, gayriresmî rakamlarda çok daha yüksek. Yani Türkiye ekonomisi stagflasyona
–hani Bakanın sevmediği laflar var ya, onlardan birini söylüyorum- yani
durgunluk içinde enflasyon olgusuna girmiş durumda. IMF’siz IMF politikalarını
uygulayan bakan bu kavramı kabul etse de etmese de bütün veriler bu gerçekliği
işaret ediyor. 
Öte
yandan Merkez Bankası verilerine göre resesyona girilen temmuz-eylül döneminde
Türkiye’den 18,5 milyar dolar sermaye çıkışı olmuş, ekimde de sürmüş bu; 1,5
milyar dolar da ekimde çıkmış. Bu yabancı para niye gidiyor? Çünkü güvensizlik
var. Çünkü hukuk ve adalet mekanizması güven vermiyor. Çünkü keyfî kararlarla
yapılan hukuksuzlukların hesabının sorulamayacağını biliyorlar. Çünkü demokrasi
yok, otokrasi var. Hukukun üstünlüğü diye bir şey kalmamış, üstünlerin hukuku
artık geçerli hâle gelmiş.
Bakın,
sayın vekiller, geçenlerde açıklanan uluslararası bir araştırma vardı, Hukukun
Üstünlüğü Endeksi; 113 ülke arasında Türkiye 101’inci sırada. Uganda, Bangladeş
ve benzeri ülkelerle birlikte 101’inci sıradayız Hukukun Üstünlüğü Endeksi’nde.
Bu sizce vahim bir durum değil mi Allah aşkına? İktidarın elinde siyasallaşmış
bir yargı, talimatlarla hareket eden mahkeme heyetleri, çökmüş bir hukuk
sistemi… Son altı aydaki kamuoyu araştırmalarına baktık -daha öncekilere de
bakabilirdik ama son altı ay daha iyi veri sunar dedik- bugün toplumun yüzde
64’ü yani neredeyse her 3 kişiden 2’si “Adalet mekanizmasına güvenmiyorum.”
diyor. Bu, ciddi kamuoyu araştırma şirketlerinin yaptığı araştırmaların sonucu.
Toplumun üçte 2’si “Adalet mekanizmasına güvenmiyorum.” diyor. Hatta ilginç
gelecek size belki ama Adalet ve Kalkınma Partisi seçmenlerinin üçte 1’i bile
bu görüşte yani sizin her 3 seçmeninizden 1’i de adalet mekanizmasına
güvenmiyor. “Yargı siyasallaştı, iktidarın kararlarına göre hareket ediyor.”
diyor insanlar, soru çünkü böyle. O soruya “Evet.” cevabını veriyorlar. Ama
bunu bilerek yaptınız, bu duruma bilerek getirdiniz. Adalete olan inanç çökünce
sığınılabilecek merci kalmayacağından Hükûmete biat etmek dışında bir yol kalmamış
olacaktı, tuzu bilerek kokuttunuz. 
Geçenlerde,
Cumhurbaşkanı Yardımcısı burada açıkladı, dedi ki: “4 bin civarında FETÖ üyesi
hâkim, savcı tasfiye edildi. Bunlar, hâkim, savcı elbisesi giymiş hainlerden
başka bir şey değildir.” dedi. Peki, bunlar hainse neden bu hainlerin
hazırladığı iddianamelerle bizim arkadaşlarımız, vekillerimiz, belediye
başkanlarımız yargılanıyor? Neden? Bu nasıl bir adalet anlayışı? Yani hain olan
savcı, hâkim, Kürt’e iddianame hazırlayıp yargılama başlattığında hain olmuyor
mu? Kürt olunca hukuka, adalete ihtiyaç yok, haine ihtiyaç var, öyle mi? Bakın,
çok savunduğunuz Selahattin Demirtaş davasında -ki o davadan dört yıl sekiz ay
ceza aldı- ihbar edenler yani davanın açılmasını sağlamış olanlar FETÖ’den
tutuklandı, tutuklandılar FETÖ’den. Bu konuda 2 savcı üst üste 2 tane ayrı iddianame
hazırladı, 2 savcı da FETÖ’den tutuklandı ve meslekten ihraç edildi. Artık
dayanamadılar, bir 3’üncü savcıya aynı iddianameyi hazırlattılar. Şimdi,
emniyet raporunda “Barış için konuşma yapmışlardır.” notu geldi ama hayır, dava
açıldı, ceza verildi. 
Şimdi,
bu FETÖ kumpası değil, öyle mi? Hani FETÖ’ye karşı bu kadar mücadele
ediyorsunuz ama bu FETÖ kumpası değil. Peki, siz bu kumpası savununca ne yapmış
oluyorsunuz Allah aşkına? Ama hiç bunları konuşmuyoruz. Sadece bu dava da
değil, kaç davası daha var. Bakın, Selahattin Demirtaş’ın 102 fezlekesinden
29’u FETÖ’den dolayı tutuklanmış savcılar tarafından hazırlanmış. Hadi itiraz
edin, FETÖ’ye karşı mücadele ediyorsunuz. Niye susuyorsunuz? Tutuklu olduğu
dosyada birleştirilen 31 fezlekeden 9’u da FETÖ’den tutuklanmış savcılar
tarafından hazırlanmış. Niye susuyorsunuz? Hani FETÖ’ye karşı mücadele? Ne
oldu? Üstelik sadece Selahattin Demirtaş için değil bu durum, bütün yargılanan
vekillerimiz için geçerli olan bir durum bu. FETÖ kumpasları. Hainler hazırlamış
yani bütün bunları ama hiç sesiniz çıkmıyor. FETÖ’ye karşı mücadelede, söz
konusu olan Kürtlere karşı hazırlanan iddianameler olunca birdenbire suskunluk
ortalığı kaplıyor.
Sayın
Devlet Bahçeli, yanılmıyorsam, geçtiğimiz haftalarda “Bu FETÖ’cü hainlerin
düzenledikleri iddianamelerle açılan davalar elden geçirilmeli.” demişti.
Buyurun yapın, biz de destekleyelim ama yapamazsınız. Artık adalet sarayları
yok çünkü, sarayın adaletsizliği var, sarayın adaletsizliği. (HDP sıralarından
alkışlar) 
Sayın
vekiller, bakın, Leyla Güven, Hakkâri Vekilimiz -kaç gündür burada söylüyoruz-
Kürt olduğu için hâlâ salınmıyor. Bu lafı söyleyince siz bozuluyorsunuz,
biliyorum ama Enis Berberoğlu salındı, çok da doğru oldu. Biz de doğru
bulduğumuzu söyledik, destekledik de bunu ama Leyla Güven hakkında herhangi bir
hüküm yok. Hakkâri Vekilimiz içeride tutuluyor. Dokunulmazlığı var, sizler gibi
bir vekil o; burada oturmuyor, cezaevinde tutuluyor. Neden? Çünkü Kürt. Adalet
yok, ona işlemez. Açlık grevindeki parlamenterimiz 44’üncü gününde bugün, açlık
grevi yapıyor. Burada oturanlarla aynı hakka sahip; barış için, İmralı’da
tecridin sona ermesi için, Türkiye'de kimsenin ölmemesi için açlık grevinde bir
vekilimiz var bugün. 
Bakın,
bu söylenenler, bu söyleyeceğim cümleler hiç hoşuma giden cümleler değil ama
gerçek bu, acı da olsa gerçek bu. Selahattin Demirtaş Kürt olduğu için
alelacele mahkûm edildi. Sırrı Süreyya Önder yıllarca burada vekillik yaptı,
Türkmen ama o, Kürtlerle yan yana durduğu için mahkûm edildi. Türkiye demokrasi
güçlerine gözdağı veriyor yani iktidar. Barış istedikleri için Profesör Gençay
Gürsoy -Türkiye'nin nöroloji uzmanlarından biri, herkesin ihtiyaç duyacağı bir
alan- Profesör Şebnem Korur Fincancı, Füsun Üstel, Ayşe Erzan -bunlar da
profesör- birçok profesör ve akademisyen peyderpey ceza aldılar ve hâlâ
alıyorlar. Bunların hepsi değerli akademisyenler, hepsi dallarında uzman.
Hayatlarında şiddetle bir ilgileri olmamış, üniversitelerde ders vermişler,
insanları yetiştirmişler. Hepsi emeklilik yaşının üstünde insanlar. Bir
bildiriye imza atmışlar; iki yıl üç ay, iki yıl altı ay, benzeri cezaları arka
arkaya alıyorlar. Hukuk yok, biat etmemişler “Pişmanız.” dememişler. Birkaç
hafta önce de Turgut Tarhanlı ve Betül Tanbay’ın da aralarında olduğu
akademisyenler gözaltına alındı. İktidara sormak istiyoruz: Derdiniz ne
akademisyenlerle? “Yok derdimiz.” diyeceksiniz. Biat etmeyenlerle, itaat
etmeyenlerle derdiniz çok; eleştirel davranan, akademisyen olmanın onurunu
savunan, soru soran, iktidar karşısında el pençe durmayanla derdiniz çok. 
Sayın
vekiller, burada çok tartışıldı, değinmeden geçemeyeceğim: Avrupa İnsan Hakları
Mahkemesi kararı. Emin olun, biz sizden çok eleştirdik bu kararı. AİHM çok geç
bir karar aldı, eksik bir karar aldı. Kararda beğenmediğimiz bir sürü yer var.
Ama konu, bu kararın içeriğine dair eleştiri yapıp yapmamak değil; bu karar
bağlayıcı mı, değil mi; Avrupa İnsan Hakları Sözleşmesi’nin 46’ncı maddesine ve
Anayasa’mızın 90’ıncı maddesine göre bağlayıcı mı, değil mi; konu bu, kararın
içeriğini tartışmıyoruz. Sanki AİHM ilk kez Türkiye hakkında bir karar veriyor.
Yok, karar politikmiş, şuymuş, buymuş. Ya, siz yerel mahkemelerin politik
kararlarına bakın, AİHM’e bakmayın. AİHM’in kararları hep devlet politikasıyla
ilgilidir zaten, kimse AİHM’e boşanma davası veya arazi anlaşmazlığı nedeniyle
gitmiyor ki; mahkemenin alanı değil o, devletle arasındaki ihtilafın çözümü
için gidiyor yurttaş oraya. Dolayısıyla her karar politiktir elbette ki AİHM’de
alınan ama hukukidir, evrensel hukuk normlarına bağlı kararlardır.
Bakın,
2017 yılında 99 ihlal kararıyla aleyhine en çok ihlal kararı verilen 2’nci ülke
konumundadır Türkiye; bu 2017 verisidir. Bu 99 ihlal kararında ilk sırada gelen
konu, 46 kararla adil yargılanma hakkıdır; deminden beri adalet ve hukukun üstünlüğünden
bahsediyoruz. İkinci sıradaki 19 kararla özgürlük ve güvenlik hakkıdır. 16
kararla ifade özgürlüğü geliyor ve ondan sonra devam ediyor.
Şimdi,
biz bu konuyu, AİHM kararlarını Demirtaş bahsinde tartışıyoruz ama konu sadece
Demirtaş değil ki, bir ilke meselesi, bir ilkeden bahsediyoruz. Türkiye’nin
imza attığı, bu Meclisin onayladığı bir Avrupa İnsan Hakları Sözleşmesi var.
Bunun 46’ncı maddesinde “AİHM kararları bağlayıcıdır.” diyor, çiğniyorsunuz.
Anayasa’mızın 90’ıncı maddesi var, üstelik Adalet ve Kalkınma Partisi getirdi
bu maddeyi; “Uluslararası sözleşmeler amir hükümdür.” diyor Anayasa’mızın
90’ıncı maddesi, çiğniyorsunuz. Ya, bari verin bir teklif, bu, Anayasa’nın
90’ıncı maddesini kaldıralım; biz de kurtulalım, siz de rahatlayın. Ülkeyi zor duruma
düşürüyorsunuz, ülkeyi. Derdimiz sadece Demirtaş değil onun için, bir ilke
meselesinden bahsediyoruz. 
Şimdi,
onun kararı da sizin yorumladığınız gibi değil, burada yorumlayan çeşitli grup
başkan vekilleri vardı. Siz diyorsunuz ki “AİHM 2. Daire kararı kesinleşmemiş.”
Hayır, öyle değil. Tutuklamanın hukuka aykırı olarak sürdürüldüğü davalarda,
AİHM’in daireleri büyük daireyi beklemeden, tutuklu kişinin derhâl serbest
bırakılarak ihlale son verilmesini istiyor; bu net. En yakın örneği Şahin Alpay
davasıdır.
Şimdi,
AİHM’in kararının açıklanmasından sonra Cumhurbaşkanı kararın bağlayıcı
olmadığını söyledi, cumhuriyet başsavcısıyla sarayda görüştü, arkasından Ankara
19. Ağır Ceza Mahkemesi tutukluluğun devamına karar verdi, istinaf hukuksuz bir
cezayı onadı, biraz evvel bahsettiğim FETÖ iddianamelerini. Böylelikle
Türkiye’de hukuk devleti ve yargı bağımsızlığının ne ölçüde var olduğu bir kez
daha somut biçimde ortaya çıktı. Yargı hilesiyle, karar uygulamaktan kaçınıldı.
Kim yaptı bunu? Yürütme ile onun güdümündeki yargı. Bakın, her yıl AİHM
kararları nedeniyle Türkiye milyonlarca avro ceza ödüyor. Nereden ödeniyor bu
cezalar? Bütçeden, işte, bugün tartıştığımız bütçeden, halkın vergilerinden.
Mahkemeler yanlış kararlar veriyor, ceremesini halk çekiyor. Siz “AİHM
kararlarıyla ilgili ne istersek yaparız.” diyemezsiniz bu nedenle de. 
Sayın
milletvekilleri, bu bütçe tartışmalarında İçişleri Bakanı geldi buraya, öyle
bir tablo çizdi ki gözlerimiz yaşardı gerçekten. Meğer ülkede herkes o kadar
özgürmüş ki toplantı, gösteri hakkı, düşünce ve ifade özgürlüğü hakkı kullan
kullan bitmez bir durumda. Fransa ve Belçika’daki, İspanya’daki sarı
yeleklilere bile çağrı yaptık “Gelin, eyleminizi burada yapın, her yer cennet
bahçesi. Orada polis size gaz sıkıyor, burada gül hediye ediyor.” diye.
Yasaklanan işçi grevleri ve eylemleri yok, havaalanı işçilerine saldırı yok,
Cumartesi Annelerinin yerlerde sürüklenmesi yok -ki bunu tarih yazacak,
dünyanın yirmi üç yıldır süren en barışçı vicdan eylemine saldırıyı “anaların
istismar edilmesi” lafını tarih yazacak- mesela Artvin’de çevre konserine yasak
yok, liselerin pilav gününe yasak yok, üniversitedeki sanat festivaline yasak
yok, gaz yok, cop yok, TOMA yok, kadınların eyleminde şiddet uygulama yok; daha
yeni Ankara’da SBF ve ODTÜ’de öğrenci etkinliklerine yasaklar geldi, saymakla
bitmez. Bakın İHD Genel Merkezi ve Türkiye İnsan Hakları Vakfının raporlarına,
bakın Meclisin İnsan Hakları Komisyonuna gelen dilekçelere, bir bakın
başvurulara, Türkiye ne zaman insan hakları ve özgürlükleri konusunda güllük
gülistanlık olmuş? Bakan diyor ki: “Her şey kameralarla kontrolümüz altında.”
Öyleyse Urfa Suruç’ta Şenyaşar ailesinden katledilen 3 kişinin faillerini neden
bir türlü bulamadınız, kameralarla her şeyi kontrol ediyorsanız? Neyi gizliyorsunuz?
Nasıl oluyor da bu kadar kolay gerçek dışı konuşuluyor? Nasıl oluyor da bunlara
inanılıyor veya inanılmış gibi yapılıyor? Nasıl oluyor da gerçekler ortaya
çıktığında bir şey olmuyor? Öyle acayip şeyler yaşıyoruz ve öyle ürkütücü
diyaloglara ve monologlara tanık oluyoruz ki nobran bir kabalık, sürekli
hakaretler, akıl almaz adaletsizlikler, cezasızlık kültürü, insanı önce çileden
çıkaran sonra duyarsızlaştıran yalanlarla yaşamak bu toplumun kaderi gibi
düşünüyorsunuz ama olamaz böyle bir şey. Zamanın ruhu bu belki, doğru olmayan
şeyleri söylemek, söylediğini terk edip tam tersini yapmaya başlamak, ağır
zararlara neden olan tutumda şuursuzca ısrar etmek veya baş döndürücü
manevralara kalkışmak hiç şaşırtıcı değil artık. Sosyal medya örnek videolarla
dolu ama bunun bu kadar maliyetsiz olması, risksiz biçimde denenmesiyse son
derece acayip. 
Evet,
toplumsal etik yerle bir edildi. Siyasette denge, denetleme ve fren
mekanizmaları kalmadı. Kuvvetler birliği bir kişide gerçekleşti; yürütme,
yasama ve yargı üzerinde tam hâkimiyet sağlandı. Demokrasinin en temel kurum ve
ilkeleri işlemez hâle geldi. Hukukun üstünlüğü kalmadığı için, gerçek olmayanı
söyleyen ve buna dair uygulamalarda bulunanlardan da hesap ne yazık ki
sorulamıyor. 
Kibir,
kendini beğenmişlik, yıkılmazlık sanısı; bu ruh hâli çok tehlikelidir sayın
vekiller. Dengesiz yönetime, denetimsiz davranmaya çok çabuk alıştırır. Bu
yönetim anlayışı alışkanlık hâline gelir. İtalyanların bir sözü var: “Ata
kibirli binen eve yürüyerek döner.” diye. Böyle atlar da gördük geçmişte. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Oluç. 
HAKKI
SARUHAN OLUÇ (Devamla) – İşte, Kürt sorununda “Çözüm mözüm yok.” lafı da bu ruh
hâlinin bir yansımasıdır, vebali büyüktür. Türkiye’nin tarihsel, sosyal,
siyasal, kültürel bir sorununu bir kişinin iki dudağı arasına hapsetmek, bir
kişinin sözüyle milyonlarca insanın geleceğini belirlemek büyük hatadır ve bunu
göreceksiniz. Bu ülkede yaşayan 20 milyona yakın Kürt insanını rencide etmenin
elbette bir sınırı olacaktır. Öyle köklü ve büyük bir Kürt fobiniz var ki yarın
bu yüzden Esad’la sarılıp kucaklaşmaktan geri durmayacaksınız korkarız.
Tarih
bilincinden yoksun davranışlar ve sözler tüm topluma olumsuz yansıyor. Evet,
beğenseniz de beğenmeseniz de Halkların Demokratik Partisi olarak bizler Kürt
sorununun demokratik ve barışçı çözümü için mücadelemizi sürdüreceğiz.
Demokratik siyaset alanındaki kararlı duruşumuzdan vazgeçmeyeceğiz ve er ya da
geç bu konuda sonuç alacağımıza yürekten inanıyoruz. Meclisteki siyasi
partileri de bir kez daha bu konuda sorumlu ve duyarlı davranmaya çağırıyoruz.
Sorunlarımızın konuşulması gereken yer burasıdır, başka ülkelerin başkentleri
veya iktidar koridorları değil. Konuşarak, müzakere ederek, görüşerek
aşamayacağımız sorunumuz yoktur ve olmamalıdır. 
Sayın
vekiller, bu bütçe, bütün bu tartışmalardan sonra bugün oylanacak ve elbette ki
sizin çoğunluk oylarınızla kabul edilmiş olacak ama şimdiden söyleyelim ki daha
oylama yapılmadan dayandığı temelleri yıkılan, referans verileri geçersizleşen
bu bütçe kanun teklifine bizler “hayır” oyu vereceğiz ve bu yanlışlara ortak
olmayacağız. 
Yalan
dolanla yaşamayı reddetmek, kötüye kötü diyebilmek, cesur ve kararlı
davranabilmek; bütün mesele bu aslında. Dert edelim, kötü hissedelim ki iyi ve
güçlü olalım. 
Dinlediğiniz
için çok teşekkür ederim. (HDP ve CHP sıralarından alkışlar) 
BAŞKAN
– Teşekkür ediyorum Sayın Oluç. 
Halkların
Demokratik Partisi Grubu adına diğer konuşmacı, Grup Başkan Vekili ve Mersin
Milletvekili Sayın Fatma Kurtulan. 
Buyurun
Sayın Kurtulan. (HDP sıralarından alkışlar) 
Süreniz
yirmi beş dakika. 
HDP
GRUBU ADINA FATMA KURTULAN (Mersin) – Sayın Başkan, değerli milletvekili
arkadaşlarım; hepinizi saygıyla selamlıyorum. 
Bütçe,
parlamenter rejimlerin temel varoluş sebeplerinden biridir. Parlamenterler
kendilerini seçen halk tarafından kamu gelir ve giderlerinin yine halk için
kullanılmasını sağlamak üzere parlamentolara gönderilirler. Ancak, bugün
üzerinde konuştuğumuz bütçe, iki haftadır ısrarla söylediğimiz gibi, halkın çıkarlarını
gözetmekten ziyade, ne yazık ki saraya hizmet eden, sermayenin cebini
doldurmaya hizmet eden bir hâle getirildi. 
Bunun
ilk resmî adımı 16 Nisan 2017 referandumunda atıldı. Bütçe bugün müdahale
edemediğimiz bir kanun teklifi olarak önümüzde duruyor. Sadece bu kürsüden iki
haftadır muhalefet ettiğimiz bu bütçeye kadınlar için, çocuklar için, gençler
için, sağlık için, emek için, inançlar için bir kuruş maalesef ekleyemedik.
Veya güvenlikçi politikalar için, savaş harcamaları için belirlenen meblağdan
bir kuruş çıkaramadık. Tek bir yetki kaldı elimizde, bütçeyi reddetmek. 
Peki,
neden reddetmeliyiz? Halkın temsilcileri olarak geldiğimiz, halk adına söz
söylemeye çalıştığımız bu Mecliste, Adalet Bakanlığına ayrılan bütçeyi
konuşuyoruz ama gelin görün ki insanların ne adalete ne de hukuka inancı
kalmış, ortada adalet diye bir şey yok. Adalet sarayları cezaevlerine,
cezaevleriyse toplama kamplarına dönüşmüş durumda. 2002 yılında 59 bin kişinin
bulunduğu cezaevlerinde bugün 259 bin kişi var. 743’ü annesiyle kalan bebekler
olmak üzere, 3 bin çocuk cezaevinde. Birçok cezaevi işkence ve kötü muamele
şikâyetleriyle gündemden düşmüyor. 267 cenaze gömülü oldukları Bitlis’teki bir
mezarlıktan 19 Aralık 2017’de DNA testi gerekçe gösterilerek çıkarıldı. Aradan
bir yılı aşkın süre geçmesine rağmen cenazelerden sadece 2’si ailelerine teslim
edildi, kalan 265 cenazenin akıbeti belirsiz. 
Ölüm
herkesi eşit kılar. Bu, bütün dinlerin kabulüdür. Bu kabul, kralların,
hükümdarların, erki elinde bulunduran bütün kişi ve kurumların üstündedir;
yaşayanlara da bir emirdir ancak dehşet içinde şahitlik ediyoruz ki
kemiklerden, çürümüş saçlardan dahi intikam alınıyor. Mezarlardan çıkarılan
cenazelerle âdeta ailelere, yakınlarına işkence yapılıyor. Adaletsizlik işte
böyle tesis ediliyor. Ne Roboski’nin ne Soma’nın ne Sivas’ın ne Uğurların,
Berkinlerin, Ali İsmaillerin, Kemal Korkutların ne Şenyaşarların, Diyarbakır
katliamının, Suruç katliamının, Gar katliamının hesabının sorulmamış olması
adaletin değil, adaletsizliğin tesis edildiğinin göstergesidir. Katledilişinin
üzerinden üç yıl geçen Tahir Elçi’nin faillerinin yargı önüne çıkarılmamış
olmasının nedeni işte böyle açığa çıkıyor.
Sağlık
Bakanlığına bütçe ayrılıyor. Ne sağlık hizmeti alanın ne sağlık hizmeti verenin
bırakın sağlıklı kalmayı sağ kalma güvencesi bile yok. Sağlık, ticaret kapısı
gibi yandaşların emrine verilmiş, evinde de ölse, hastanede de ölse vatandaş,
cebini dolduruyor bir yandaş. Kimi hastaneler doktor bulamıyor, bir sağlık
çalışanına hasret; kimi sağlık emekçileri iktidarın gazabından çalışacak yer
bulamıyor. 
Sanayi
ve Teknoloji Bakanlığına bütçe ayrılıyor. Sanayi ve teknoloji anlayışınız savaş
sanayi ve teknolojisinden öteye geçmiyor. 
Gençlik
ve Spor Bakanlığına bütçe ayrılıyor. Gençlerimiz sosyal politika yoksunluğundan
ya madde bağımlılığı batağında ya cemaatin elinde. Avrupa Uyuşturucu ve
Uyuşturucu Bağımlılığı İzleme Merkezi’nin 2017 Raporu’na göre Türkiye, sentetik
uyuşturucu kullanımı sonucu ölümlerde Avrupa ülkeleri içinde ilk sırada. 
Üniversite
öğrencileri geri ödemesiz burstan yararlanabilecek kadar şanslıysa eğer
giderinin ancak yarısına yetebilen bir bursa kavuşabiliyor. Tam 1 milyon 174
bin gencimiz işsiz. Gençlerin hayatlarının en güzel yılları yoksulluk ve
işsizliğin pençesinde heba ediliyor. 
Millî
Eğitim Bakanlığına bütçe ayrılıyor. Başarılıymış gibi övündüğünüz bu kulvarda
Türkiye kendisiyle yarışıyor. On altı yılda 6 bakan değiştirebilmek de bu
başarıya dâhil. Bakanlık eğitimin düsturunu yüzeysellik, ezbercilik, erkeklik
ve tekçiliğe dönüştürmüş. Çocuklarımız Ensar’ın, Aladağ’ın vahşetinden
kurtulursa cemaatlerin, tarikatların ellerinden sağ çıkarsa ne âlâ. 
Beton
politikasıyla iyi hâlden birbirine bağlanan Aile ve Çalışma Bakanlıklarına yeni
adıyla Aile, Çalışma ve Sosyal Politikalar Bakanlığına bütçe ayrılıyor. Her gün
en az 1 kadın cinayeti haberi alıyoruz, her gün en az 5 işçi hayatını
kaybediyor. İnsanca koşullarda her an ölebilme kaygısı taşımadan çalışmak
isteyen yeni havaalanı işçilerinin yaşadıkları, emekçiye verilen değerin
portresidir. Biz bu bütçeyi konuşurken iki sokak ötemizde Gülseren’in 44
yerinden bıçaklanarak katledilmesi, kadına verilen değerin göstergesidir. 
İçişleri
Bakanlığına bütçe ayırılıyor. Huzur da yok, güven ortamı da yok. 24 Haziran
seçimlerinden on gün önce Suruç’ta bir vahşet yaşandı; huzuru, güveni tesis
etmekle sorumlu İçişleri Bakanı cenazeler arasına bile ayrım koydu, vekil
ağabeyinin cenazesine bizzat katıldı; Şenyaşar ailesine mensup 3 kişinin
cenazesine katılanları biber gazına, tazyikli suya boğdurttu. Hastanede
kameralar önünde gerçekleşen katliam karşısında İçişleri Bakanı kör nokta gibi
davrandı, failler hâlâ yargı önüne çıkarılamadı. Geldikleri geleneğin bütün
karanlığını ellerinde, yüzlerinde, kalplerinde ve dillerinde taşıyanlar,
evlatlarının hiç değilse kemiklerini bulmak için yıllardır Galatasaray
Meydanı’nda oturan Cumartesi Annelerine bu iktidarın döneminde hakaret etti. Eş
Genel Başkanımız Sayın Pervin Buldan, bu iktidarın döneminde bizzat Bakan
tarafından tehdit edildi. 
Ulaştırma
ve Altyapı Bakanlığına bütçe ayrılıyor. Daha diğer faciaların acısı tazeyken
burnumuzun dibinde milletvekili adayımız Yusuf Yetim’in de aralarında olduğu 9
insan “tren kazası” adı altında ölüme yollandı. Faciayla ilgili açıklama yapan
her yetkili kaza sebebini farklı açıkladı ama bizce kazanın asıl sebebi bu
iktidarın artık raydan çıkmış olmasıdır. 
Çevre
ve Şehircilik Bakanlığına bütçe ayrılıyor. Bakanlık doğa talanının ve rantının
koordinasyon merkezine dönüştürülmüş durumda. Bakanlığın vizyonu “Beton, her
daim beton.” Bakanlığın ismi “beton ve çimento bakanlığı” olarak değiştirilse
yeridir. (HDP sıralarından alkışlar)
Hazine
ve Maliye Bakanlığına bütçe ayrılıyor. Nüfusun 16 milyondan fazlası açlık
sınırının altında. Babalar çocuklarına bir pantolon alamadığı için intihar ediyor,
Bakanlığa göre kriz yok çünkü hazine halkın değil, iktidarın elinde, saray
nezdinde hazine sağlam ellerde. 
Cumhurbaşkanlığına
bütçe ayrılıyor. Tek adamın tahakkümü bütün kurumların bütçesini hazırlar oldu.
Günlük harcaması 1.122 asgari ücretlinin bir aylık maaşına denk gelen sırça
köşklerinden siyaset yapanlar KHK’lilerin açlığa mahkûm edilmesini görmüyor.
“Erken yaşta emekli olup kırk yıl maaş alacaklar.” deyip emeklilikte yaşa
takılanları emeklilikte Cumhur İttifakı’na takılanlara dönüştüren zihniyet,
ejder meyvesinin parası cebinden çıkıyormuş gibi kendi maaşına yüzde 26 zam
yapıyor. 
Değerli
milletvekilleri, Türkiye’de, dünyadaki düşük faiz oranıyla 600 milyar dolar
ucuz kredi kullanıldı, 153 milyar dolar faiz ödendi. Alınan kredilerle
fabrikalar açmak yerine var olan fabrikalar kapatılıp yerlerine AVM’ler
dikildi. Ülke dev bir şantiyeye çevrildi, doğa talan edildi. Para betona,
asfalta gömüldü ama artık yolun sonuna gelindi. Artık dünya küresel bir
ekonomik durgunluğa giriyor. Düşük faizli ucuz dolar dönemi kapandı. Ülke döviz
krizine, borç ödeyememe krizine girdi. Tüm bunlar büyük ekonomik krize dönüştü.
Bu krizden kurtulmak için yapısal reformlar yapmak, hukuka olan inancı yeniden
tesis etmek, güvenlikçi politikaları terk etmek yerine ne yazık ki tam tersi
politikalarda ısrar ediliyor. 
İktidarın
tek bildiği, krizin faturasını geniş halk kesimlerine yıkmak. Batan firmalarda
bile adaletsizlik yapıldı, yandaşı kurtarma formülleri geliştirildi. Daha fazla
işsizlik, eriyen ücretleri daha da düşürmek, zam üstüne zam yapmak başlıca
icraatlar oldu. Sadece 2018 yılında konut elektriğine yüzde 59, sanayi ve
ticarethanelerin elektriğine yüzde 101, doğal gaza ise yüzde 32 zam yapıldı.
Resmî işsizlik yüzde 12, fiilî işsizlik en az yüzde 20, enflasyon yüzde 25, cari
faiz oranları yüzde 30’un üzerinde. Toplam borç stoku son 15 yılda 13,5 kat
arttı, 5 trilyon liraya dayandı. “Mali disiplin” adı altında sosyal harcamalar
kısılırken vergilerin yükü ÖTV ve KDV’yle halkın sırtına bindirildi. Gelir
vergisinin dahi en az üçte 2’si emekçilerden alınıyor. Güvenlik harcamaları
almış başını gidiyor. Ülke sanayisizleştirilirken aynı zamanda da
tarımsızlaştırıldı. ABD’den Kanada’ya kadar dünyanın dört bir yanından tarım
ürünlerini ithal eder hâle geldik. Sosyal devlet küçültülüp bitirilirken
devletin baskı ve zor aygıtları büyütüldü.
Çözüm
sürecinde barışa çok yakınlaşmışken iktidar bundan korktu ve kaçtı. Kürt
sorununda müzakereci yöntem bırakıldı. Çözüm masası iktidar tarafından
devrildi. Güvenlikçi politikalara, çatışmacı anlayışa geri dönüldü. İktidar
savaş politikalarını aynı zamanda Suriye’ye de taşıdı ve halkların iradesini
yok sayan hegemonik politikasını bütün Suriye üzerinde sürdürüyor.
Barış
politikalarına yatırım yapmak yerine savaş politikalarına bütçe ayıran iktidarın
bu zihniyeti bugün ülkenin önünde en büyük güvenlik sorunu olarak duruyor. Her
gün savaş uçakları kalkıyor. Çatışmalar devam ediyor. Gençler hayatlarının
baharında tabutlarda taşınıyor. Kırk yıl devam eden bu döngüde 40-50 bin
insanımız yaşamını yitirdi. Biz buna Mecliste bir çözüm getirmeliyiz. HDP bunun
için çaba gösteriyor, HDP bunun için konuşuyor. Ama burada HDP’ye “Kürt”
demeden, “savaş” demeden, “çatışma” demeden konuşma yapması dayatılıyor. On beş
gün boyunca yer yer kimi partiler arasında inkârcılığın ittifakı bu çatı
altında yaşandı.
Barışın
en güvenilir ve en maliyetsiz çözüm olduğu bir kez dahi akla getirilmiyor. Son
yıllarda denenen ancak hep aynı kapıya çıkan yöntemler ayrışmaktan,
kutuplaşmaktan başka bir işe yaramaz. Kutuplaştırmayı durduralım diyoruz.
İnsanları ayrıştırmak hiç kimseye fayda sağlamaz. Bir de bizi dinleyin, barış
için mücadele edenlerin sesine kulak verin.
Değerli
arkadaşlar, bütçeye “hayır” dememiz için sebeplerimiz bunlardan ibaret değil.
Bu bütçe, kadını eve kapatmaya devam eden, sosyal yardıma muhtaç hâle getiren
bir erkek bütçesidir. Bu bütçenin öncelikleri, kadın emeği ve bedeni üzerinde
tahakkümü kurumsallaştırıyor, kadının emeğini yok sayıyor, görünmez kılıyor.
1930’da Artvin Yusufeli Kılıçkaya beldesinden Sadiye Hanım, 1950’de Mersin’de
Müfide İlhan, 1957’de Mardin Midyat’ta Zekiye Midyat’ların mirasıyla
zenginleşen ve Behice Boranların emeğiyle perçinlenen kadın mücadelesinin
birikimi bu bütçede yer almıyor. Oysaki eşitsizliğin kâğıt üzerinden
kaldırılmasıyla yetinmediğimiz ve eşit temsiliyeti sağladığımız bir modeli
yerel yönetimlerde hayata geçirdik. Yerel yönetimlere kadın elinin değmesini
elimizden geldiğince artırmaya çalıştık. Her ne kadar kayyum politikalarıyla
yerel yönetimlerde kadın kazanımları boğulmaya çalışılsa da kadınlar var
oldukça bu çabalar boşa çıkacaktır. Daha katedecek çok yolumuz var çünkü iş
gücüne dâhil olmayan 11 milyon kadın var ve bu kadınların emeği görünmüyor.
İstihdamda görünen 9 milyon kadının yüzde 26’sı ücretsiz işlerde, yüzde 43’ü
sigortasız işlerde çalışıyor, işverenlerin ise sadece 8’i kadın. Şu ana kadar
yerel yönetimler için partilerin gösterdiği kadın aday sayısından fiilen
eşitsizliğin devam ettiği net bir şekilde anlaşılıyor. Her alanda eşitsizlik
bitene kadar kadın mücadelesi bitmeyecek. Toplumun yarısını oluşturan biz
kadınların olmadığı bütçeyi kabul etmiyoruz. (HDP sıralarından alkışlar) 
Bu
bütçede Kürtler, Aleviler, Ermeniler, Süryaniler, Ezidiler, Araplar, tüm inanç
ve kimlikler yok sayılıyor. Bu toprakların zenginliği olan halklar, inançlar ve
kültürler görmezden geliniyor. Onlarca dilin doğduğu, onlarca dilin konuşulduğu
bu topraklarda bütün diller unutulmaya, kaybedilmeye terk ediliyor. Örnek
vermek gerekirse 20 milyonun üzerinde Kürt vatandaşın yaşadığı Türkiye’de Kürtçe
dili öğretmenliği için Millî Eğitim Bakanlığınca 3 kontenjan açılıyor.
Biliyoruz, Kürtler çalışkandır ama yine de 20 milyona 3 kişi biraz insaf
dedirtiyor. (HDP sıralarından alkışlar) Burada iyi niyetli düşünüp 20 milyon
insana değil, 3 kişiye haksızlık yapıldığını varsayarsak bile bütçe elimizde
kalıyor, yine olmuyor. 
Değerli
arkadaşlar, muhalefetin bütçeye yönelik eleştirileri ne yazık ki halka
ulaştırılmıyor. Bütçe görüşmeleri kamuoyuna yandaş medya üzerinden sunuluyor.
Buradaki tartışmaların dozu yükseltiliyor, tansiyonun yükseltildiği anlar
iktidarın bir çalışmasına dönüştürülüp yandaş medyasına servis ediliyor. Halka
nereye kadar ödenek ayrılacağından çok Meclisin kavgası, tartışması sunuluyor.
Kimi muhalif gazetecilere de bizzat AKP Genel Başkanı tarafından gözdağı
veriliyor. Özgür medya bırakılmadığı için iktidarın politikaları ve bu bütçe
üzerinde halkın, kamuoyunun denetimi yok. İktidarın istediği de budur, kapalı
bir rejimle bu ülkeyi yönetmek. 
Değerli
arkadaşlar, AİHM’nin derhâl serbest bırakılması kararına rağmen, siyasi
iktidarın sopası hâline gelen yargı, emri yerine getirdi ve karşı hamleyi
yaptı, Demirtaş ve Sırrı Süreyya Önder’e hapis cezası verdi. Biz bütçeyi
görüşürken partimizin önceki dönem Eş Genel Başkanı Selahattin Demirtaş’ın 142 yıl
hapis istemiyle yargılandığı davanın duruşması görüldü. Demirtaş “141 yıl
verseniz hatırım kalır, onurumu size ezdirmem.” diye seslendi. (HDP
sıralarından alkışlar) Demirtaş’ın bu sözleri duymak isteyene bir manifestodur.
Yine aynı günlerde, barış için risk alan Sayın İdris Baluken’in 7 yıl, 6 ay
hapis cezası, önceki dönemki Eş Genel Başkanımız Figen Yüksekdağ’ın 1 yıl, 6
aylık hapis cezası onandı. Tamamen siyasi olduğunu defalarca dile getirdiğimiz
rehine politikası bir kez daha kanıtlandı. Selahattin Demirtaş’a, Figen
Yüksekdağ’a, İdris Baluken’e, Sırrı Süreyya Önder’e verilen hapis cezaları
siyasetçileri de halkı da dize getirmeyecek, boyun eğdirmeyecek. (HDP
sıralarından alkışlar) Çözüm için siyasetin ateşten gömleğini giyenler,
cezaevinde de olsa çözüm için, barış için ısrardan, mücadeleden asla
vazgeçmeyecekler. Profesör Gençay Gürsoy’a, Profesör Şebnem Korur Fincancı’ya
barışı savundukları için yine cezalar verildi. Bu ülkede barışı istemek oyları
artırınca başarı, oyları düşürünce suç oluyor. Tarihe, barış ısrarından
vazgeçmeyen, bir arada yaşam için gerekirse kendi yaşamından feragat edenler
yazılacaktır. Sizin hukuk oyunlarıyla geliştirdiğiniz hamlelere karşı halklar
da seçimlerde en güzel hamleyle karşılık verecektir, bundan kuşkunuz olmasın. 
Değerli
arkadaşlar, artık klasik birer seçim yatırımına dönüşmüş olan insan hayatının
oy hesabına kurban edildiği Kuzey Suriye’ye operasyon bütçe görüşmeleri
sırasında da gündeme getirildi. Amaç, savaş iklimi yaratarak herkesi korkutup
sindirmek. Afrin’i çetelere emanet etmek, Afrinlinin malını mülkünü talan
etmek, Afrinliyi yerinden etmek nasıl ki 24 Haziran seçimleri öncesinde zafer
diye sunulduysa yine bir işgal “Huzur götürüyoruz.” sözleriyle müjde gibi
sunuldu. Savaş suçları olan yağmalama, demografiyi değiştirme politikaları
müjde diye verildi. İçeride huzuru, dışarıda huzuru bekasına tehdit olarak
gören hiçbir zihniyet ilelebet kalamaz, tıpkı yoldaşımız İbrahim Ayhan’ın
söylediği gibi… “Tahakküme dönüşen her iktidar, yok olmaya mahkûmdur.” Saygıyla
anıyorum. (HDP sıralarından alkışlar) 
Değerli
arkadaşlar, bu Meclisin bir üyesi olan Leyla Güven kırk dört gündür açlık
grevinde. Leyla yine engin bir duruş gösterdi, “ben” demedi, “biz” dedi;
şahsını düşünmedi, toplumu düşündü; kırk dört gündür bizlere İmralı’daki mutlak
tecridin insani, hukuki, politik açıdan kabul edilemez olduğunu, bir an önce
sonlandırılması gerektiğini anlatmaya çalışıyor. Cezaevlerinde insanlar aynı
taleple süresiz, dönüşümsüz açlık grevlerine başladı. Yine, 12 Eylül faşizmini
bizzat yaşayan Gültan Kışanak dört gündür açlık grevinde. Meclisin yapması
gereken, bu taleplere kulak tıkamaktan vazgeçmektir. 
Değerli
arkadaşlar, HDP başka partilerin birbirini eleştirmelerinin zemini olarak
görülmekten vazgeçilmelidir. Bakın, bütçe mesaimizin neredeyse tek gündemi Kürt
sorunuydu. Kimi partiler o veya bu şekilde bize yüklendi, eller masalara
vuruldu, bizlere yönelik “Konuşturmayız.” tehditleri yükseldi, burada, bu
kürsüde ifade ettiğimiz görüşlere tahammül gösterilmedi. Bunun nedeni,
yaratılmaya çalışılan faşizm karşısında ses olmamızdır, halkın sorunlarını ve
taleplerini buraya taşımış olmamızdır. Aynı düşünüyor olsaydık, aynı sıralarda
otururduk ancak farklı düşüncelerimizle, farklı temsiliyetlerimizle varız. Ne
yazık ki sizler sözünüzü söylemeye devam edeceksiniz. Nasıl ki sizler sözünüzü
söylemeye devam edecekseniz, HDP de sözünü söyleme devam edecek. 
Biz
çözüm yollarını gösterirken, iktidar ve ortağı, çoğunlukçu anlayışla, çözüm
yollarını kapatmaya çalıştı. Dikkat edilirse adaletten ekonomiye, kadın
sorunundan Kürt sorununa varıncaya kadar ülkenin karşı karşıya bulunduğu temel
sorunlarla ilgili, iktidar ve ortağının ürettiği tek bir çözüm bile yok. Burada
bir cümle ana dilini konuşan vekilimize dahi tahammül gösterilmedi. Bu, sizin
durduğunuz yeri gösteriyor. 
Biz,
ilkelerimizden, demokratik siyasetten asla taviz vermedik, bundan sonra da
vermeyeceğiz. Farklılıklara, çok sesliliğe, çok renkliliğe, çok dilliliğe
alışacaksınız. Sizin gibi düşünmeyen, bakmayan görüşlere alışacaksınız. Ana
dillerin, farklı inançların varlığına, kadınların varlığına, sesine ve
itirazına alışacaksınız. Tüm baskı ve engellemelere rağmen bu Meclise giren
vekillerin varlığına alışacaksınız. 
Bizler,
vekili olduğumuz halkların taleplerini ifade etmek üzere buradayız, sorunlarına
çözüm kanalları açmak için buradayız. Gelin, halkların bir arada eşit, özgür
koşullarda yaşamasının yollarını açalım, bunun için çabalayalım. Bir gün
mutlaka çözüm için diyalog kanalları açılacaktır. Gelin, bunu bizler yapalım,
analar her birimizin adını “barış getirenler” diyen ansın. (HDP sıralarından
alkışlar) 
Değerli
arkadaşlar, günlerdir burada konuşuyoruz ama sarayın yaptığı bütçenin
noktasına, virgülüne, kuruşuna dahi dokunacak yetkimiz yok. Meclis, sadece,
sarayın yaptığı bütçeyi onaylama, reddetme makamına dönüştürüldü. Gelin, bu
bütçeye “hayır” diyelim, hazırlamadığımız, müdahale edemediğimiz, Meclisin
varlık ruhuna aykırı şekilde hazırlanan bu bütçeye hep beraber “hayır” diyelim.

Bizler,
iki hafta boyunca bütçeyi neden kabul etmediğimizi anlattık. Bu bütçede yapılan
ve yapılması öngörülen, halkı doğrudan ilgilendiren politikalara yönelik
eleştirilerimizi, yaklaşımlarımızı ve çözüm önerilerimizi dile getirdik. 
Bu
bütçede emekçinin, yoksulun, kadının, gencin, çocuğun adı yok. Bu bütçede üretim,
tarım, doğa, kültür yok. Bu bütçe çiftçiden, çalışandan, emekliden yana değil,
bu bütçe ranttan, sömürüden yanadır. Bu bütçe artık siyasi iktidarın eseri olan
karanlık tabloyu pembe gösterme çabalarına yetmiyor. Bu çabanın maliyeti
gittikçe artıyor. Halkın huzura, barışa, güvenliğe, insanca yaşam koşullarına,
hayatını kaygısız idame ettirecek ekonomik koşullara, adil bölüşüme ihtiyacı
var. Halkın sözünü söylemek için bu Meclise gelen vekiller olarak halktan
aldığımız iradeyle bütçe kanun teklifini reddediyoruz. Halkın bütçesinin saray
tarafından hazırlanmasını kabul etmiyoruz. 
Neredeyse
bütün milletvekilleri konuştu ama bir milletvekili, yüzde 70 oranla Hakkâri
halkının iradesini temsil eden Leyla Güven sözünü söylemedi. Leyla Güven’in
sözünü söylemediği bütçe kanun teklifini kabul etmiyor, reddediyoruz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyoruz Sayın Kurtulan.
Halkların
Demokratik Partisi Grubu adına üçüncü konuşmacı Grup Başkan Vekili ve Kars
Milletvekili Sayın Ayhan Bilgen. 
Buyurun
Sayın Bilgen. (HDP sıralarından alkışlar)
Süreniz
yirmi beş dakika.
HDP
GRUBU ADINA AYHAN BİLGEN (Kars) – Teşekkür ediyorum Sayın Başkan.
Şimdiye
kadar hatiplerimiz, en son konuşan grup başkan vekilimiz de dâhil olmak üzere
“Gelin bu bütçeye ‘hayır’ diyelim.” dedi ama siz diyeceğinizi zaten
biliyorsunuz. Onun için benim daha orijinal bir teklifim var, önce onunla
başlayayım. Bence bundan sonraki senelerde bütçe görüşmelerinde yöntemi tersine
çevirelim Sayın Başkan. Önce ilk gün oylayalım, bitsin, ondan sonra burada
rahat rahat konuşalım. (HDP sıralarından alkışlar) Çünkü bir şeye “müzakere”
demek için galiba onun üzerinde yaptığınız konuşmanın, tartışmanın bir anlamı
olması gerekir. Değerli arkadaşlar, bir konu yirmi günden fazla Komisyonda
konuşulur, on gün burada konuşulur ama bir harfine, bir noktasına, bir
virgülüne dokunulmazsa buna “müzakere” denmez değerli arkadaşlar, buna
“münazara” derler. (HDP sıralarından alkışlar) Münazarada biliyorsunuz -işte,
okullarda, liselerde hepimiz yaşamışızdır- konu paylaşırsınız, inanırsınız ya
da inanmazsınız, siz bir tezi savunursunuz, karşınızdaki grup başka bir tezi
savunur, tartışma biter, herkes notunu alır gider. Sonuçta kimse kimseyi bir
milim yerinden edemez, kımıldatamaz. Şimdi bizim yaptığımız iş, evet, şeklen
bir bütçe görüşmesi ama sahici bir iş yapmıyoruz. Sahici bir iş yapmış olsaydık
herhâlde bu kadar konuşmadan, ya, Allah için bir tek kalemde bir oynama
gerçekleşirdi. Bu olmadığına göre, ya buradaki dört grup hiçbir şey bilmiyor ya
siz her şeyi biliyorsunuz. İnsan, hiç olmazsa, ya, şu çatıya saygı için, “Bu
ülkenin bütçesi cidden konuşuldu.” imajı vermek için, gerçekçi bir demokrasiyi
falan geçtik, “imajı vermek için” kısmen bir şeyi değiştirme ihtiyacı duymaz
mı? Siz bu ihtiyacı duymadan bizim bütçe görüşmelerinde bir şeyler konuşmamızı
istiyorsunuz, biz de konuşuyoruz. Hani, meşhur bir ifadedir, diyorlar ya -sözün
sahibi de var ama ismini anmayayım- “Tanzimat ilan ettik olmadı, meşrutiyet
ilan ettik olmadı, sonra cumhuriyet ilan ettik, keşke aslında ciddiyet ilan
etseydik.” (HDP sıralarından alkışlar)
Değerli
arkadaşlar, bu yaptığımız iş, aslında rejimi, tek adamı, başkanlığı,
Parlamentoyu, güçler dengesini, denge denetlemeyi, her şeyi bir tarafa
bırakalım, ciddiyetten yoksun. Bakın, bir tek örnek vereceğim değerli
arkadaşlar işin ne kadar ciddiyetinde olduğumuza dair: Bir komisyon üyemiz,
İller Bankasına, belediyelerin borçları ve hesaplarıyla ilgili bir soru
gönderiyor, belediyelerin ne kadar borcu olduğunu öğrenmek için ya da ne kadar
aldıklarını, hangi belediyeye ne kadar para aktarıldığını öğrenmek için. Gelen
cevapta ne diyor değerli arkadaşlar, biliyor musunuz; gelen cevapta o
Bankacılık Kanunu’nun meşhur mahremiyeti hatırlatılıyor, deniyor ki:
“Bankaların mudileriyle ilgili, müşterileriyle ilgili bilgileri vermesi
mahremdir, gizlidir, verilemez.” Şimdi, ben okuduğumda şaşırdım, kanuna tekrar
baktım, dedim ki “Herhâlde bir yanlışlık var.” Ama şu ana kadar anlayabildiğim
kadarıyla, arkadaşlar, bizim yazılı sorularımıza cevap verenler, İller
Bankasının içindeki “banka” kelimesini görünce İller Bankasını banka sanmış,
belediyeleri müşteri sanmış ve bize de onun için böyle cevap vermiş. (HDP
sıralarından alkışlar)
Değerli
arkadaşlar, burada, bu on gün boyunca aralık ayının geçmişte yaşanmış çeşitli
olaylarına gönderme yapıldı; konuşmalar, tartışmalar yapıldı. Ben onların
hiçbirini hatırlatmayacağım tekrar ama bugün başka birkaç şeyin yıl dönümü. Çok
ilginç, çok ironik bir durum ama bugün, 21 Aralık 1918’de Meclis-i Mebusanın Vahdettin
tarafından kapatılışının 100’üncü yıldönümü değerli arkadaşlar. Şimdi, neden
bunu hatırlattım, neden önemli 21 Aralık 1918? Çok ilginç bir sürecin, aslında,
dönüm noktası. Değerli arkadaşlar, 5’inci Mebusan Meclisi döneminde son seçimde
bütün temsil hakkını tek parti, İttihat ve Terakki elde ediyor; yani, son
Mebusan Meclisinde, Vahdettin’in kapattığı Mecliste tek parti var. Hani, seçime
gönderme yapıyorsunuz ya; öyle başarılı bir seçim olmuş ki halk sadece bir tek
partinin mebuslarını seçmiş ve Mebusan Meclisine göndermiş. 
Şimdi,
nasıl kapandı, sonunda mebuslar ne oldu, 1918 sonrasında ülke nereye gitti,
bunları uzun uzun tartışmaya imkân yok ama ben sadece bir vakayı, özellikle
bugün tartışmalarımıza ışık tutması açısından, hatırlatmak istiyorum.
Son
Osmanlı Mebusan Meclisinde, değerli arkadaşlar, Arnavutluk sorunu,
biliyorsunuz, en yoğun tartışma konularından biridir. Arnavutluk sorunu,
aslında bugün tartıştığımız birçok konunun ilk… Belki de bugünkü Meclisin de
öncüsü kabul edilebilecek Mebusan Meclisindeki tartışmalara baktığınızda, yüz
yıl boyunca, yüz yirmi-yüz otuz yıl boyunca, 1876’dan bu yana dönüp dönüp aynı
şeyi tartıştığımızı gösteriyor değerli arkadaşlar. 
Bakın,
Preveze Mebusu Hamdi Bey, Üsküp Mebusu Sait Bey neleri tartışmışlar biliyor
musunuz Mebusan Meclisinde: Arnavutluk’ta gazeteleri ve cemiyetleri kapatmanın
Arnavutluk’taki isyanı büyütmekten başka hiçbir işe yaramayacağını
tartışmışlar. Ama yüz yıl önce tartışmışız, demek ki hiç ilerlememişiz, biz
hâlâ gazete ve cemiyet kapatarak sorunlarımızı çözeceğimizi, güvenliği
sağlayacağımızı sanıyoruz. Arnavutluk’ta Fevzi Çakmak on dört yıl görev yapmış
değerli arkadaşlar. Fevzi Çakmak toplumsal olaylara müdahale etme konusunda
uyarıyor, diyor ki: “Bu yöntemle asayişi sağlayamazsınız, sadece isyanı
büyütürsünüz.” Yine, dille ilgili tartışmalar var değerli arkadaşlar. 
Bütün
bu ayrıntıyı şunun için aktardım: Bir ülkede eğer yüz yıl içerisinde hiçbir
ilerleme katedilmiyor, hiçbir tartışmanın hiçbir öğreticiliği olmuyor, herkes
aynı yanlışı yapmaya devam ediyorsa o zaman bu çatının da bu çatı altında
söylenen sözlerin de hiçbir kıymetiharbiyesi kalmaz değerli arkadaşlar. Bakın,
Arnavutluk muhalefetinin Osmanlı Mebusan Meclisinde söylediği sözlerden azıcık
ders alınsaydı, Arnavutluk’la başlayan kopuş, ayrılmalar, çatışma ve o büyük
savaşın içerisine belki de sürüklenmezdik. Şimdi, tarihi tabii geriye götürme
imkânı yok ama hiç olmazsa aynı yanlışları tekrarlamamak adına bunları ifade
etme ihtiyacı duyuyorum.
Değerli
milletvekilleri, arkadaşlarımız ekonomiyle ilgili ayrıntılı veriler de sundular
siyasi değerlendirmeler de yaptılar. Ben onları tekrar etmemek ve gecenin bu
saatinde de çok eziyete dönüşecek bir konuşma ortaya koymamak için izninizle
küçük bir fıkrayla devam edeyim. Sovyetlerin tam dağılma döneminde, Gorbaçov
döneminde birisi diyor ki: “Ya, sürekli parti bolluktan, bereketten bahsediyor;
zenginlikten, refahtan bahsediyor ama ben eve gidip buzdolabını açtığımda
dolabı boş görüyorum.” Hemen yanındaki diyor ki: “Şunu yap: Buzdolabının prizi
ile radyonunkini birbirine bağla. Göreceksin ki dolabı açtığında parti
yetkilileri, dolabın ne kadar dolu olduğuna dair radyodan öyle konuşmalar
yapacak ki siz de inanacaksınız buna.” (HDP sıralarından alkışlar) 
Değerli
milletvekilleri, bu çatı altında bu on gün boyunca galiba en çok tartışılan
konulardan birisi yolsuzluk darbe ilişkisi. Şimdi, biz bütün dünyada genelgeçer
bir şeyi hatırlatıyoruz, diyoruz ki: Bir ülkede şeffaflık yoksa, bir ülkede
hesap sorma ve hesap verme sistemi işlemiyorsa orada aslında sadece ekonomik
yolsuzluk olmaz, orada darbelere ortam hazırlanır. Siz tersinden okuyorsunuz,
siz diyorsunuz ki: 17-25 Aralıkta bir darbe hazırlandı ve 15 Temmuzda da
tamamlandı. 
Şimdi,
ilginç bir ülkeyiz. Dünyanın her yerinde bütün göstergeler, darbelerle ilgili
bütün araştırmalar, şeffaflıkla ilgili, siyasetin finansmanıyla ilgili,
devletin illegal yapılar tarafından ele geçirilmesiyle ilgili bütün çalışmalar
tersini söylüyor ama siz tersini iddia ediyorsunuz. Şimdi, ya sizin okumanızda
bir sorun var, ya dünya tersine dönüyor. Hani otobandaki o meşhur hikâye gibi
durumumuz. Ters istikâmette gidiyormuş, sonra anonsu duymuş “Bir araç ters
istikamette gidiyor.” diye, demiş ki “Ne biri, hepsi, hepsi tersine gidiyor.”
Değerli arkadaşlar, biz hep tersine gidiyoruz. (HDP sıralarından alkışlar) Eğer
17-25 Aralığa; tamam, arkadaşlarınızı yargılatıp yargılatmamak başka bir bahis
ama hiç olmazsa ya, dinlemeler usulsüz, montaj var, doğru değil, abartılı.
Bütün bunlar eyvallah ama bu ülkede kamu malıyla ilgili, devlet kaynaklarının
kullanımıyla ilgili, rüşvetle ilgili, iltimasla ilgili, zimmetle ilgili bir
sorun varsa o ülkede eninde sonunda birileri bunu koz olarak kullanır ve
olağanüstü yöntemlerle siyasete darbe vurmayı ve ülkeyi ele geçirmeyi dener.
Bunu anlamak için çok büyük bir siyasi dehaya ihtiyaç yok ama siz örtmeyi
tercih ettiniz. Siz onu örterken biz daha sonraki yıllarda da, en nihayet 15
Temmuz öncesinde de değerli arkadaşlar, burada dedik ki: Bakın, sadece 17-25
Aralık değil, diğer bütün göstergeler darbe işareti, darbe sinyali. Ben bu
kürsüde en az 4-5 kez darbe uyarısı yapan konuşma yaptığımı biliyorum, diğer
arkadaşlarımız da bunu defaatle yaptılar ama biz ne zaman darbe desek, sol
tarafımızda bulunan o zamanki arkadaşlar bağırıyorlardı. “Artık o devir
kapandı, darbeler devri bitti, bir daha asla olmaz.” diye. 
Değerli
arkadaşlar, şimdi bir kez daha uyarıyoruz, bir kez daha net biçimde söylüyoruz:
Eğer demokrasiyi bütün kurum ve kurallarıyla işletecek, muhalefetle konuşmayı
öğrenecek, muhalefetle birlikte tartışarak, konuşarak kendi yanlışlarınızı
düzeltecek bir siyasi aklı inşa etmezseniz, bu ülkede bugün değilse yarın,
yarın değilse başka zaman, darbe biçiminde değilse başka yöntemlerle
demokrasiye tahammülü olmayanların, başka formüller arama çabalarına kapı
aralarsınız. Gelin, bunun önüne geçelim. Bunun önüne geçmenin yolu da bütün
demokratik rejimlerde çok nettir, çok açıktır. 
Yine
meşhur bir sözdür, deniyor ki: “Krallar tebaaya hükmeder, çıkarlar da
krallara.” Değerli arkadaşlar, elbette ki bir ülkede yozlaşma, çürüme –metal
yorgunluğu diye tarif edebilirsiniz, başka türlü ifade edebilirsiniz ama-
gittikçe yayılırsa o toplum helaka sürüklenir. Sadece yönetenlerin akçeli
işleri olmaktan çıkar, toplumlar çürürler. Malum en meşhur hadislerden birisidir.
Hazreti Peygamber diyor ki: “Emanet ehline verilmediğinde kıyameti bekleyin.”
Şimdi, o kıyamet bazılarına göre bir gün muhtemelen olacak kıyamet ama birçok
muhaddis diyor ki: “O, bir gün olacak muhtemel kıyamet değil; o, aslında her
gün yaşadığımız kıyamet.” Hani o Nasrettin Hoca’nın fıkrasındaki “Eşim ölürse
küçük kıyamet, ben ölürsem büyük kıyamet.” diyor ya, tam o aslında. Yani bir
ülkede emanet ehline verilmediğinde sonuçta tren yollarında da facia
yaşarsınız, sel felaketi olduğunda da facia yaşarsınız. Zaten o eve ateş düştü
mü onlar kendi kıyametlerini yaşamış olurlar. 
Bugün
ilk konuşmalarda Magna Carta’ya gönderme yapıldı, 1200’lü yıllar İngilteresine.
Yine, o tarihlerde İngiltere’de bir meşhur söz varmış, diyorlarmış ki:
“Devletin arazisinden birisi bir kaz çalarsa o kişi hapsi boylar ama bir kişi
devletin arazisini çalarsa elini kolunu sallayarak dolaşır.”
Değerli
arkadaşlar, bakın, bu ülkede özellikle yolsuzluklar konusunun, özellikle haksız
kazanç konusunun, özellikle devletin makamını, imkânını ve statüsünü kullanarak
hızlı zengin olma, güce kolay erişme konusunun önüne geçemezsek bu ülkede
demokrasinin kırıntısını bile yaşama imkânını bulamayız. İbni Rüşt Platon’un
meşhur “Devlet” eserine şerh yazıyor değerli arkadaşlar ve diyor ki: “Siyasetle
uğraşanlar, devlet yönetimiyle meşgul olanlar mal mülk edinmesin.” Çok radikal
bir öneride bulunuyor “Mal mülk edinmesin." diyor. Çünkü mal ve mülk
edinmekle meşgul olurken ya devlet işlerini ihmal ederler ya da mal mülk
kavgasıyla çeşitli kavga ve gerilimlere taraf olurlar. 
Bakara
suresinin 44’üncü ayetini tasavvufçular, değerli arkadaşlar, “...”(x)
diye tarif ediyorlar yani “büyük utanç” diye tarif ediyorlar. Burada Bakara
44’te sadece şuna vurgu var: Yapamayacağınız şeyi söylemeyin. Değerli
arkadaşlar, elbette herkesin her şeye gücü yetmez, elbette gücünüzün yetmediği
şeyler olabilir ama hem yaptıklarınızın hesabını vermek hem gücünüz yettiği
hâlde yapmadıklarınızın hesabını vermek tam da zaten demokrasidir, demokrasi de
bundan başka bir şey değildir.
Değerli
milletvekilleri, bütçeyle doğrudan ilgili iki kavrama değineceğim süremi de iyi
kullanmak adına, çok uzatmadan. Birisi, Jefferson’ın “sürekli borçlanma”
kavramıyla ilgili değerlendirmesi. Diyor ki Jefferson: “Sürekli borçluluk,
ümitsiz saldırganlık eylemlerini beraberinde getirir.” Bunu kişi hayatına da
vursanız hemen hemen aynı gerçekle karşı karşıya kalırsınız, siyasete de
taşısanız, devletlerin hayatına da baksanız aynı şeyi görürsünüz. Çünkü
borçlanma konusu sadece ekonomi konusu değildir. Borçlanma konusu, egemenlik
konusudur. Borçlanma konusu, bağımsızlık konusudur. Borçlanma konusu;
ülkelerin, devletlerin saygınlığı konusudur. 
İkinci
kavram ise, değerli milletvekilleri, siyasetle ekonominin köprü kavramlarından
birisi, bütçeyi de doğrudan ilgilendiren “güven” kavramıdır. Bakın, bu konuda
da Sartre’ın çok ilginç bir tespiti var, diyor ki: “Değişimin lokomotif kavramı
‘güvendir.’” Eğer bir ülkede güven varsa özgüven vardır; özgüven varsa değişim
olur. Ama güvenin karşısındaki kavram da “korkudur.” Bir ülkede korku egemense
orada artık statüko egemendir.
Hatırlayın,
bundan beş altı yıl önce, yine aynı grup iktidardayken, bizim şimdi sağımızda
ve solumuzda oturan iki gruba en çok kullanılan tabir, “statükocu olma”
tabiriydi, hatta bezen bizi de içine katarak bu tabir kullanılıyordu. “Bütün
muhalefet partileri statükocu, biz değişimin adresiyiz.” deniyordu. 
Değerli
arkadaşlar, şimdi, değişim hayatın gerçeğiyse, değişim kaçınılmazsa, bizim
bugün ne yönde ne tarafa doğru, ileriye doğru mu, geriye doğru mu değişip
değişmediğimiz konusunda galiba bir açıklama yapmamız gerekiyor. Eğer, o gün
statükoculukla suçladığınız adreslere, yaklaşımlara bugün siz dönmüşseniz, o
zaman o gün suçlama için kullandığınız statükoculuk tarifi bugünkü iktidarın
bir yönetme biçimine dönüşmüş değil mi? 
Değerli
milletvekilleri, yine bu Mecliste bütçe tartışmalarına galiba en çok damgasını
vuran şeylerden birisi de sembollerle ilgili tartışmalardı. Semboller dünyası
ülkelerin tarihinde, siyasette elbette değerler dünyasını, anlamlar dünyasını
çağrıştırdığı ölçüde kıymetlidir. Yoksa, eğer değerler dünyası erozyona
uğramışsa, artık anlamlar dünyasında bir iletişim kuramıyorsak, ortak anlam
vermiyorsak, ortak acılarımız yoksa, ortak umutlarımız, ortak heyecanlarımız
yoksa; bir toplumu, bir ülkeyi sadece semboller üzerinden bir arada tutmanın
neredeyse imkânı yoktur.
Bakın,
neredeyse dört gündür burada işte Gezi üzerinden tartışmalar yürüyor, toplumsal
gösteriler üzerinden. Birkaç somut örnek söyleyeceğim. 1989 yılıydı yanlış
hatırlamıyorsam, Çin’de Tiananmen Meydanı’na bir avuç genç çıktı ve Çin’de
demokrasi istedi. Değerli milletvekilleri, o gençler direkt kurşuna dizildiler
ve hepsi hayatını kaybetti, o protesto bastırıldı. Şimdi, elbette ki tarihi
“keşke”lerle okuyamayız ama 1989’da Tiananmen Meydanı’na çıkan gençler
katledilmeseydi, öldürülmeseydi, sözleri bir anlam bulsaydı, karşılık bulsaydı
bugün Doğu Türkistan’da 1 milyon insan kamplarda yaşamaya mahkûm edilmezdi
belki. Başka örnekler, mesela, Seattle’da küreselleşme karşıtı gösteriler
yapıldı 1982, 1983, 1984 yıllarında. Belki o gün, o göstericilerin sözü
dinlenseydi, bugün dünya otoriter rejimlere kalmazdı, belki bugün Avrupa’da bu
kadar İslamofobi, ırkçılık, yabancı düşmanlığı yükselmezdi. Dolayısıyla da
toplumsal hareketleri, toplumsal tepkileri önemsemek ve ciddiye almak lazım.
Sadece kendi kendinizi ikna için argümanlar geliştirdiğinizde sorunu çözmüş
olmazsınız. 
Bakın,
bizim buralarda konuştuğumuz günlerde ben dizilerin ratingleri ile TRT 3’ün
ratinglerini karşılaştırdım; biraz baktım, halkımız kendi bütçesini, kendi
temsilcilerini, siyasetçilerini mi dinlemiş; önümüzdeki yıl hangi imkânlarla
yaşayacağını, hangi bakanlığa ne kadar kaynak ayrıldığını mı dinlemiş yoksa
dizileri mi izlemiş diye. Değerli arkadaşlar, hiçbir dizi TRT 3’den daha az
ratinge sahip değil. Onun için, belki bizi izleyenlere hitap açısından -hani
Müslüm Gürses’in meşhur türküsüyle- o “Çukur” dizisindeki ifadeyi paylaşayım
ben de: “Yakarsa dünyayı garipler yakar.” değerli milletvekilleri. (HDP sıralarından
alkışlar) Eğer, Fransa’daki olayları tanımlarken, burada tartışma konusu
yaparken sadece bugüne dair ve kendimize dair bir savunma psikolojisiyle değil
ama gerçekten anlama ve ülkelerin kaderinde toplumsal patlamaların, toplumsal
öfkelerin doğurduğu sonuçlar ekseninde bakarsak dünya tarihinde buna dair çok
örnek görürüz.
Hallac-ı
Mansur’un güzel bir sözü var; diyor ki: “Cehennem acı çektiğiniz yer değildir.
Cehennem acı çektiğinizi kimseye duyuramadığınız yerdir.” Değerli
milletvekilleri, bu ülkede, bu coğrafyada ortak vatanda eğer herhangi bir
köşede, herhangi bir sokak arkasında, bu ülkenin herhangi bir yerinde birisi
evine ekmek götüremediği için acı içerisindeyse, birisi bir haksızlığa uğradığı
için acı içerisindeyse ve biz o acıyı duymuyorsak emin olun ki bu acıyı
duymadığımız için onlara bu toprakları cehenneme çevirmişiz demektir. Kant’ın
aslında ülkeleri cehenneme çevirme dışında bir alternatifi var. Diyor ki:
“Barışı ya mezarlıklarda ararız ya da kendi mantığımızla, kendi ellerimizle
kurarız.” 
Değerli
milletvekilleri, bu coğrafyada, Orta Doğu’da, Balkanlarda, Kafkasya’da eğer
siyasetçiler eliyle barışı kurmak, barışı inşa etmek, toplumsal barışı hayata
geçirmek konusunda sorumluluk üstlenip bunun bedelini ödemeyi göze alarak
gereğini yapamazsak biz sadece mezarlıklarda sükûneti, mezarlıklarda
sessizliği, mezarlıklarda istikrarı aramaya devam ederiz.
Bu
günler aslında başka iki anmayı da yapmayı gerektiriyor. Bunları da yaparak
süremi de çok kötüye kullanmadan bitirmek istiyorum. Bunlardan birisi, değerli
milletvekilleri, Şeyh Bedreddin. O da ilginç biçimde, 1418 yılında yani tam
altı yüz yıl önce bugünlerde idam edildi. Tabii Şeyh Bedreddin aslında sadece
Şeyh Bedreddin değildir, Osmanlı’da Fetret’tir; Fetret Dönemi’nde hakikate
şahitlik etmektir ve hakikate şahitlik ettiğinizde bunun bedelini ödemeyi göze
almaktır. Şeyh Bedreddin idam edildi ama çok ilginç, idamıyla ilgili hüküm
şöyle değerli milletvekilleri, diyor ki: “Şeran değil, siyaseten asılmalıdır.”
Yani “şeran” dediği bizim bugünkü anladığımız anlamda şeriat değil değerli
milletvekilleri, hukuk anlamında. Yani diyor ki bugünkü dile çevirdiğimizde:
Aslında hukuken idam edilmesini gerektirecek bir durum yok ama siyaseten
katledilmesi gerekiyor. Yani Fetret Dönemi’nde, o hukukun tümüyle askıya alınıp
siyasi hırsın, taht kavgalarının, saray, saltanat kavgalarının her şeyin önüne
geçtiği dönemde, eğer Musa Çelebi kazansaydı muhtemelen şimdi Şeyh Bedreddin’in
her yerde heykelleri dikilecekti. Ama taht kavgasında Musa Çelebi kaybettiği
için, Anadolu kaybettiği için Şeyh Bedreddin’in payına kayıp bir mezar kaldı,
bunun ötesinde de bize kalmış birtakım sözleri kaldı.
O
günden bugüne merkezîleşmenin aslında birleştirmediğini, buluşturmadığını,
ortaklaştırmadığını, tam tersine fetret dönemlerinin sonunda kamplaştırdığını,
uzaklaştırdığını, kırdığını, böldüğünü, ayrıştırdığını aslında sadece Şeyh
Bedreddin döneminden bile görmek pekâlâ mümkün.
Değerli
milletvekilleri, son olarak da anmak istediğim isim Aziz Nesin. O da hani
bugünkü “Nesinlik hâlimiz” diye tarif edebileceğimiz tabloyu içeren birkaç
güzel söz söylemiş, izninizle onları paylaşayım. Onun da bugün doğum yıl
dönümü. 
Diyorlar
ki: “Bu soy ismi, bu ‘Nesin’ soy ismini nereden aldın?” Diyor ki: “Soy ismi
kanunu çıktığında en tembeller çalışkan ismini alıyordu, en cimriler cömert
ismini alıyordu. Ben de düşündüm, dedim ki bana durmadan sorsunlar ‘Sen nesin,
sen nesin?’ Ben de hatırlayayım. Ben neyim, niçin varım, ne yapmaya
çalışıyorum? Onun için ‘Nesin’ ismini tercih ettim.”
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bilgen.
AYHAN
BİLGEN (Devamla) - Değerli milletvekilleri, aslında bu güzel sözleri sadece
okuyup bitireyim belki daha anlamlı olur.
“Bana
soruyorlar ‘Alevi değilsin ki sana ne oluyor?’” O da cevap veriyor, diyor ki:
“Siz de insan değilsiniz ki size ne anlatayım?” (HDP sıralarından alkışlar)
Yine
“İnsan sadece söylediklerinden değil, sustuklarında da sorumludur.” diyor. 
Başka
güzel bir söz: “Bana dokunmayan yılan bin yıl yaşasın diyerek yaşattığınız
yılanlar bir sonraki hedefte sizi bulurlar.”
Ve
son bir söz değerli milletvekilleri; diyor ki: “Rüzgârın şiddeti ne kadar büyük
olursa olsun martıyı denize ulaşma arzusundan asla vazgeçiremez.” (HDP
sıralarından alkışlar) 
Bizim
özgürlük, barış ve adalet arzumuzdan da galiba yaşadığımız kasırganın
hiçbirimizi, bu ülkede yaşayan hiç kimseyi vazgeçirmemesi gerekiyor. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Bilgen.
MEHMET
NACİ BOSTANCI (Ankara) – Sayın Başkan… 
BAŞKAN
- Birleşime on beş dakika ara veriyorum.
Kapanma Saati: 23.08
BEŞİNCİ OTURUM
Açılma Saati: 23.28
BAŞKAN: Binali YILDIRIM
KÂTİP ÜYELER: Burcu KÖKSAL (Afyonkarahisar),Mustafa AÇIKGÖZ (Nevşehir)
-----0-----
BAŞKAN
– Türkiye Büyük Millet Meclisinin 39’uncu Birleşiminin Beşinci Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı üzerindeki görüşmelere devam ediyoruz.
Komisyon
yerinde.
MEHMET
NACİ BOSTANCI (Ankara) - Sayın Başkan…
BAŞKAN
– Buyurun.
MEHMET
NACİ BOSTANCI (Ankara) - Sayın Başkanım, ara vermeden önce yerimden kalkıp söz
istemiştim çünkü bir usul ittihaz etmiştiniz. Bu usul çerçevesinde her grubun
konuşmasının bitiminden sonra sataşma varsa söz talep edilmesini beyan
etmiştiniz. O çerçevede kalktım fakat görmediniz ama usul esastır. O bakımdan,
grup başkan vekilleri ve ilgili arkadaşlar konuşma yaparlarken “savaş bütçesi”
“Kürt oldukları için başlarına bunlar geliyor.” tarzında çeşitli eleştirilerde
bulundular. Bu çerçevede, sataşmadan 69’a göre söz istiyorum.
ALİ
KENANOĞLU (İstanbul) – Başkan, çok geç oldu ya.
MEHMET
NACİ BOSTANCI (Ankara) - İki dakika…
BAŞKAN
– Buyurun Sayın Bostancı. (AK PARTİ sıralarından alkışlar) 
Yeni
bir sataşmaya mahal vermeyelim.
V.- SATAŞMALARA İLİŞKİN KONUŞMALAR (Devam)
5.- Ankara Milletvekili Mehmet Naci Bostancı’nın, İstanbul Milletvekili
Hakkı Saruhan Oluç’un, 10 sıra sayılı 2019 Yılı Merkezi Yönetim Bütçe Kanun
Teklifi ile 11 sıra sayılı 2017 Yılı Merkezi Yönetim Kesin Hesap Kanunu
Tasarısı’nın tümü üzerinde HDP Grubu adına yaptığı konuşmasında Adalet ve
Kalkınma Partisine sataşması nedeniyle konuşması
MEHMET
NACİ BOSTANCI (Ankara) - Sayın Başkanım, değerli arkadaşlar; bu ülkede
demokrasi ve özgürlükler temelinde her türlü meseleyi tartışmaya varız, zaten
Meclis de bunun için var. Bu kürsü, bu müzakere ortamı bu ülkenin meselelerini
tartışmak için var. Bizim itiraz ettiğimiz, demokratik ve özgürlükçü bir
zeminde yapılan tartışmalar değil. Türkiye'nin başında bir terör belası var ve
onun hayaleti üzerinde şekillenen bir siyasal coğrafya, bir siyasal dil var.
Bizim itiraz ettiğimiz bu. 
Mesela,
biraz önce değerli arkadaşımız konuşurken bir mahkeme kararına atıfla “Bu suça
ortak olmayacağız.” dedikleri için yargılandıkları ve ceza aldıklarını ifade
etti bazı arkadaşların. İşin hukuki tarafı ayrı, oraya ilişkin yorum benim işim
değil, o, mahkemelerin işi ama siyasal eleştiri benim işim. Şimdi, “Bu suça
ortak olmayacağız.” denilen bildirinin bir cümlesini okuyacağım: “Devletin
başta Kürt halkı olmak üzere tüm bölge halklarına karşı gerçekleştirdiği
katliam ve uyguladığı bilinçli sürgün politikasından derhâl vazgeçmesini…”
vesaire çerçevesinde bir dil. Kıymetli arkadaşlar… (HDP sıralarından
gürültüler)
MUAZZEZ
ORHAN (Van) – Yalan mı?
MEHMET
NACİ BOSTANCI (Devamla) – Kıymetli arkadaşlar, bahsettiği husus, bu devrimci
halk savaşı çerçevesinde, hendekler açılarak kurtarılmış bölgeler ilan etme
tarzındaki PKK’nın silahlı girişiminin neticesidir. Burada, bu bildiride
“Devlet insan hakları ihlalleri yapıyor ama aynı zamanda bu işin temelinde
PKK’nın böyle bir alan hâkimiyeti sağlamak için kalkıştığı silahlı girişim
vardır ve biz bunu reddediyoruz.” denilse bu, bir müzakeredir. 
MAHMUT
TOĞRUL (Gaziantep) – Onlar meslektaşınız, akademisyen ya Naci Bey, en azından
buna karşı çıkmayın ya. 
MEHMET
NACİ BOSTANCI (Devamla) – Ama PKK’ya karşı bütünüyle görmezlikten gelen ama
devlete karşı amansız ve acımasız bir eleştiri getiren bu dil, barışın dili
değildir; bu, bir propaganda dilidir. 
MAHMUT
TOĞRUL (Gaziantep) – Ama cezalandırılmasını da gerektirmez, siz siyasi
eleştiriyi yaparsınız. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
NACİ BOSTANCI (Devamla) – Kimin propagandası? Bu, PKK’nın propagandasıdır ve
bunu milletin vicdanı mahkûm eder. Mahkeme ayrı. 
Teşekkürler.
(AK PARTİ sıralarından alkışlar) 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan 183
Adedi Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Sayın milletvekilleri, şimdi şahsı adına, lehte Büyük Birlik Partisi Genel
Başkanı ve Ankara Milletvekili Sayın Mustafa Destici. 
Buyurun
Sayın Destici. (AK PARTİ sıralarından alkışlar) 
Süreniz
on dakikadır. 
MUSTAFA
DESTİCİ (Ankara) – Sayın Başkan, değerli milletvekilleri ve televizyonları
başında bizleri izleyen kıymetli vatandaşlarım; öncelikle hepinizi sevgiyle,
saygıyla, hürmetle ve muhabbetle selamlıyorum. 
21
Aralık 2016 tarihinde Fırat Kalkanı Harekâtı kapsamında El Bab Akil Dağı’nda
DEAŞ terör örgütünün kalleş saldırılarında şehit olan 16 Mehmetçiğimize bir
kere daha Allah’tan rahmet diliyorum; ruhları şad olsun, mekânları cennet
olsun. Rabb’im, kahraman ordumuzun her daim yar ve yardımcısı olsun diyorum.
(AK PARTİ sıralarından alkışlar) 
Tarihimizin
en acı sayfalarından biri olan Sarıkamış hadisesinin 104’üncü yıl dönümünde
Sarıkamış şehitlerimizi bir kere daha rahmetle ve minnetle anıyorum.
Sayın
Başkan, değerli milletvekilleri; Büyük Birlik Partisi olarak kuruluşumuzdan
beri her türlü mağduriyet ve problem alanına dair yapıcı ve yol gösterici
siyaset ilkesi mucibince ve imkânlarımız dâhilinde çözüm üretmeye çalıştık. Bu
ülkenin mazisini ve geleceğini, inancını, atılımlarını, lehinde veya aleyhinde
gelişen ya da gelişebilecek çıkar ve riskleri koruyup kollayan ilkeli, millî ve
bağımsız bir duruşu temsil ettik ve etmeye devam edeceğiz. En önemlisi,
vatandaşlarımızın ihtiyaç ve isteklerinin karşılanmasını hedefleyen bir vizyon
kapsamında, bu ülkede yaşayan herkesin her şeyin en iyisini hak ettiğine
yürekten inanıyoruz. En başta ahlak ve fazilet olmak üzere, partimizin kırmızı
çizgisi, Türkiye’nin ülkesi ve milletiyle bölünmez, mutlak bütünlüğünü korumak,
tam bağımsızlığını ve egemenlik haklarını her türlü tartışmanın dışında
bırakmak, devlet ile toplum arasındaki bağın sıklığını en son limitine kadar
pekiştirmek, kamu vicdanına aykırı olan tüm politikalara tavizsiz bir şekilde
karşı olmak, amir devlet değil, hadim devlet işleyişine ve vatandaş merkezli
sosyal hukuk devleti anlayışına sadık kalmaktır. En önemlisi ise millî
egemenliğimizin üstünde veya yanında, hariçte ve dâhilde herhangi bir merci ve
ortak kabul etmemektir. 
Adalet,
toplumsal barış, üretim, gelir dağılımında hakça paylaşım, külfete ortak olmak
kadar nimete ortak olmak hakkından ve özgürlükten yanayız. Bu milletin
inancına, tarihine, kültürüne, kimliğine azami derecede saygı duyuyoruz. Lakin
bu kavramların istismarına ve hak arama maskesi ardına saklanıp dâhilî ve
haricî şer odaklarının müdahil olduğu kamu güvenliği ve kamu kudretini bloke
edecek tarzda faaliyetlere de sonuna kadar karşıyız. Toplumsal hak ve
taleplerin savunulmasından yanayız fakat dışarıda planlanıp içeride uygulanmaya
çalışılan ve millî iradeye kasteden, Gezivari şiddeti esas alan, yıkıcı ve
bölücü kalkışmaların sonuna kadar karşısındayız.
Sayın
Başkan, değerli milletvekilleri; gelinen aşamada Türkiye, bir kader çizgisinin
üzerinde durmaktadır ve hareket alanı da epeyce daralmıştır. Lakin ülkemiz,
dünya sisteminin bir kenar mahallesi durumuna asla düşmeyecektir. Bu,
milletimizin özündeki tözün bir gereğidir. Bunun içindir ki milletimizin
kültür, medeniyet ve inanç değerlerini benimseyen, büyük Türkiye idealini
özümseyen herkes için adalet, özgürlük ve refah prensiplerine dayalı yeni bir
dünya kurma iradesinin fitilini ateşleyecek, tüm bunları ülke siyasetinde etkin
hâle getirebilecek vizyona sahip her türlü siyasi hamleyi de sonuna kadar
destekleriz. “İlke, vizyon, misyon” başlığı, Büyük Birlik Partisi için buraya
kadar anlatmaya çalıştığım hassasiyetler, ülke bütçesi ve bütçe etrafında
üretilen bilgi setleri ve yorumları kadar da önemlidir.
Sayın
Başkan, değerli milletvekilleri; 2019 bütçe görüşmelerinin sonuna gelmiş
bulunuyoruz. Cumhur İttifakı olarak yeni sistemin hayata geçirilmesinde biz de
katkı verdik, 24 Haziran seçimlerinde de aynı ittifakın içerisinde bulunduk.
Bizlerin adayı olan ve bizlerin desteğiyle, Türk milletinin desteğiyle seçilen
Sayın Cumhurbaşkanımızın kurmuş olduğu Hükûmeti de desteklediğimizi bir kere daha
ifade etmek istiyorum. Bu anlamda, bütçenin hazırlanmasında emeği geçen
Cumhurbaşkanından Hazine ve Maliye Bakanına, tüm Hükûmet üyelerine, tüm kamu
kurum ve kuruluşlarında çalışan, bütçeye emek koyan tüm personelimize ve siz
değerli Meclis üyelerine şükranlarımı sunuyorum.
Her
bütçede olduğu gibi bu bütçenin de olumlu ve artı yönleri ve aynı zamanda bize
göre eksik ve noksan yönleri de vardır. Bütçe açığındaki artışın gerilemiş
olması ve faiz dışı fazlanın katbekat artması, yine, eğitime ayrılan payın yüksek
düzeyde olması, bütçe için olumlu bulduğumuz taraflardır. Yine, faizin, geçmiş
yıllara göre hem gayrisafi millî hasıla düzeyinde hem bütçenin genel rakamı
düzeyinde aşağılara çekilmiş olması da olumludur. Lakin, hâlâ ekonomik
sorunlarımızın esas kaynağını oluşturan yüksek faiz giderlerinin daha da
yükselerek 2019 bütçesinde yer aldığını görüyoruz. Öyle ki, 960 milyarlık
bütçemizin 117 milyar liradan fazlası tek başına faize gitmektedir. Bütçe artış
kalemlerine baktığımızda, diğer bütün kalemler ya eksiye gitmiş ya da en fazla
yüzde 40 artmışken faiz giderlerinin artış oranının yüzde 63 olduğunu
görüyoruz. Şayet böylesine bir artış gerçekleşmeseydi yani faiz giderleri
geçtiğimiz yılki seviyede kalsaydı hem emeklilikte yaşa takılanların haklı
taleplerini karşılayabilir hem 3600 ek gösterge beklentisinin içerisinde olan
kesimlerin beklentilerini yerine getirebilir hem de çiftçilerimize mazotu
ÖTV’siz yani 2,5 liradan verebilirdik. Onun için, Sayın Cumhurbaşkanımızın da
üzerinde hassasiyetle durduğu üzere faizle mücadeleden mutlaka galip çıkma
zorunluluğumuz olduğunun altını çizmek istiyorum. 
Yine,
gelir kalemlerinin neredeyse yekûnunu oluşturan vergi gelirlerindeki
dengesizliğin de artarak devam ettiğini görmekteyiz. Toplanan vergilerin yüzde
70’e yakınının dolaylı vergi olması, bunu net bir şekilde ortaya koymaktadır.
Hâlbuki, bu oran, OECD ülkelerinde yüzde 50’leri bulmamaktadır. Burada
Hükûmetten vatandaşımızın ve bizlerin beklentileri, üretimin ve istihdamın
teşvik edilmesi, çalışan kesimlerin üzerindeki yükün hafifletilmesidir ve en az
bütçe artış oranı kadar bir maaş artışı zammına kavuşturulmasıdır. Yani, asgari
ücrete, memura, işçiye yüzde 26 oranında zam yapılmalıdır. Örneğin, asgari
ücret, buna göre en az 2.020 TL olmalıdır. 
SGK
ve BAĞ-KUR primlerinin düşürülmesi, vergi dilimindeki düzenlemenin yenilenmesi,
işsizlikle mücadele, istihdamın artırılması, üretimin ve reel sektörün
desteklenmesi ve tasarruf tedbirlerinin artırılması yönündeki gelişmeler
elbette ki sevindiricidir. Bunun önümüzdeki yıl için daha da yükselerek
artacağına olan inancımızı da buradan paylaşmak istiyorum. 
Tabii,
biz 2019 bütçesinin 5 katından fazlasını otuz beş yıldır Kandil uzantılarıyla
mücadele uğruna dağlara gömüyoruz ve hâlâ hiç ders almamış gibi, bugün benim
konuşmamı protesto etmek için salonu terk eden PKK’nın siyasi uzantılarına
hazineden vermeye devam ediyoruz. (AK PARTİ sıralarından alkışlar) Bir kere,
bu, vallahi de haramdır billahi de haramdır ve bu harama da hiç kimsenin ortak
olmaması gerekir çünkü bunlara hazineden verilen yardımın -aynen belediyelerden
nasıl PKK’ya kaynak aktarmışlarsa- devletin hazinesinin de emin olun ki bir
kısmını PKK’ya aktarmaktadırlar. 
Onun
için, eğer biz 1 trilyon doları otuz beş yılda teröre harcamasaydık da
milletimize harcasaydık bugün fert başına millî gelirimiz en az 20 bin dolarlar
seviyesinde olabilirdi. Onun için, burada olan herkesin öncelikle bu gerçeğe
göre hareket etmesi ve PKK’yı lanetlemesi, ondan sonra rakamlarla ilgili burada
ifadede bulunması gerekir. (AK PARTİ sıralarından alkışlar) PKK’yı lanetlemeyen
hiç kimsenin başka bir rakamı diline dolaması asla ve kat’â kabul edilebilir
değildir ve samimi de değildir. 
Kıymetli
milletvekilleri, öte yandan, millet olarak 2018’de dünyaya örnek olacak üstün
bir birliktelik örneği göstererek üzerimizde oynanan döviz manipülasyonlarını
geri püskürtmeyi başardık fakat zamları bertaraf edemedik. 
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi tamamlayın. 
MUSTAFA
DESTİCİ (Devamla) – Döviz artışından dolayı yapılan zamların behemehâl geri
alınmasını da buradan Büyük Birlik Partisi olarak teklif ediyoruz. 
Kıymetli
milletvekilleri, daha fazla konuşacaklarım vardı ama bütçeyle ilgili iki hususu
belirtmek adına oradan vazgeçiyorum. Birincisi, Doğu Türkistan’daki zulüm.
Hazreti Ali Efendimiz diyor ya “Eğer bir zulmü durduramıyorsanız en azından
dünyaya duyurun.” diye, biz bunu duyurmakla kalmamalıyız ve mutlaka ama mutlaka
elimizi Doğu Türkistan’a uzatmalıyız. Milyonlarca insan “fikrî ıslahat
çalışmaları” adı altında mezalime tabi tutuluyor. Her Uygur Türkü’nün evine bir
Çinli yerleştirilmiş vaziyette. Bunu kendiniz için düşünün ve kendinizi onların
yerine koyun ve o şekilde Doğu Türkistan konusuna sahip çıkalım. 
Bir
başka konu Yemen. Zulüm kimden gelirse gelsin, zulmü Budist de yaparsa, Çin de
yaparsa, ABD de yaparsa, “Ama ben Müslümanım.” diyen de yaparsa bunun
karşısındayız. Yemen’deki zulmün de durdurulması noktasında yine büyük
adımların atılmasını bekliyoruz. 
(Mikrofon
otomatik cihaz tarafından kapatıldı)
BAŞKAN
– Son sözlerinizi alayım. 
MUSTAFA
DESTİCİ (Devamla) – Tabii, burada esas gündeme getireceğim konulardan bir
tanesi, Fırat’ın doğusuyla ilgiliydi. ABD’nin, biliyorsunuz, daha önce de
defalarca, 2 defa “Suriye’den çekiliyoruz.” dediğini işittik ama çekilmediler.
Onun için burada tedbirli ve teyakkuzlu olmak zorundayız ve ABD’den ziyade,
orada bıraktığı Merkez Kuvvetler CENTCOM oradan gitmeden; PKK’yla, PYD’yle,
YPG’yle ilişkisini kesmeden “ABD oradan gitti.” diyemeyiz ve Fırat’ın doğusuna
harekât Münbiç’ten başlayarak Kandil’e kadar sürmelidir. 
Bu
noktada, konuşmamı burada sonlandırırken 2019 bütçesinin aziz Türkiye’mize
hayırlı olmasını Cenab-ı Allah’tan diliyorum. Şehitlerimizi ve kurucu
liderimiz, şehit Muhsin Başkanımızı bir kere daha rahmetle anıyorum. Tüm Genel
Kurulu muhabbetle ve hürmetle selamlıyorum. Bütün bu zorluklara rağmen ümitli
olmaya devam edeceğiz. Şairin dediği gibi, üstadın dediği gibi: “Mehmed'im,
sevinin, başlar yüksekte / Ölsek de sevinin, eve dönsek de / Sanma bu tekerlek
kalır tümsekte / Yarın, elbet bizim, elbet bizimdir / Gün doğmuş, gün batmış,
ebed bizimdir.”
Saygılarımla.
(AK PARTİ ve MHP sıralarından alkışlar) 
BAŞKAN
– Teşekkür ederiz. 
AYHAN
BİLGEN (Kars) – Sayın Başkan…
BAŞKAN
– Buyurun Sayın Bilgen.
VI.- AÇIKLAMALAR
1.- Kars Milletvekili Ayhan Bilgen’in, Ankara Milletvekili Mustafa
Destici’nin 10 sıra sayılı 2019 Yılı Merkezi Yönetim Bütçe Kanun Teklifi ile 11
sıra sayılı 2017 Yılı Merkezi Yönetim Kesin Hesap Kanunu Tasarısı’nın tümü
üzerinde şahsı adına yaptığı konuşmasındaki bazı ifadelerine ilişkin açıklaması
AYHAN
BİLGEN (Kars) – Sayın Başkan, biz kimseyi protesto edip salondan çıkmıyoruz ama
zaten böyle bir muhataplık ilişkisi de aramızda yok. Bu ülkede bize yüzde 11
civarında oy veriliyor ama değerli milletvekili, Parlamentoya girmek için ancak
başka bir listede kendisine yer arıyor. Bir kere herkes, bu toplum kime ne
kadar değer veriyorsa onu takdir edecek, ona saygı duymayı bilecek. Ama sayın
milletvekilinin Parlamentoda olması bir mirasa bağlı, o da Sayın Yazıcıoğlu’nun
mirası. Eğer bu Mecliste bir vefa, bir hakkaniyet gerekiyorsa Sayın
Yazıcıoğlu’nun ölümüyle ilgili bir araştırma komisyonu kurulması konusuna biz
tam destek vermeye varız. Eğer siz de içinden seçildiğiniz gruba bu desteği
verdirebiliyorsanız buyurun yoksa mahkeme salonlarında Sayın Yazıcıoğlu’nun eşi
ve kardeşinin husumetine uğrayıp gelip burada bize fırça atamazsınız. 
Saygılar
sunuyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ediyorum. 
MUSTAFA
DESTİCİ (Ankara) – Sayın Başkanım…
BAŞKAN
– Buyurun. 
MUSTAFA
DESTİCİ (Ankara) – Söz istiyorum çünkü direkt şahsımı hedef alarak birtakım
cümleler söyledi. 
BAŞKAN
– Teşekkür ediyoruz. 
Herhangi
bir sataşma yok, devam ediyoruz.
Teşekkür
ederim. 
MUSTAFA
DESTİCİ (Ankara) – Sayın Başkan, ben buna cevap vermek zorundayım. Ben buna
cevap vermek zorundayım yani çünkü “Çamur at izi kalsın.” mantığıyla konuşma
yaptı. 
BAŞKAN
– Yerinizden bir dakika…
MUSTAFA
DESTİCİ (Ankara) – Hayır, müsaade ederseniz buradan konuşmak istiyorum. 
BAŞKAN
– Yerinizden bir dakika söz vereceğim.
MUSTAFA
DESTİCİ (Ankara) – Bakın, diğer gruplara saatlerce tartışma olduğunda söz hakkı
veriyorsunuz. 
BAŞKAN
– Efendim, yerinizden kısa bir açıklama için söz veriyorum. 
Buyurun.

MUSTAFA
DESTİCİ (Ankara) – Ben buradan istirham ediyorum. 
BAŞKAN
– Buyurun, yerinizden bir açıklama için söz veriyorum. 
MUSTAFA
DESTİCİ (Ankara) – Ben yerimden bunu ifade edemem. 
BAŞKAN
– Teşekkür ederim.
Yerinizden…
MUSTAFA
DESTİCİ (Ankara) – Ben buna cevap vermek zorundayım. 
BAŞKAN
– Yerinizden bir dakika açıklama… 
Bir
sataşmaya mahal vermeyelim. 
2.- Ankara Milletvekili Mustafa Destici’nin, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
MUSTAFA
DESTİCİ (Ankara) – Şimdi, öncelikle, Ayhan Bey’in ve PKK’nın siyasi uzantısı
olan grubunun… (HDP sıralarından sıra kapaklarına vurmalar, gürültüler) 
HÜDA
KAYA (İstanbul) – Haddini bil!
MAHMUT
TOĞRUL (Gaziantep) – Haddini bil!
MUSTAFA
DESTİCİ (Ankara) – …burada kürsüde PKK’yı kınadıklarını bugüne kadar görmedik. 
MENSUR
IŞIK (Muş) – Saygısız, saygısız herif!
MAHMUT
TOĞRUL (Gaziantep) – Bize saygılı ol, saygılı.
MENSUR
IŞIK (Muş) – Saygısız herif!
MUSTAFA
DESTİCİ (Ankara) – Üstelik, şehit liderimiz Sayın Muhsin Yazıcıoğlu’nun da
PKK’ya ve PKK’nın siyasi uzantılarına bakışı çok net bir şekilde ortadadır. 
KEMAL
PEKÖZ (Adana) – Kullanmaya devam ediyorsunuz, sadece kullanıyorsunuz.
MUSTAFA
DESTİCİ (Ankara) – Üstelik, burada yeri gelmişken, Meclisi bilgilendirme adına
şunu da ifade etmek isterim: Biliyorsunuz, şehadet süreciyle ilgili 2014
yılında verilen takipsizlik kararına partimizin ve avukatlarımızın yaptığı
itiraz neticesinde hem Kahramanmaraş’taki ana soruşturma dosyasındaki
takipsizlik kararı kaldırılmış, soruşturma yeniden başlamış hem Yargıtay
Cumhuriyet Başsavcılığında…
(Mikrofon
otomatik cihaz tarafından kapatıldı) 
HÜDA
KAYA (İstanbul) - Onun bedeli olarak oradasın sen, o davanın kapatılmasından
dolayı oradasın sen. İş birlikçi! 
MUSTAFA
DESTİCİ (Ankara) – …devam eden soruşturma, Adalet Bakanlığının kamu yararına
bozulması talebi üzerine Yargıtay Ceza Genel Kurulu tarafından görüşülmüş ve
oradaki kovuşturmaya yer olmadığına dair karar da kaldırılmış ve şu anda orada
da soruşturma yeniden başlamıştır.
HÜDA
KAYA (İstanbul) – Herkes biliyor senin ne olduğunu!
MUSTAFA
DESTİCİ (Ankara) – Ayrıca, yine bizim müracaatlarımız üzerine dosyalar,
Ankara’daki 3 ayrı dosya, Kahramanmaraş’taki ana soruşturma dosyasıyla
birleştirilmiştir.
AYHAN
BİLGEN (Kars) – Mahkemeden niye kovdular seni hanımı ile kardeşi? Yazıcıoğlu’nun
eşi ve kardeşi sizi niye kovdu mahkemeden? Niye kovdu; neden, neden?
MUSTAFA
DESTİCİ (Ankara) – PKK’nın siyasi uzantısı olan gruba şunu söylüyorum…
KEMAL
PEKÖZ (Adana) - Parmak sallama, indir o parmağını!
HÜDA
KAYA (İstanbul) – Çok iyi biliyoruz sizin ne olduğunuzu, iş birlikçi!
MUSTAFA
DESTİCİ (Ankara) – O PKK’yı, PYD’yi, YPG’yi savunan ağzınıza benim şehit
liderimin ismini alarak kirletemezsiniz çünkü siz kirlisiniz! Evet, siz
kirlisiniz; kirletemezsiniz! (HDP sıralarından gürültüler)
KEMAL
PEKÖZ (Adana) – İndir o parmağını, indir! Parmak sallama, indir o parmağını!
İndir parmağını, edepsiz!
BAŞKAN
– Teşekkür ederiz sayın konuşmacı.
MENSUR
IŞIK (Muş) – Saygısız!
HÜDA
KAYA (İstanbul) – Orada bulunmanın bedeliyle sen oradasın, iş birlikçisin! 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Yürütme adına Cumhurbaşkanı Yardımcısı Sayın Fuat Oktay.
Buyurun
Sayın Oktay. (AK PARTİ sıralarından alkışlar) 
CUMHURBAŞKANI
YARDIMCISI FUAT OKTAY – Sayın Başkan, değerli milletvekilleri; iki haftadır
yoğun bir şekilde devam eden bütçe görüşmelerinde büyük gayret sarf eden
heyetinizi şahsım ve yine Sayın Cumhurbaşkanımız adına saygıyla selamlıyor,
2019 yılı bütçesinin ülkemiz ve milletimiz için hayırlara vesile olmasını
diliyorum. Bugünkü oturumla birlikte 2019 Yılı Merkezi Yönetim Bütçe Kanun
Teklifi ile 2017 Yılı Merkezi Yönetim Kesin Hesap Kanunu Tasarısı’nın Genel
Kurul görüşmelerini tamamlıyoruz. Bütçemizin oluşmasına katkıda bulunan başta
Türkiye Büyük Millet Meclisi Başkanı, Başkanlık Divanı üyeleri, başkan
vekilleri, Plan ve Bütçe Komisyonu Başkanı ve üyeleri ile tüm
milletvekillerimize teşekkür ediyorum. 
Genel
Kurul görüşmelerinde bakanlıklarımızın ve merkezî yönetim bütçesinde yer alan
yasama ve yüksek yargı kurumlarının bütçelerini tek tek ele alma fırsatımız
oldu. Gerek komisyonda gerekse Genel Kurulda dile getirilen görüşler, bizim
için son derece önemli, son derece değerlidir.
Sayın
Başkan, değerli milletvekilleri; Cumhurbaşkanlığı hükûmet sistemiyle ilgili
özellikle tek adam boyutunda yoğunlaşan sorular ve eleştiriler öne çıkmakta.
Eğer müsaade ederseniz bu konuya birazcık olsun değinmek istiyorum. Başkanlık
sistemi, Türkiye’de önceki sistem yürürlükteyken o dönemde de açıkça tartışılan
bir konuydu hepimizin malumu. Önceki sistemde çok başlılığın olması, hızlı
karar verilememesi, hızlı hareket edilememesi, esnek olunamaması, hareket
alanının dar olması hepimizin gündemindeydi. Sadece bu konular da değil, bunlar
tartışılan konuların sadece birkaç örneğiydi. Gerek normal gerekse kriz
dönemlerinde gerek yurt içi veya yurt dışındaki ani karar verilmesi gereken konularda
sürecin ne kadar hantal olduğu, kamuoyunda da on yıllarca tartışıldı. Ayrıca
Türkiye’de sistem değişikliklerinin, ne yazık ki siyasi iradenin arzusuyla veya
milletin arzusuyla değil, sadece vesayet odaklarınca darbelerle
gerçekleştirilebileceği, neredeyse herkesin belki de kanına kadar enjekte
edilen bir şeydi. Bu dönemde ilk defa millet, siyasi iradenin herhangi bir
vesayetin altında ve etkisinde kalmadan değişiklik yapabileceğini göstermiştir.
Kamuoyunda sivil veya resmî tüm platformlarda yıllarca tartışılan, Meclisten
geçen ve bunun da üzerinde, milletimizin de onayladığı bir sistemin tek adam
sistemi olabileceğine inanmıyorum. (AK PARTİ sıralarından alkışlar) Eğer bunun
böyle olduğunu iddia ediyorsak kendimizle çelişiyoruz ve kendimizi reddediyoruz
anlamına gelecektir ki bunu da kabul etmiyorum.
Türkiye’de
ne zaman millî iradenin hâkimiyeti tesis edilse hep aynı iddia dile
getirilmiştir. Çok partili siyasi hayata geçtik. Sayın Bostancı da ifade
ettiler. Şehit Başbakan Menderes için aynısını söylediler. 1980’lerde
tarihimizin en önemli ekonomik hamlelerinden birini hayata geçiren rahmetli
Özal için de aynı iddiayı dillendirdiler. Şimdi de Sayın Cumhurbaşkanımıza aynı
bühtanı yapıyorlar. Dikkat edilirse, her üç isim de milletin büyük desteğiyle iş
başına gelmiş ve yine ülkemize tarihî dönüşümleri yaşatmış isimlerdir.
Sayın
Cumhurbaşkanımız, tüm siyasi hayatını demokrasinin imkânlarıyla ve demokratik
sınırlar içerisinde yürütmüştür. 1994 yılında İstanbul’a milletin desteğiyle
Büyükşehir Belediye Başkanı seçilmiştir. 2003 Mart ayında yine milletin
teveccühüyle milletvekili seçilmiş ve ardından Başbakan olarak görev almıştır.
2014 yılında tarihimizde ilk defa doğrudan milletin tercihiyle Cumhurbaşkanı
olmuştur. (AK PARTİ sıralarından alkışlar) Yeni yönetim sistemimizin ilk
Cumhurbaşkanlığı görevine de yine milletimizin büyük teveccühü ve desteğiyle
gelmiştir. Tamamı demokratik yöntemlerle yaşanmış bu süreci tek adamlık
iddiasıyla karalamaya çalışmak millete hakarettir. Bu iddiayı dile getirenler,
Sayın Cumhurbaşkanımıza değil, aslında doğrudan milletimize saldırmaktadır. 
Biz
Atatürk’ün Mecliste sapasağlam yerini bulan “Egemenlik kayıtsız şartsız
milletindir.” düsturunun arkasındayız. Sizler “hayır” diyorsunuz. “Egemenlik
kayıtsız şartsız milletin değil, vesayetin hakkı olmalı.” Hayır, “Egemenlik
kayıtsız şartsız milletindir.” ve millet de kararını vermiştir. (AK PARTİ
sıralarından alkışlar) 
CAVİT
ARI (Antalya) – Kim diyor Sayın Cumhurbaşkanı Yardımcısı, kim diyor? Ne zaman
söyledik Sayın Cumhurbaşkanı Yardımcısı? Biz ne zaman söyledik Sayın
Cumhurbaşkanı Yardımcımız? 
CUMHURBAŞKANI
YARDIMCISI FUAT OKTAY (Devamla) – Biz Hükûmet olarak yaptığımız ve yapacağımız
her şeyi yüce Meclisin çatısı altında ve milletin huzurunda, tüm muhasebe kural
ve kaidelerine uygun, şeffaf ve hesap verilebilir çerçevede görüşmek üzere
buradayız. 10 Aralıktan beri değil, 17 Ekimden beri buradayız. 17 Ekimde bütçe
kanununu Meclise resmen gönderdik. 23 Ekim tarihinde Hazine ve Maliye
Bakanımız, Plan ve Bütçe Komisyonunda bütçenin sunuşunu yaptılar. 30 Ekim ile
22 Kasım arasında Komisyonda görüşmeleri yaptık. Hem şahsım hem bakan
arkadaşlarım bu görüşmelere fiilen katıldılar. 10 Aralıkta da Genel Kurulda
görüşmelere başladık. 
Dik
duruşa, durmaya ilişkin eleştirilere gelince de biz daima dik durduk, dik
duruyoruz ve hiçbir güç de bizim bu duruşumuzu değiştiremez. (AK PARTİ
sıralarından alkışlar) 
Sayın
Başkan, değerli milletvekilleri; şimdi, şahsıma ayrılan sürede, Genel Kurul
sürecinde siz değerli vekillerimizce dile getirilen hususları da karşılayacak
şekilde, bütçeyle ilgili görüşlerimizi, yürütme adına, ana hatlarıyla aktarmaya
çalışacağım.
Geçtiğimiz
on altı yılda Türkiye, oluşturulan geniş çerçeveli ve hedef odaklı politika
setleri sayesinde, 2000’li yılların başında bulunduğu bu sağlıksız ekonomik
yapıdan kurtulmuş ve istikrara kavuşmuştur. Bu politikaların en önemli unsuru,
tavizsiz bir şekilde uyguladığımız disiplinli maliye politikalarıdır.
Makroekonomik istikrarın etkisiyle ülkemiz, kalkınma yolunda önemli bir mesafe
katetmiştir. Cumhuriyet tarihimizin en büyük ekonomik atılımlarını 2003-2017
döneminde gerçekleştirmeyi başardık. Bu dönemde, ekonomimizin yıllık ortalama
yüzde 5,7 büyüdüğü ve refahın tabana yayıldığı bir ekonomik model oluşturduk.
Satın alma gücü paritesine göre, 2003 yılında kişi başına gelir açısından AB
ortalamasının yüzde 35’ine denk gelen gelir seviyemizi, 2017 yılında AB
ortalamasının yüzde 67’sine çıkarttık. 
Bir
hatip “Türkiye’nin büyümesini OECD ülkeleriyle değil, gelişmekte olan ülkelerle
kıyaslayın.” diye ifade etti. Buyurun kıyaslayalım. Türkiye, küresel kriz
sonrasındaki 2010-2017 döneminde yüzde 6,8 oranında büyürken; Çin, Hindistan
dâhil, gelişmekte olan ülkelerin aynı dönemde büyüme oranları ortalama yüzde
5,3’tür. Ülkemiz, yine sayın hatibin kıyaslamamızı istediği ülkelere göre de
yıllık ortalama 1,5 puan daha yüksek büyüme performansı göstermiştir. 
Yine
bir başka hatip de büyüme rakamlarında, son on yıllık dönemde kötü, son altmış
yılın en vasat performanslarından birini sergilediğini belirtmiştir. Bakalım,
1960-2002 döneminde ortalama büyüme yüzde 4,3 iken AK PARTİ döneminde yüzde
5,7’ye yükselmiştir. (AK PARTİ sıralarından alkışlar) Son on yılda ise büyüme
ortalamamız yüzde 5’tir. 
Yine,
başka bir hatibimiz Türkiye’nin dünyadaki sıralamasının AK PARTİ döneminde
değişmediğini ve 17’nci sırada kaldığını dile getirmiştir. Türkiye 2002 yılında
21’inci büyük ekonomiyken 2017 yılı itibarıyla 17’nci büyük ekonomi hâline
gelmiştir. 
ÜNAL
DEMİRTAŞ (Zonguldak) – Daha önce de 17’nci büyük ekonomiydi, 1980’de de
öyleydi. 
CUMHURBAŞKANI
YARDIMCISI FUAT OKTAY (Devamla) - Satın alma gücü paritesine göre ise aynı
dönemde 17’nci sıradan 13’üncü sıraya yükselmiştir, Sayın Bakan da ifade
ettiler, 12’nci sıraya yükselme hedefimiz, ihtimalimiz çok yüksektir. (AK PARTİ
sıralarından alkışlar) 
Ayrıca
bankacılık sektöründe hayata geçirdiğimiz reformların ve Türkiye ekonomisinin
istikrar kazanması sayesinde finansal sistem oldukça güçlü bir yapıya
kavuşmuştur. Türk bankacılık sektörü güçlü ve istikrarlı yapısıyla makroekonomik
istikrarı destekleyen ve negatif dış şokların ekonomimiz üzerindeki olumsuz
etkisini azaltan temel unsurlardan birisi hâline gelmiştir. 
Sayın
Başkan, değerli milletvekilleri; geçtiğimiz dönemde yaşadığımız şoklar ve
manipülasyonlara karşı gösterdiğimiz reaksiyonla Türkiye ekonomisinin makro
temellerinin sağlam olduğuna bir kez daha hep birlikte şahit olduk. Etkili
koordinasyonla yerinde, zamanında ve doğru yönde aldığımız önlemler sayesinde
ekonomimize yönelik tehditleri başarılı bir şekilde bertaraf ettik. İçinde
bulunduğumuz şartların ekonomide bazı zorlukları ve sorunları beraberinde
getirdiğinin elbette farkındayız. Bu durumun üstesinden gelmemizi sağlayacak
olan etkin politika ve tedbirler geliştirerek ekonomimiz Yeni Ekonomi
Programı’nda da öngördüğümüz şekilde dengelenme sürecine girmiştir. Kısa vadede
yavaşlayan büyümemizin akabinde giderek daha da güçlenen bir ekonomik gelişmeye
dönüşmesi sürdürülebilir büyüme hedeflerimizle uyumluluk arz etmektedir. Bu
süreçte ekonomide güven, finansal istikrar, faiz seviyeleri ve enflasyon gibi
göstergelerde somut iyileşmeleri hep birlikte görüyoruz ve göreceğiz. Ağustos
ayında dolar kurunun en yüksek seviyesinden bu yana Türk lirası dolar
karşısında yaklaşık yüzde 20 değer kazanmıştır. Yine aynı dönemlerde yükselen
Türkiye CDS risk primi 225 baz puan iyileşmiştir, on yıllık tahvil faiz
oranları da gerilemiştir. Kasım ayı itibarıyla tüketici enflasyonu bir önceki
aya göre yıllık bazda düşmüştür. Bu göstergelerdeki iyileşmeler güven
endekslerine de yansımıştır. Kasım ayında bir önceki aya göre reel kesim güven
endeksi yüzde 6, ekonomik güven endeksi ise yüzde 9 yükselmiştir. Son üç ayda
ihracatımız yıllık yaklaşık yüzde 15 gibi çok yüksek bir oranda artarak
turizmle birlikte dengelenme sürecine büyük katkı yapmıştır.
Sayın
Başkan, değerli milletvekilleri; Genel Kurul görüşmelerinde borç yükü, gelir
dağılımı, yoksulluk, vergi politikası gibi başlıklarda ekonomiye dair
değerlendirmelerde bulunuldu, eleştiriler dile getirildi. Öncelikle, Türkiye
ekonomisinin borç yükü bakımından sağlam yapısını koruduğu bilinmelidir. Borç
stoku gibi makro göstergeleri nominal seviye yerine millî gelire oranla
değerlendirmek gerektiğini tekrar hatırlatmak istiyorum. Aksi takdirde
ekonomideki ölçeğin büyüdüğünü göz ardı etmiş oluruz. Türkiye’nin 2002 yılında
yüzde 60 olan kamu toplam net borç stokunun millî gelire oranı bugün yüzde 9
seviyesine gerilemiştir. Ağustos ayında gerçekleştirilen spekülatif ataklara
karşı hızlı ve güçlü tedbirler alınabilmesinde bu durumun önemli bir katkısı
var. Geçtiğimiz on altı yılda uygulanan başarılı ve ihtiyatlı maliye
politikaları sayesinde faiz giderlerinin gayrisafi yurt içi hasılaya oranı
ciddi bir şekilde düşürülmüştür. Borç ve faiz yükünü düşürerek ekonomiden
halkımızın refahına daha fazla pay ayırmayı başardık. Günlük 2,15 doların
altında geliri olan nüfusun toplam nüfusa oranı 2002 yılında yüzde 3
seviyesinde iken bugün bu oranı sıfırladık. Bir başka ifadeyle, yoksulluğu
azalttık. 
2002
yılından bu yana düşük faiz oranları ve finansal erişimin kolaylaşması tüketici
kredilerindeki artışı beraberinde getirmiştir. Hane halkı yükümlülükleri
içerisinde konut ve taşıt kredilerinin toplam payı yüksektir. Bu husus ekonomik
durumdaki iyileşmenin hane halkının refahına yansıması neticesinde konut ve
taşıt gibi varlık edinimlerinin arttığını göstermektedir. Türkiye’de hane halkı
borcunun diğer ülkelere kıyasla çok düşük seviyede olduğu yine hatırda
tutulmalıdır. 2018 yılı ikinci çeyrek itibarıyla hane halkı borcunun gayrisafi
yurt içi hasılaya oranı dünyada yüzde 59, gelişmiş ülkelerde yüzde 73, gelişmekte
olan ülkelerde yüzde 36 iken Türkiye’de bu oran sadece yüzde 16’dır. Tekrar
ediyorum: Dünyada yüzde 59, gelişmiş ülkelerde yüzde 73, gelişmekte olan
ülkelerde yüzde 36, Türkiye’de yüzde 16. 
Halkın
refahı açısından bir başka gösterge asgari ücrettir. İktidara geldiğimiz 2002
yılının sonundan bu yana asgari ücrette enflasyonun oldukça üzerinde artışlarla
ciddi iyileşmeler sağlanmıştır, asgari ücretlilerin hayat standartları
yükselmiştir. Asgari ücret, 2002 yılı Aralık ayında net 184 TL’yken, 2018 yılı
Aralık ayında net 1.603 lira olmuştur. Bu dönemde asgari ücrette gerçekleşen
artış nominal olarak enflasyon artışının 2 katından fazla olmuştur. Satın alma
gücü paritesine göre 2003 yılında kişi başına gelir açısından AB ortalamasının
yüzde 35’ine denk gelen gelir seviyemizi 2017 yılında AB ortalamasının yüzde
67’sine çıkarttık. 
Sayın
Başkan, değerli milletvekilleri; ekonomimizin rekabetçi yapısını
geliştirebilmek ve iş yapma ortamını daha da iyileştirebilmek için yatırım,
üretim, ihracat, istihdam ve finansman üzerindeki vergi yüklerini de azalttık.
Bununla kalmayıp çeşitli destekler sağladık ve bürokratik süreçleri
kolaylaştırdık ve kolaylaştırmaya devam edeceğimizi de bir önceki konuşmamda da
şahsen ben, sonrasında da her bir bakanımız kendi alanlarıyla ilgili ifade
ettiler. Bunun sonuçlarını 2019 ve 2020’de çok daha net görüyor olacağız,
özellikle bürokratik süreçlerin kolaylaştırılmasıyla ilgili sonuçları.
Vatandaşlarımızın eğitim, sağlık, gıda, tekstil, konut ve ulaşım gibi temel
ihtiyaçları üzerindeki KDV oranlarında önemli ölçüde indirimler yaptık. Diğer
taraftan, vergi kayıp ve kaçağı başta olmak üzere, kayıt dışı ekonomiyle
mücadeleye devam ediyoruz. 
Burada
bir konuya daha açıklık getirmek istiyorum. Uzlaşma müessesesi 1960 yılından bu
yana vergi hukukumuzda mevcuttur. Modern vergi sistemlerinin hemen hemen
hepsinde bulunan bu sistemin temel ilkesi, vatandaşın hukuku ile devletin
hukukunu eşit biçimde korumaktır. Böylesine önemli ve yaygın bir uygulamanın belli
kişileri korumak amacıyla kullanıldığı iddiasını kabul etmek de asla mümkün
değildir. Esasen, uzlaşmayla ilgili olarak zaman zaman gündeme getirilen
hususların izahı çok kolaydır. Vergi hukukunun temellerinden olan “vergi
mahremiyeti” ilkesinin bu şekilde suistimal edilmesi anlaşılabilir bir husus da
değildir.
Sayın
Başkan, değerli milletvekilleri; 2019 yılı bütçesiyle ilgili olarak gerek
şahsım gerekse bakanlarımız tarafından detaylı açıklamalar yapıldı. Burada,
önemine binaen, mali disiplin konusunun üzerinde tekrar durmak istiyorum.
Ekonomimiz
için hayati öneme sahip mali disiplin uygulamalarını 2019 yılı bütçesinde de
yine kolayca görebiliyoruz. Yeni Ekonomi Programı kapsamında, bütçe
politikasını para politikasıyla eş güdümlü olarak yürüteceğiz. Makroekonomik
istikrarı koruma, mali disiplini sürdürme, cari dengeyi iyileştirme, enflasyonu
düşürme, istihdamı ve tasarrufları artırma, gelir dağılımını iyileştirme
hedeflerimizden taviz vermiyoruz, vermeyeceğiz. Önümüzdeki dönemde
uygulayacağımız maliye politikası, Yeni Ekonomi Programı’nda ortaya konulan
dengelenme sürecinin en temel destekleyicisi olacaktır. Maliye politikası, para
politikasıyla eş güdümlü olarak, fiyat istikrarı ve cari açık hedefimizle
uyumlu olarak yürütülecektir. Şimdi, bu noktada, genel bütçe kapsamındaki
alanlardaki faaliyetlerimiz ile önümüzdeki döneme ilişkin projelerimizden
bazılarının detaylarına girmek istiyorum. 
Sayın
Başkan, değerli milletvekilleri; hükûmetlerimiz döneminde aile, çalışma ve
sosyal hizmetler alanında büyük bir değişim ve dönüşüm sürecini başarıyla
gerçekleştirdik. 2019 yılı bütçesinde sosyal harcamalar için bütçenin yüzde
66,5’i kadar kaynak ayırdık. Bu oran 2002 yılında bütçenin yüzde 1,3’ü
seviyesindeydi. Sosyal politika uygulamalarında ihtiyaçların yerinde tespitini
ve çözümünü içeren arz odaklı bir hizmet anlayışına geçerek sosyal yardım ve
hizmetlerde yeni bir dönem başlattık. Sosyal hizmet merkezlerimiz aracılığıyla
ailelere ve toplumun tüm kesimlerine yönelik sosyal hizmetlerimizi tek çatı
altında sunmaya devam ediyoruz. 
Çocuklarımızın
sağlıklı gelişimlerinin sağlanması ve hayata en iyi şekilde hazırlanması için
aile odaklı hizmetlere öncelik vererek çocuklarımızın ailelerinden
kopmamalarını sağlamayı sürdürüyoruz. “Çocuk işçiliğine hayır.” diyoruz ve
Çocuk İşçiliğiyle Mücadele Ulusal Programı kapsamındaki aktif mücadelemizi
toplumun tüm kesimlerinin katılımıyla başarıyla yürütüyoruz. Sokakta
çalıştırılan çocuklarımız için 130 mobil ekip kurarak alanda 11.760 çocuğa
müdahale ettik. 
“Kadın
güçlü olursa aile de toplum da güçlü olur.” anlayışıyla kadınlarımızın
toplumsal statüsünün yükseltilmesine büyük önem veriyoruz. 
AYSU
BANKOĞLU (Bartın) – Kadın birey olarak da vardır Sayın Oktay.
CUMHURBAŞKANI
YARDIMCISI FUAT OKTAY (Devamla) - 2019 yılında, aileyi güçlendirmek ve aileyi
zayıflatan etmenleri ortadan kaldırmak için ilgili tüm paydaşlarla iş birliği
içinde Aile Şûrası’nı düzenleyeceğiz. Uyguladığımız politikaların karşılık
bulması neticesinde kadınların iş gücüne katılımında ve istihdamında da önemli
mesafeler katettik. Son on yılda kadın istihdamını yüzde 63 oranında artıran
ülkemiz, OECD ve Avrupa Birliği üyesi 28 ülke arasında ilk sıraya yerleşmiştir.

AK
PARTİ iktidarlarımız döneminde çalışanlarımızın mali ve sosyal haklarında da
yine ciddi iyileştirmeler yaptık, yoksullukla mücadelede dünyaya örnek olan
başarılar elde ettik. 2002-2015 yılları arasındaki rakamlara bakarsak, ülkemiz
dünyada yoksulluk oranlarını en fazla azaltan ülke olmuştur. 
Engelli
vatandaşlarımız için erişilebilirliliği en temel insan hakkı olarak görüyoruz.
Bu kapsamda engelli bireylere eğitimde, sağlıkta ve istihdamda fırsat eşitliği
sağlanması için önemli adımlar attık. Rakamları daha önce sizlerle paylaştığım
için tekraren yine aynı detayları vermeyeceğim. 
Yaşlı
vatandaşlarımızın sağlıklı ve mutlu bir yaşam sürmeleri için yenilikçi sosyal
politikalar ve hizmet modelleri geliştiriyoruz. Kuşaklar arası dayanışmayı ve
büyüklerimize karşı duyarlılığı artırmak amacıyla Yaşlı Yılı ilan ettiğimiz
2019 yılında Sayın Cumhurbaşkanımızın himayesinde Yaşlılık Şûrası’nı
düzenleyeceğiz. 
İktidar
olarak şehitlerimizin bizlere emanet bıraktığı ailelerinin, gazi ve gazi
yakınlarımızın daima yanında olduk. Bu anlayışla, şehit yakınlarımız ile
gazilerimizin istihdam hakkının kapsamını genişlettik. (AK PARTİ sıralarından
alkışlar) Ayrıca, eğitim desteği, faizsiz konut kredisi desteği, ücretsiz
seyahat hakkı, ÖTV muafiyeti gibi birçok alanda sosyal ve ekonomik destek
vermeye de devam ediyoruz şehit ve gazi yakınlarımıza ve devam da edeceğiz.
Sayın
Başkan, değerli milletvekilleri; istihdamın sürdürülebilir olması için iş
gücümüzün niteliğinin artırılması ve çağın gerektirdiği mesleki donanımlara
kavuşması gerekiyor. İşverenlerimizin iş gücü ihtiyaçlarını ve iş gücünde
aradıkları nitelikleri tespit edebilmek amacıyla çalışmalarımızı sürdürüyoruz.
Sosyal yardım ve istihdam ilişkisini güçlendirerek, sosyal yardım alan
çalışabilir durumdaki kişilerin istihdamlarının teşvik edilmesini sağlıyoruz.
Türkiye, AB’ye aday ve üye ülkeler arasında toplam istihdamını 2007-2017
yılları arasında hem sayısal hem de oransal olarak en fazla artıran ülke
olmuştur. 
Gençlerimizin
eğitimden iş dünyasına, iş hayatına geçişini hızlandıran politikalarımızla,
eğitim-iş hayatı arasındaki ilişkiyi güçlendirmeye ve genç istihdamını desteklemeye
devam ediyoruz. 
Sürdürülebilir
ve ulaşılabilir bir sosyal güvenlik sistemi hedefliyoruz. Emeklilerimize
Ramazan ve Kurban Bayramı öncesi ikramiye ve promosyon ödemesi, memurlarımıza
otuz yıl üstü hizmetleri için ikramiye uygulamasıyla önemli katkılar sunduk.
CAVİT
ARI (Antalya) – CHP sayesinde.
CUMHURBAŞKANI
YARDIMCISI FUAT OKTAY (Devamla) – Sosyal güvenlik hizmetlerimizin
ulaşılabilirliğini artırmak için de hizmetlerimizden 127’sini e-Devlet
üzerinden gerçekleştiriyoruz. 
Her
zaman önem ve öncelik verdiğimiz iş sağlığı ve güvenliği alanında iş kazalarını
ve meslek hastalıklarını önlemeye yönelik sektörlere özgü çözümler üretiyoruz,
üretmeye de devam edeceğiz.
Sayın
Başkan, değerli milletvekilleri; esnaf ve sanatkârlarımıza ayrı bir önem
veriyoruz. Geçtiğimiz sene kooperatif ortağı esnaf ve sanatkârlarımızın 300
milyon TL’yi bulan borçlarını yeniden yapılandırma kapsamına aldık. Ayrıca bu
sene yaklaşık 250 bin esnaf ve sanatkârın gecikmiş borcunda iyileştirme
sağlayarak yaklaşık 300 milyon TL gecikme faizinin düşürülmesi imkânını
getirdik. 
Ekonomide
yaşanan tüm spekülasyonlara rağmen, 2018 yılında açılan şirket sayısı, kapanan
şirket sayısının 3,5 katından fazla olmuştur. (AK PARTİ sıralarından alkışlar)
2023 hedeflerimiz doğrultusunda, yüksek teknolojili, katma değeri ve marka
değeri yüksek ürünlerin imalat sanayisi ihracatımız içerisindeki payını üst
seviyelere çıkarmakta da kararlıyız. Bu amacı gerçekleştirmeye yönelik destek
mekanizmaları geliştiriyoruz, geliştirmeye de yine devam edeceğiz. Markalaşmanın
yanı sıra, tasarıma da çok ciddi kaynak aktarıyoruz. Verilen tüm desteklerin
meyvelerini toplamaya başladığımızı görüyoruz. Bu kapsamda, imalat sanayisi
ihracatımız içerisinde düşük teknolojili ürün ihracatımızın payı çok ciddi
şekilde düşerken orta ileri teknolojili ürünlerin payının arttığını görüyoruz.
Türk Eximbank, orta ileri teknoloji üretimi ve ihracatı yapan firmalara özel
önem vermektedir. 2019 yılında ihracatı desteklemek amacıyla Eximbankın
finansman kaynakları güçlendirilecek, 2018 yılında yakalanan ivme aynen ve
hatta daha da fazlasıyla devam ettirilecektir. İhracatımız artırılacak ve
ihracat destek unsurları basitleştirilerek daha da etkin kullanılacaktır. 
Ayrıca,
gümrük birliğinin güncellenmesine ilişkin çalışmalar ile sahip olunan serbest
ticaret anlaşması ağının genişletilmesi amacıyla müzakerelere de devam
edilecektir. İlaveten, gümrük süreçlerinin elektronik ortamda yürütülebilmesini
ve bu süreçlerin basitleştirilerek ülkemizin Dünya Bankası Küresel İş Yapma
Kolaylığı Endeksi sınıflandırmalarında daha üst basamaklarda yer alabilmesi
için gerekli, ilgili tüm kamu kurum ve kuruluşlarıyla eş güdüm hâlinde
çalışmalar yapmaya devam edeceğiz ve şu anda da tüm gücümüzle ediyoruz.
Ticaretin
kolaylaştırılması, gümrük işlemlerinin hızlandırılması, kaçakçılığın ve
kaçakçılıktan kaynaklanan gelir kaybının engellenmesi için gümrük bilgi
sistemleri kapsamlı olarak güçlendirilecektir. Yerli ürünlerin görünürlüğü
artırılacak, tüketimi özendirilerek yerli şirketlerimizin, kooperatiflerimizin,
esnaf ve sanatkârlarımızın güçlendirilmesi için yol gösterici ve kolaylaştırıcı
faaliyetler yürütülecektir. 
Sayın
Başkan, değerli milletvekilleri; herkesin eğitim ve öğretime eşit ve adil
şartlar altında erişme, çağın gerektirdiği bilgi, beceri, tutum ve davranışları
kazanma hakkı olduğuna inanıyoruz. Çocuklarımızın girişimci, yenilikçi, dil
becerileri yüksek, iletişime ve öğrenmeye açık, öz güven ve sorumluluk sahibi,
sağlıklı ve mutlu bireyler olarak yetişmesi en önemli önceliklerimiz
arasındadır.
Bu
doğrultuda, 2019 yılı merkezî yönetim bütçesinde en yüksek payı yaklaşık yüzde
17’yle eğitime ayırdık. Eğitim sisteminin temel unsuru da öğretmendir.
Ülkemizin geleceğinin teminatı olan gençlerimizin millî ve manevi değerlerle
donanmış bir şekilde yetiştirilmesinde en büyük görev öğretmenlerimize düşüyor.
Millî Eğitim Bakanlığına bağlı resmî eğitim kurumlarında görev yapan yaklaşık
920 bin öğretmenimiz bulunuyor. Geçtiğimiz on altı yılda atanan öğretmen
sayısı, mevcut resmî öğretmen sayısının yüzde 66’sına karşılık gelmektedir.
Eğitimde
fırsat eşitliğine yönelik yürütülen çalışmalar kapsamında öğrencilerimize
ücretsiz kitap dağıtımına devam ediyoruz.
2018-2019
eğitim ve öğretim döneminde yükseköğrenimdeki öğrenci sayımızla, Avrupa’da
yükseköğretim alanındaki 2’nci en büyük öğrenci sayısına sahip ülke konumuna
geldik. Beşerî Sermaye Teorisi’nde eğitim, beşerî sermayenin temel kaynağı ve
işsizlik riskini azaltan en etkili faktör olarak kabul edilir. Bu çerçevede,
eğitim alanında yapılan harcamaların tamamı beşerî sermaye gücünü artıran ve
faydası süreklilik arz eden yatırım harcaması olarak görülür; biz de bu şekilde
görüyoruz. Bu açıdan bakıldığında, eğitime bütçeden en fazla katkı veren bir
ülke olarak eğitim harcamalarımızı sürekli artırıyoruz. 
Yükseköğretimde
niteliği geliştirmeye yönelik çalışmalara ağırlık veriyoruz. Akademisyenler
bizim göz bebeğimizdir. Bir hatibin iddia ettiği gibi, bizim derdimiz
akademisyenlerle değil, terör faaliyetlerine karışmış teröristlerledir. (AK
PARTİ sıralarından alkışlar) 
Bir
hatip Millî Eğitim Bakanımızın 25 Ekim 2018 tarihinde Anadolu Ajansındaki
“Editör Masası” programında kullandığı ifadelerin önüne ve arkasına bakmadan
biraz sözü çarpıtmaya çalıştı gibime geldi. Öyle ki Sayın Bakan, burada, eğitim
konusundaki gelecek vizyonundan, küresel rekabetten bahsediyor. 2023 Eğitim
Vizyonu’ndaki hedef, Türkiye'deki eğitim sistemini dünyayla rekabet edecek
düzeye taşımaya dayanıyor. Buradaki “yoğun bakım” ifadesiyle, ülkemizdeki
mevcut normlara atfen değil, bir gelecek tasavvuruna ulaşma noktasında yeni bir
paradigma oluşturularak temel dinamiklerin inşa edilmesine ve Türk eğitim
sisteminde AK PARTİ döneminde gerçekleştirilen derslik sayısı, öğretmen sayısı,
dijital altyapı ve benzer konulardaki büyük başarılara da atıfta bulunulmuştur.
Bu verileri daha önceden yine detaylı olarak tek tek paylaştığımızdan burada
tekrarlamayacağım. 
Sayın
Başkan, değerli milletvekilleri; sağlık alanında hedefimiz, herkesin sağlık
hakkının korunduğu, ihtiyaç hâlindeki herkesin vaktinde ve kaliteli hizmete
erişebildiği bir sağlık sistemine sahip olmaktır. Bütçeden 2019 yılında sağlığa
yaklaşık 157 milyar TL kaynak aktarıyoruz. Böylece sağlık harcamalarının bütçe
içindeki payı yüzde 16,3’e çıkmıştır. Anne ölümü, bebek ölümü, bağışıklama ve
kronik hastalık yükü dâhil tüm temel sağlık göstergelerinde en üst düzeye
ulaşmayı hedefliyoruz. Koruyucu ve temel sağlık hizmetleri öncelik verdiğimiz
konuların başında gelmektedir. Nüfus büyüklüğüne oranla aşılama başarısında da
dünya lideriyiz. Aşılama konusunda yıllardır yürüttüğümüz politikamızı
önümüzdeki dönemde de sürdürmekte kararlıyız. Bu çabaların neticesi olarak
dünyada anne ve bebek ölüm hızını en hızlı düşüren ülkelerin başında geliyoruz.

Yatan
hastaların kemoterapi gibi yıpratıcı bir tedavi öncesinde ilaç teminiyle uğraşmasını
engellemek için kanser ilaçlarının hastanelerimizde teminini zorunlu hâle
getirdik. 2019 yılında yine sağlık sisteminin uçtan uca daha verimli ve etkin
çalışmasını hedefliyoruz. Bu kapsamda poliklinik ve acil servislerdeki
yoğunluğun azaltılmasından özellikli hizmet branşlarının geliştirilmesine,
çalışan memnuniyetinin artırılmasına, sağlıkta kullandığımız malzeme, cihaz ve
makinelerin millîleşme ve yerlileşmesine kadar birçok alanda ülkemizin daha iyi
bir noktaya gelmesini de özellikle amaçlıyoruz. 
Tedavi
hizmetlerinin kalitesini daha da iyileştirmek için ülkemizdeki kamu, özel ve
üniversite hastaneleri ile birinci basamak sağlık kuruluşlarının klinik
kalitesini önceleyen bir yaklaşımla sağlık hizmeti sunacağız. 2019-2021 yılları
arasında yaklaşık 20 bin yataklı 168 hastanemizi tamamlamayı hedefliyoruz.
Önümüzdeki yıl 67 hastaneyi daha hizmete alarak 6.480 nitelikli yatak
kapasitesi daha kazanacağız. 
Şu
ana kadar Adana, Isparta, Mersin, Yozgat, Kayseri, Elâzığ, Eskişehir ve Manisa
Şehir Hastaneleri hizmete girmiştir. 3.704 yataklı dünyanın 3’üncü büyük
hastaneler kompleksini de önümüzdeki günlerde Ankara’da hizmete alacağız. (AK
PARTİ sıralarından alkışlar) 
Sayın
Başkan, değerli milletvekilleri; ülkemiz, Avrupa Birliği ülkeleri arasında genç
nüfusun ülke nüfusuna oranı en yüksek olan ülkedir. Gençlerin mutluluğu,
huzuru, güven duygusu bizim için de her şeyden önemlidir. Onların geleceğe en
iyi şekilde hazırlanması, aidiyet duygularının güçlenmesi bizim birincil
vazifemizdir. 
Gençlik
alanında gerçekleştirilen projelerin başında gençlik merkezlerimiz gelmektedir.
Buralarda, memleketimizde sen varsın, merkezimizde sen varsın temasından yola
çıkarak toplumun her kesiminden gençlerle irtibat kuruyoruz. 
Gençlik
merkezlerinin üye sayısı, Aralık 2018 itibarıyla 2 milyonu aşmıştır.
AYSU
BANKOĞLU (Bartın) – İşsiz sayısı kaç?
CUMHURBAŞKANI
YARDIMCISI FUAT OKTAY (Devamla) – KOSGEB iş birliğiyle başlatılan girişimcilik
eğitimlerini, gençlik merkezlerimiz vasıtasıyla 81 ilimizde uyguluyoruz. 
Gençlere
yönelik diğer bir faaliyet alanımız olan gençlik kamplarında, gençlerimize
gelişimleri için katkı sunmayı, öz güven duygularını geliştirmeyi, planlı
yaşama alışkanlığı kazandırmayı, millî, etik ve insani değerler konusunda
farkındalıklarını artırmayı hedefliyoruz.
Gençlerimizin
ve gençlik çalışanlarının bağımlılıkla mücadele konusunda bilgilendirilmesi,
bilinçlendirilmesi ve mücadelede aktif rol almalarının sağlanması konularında
çalışmalar yürütüyoruz. 
Ülkemiz
genelinde stadyum, futbol sahası, spor salonu, yüzme havuzu, atletizm pisti,
gençlik merkezi gibi yatırımlara ağırlık veriyoruz. 
Yükseköğrenimdeki
öğrencilerimizin barınma sorununu çözmek amacıyla yaptığımız yatırımlar
sayesinde 2021 yıl sonuna kadar yurt kapasitemizi 881 bine ulaştıracağız.
E-devlet üzerinden başarılı ve ihtiyaç sahibi öğrencilere burs veriyor, ayrıca
müracaat eden tüm öğrencilere kredi tahsisi yapıyoruz. 
Ülkemizde
gönüllülüğün önündeki engellerin kaldırılması, sağlam bir hukuki zemine
oturtularak kurumsallaştırılması ve yaygınlaştırılması amacıyla 2019 yılı
“gönüllülük yılı” ilan edilmiştir. Gönüllülük yılı münasebetiyle gönüllülük
bilinci artırıcı ve özendirici faaliyetler ile projeler gerçekleştirilecektir. 
Sporun
yaygınlaştırılması ve spor altyapısının güçlendirilmesi ile yükseköğrenim öğrencilerinin
barınma ihtiyaçlarının karşılanması amacıyla yine stadyum, spor tesisi, futbol
sahası, yüzme havuzu, spor salonu, gençlik merkezi ve yurt projelerinin
yapımlarına devam edilecektir. 
Sayın
Başkan, değerli milletvekilleri; adalet sistemini daha iyiye doğru götürmeyi
başaran bir devlet diğer tüm faaliyetlerinde de aynı başarıyı ancak
yakalayabilir. Bu anlayışla adalet sistemimize büyük önem vermekteyiz.
Önümüzdeki dönem bu konuda köklü değişiklikler içeren çalışmalar yapacağımızı
şimdiden yüce Meclisimizin bilgilerine sunuyorum. 2019 yılının başı itibarıyla
yargıya ilişkin iki temel politika belgesi kamuoyuna açıklanacaktır; bunların
ilki Yargı Reformu Stratejisi, diğeri ise İnsan Hakları Eylem Planı olacaktır.
Bu belgeler 2019 yılından itibaren uygulanacak ve hukuk devletimizi
güçlendirecek çalışmalarımızın yol haritası olacaktır. Bu strateji belgeleri
hak ve özgürlüklerin daha iyi korunup geliştirilmesi alanındaki irademizi
ortaya koyacaktır. 2019 yılında, soruşturma ve yargılamalar için tayin edilen
hedef süreler taraflara bildirilmeye başlanacak ve bu suretle, vatandaş odaklı
yargının tesisi yolunda önemli bir mesafe kaydedilecektir. Yargıda insan
kaynakları konusunda bir yandan sayısal eksiklikler giderilirken diğer yandan
hâkim ve savcı yardımcılığı kadrolarıyla adalet sistemi güçlendirilecektir yani
nitelik de artırılacaktır. Hâkim ve savcıların meslek içi ve meslek öncesi
eğitimi de 2019 yılında yeni ve güçlü bir kurumsal yapılanmaya
kavuşturulacaktır. Vatandaşlara elektronik ortamda sunulan hizmetlerin
artırılması da 2019 yılı çalışmaları arasında önemli yer tutacaktır.
Sayın
Başkan, değerli milletvekilleri; ülkemizin sahip olduğu tarihî birikim ve
barındırdığı büyük medeniyetlerin topraklarımız üzerinde bıraktığı izlerin
varisi olarak bizler, kültürel faaliyetlerle geçmişte olduğundan daha da fazla
meşgul olacağız. Turizmde pazar payımızı artırmak ve Türkiye için en doğru
algıyı oluşturmak bakımından tanıtım faaliyetlerimiz çok önemli bir rol
oynuyor. Bu doğrultuda, turizmde “Türkiye” markasının yeniden yapılandırılması
2019 yılı tanıtım faaliyetlerimizin merkezinde yer alacaktır. 
Her
alanda olduğu gibi turizm alanında da rekabet gücümüzün artırılması, yüksek
kalitenin gerçekleştirilebilmesi için yeterli sayıda ara kademe ve nitelikli
insan gücü yetiştirilmesi noktasında çalışmalarımızı sürdüreceğiz. Sayın
Cumhurbaşkanımızın çizdiği 2023 hedeflerine uygun olarak gerçekleştireceğimiz
yeni tanıtım ve yatırım projeleriyle turizmin ülke ekonomisine katkısını 2
katına çıkarmayı hedefliyoruz. Yurt dışından gelen vatandaşlarımızı da sayarsak
yıl sonu itibarıyla 46 milyonun üzerinde bir turisti ülkemizde ağırlamış
olacağız. Bu aşamadan sonra niteliği artırarak turizm gelirini artırmaya
yöneleceğiz. 
Ülkemiz,
bütün insanlığın ortak mirası olarak kabul edilen kültürel ve doğal varlıklar
yönünden dünyanın sayılı alanlarından biri konumundadır. Ülkemizin turizm marka
değerini artırmak için ören yeri ve müzelerimizin fiziki altyapılarını
iyileştireceğiz. Her eser kendi ülkesinde, ait olduğu yerde güzeldir, orada
anlamlıdır. Diğer ülkelerden, ortak kültürel mirasımız olan eserlerin ait
oldukları yerde korunması ve gelecek nesillere aktarılması hususunda hassasiyet
göstermelerini bekliyoruz. 
Dünyanın
sayılı kültür merkezlerinden olan İstanbul Atatürk Kültür Merkezi’nin nitelik
ve nicelik olarak geliştirilerek çağımızın gereksinimlerine uygun şekilde
inşasını sağlamayı hedefliyoruz. 2019 yılı Şubat ayında temelini atacağımız bu
büyük projeyi iki yıl içinde tamamlamayı öngörüyoruz. Ayrıca, Ankara’da yapımı
devam eden Cumhurbaşkanlığı Senfoni Orkestrası Konser Salonu inşaatını da
tamamlayarak başkentimizin kültür ve sanat hayatına önemli eser kazandırıyoruz.

Toplumun
bilgi, eğitim, kültür ve sosyalleşmeyle ilgili ihtiyaçlarını hiçbir ayrım
gözetmeden ve ücretsiz biçimde karşılayan, millet kıraathanesi özelliğinde
hizmet veren kütüphanelerimizi ülke genelinde yaygınlaştıracağız. 
2019
yılında da kültürel değerlerimizi korumak ve yaşatmak amacıyla kültür mirası
eserlerimizin restorasyon çalışmalarını ülke sınırları içerisinde ve dışında
sürdürmeye devam edeceğiz. İstanbul’da Rami Kışlası, Topkapı Sarayı Müzesi ve
ayrıca Çanakkale’de kültür mirası eserlerimizi onaracağız. Bu bağlamda,
özellikle kale, müze ve ören yeri onarımlarıyla birlikte halk kütüphanelerinin
yapım ve onarım çalışmaları ile cami, külliye ve medrese onarımlarına 2019
yılında da devam edeceğiz. 
Sayın
Başkan, değerli milletvekilleri; sanayimizin daha da rekabetçi hâle gelmesi
için üretimde yapısal dönüşümü hızlandırmak bu alandaki temel misyonumuzdur. Bu
çerçevede, yüksek katma değerli üretime odaklanmış durumdayız. Verimlilik
artışı, etkin dijitalleşme ve bölgesel özellikleri dikkate alarak bunu
sağlayacağız. 
AR-GE
ve yenilikçilik faaliyetlerini destekleyerek yüksek katma değerli üretimi
teşvik ediyoruz. 2019 yılı ve sonrası dönemin, yüksek katma değerli üretim
öncülüğünde bir büyüme için milat olmasını istiyoruz. Bu amaçla, en öncelikli
yapısal reformumuz Yerlileştirme Ürün Programı olacak. 4 binden fazla ürün
arasından cari açığı kapatma hedefi doğrultusunda seçilen öncelikli ürünler
AR-GE’den seri üretime, uçtan uca yönetilen, program bazlı destek ve takip
mekanizmalarıyla yerli olarak üretilecektir. Böylelikle, üretim cephesindeki
yapısal kırılganlıkları gidermeyi ve makroekonomik temellerimizi daha da
güçlendirmeyi hedefliyoruz. Bu alanda atacağımız adımlar güçlü ödemeler
dengesine, düşük enflasyon hedeflerimize ve nitelikli istihdama önemli katkılar
sağlayacaktır. 
Sanayide
ticarileşme, markalaşma ve küresel ölçekte rekabet gücüne ulaşma hedefi yanında,
uzay teknolojileri gibi stratejik alanlarda da önemli adımlar atıyoruz. Millî
uzay sanayimizin güçlendirilmesi, bilimsel altyapı ve insan kaynağımızın
geliştirilmesi için Türkiye Uzay Ajansını kurduk. Uzay Ajansı, ülkemizdeki uzay
ve havacılık teknolojileriyle ilgili proje ve faaliyetlerin koordinasyonunu
bizzat yürütecektir. 
Yatırım
ortamını iyileştirme alanındaki çalışmalarımıza da hızla devam ediyoruz.
İktisadi kalkınmamızı daim kılmak üzere küresel gelişmeleri takip ederek özel
sektörün dinamikleri ve taleplerini dikkate alıp yatırımların hızlandırılmasına
yönelik tedbirleri almayı sürdüreceğiz. 
KOBİ’lerin
teknolojik yeniliklere süratle uyumlarını sağlamak, rekabet güçlerini
yükseltmek ve ekonomiye katkılarını artırmak da önemli bir gündem maddemizdir.
Yüksek teknolojili alanlar ve imalat başta olmak üzere KOBİ’ler vasıtasıyla
tabana yayılmasını sağlamak için AR-GE ve yenilik projelerinde çıktıların
ticari prototip ve ürüne dönüşmesini, bunların piyasayla buluşmasını
kolaylaştırmak adına girişimcilere ve KOBİ’lere destek sağlıyoruz ve daha fazla
destek sağlamaya devam edeceğiz. 
Sayın
Başkan, değerli milletvekilleri; tarım ve ormancılık politikalarıyla üretimi ve
üreticiyi destekledik ve desteklemeye devam ediyoruz. 2019 yılında, bütçemizden
yatırım ödenekleri dâhil tarıma 26,5 milyar TL kaynak ayırdık. Önümüzdeki
dönemde tarım ve ormancılığı geliştirecek, sürdürülebilirlik temelli, üretici
merkezli kalkınmayı destekleyen, gençleri ve kadınları üretime dâhil edecek
faaliyetlerimize hız kesmeden devam edeceğiz. (AK PARTİ sıralarından alkışlar)
2002 yılında tarımsal hasıla bakımından dünyada 11’inci, Avrupa’da 4’üncü iken
bugün dünyanın 7’nci, Avrupa’nın ise 1’inci ülkesi konumundayız. Tarımsal
ihtiyacımızı 3 milyar 752 milyon dolardan 17 milyar dolara çıkardık. Tarım
sektörünün büyümesi ve gelişmesi için daima çiftçimizin yanında yer aldık,
çiftçilerimize verdiğimiz destekleri her yıl artırdık, 2019 yılı için destek
miktarımızı yüzde 10,7 oranında artırarak 16,1 milyar Türk lirasına
çıkarıyoruz. Bitkisel ve hayvansal üretim alanlarında birçok destek
uygulamasını hayata geçirdik, gübre ve yemden alınan KDV’yi tamamen kaldırdık.
Kırsalda hayat standardının yükseltilmesi, kadın ve genç nüfusun üretime teşvik
edilmesi için çalışmalarımıza da aralıksız devam ediyoruz. 
Kırsal
kalkınma alanında yürüttüğümüz destekleme programlarıyla uygulamaya
geçirdiğimiz 23 bin proje sayesinde 150 bin istihdam sağlanmıştır. Genç Çiftçi
Projesi’yle de 2016’dan bugüne 47 bin genç çiftçiye hibe desteği verdik. Tarım
alanı için ayırdığımız bütçeyle üreticiyi merkeze alan, daha dinamik, bütüncül
ve katma değer odaklı projelere yöneleceğiz, tarım ve hayvancılık alanındaki
üretimimizi uluslararası alana da kaydırarak genişleteceğiz. 
Yeni
dönemde, toprak ve suyu bir arada yönetme politikalarını etkinleştirerek
üreticilerimizin refahtan daha fazla pay almasını, kaynaklarımızın daha verimli
kullanılmasını sağlayacağız. Erozyonla mücadelede dünya birincisiyiz; orman
varlığını artıran nadir ülkelerden biriyiz. İnşallah, 2023’e kadar da 7 milyar
fidanı toprakla buluşturmayı sağlıyor olacağız.
Sayın
Başkan, değerli milletvekilleri; yerel hizmetlerin, yerinde, daha etkin ve
kaliteli şekilde sunulabilmesi için mahalli idarelere daha fazla görev ve
sorumluluk verdik hem de bütçeden ayrılan kaynağı artırdık. 2019 bütçesinde
yerel yönetimlere ayırdığımız kaynak tutarı önceki yıla göre yüzde 28,4
artmıştır. 
Şehirlerimizin
kimliğini canlandıran, yatay mimariyi esas alarak mahalle ve sokak kavramını
öne çıkaran bir şehircilik anlayışıyla mekânsal planlama ve uygulama
çalışmalarımızı yürüteceğiz, şehirlerimizi daha yeşil ve ferah yaşam alanları
hâline dönüştürmek ve kimlikli, yeşil şehirler oluşturmak üzere 81 ilimizde
millet bahçesi çalışmalarını yürüteceğiz.
Daha
yeşil ve yaşanabilir şehirler hedefimiz kapsamında bisiklet yolu, yeşil yürüyüş
yolu ve çevre dostu sokak yapılmasına ilişkin çalışmaları yürüteceğiz. 
Gelecek
nesillere temiz ve gelişmiş bir ülke ile yaşanabilir bir dünya bırakmak
amacıyla 2017 yılında Sıfır Atık Projesi başlatıldı. İlk defa Cumhurbaşkanlığı
Külliyesi’nde hayata geçirilen proje hâlen 10 bin kurum binasında uygulanmakta.
Uygulamanın 2023 yılı sonunda tamamen hayata geçirilmesiyle yıllık 20 milyar TL
değerinde bir ekonomik kazanca ulaşmayı hedefliyoruz çevredeki gelişmeye ilaveten.

Sosyal
konut üretiminde devletimizin girişimci ve üretici bir kurumu olan Toplu Konut
İdaresi, özellikle piyasa şartlarında alım gücü düşük olan vatandaşlarımızı
yine konut sahibi yapmaya devam edecektir. TOKİ’nin son on yıllık konut üretim
ortalaması yıllık 55 bindir. Bu konutların satışında dar ve orta gelir
düzeyindeki vatandaşlarımızın yanında, engelliler, şehit aileleri ve maluller
ile emekliler için de kontenjan ayırıyoruz. 
Sayın
Başkan, değerli milletvekilleri; enerji ve tabii kaynaklar alanlarında millî
enerji ve maden politikasını da hayata geçirdik. Bu çerçevede, dışa
bağımlılığın azaltılması, kaynaklarımızın rasyonel şekilde kullanılması,
sürekli ve makul maliyeti, enerji ve ham madde arzı sağlanması hedeflerine
odaklandık. Piyasalarda öngörülebilirliğin sağlanması, enerji verimliliği ve
yeterli teknolojinin geliştirilmesi başlıkları da diğer çalışma alanlarımızdan
bazılarıdır. 
Enerji
ve maden stratejilerimizi politik sürdürülebilirlik, finansal sürdürülebilirlik
ve katılımcılık ilkeleri doğrultusunda inşa ediyoruz. Millî enerji ve maden
politikamız çerçevesinde, yerli kömürün yanı sıra, rüzgâr, güneş, hidrolik,
jeotermal ve diğer yenilenebilir enerji kaynaklarımızı değerlendiriyoruz.
Bugün, yenilenebilir enerji kaynaklarının toplam kurulu gücümüz içerisindeki
payı yüzde 47,9 seviyesindedir. Yerli ve yenilenebilir kaynaklarımızın kurulu
gücümüzdeki payını 2023’te yüzde 65 seviyesine çıkarmayı hedefliyoruz. Arz
güvenliğimizin güvence altına alınması için yenilenebilir enerjinin yanı sıra, nükleer
güç santrallerine de elektrik üretim sepetimizde olması gereken önemi
veriyoruz.
Üzerinde
önemle durduğumuz bir diğer konu ise enerji verimliliğidir. Bu kapsamda, 55
eylem maddesinden oluşan Ulusal Enerji Verimliliği Eylem Planı’nı uygulamaya
başladık. Uygulama dönemi sonu olan 2023’te 8,4 milyar dolar mali tasarruf
sağlamayı amaçlıyoruz. Yer altı kaynaklarımızın gerçek potansiyelini ortaya
koymak adına, özellikle son yıllarda maden arama faaliyetlerimizi
yoğunlaştırdık. 2017 yılında ekonomik olarak işletilebilir değeri 100 milyar
dolar olan önemli maden yatağı rezervleri tespit ettik. Bu rezervlerden
ekonomik olanları işletmeye almak hedeflerimiz arasındadır. 
Sayın
Başkan, değerli vekiller; ulaştırma ve altyapı yatırımları öncelikli
alanlarımız arasında olmaya devam etmektedir. Bugüne kadar millî bütçeden ve
kamu-özel iş birliğiyle ulaştırma ve haberleşme altyapısına toplam 537 milyar
TL yatırım gerçekleştirdik. Bu alanda nereden nereye geldiğimizin verilerini de
yine önceden ayrıntılı olarak paylaştığımız için burada tekrarlamayacağım. Önümüzdeki
dönemde, ulaştırma alanlarında bölgelerimizi ve illerimizi birbirleriyle
bütünleştirmeye, hem yolcu hem de yük açısından güçlü bir lojistik ve ulaştırma
altyapısı oluşturmaya devam edeceğiz. Kara yolunda ülkemizin kuzeyini güneyine,
doğusunu batısına bağlayan ana akslarımızı tamamlayacak ve otoyol ağımızı
geliştireceğiz. Havacılık ve denizcilik sektöründe ülkemizi dünyanın en önemli
transit merkezlerinden birine dönüştürdük ve dönüştürmeye de devam edeceğiz.
Trafik yoğunluğunun yüksek olduğu kesimlerde trafik güvenliğinin artırılması ve
taşıma sürelerinin kısaltılması amacıyla bölünmüş yol yapımına devam edeceğiz. 
Ülkemizin
uydu haberleşme ihtiyaçlarına yönelik olarak uydularımızın yedekliliğini
sağlamak ve mevcut kapasiteyi artırmak üzere yerli ve millî imkânlarla üretilen
uydu projelerine devam ediyoruz. 
Sayın
Başkan, değerli milletvekilleri; Türkiye, geçmişte olduğu gibi gelecekte de
güvenlik, ekonomik ve siyasi istikrarından vazgeçemez. Sayın Cumhurbaşkanımızın
liderliği ve kararlı duruşuyla 15 Temmuzla başlayan arınma sürecinin
odaklandığı en önemli başlıklardan biri de hiç şüphesiz terörle mücadeledir.
FETÖ başta olmak üzere PKK, DEAŞ’la mücadelemiz olmazsa olmazımızdır ve
kararlılıkla devam etmektedir.
Terörle
mücadelede ciddi bir strateji değişikliğine gittik. Artık tehdidi ve tehlikeyi
kendi sahamızda değil, oluştuğu yerde karşılıyoruz; savunmada değil,
taarruzdayız. Ülkemize tehdit oluşturan son terörist de ortadan kalkana kadar
mücadeleyi sürdürmekte kararlıyız. (AK PARTİ sıralarından alkışlar)
Uyuşturucu,
terörle mücadele, trafik ve göç konularında ülkemizi hedeflerimize ulaştırma
noktasında çalışmalarımız ve ortaya koyduğumuz projelerimize yenilerini
ekleyeceğiz. 81 ilde faaliyete geçirdiğimiz Narkotim Projesi çok ciddi çıktılar
üretmeye başlamıştır. Bilinçlendirme ve farkındalık oluşturma faaliyetleri
kapsamında Narko-Tır, Narko-Rehber, Narko-Afiş, Alan Denetimi, Uyuma Uygulaması
gibi projeler sahadaki etkinliğimizin artmasına büyük katkı sağlamıştır.
Trafikte hedefimiz, mevcut kazaları ve can kayıplarını en aza indirmektir. 
Göç
konusunda, özellikle mevcut göçmenlerin geri dönüş imkânlarının
kolaylaştırılması, bu konuda bilinçlendirilmeleri, bununla birlikte göçmenlerin
uyum sorunlarının giderilmesi de 2019 yılında ağırlık vereceğimiz konular
arasındadır. Düzensiz göçle mücadelemiz ise kesintisiz devam edecektir. 
Afet
yönetimi noktasındaysa afetin öncesi, anı ve iyileştirme süreçlerini eş zamanlı
olarak ele alan anlayışımız devam edecek ve kurumsal kapasitelerimiz
artırılarak yurt dışı yardımların da aynı şekilde, miktar ve nitelik bakımından
geliştirilmesi sağlanacaktır.
Sayın
Başkan, değerli milletvekilleri; uluslararası güvenlik alanında değişimlerin
yaşandığı bir dönemden geçiyoruz. Bu dönemde ülkemizin çok boyutlu ve amaçlı
terör olaylarına maruz kaldığı hepimizin malumudur. Birlik ve beraberliğimizi
bozmak isteyen her türlü tehdit ve tehlikeyle mücadeleyi başarıyla
yürütmekteyiz. Sınırlarımızda terör koridoru oluşturulmasına asla müsaade etmeyeceğimizi
her seviyede ve her platformda tekrarlıyoruz. Bölgesinde güvenlik ve istikrarın
sağlanmasına büyük önem ve destek veren Türkiye, komşularının da toprak
bütünlüğünden yanadır. Bu çerçevede, yakın zamanda elde edilen en önemli
kazanımlardan biri, İdlib çatışmasızlık bölgesindeki gelişmelerin yönünün
değiştirilmesidir. Bu başarı, Sayın Cumhurbaşkanımızın şahsi gayretleri ve
Sayın Putin’in de olumlu yaklaşımlarıyla 17 Eylül 2018 Soçi Zirvesi’nde Türkiye
ve Rusya arasında varılan mutabakat sonucunda elde edilmiştir. Türkiye olarak,
karşılaştığımız sorunları diyalog ve müttefiklik anlayışı çerçevesinde çözme
irademizi korumayı sürdüreceğiz. Tüm bunları yaparken Türk Silahlı
Kuvvetlerimizi yerli ve millî teknolojiyi en üst düzeyde kullanarak modernize
etmeye devam ediyoruz! Zaten, önceden de detaylarıyla örneklerine girdik,
burada yine tekrarlamak istemiyorum savunma sanayisi alanındaki
gelişmelerimizi. 
Sayın
Başkan, değerli milletvekilleri; bu yıl halkımızın iradesiyle geçmiş olduğumuz
Cumhurbaşkanlığı hükûmet sistemi, ülkemizin dış politika alanında da daha güçlü
bir şekilde ilerleyebilmesinin yolunu açtı. Sayın Cumhurbaşkanımızın
liderliğinde girişimci ve insani dış politika yaklaşımımızı en etkin şekilde
uygulamaya, geliştirmeye devam edeceğiz. Bu yaklaşım coğrafi konumumuz, zengin
tarihî birikimimiz, köklü devlet geleneğimiz, dinamik ve genç nüfusumuz ile
insani, vicdani ve kültürel değerlerimizden ilham alarak oluşturulmuştur. Bu
yönüyle dış politikamız yerli ve millîdir. (AK PARTİ sıralarından alkışlar) 
Stratejik
ilişkilerimizin geliştirilmesi, kriz yönetimi, yurt dışındaki vatandaş, soydaş
ve akrabalarımızın haklarının savunulması, terörle mücadele ve bölge odaklı
açılım dış politikamızın temel hedefleridir. Türkiye barış, güvenlik ve
istikrarın tesisi için temel bir platform olarak gördüğü NATO’ya katkılarını
önümüzdeki dönemde sürdürecektir. Avrupa Birliğine tam üyelik de bizim için bir
stratejik hedef olmaya devam etmektedir. AB gibi Amerika’yla ilişkilerimizi de
stratejik olarak tanımlıyor, müttefikliğin gereklerinin tam anlamıyla ve
dayanışma ruhu içerisinde yerine getirilmesini bekliyoruz. 
Türkiye,
dış politikasını gelişen imkânlarla yürütmektedir. Bayrağımızı tüm kıtalarda
dalgalandırıyoruz. Dış misyonlarımızın sayısı 242’ye ulaşmıştır. Türkiye
diplomatik ağının büyüklüğüyle dünyada 5’inci sıraya yükselmiştir. Suriye
ihtilafına siyasi çözüm bulunması, önceliğimiz olmayı sürdürmekte. Bu
çerçevede, Astana garantörü ülkeler olarak Rusya ve İran’la müşterek
çalışmalarımızı Birleşmiş Milletlerle birlikte bilistişare sürdürüyoruz.
Uluslararası platformlarda Filistin davasının takip edilmesi de önceliklerimiz
arasındadır. 
Geçtiğimiz
günlerde Cenevre’de yapılan son görüşmelerde de Anayasa Komitesinin kuruluşu
başta olmak üzere siyasi süreçte ilerleme sağlanmasına yönelik çabalarımızın
yoğunlaştırılması hususunda mutabık kaldık.
Komşumuz
Irak’ın da toprak bütünlüğüne önem veriyoruz. Irak’ta Türkmen kardeşlerimizin
hak ve çıkarlarını hep ön planda tuttuk ve tutmaya da devam edeceğiz. 
Girişimci
ve insani yaklaşımımızın yansımaları, dünya üzerinde çatışmaların önlenmesi ve
barışçı yollardan çözüm kültürünün yerleştirilmesi için harcadığımız bu
çabalarda çok net bir şekilde, somut şekilde görülmektedir.
Birleşmiş
Milletler çatısı altında kurulmasına öncülük ettiğimiz “Barış için
Arabuluculuk” girişimini geliştiriyoruz. Birleşmiş Milletler, AGİT ve en son bu
yıl İslam İşbirliği Teşkilatının da Arabuluculuk Dostlar Grubu’nu kurduk ve eş
başkanlığını üstlendik. Ara buluculuğun çatışmaların barışçıl çözümü için yaygınlaşması
amacıyla çaba harcıyoruz. Birleşmiş Milletler, Avrupa Güvenlik ve İşbirliği
Teşkilatı ve İslam İşbirliği Teşkilatında Arabuluculuk Dostları Temas Grubu
teşkil ederek bunların eş başkanlığını da üstlenmiş durumdayız. Tüm bu
politikalarımızı ülkemizi, insanımızı huzur ve güven içinde çağdaş medeniyet
seviyesinin üzerine çıkarma hedefi çerçevesinde yürütüyoruz.
Yurt
dışındaki vatandaşlarımızın hak ve çıkarlarının korunması en temel
görevimizdir. İnsanımız her zaman en büyük değerimizi teşkil ediyor. Dünyanın
neresinde bir vatandaşımız, soydaşımız, akrabamız varsa biz oradayız.
Konsolosluk hizmetlerinin kalitesinin artırılması için gereken tüm imkânları
seferber etmeyi önümüzdeki dönemde de sürdüreceğiz.
Sayın
Başkan, değerli milletvekilleri; bu düşüncelerle, bir kez daha 2019 yılı
Merkezi Yönetim Bütçe Kanun Teklifi ile 2017 yılı Merkezi Yönetim Kesin Hesap
Kanunu Tasarısı’nın ülkemize, milletimize hayırlı olmasını diliyorum. (AK PARTİ
sıralarından alkışlar) 
Tekrar,
görüş ve eleştirileriyle 2019 yılı bütçemizin oluşmasına katkıda bulanan başta
Plan ve Bütçe Komisyonu Başkanı olmak üzere ve Türkiye Büyük Millet Meclisi
Başkanımız olmak üzere, tüm üyelere, tüm milletvekillerimiz ile bütçenin
hazırlanmasında yoğun emeği geçen bakanlarımız, bürokratlarımız yine başta
olmak üzere herkese gönülden teşekkür ediyorum. 
Sizleri
saygıyla, muhabbetle selamlıyorum. (AK PARTİ sıralarından alkışlar) 
BAŞKAN
– Evet, teşekkür ediyorum Sayın Oktay.
Buyurun
Sayın Özel.
ÖZGÜR
ÖZEL (Manisa) – Her ne kadar Sayın Cumhurbaşkanı Yardımcısının ifadeleri İç
Tüzük’ün 69’uncu maddesi gereğince cevap hakkını gerektirmekte ve kürsüden
cevaplamayı talep etmemiz gerekse de yeni durumun kendisinin bir seçilmiş
değil, atanmış olmasının ve kendi konuşmasının kapsamını da iki şekilde değerlendireceğimiz
için yerimden İç Tüzük’ün ilgili maddesi uyarınca bir açıklama hakkı istiyorum.
BAŞKAN
– Buyurun.
VI.- AÇIKLAMALAR (Devam)
3.- Manisa Milletvekili Özgür Özel’in, Cumhurbaşkanı Yardımcısı Fuat
Oktay’ın, 10 sıra sayılı 2019 Yılı Merkezi Yönetim Bütçe Kanun Teklifi ile 11
sıra sayılı 2017 Yılı Merkezi Yönetim Kesin Hesap Kanunu Tasarısı’nın tümü
üzerinde yürütme adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, Sayın Cumhurbaşkanı Yardımcısının seçilmiş
milletvekilleri karşısında, seçilmiş Cumhurbaşkanının atadığı bir teknisyen
olarak vereceği yanıtları teknik düzeyde beklemekteydik. Konuşmasının ilk yedi
dakikasından sonraki kısmını böyle değerlendiriyoruz, böyle not ettik. Ancak
ilk yedi dakikada kullandığı bazı ifadeler, verdiği siyasi yanıtlar aslında
Cumhurbaşkanının partisinin grup başkanı ve grup başkan vekilleri tarafından
yanıtlanmaya çalışıldı, yanıtları verildi ve grupları tarafından da gördüğümüz
kadarıyla takdir edilmişti. Ancak Sayın Cumhurbaşkanı Yardımcısının takındığı
tutumu, milletin vekillerine karşı, seçilmişlere karşı bir atanmış tarafından
yapılmış bir saygısızlık olarak gördüğümüz gibi... (CHP sıralarından alkışlar,
AK PARTİ sıralarından gürültüler) …kendisini atayan Cumhurbaşkanının partisinin
grup başkanı ve grup başkan vekillerinin, verdiği cevapları kifayetsiz bulması
ve yetersizlik tespiti gibi parti içinde tartışılması gereken bir soruna da
işaret etmektedir. Grup başkanının ve vekillerinin bu yaklaşımdan bir tepki göstermediklerini
gözlemlediğimdendir ki kendisinin kullandığı birkaç ifadeye cevap verme
zarureti var.
Bizim
kullandığımız “tek adam” tanımlamasına itirazda bulundu. Bildiğim kadarıyla,
Adalet ve Kalkınma Partisinin Sayın Cumhurbaşkanı hakkında “uzun adam” tanımlamasına,
kampanyada kullanmasına Cumhurbaşkanı hiç rahatsız değil, buna rızası var.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle.
BAŞKAN
– Evet, toparlayın lütfen.
ÖZGÜR
ÖZEL (Manisa) – Toparlayalım Sayın Başkan.
1
Ekimde Mecliste hepimizin huzurunda yaptığı konuşmada da Sayın Erdoğan
“Yürütmenin tek muhatabı benim.” dedi. Şimdi, kendisine “adam” denmesinden bir
şikâyeti olmayan birisi “Tek muhatap benim.” dediğinde ve bu Meclise sevk
edilmiş bütçenin altında da geçmiş yıllarda bütün bakanların imzası varken, bu
yeni rejim gereği tek imzayı atıp yollayıp buraya da sizi teknik açıklamalar
için yollamışken kendisine “tek adam” tanımlaması yapmamızda bence kendisi de
hiçbir mahzur görmemektedir. 
Bir
yanlışa imza attınız, “Seçimle gelen ilk Cumhurbaşkanı.” dediniz. Oysa Kenan
Evren plebisiter bir referandumun sonucunda 1982’de sandıktan çıkmıştır. (AK
PARTİ sıralarından gürültüler) Kendisi sıkıyönetimin verdiği imkânları
kullanarak bir plebisiter referandumla kendini iktidara, Cumhurbaşkanlığı
makamına taşırken siz de... 
(Mikrofon
otomatik cihaz tarafından kapatıldı) 
YUSUF
BAŞER (Yozgat) – Yeter Başkanım. Böyle bir anlayış yok Başkanım. 
ÖZGÜR
ÖZEL (Manisa) – Rica edeceğim Sayın Başkan, söz verirseniz.
BAŞKAN
– Evet, son sözlerinizi alalım.
Buyurun.
ÖZGÜR
ÖZEL (Manisa) – OHAL ortamını, OHAL koşullarını istismar ederek yapılan
plebisiter bir referandum sonucunda yapılan bir değişiklikle kendisi 24
Haziranda bu seçim noktasına geldi. 
Sayın
Başkan, son sözümüz şudur: Arkanızda yazan “Egemenlik Kayıtsız Şartsız
Milletindir.” sözü Amasya’da, Amasya Kongresi’nin ruhunun Atatürk’ün dilinden
dökülen ve milletin kalbine nakşedilen bir ifadedir. O ifadenin karşısında bir
tutum sergilediğimizi söylemek milletin seçtiği, Atatürk’ün kurduğu partinin
milletvekillerine, atanmış bir teknisyenin hakkı da değildir, haddi de
değildir. (CHP sıralarından alkışlar) 
RAMAZAN
CAN (Kırıkkale) – Hadi oradan, hadi oradan!
MEHMET
NACİ BOSTANCI (Ankara) – Sayın Başkanım…
BAŞKAN
– Evet, buyurun Sayın Bostancı.
MEHMET
NACİ BOSTANCI (Ankara) – Sayın Başkanım, Sayın Özgür Özel esasen kürsüden cevap
verilmesi gereken bir sataşmada bulundu ama ben de yerimden cevap vermek
istiyorum. 
ENGİN
ALTAY (İstanbul) – Sizin hukukunuzu korudu, nerede sataştı yahu? 
HALİS
DALKILIÇ (İstanbul) – Sataşmadı, hakaret etti. 
BAŞKAN
– Teşekkür ederim. 
Buyurun.

4.- Ankara Milletvekili Mehmet Naci Bostancı’nın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, biz, Sayın Cumhurbaşkanı Yardımcısının
konuşmasında herhangi bir saygısızlık görmedik Meclise karşı. (AK PARTİ
sıralarından alkışlar) Ama bir başka saygısızlık gördük, Sayın Özgür Özel kendi
varsayımı üzerinden bize atıfla bizi değerlendirdi, bizim adımıza konuştu. Bu,
haksızlıktır; bu kelimenin arkasından gelen kelimeyi kendisi biliyor, onu
tekrar etmeyeceğim, ayıptır yani biz de aynı şekilde konuşmaya başlarsak,
burada herkes diğerinin yerine konuşmaya başlarsa herhâlde meramları anlatma
imkânı olmaz. (AK PARTİ sıralarından alkışlar) 
İkinci
bir husus şu: Teknisyenlik meselesi, bütçede de bunu diline dolayanlar olmuştu.
Burada da herhâlde bir kitaba atıf yapıyorlar, o kitap üzerinden bu kitapta…
ÖZGÜR
ÖZEL (Manisa) – Mehmet Uçum yazdı. 
MEHMET
NACİ BOSTANCI (Ankara) – Evet, Mehmet Uçum yazmış, söylüyor. Mehmet Uçum’un
kitabına atıf yapacağınıza Anayasa’ya atıf yapsanıza, Anayasa’da var bunlar,
Anayasa’da, “Cumhurbaşkanı Yardımcısı” diyor, teknisyen demiyor, “bakan” diyor,
teknisyen demiyor. (AK PARTİ sıralarından alkışlar) Anayasa’ya saygılı olmak
lazım Sayın Özgür Özel, oradaki terminolojiye de. (AK PARTİ sıralarından
alkışlar, CHP sıralarından gürültüler)
YUSUF
BAŞER (Yozgat) – Millete saygılı olmak lazım. 
MEHMET
NACİ BOSTANCI (Ankara) – Bir başka husus, 1982 referandumu darbe şartlarında
yapıldı. (CHP sıralarından gürültüler) Ben 1982 referandumunda oy kullandım,
sandığın başına gittiğimde “hayır” oyu yoktu, ben getirttim “hayır” oyunu,
getirtip kullandım. 1982 referandumu ayrıca yüzde 92’yle geçti. Bu referandum
51,5’a 48,5 geçti, milletin bir kısmı itiraz etti, çoğunluğu kabul etti, o
çerçevede geçti. İkisini birbirine benzetmek gerçekten hadsizliktir. (CHP
sıralarından gürültüler) 
Teşekkürler.
(AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan… 
BAŞKAN
– Sayın Türkkan, buyurun. 
5.- Kocaeli Milletvekili Lütfü Türkkan’ın, Cumhurbaşkanı Yardımcısı Fuat
Oktay’ın, 10 sıra sayılı 2019 Yılı Merkezi Yönetim Bütçe Kanun Teklifi ile 11
sıra sayılı 2017 Yılı Merkezi Yönetim Kesin Hesap Kanunu Tasarısı’nın tümü
üzerinde yürütme adına yaptığı konuşmasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) - Sayın Başkan, değerli milletvekilleri; Sayın Cumhurbaşkanı
Yardımcısının siyasi mülahazalarla sunduğu bütçenin “siyasi mülahazalar”
kısmına katılmıyorum, öncelikle onu belirteyim, çok uygun görmedik ama
konuşması sırasında hatibimizin Türkiye’nin büyüme rakamlarıyla ilgili verdiği
rakamlara bir itirazı vardı. 
Ben
Sayın Cumhurbaşkanı Yardımcısına bir kere daha hatırlatmak istiyorum müsaade
ederseniz. OECD, farklı gelir gruplarına sahip ülkelerin oluşturduğu, bir araya
geldiği bir örgüt. Özellikle gelişmiş ülkeler ağırlıkta orada. Gelişmiş
ülkelerin büyüme rakamları tabii ki gelişmekte olan ülkelere göre daha küçük
yani Hindistan’ın, Çin’in yüzde 7 büyüdüğü yerde Almanya, İngiltere ve Amerika
Birleşik Devletleri yüzde 2,5 büyüyor. Eğer siz bunu esas alırsanız bu çok
doğru olmaz. Yüzde 2,5 büyük bir rakam tabii ki.
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) - Bu açıdan büyüme ve diğer ekonomik istatistiklere
baktığımızda, bütün dünya, Dünya Bankası ve IMF gibi dünyayı kapsayan
örgütlerin istatistiklerini alırlar. Türkiye gelişmekte olan bir ülke; ekonomik
istatistikleri, gelişmekte olan ülkelerle karşılaştırmak gerekiyor. Büyümede
OECD’nin değerlerinin alınması hiçbir akademik ve resmî bir çalışmayı teşkil
etmez, sadece örgütün iç değerlendirmesine hizmet eder o. İkinci sırada,
Türkiye’nin büyüme gelişmesini hesaplamak, gelişmesine ait ortalamaları hesap
etmek için kendine ait istatistik ve akademik çalışmaları kâfidir bunun için.
Bugün ciddi anlamda bu konuda çalışma yapan bütün kurum ve kuruluşların,
akademik çevrelerin tespit ettiği büyüme yüzde 3,8’i geçmemektedir. 2019’da
bunun çok daha düşük olacağı aşikârdır. 
Bir
de, Cumhurbaşkanı Yardımcımız Sayın Fuat Oktay, Türk lirasının dolar karşısında
değer kazandığını ifade etmiştir. Sayın Başkan, ben matematik mühendisiyim
fazla bilmem matematiği ama 2010 Aralık ayında 1,49 olan dolar şu anda 5,15.
Nasıl bir değer kazanmış, onu da takdirlerinize bırakıyorum. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Bitiriyorum Sayın Başkan.
BAŞKAN
– Buyurun.
LÜTFÜ
TÜRKKAN (Kocaeli) – Bir de konuşmanızda sık sık yoksulluk oranını düşürdüğünüzü
ifade ettiniz. Size 4 kişilik ailenin aylık zorunlu harcaması yani yoksulluk
sınırından bahsedeceğim. 2015’te ortalama 1.717 liraydı, bugün 5.715 lira yani
asgari ücretin 1.603 lira olduğu ülkemizde yoksulluk sınırı 5.715 lira, açlık
sınırı 1.754 lira. Yani Türkiye’de 4 kişilik bir ailenin açlık sınırı 1.754
lira, asgari ücret 1.603 lira ve sık sık siz konuşmanızda yoksulluk sınırı
oranını düşürdüğünüzü ifade ettiniz. Bu tenakuzu bizatihi yüzünüze ifade etmek
için söz almıştım.
Teşekkür
ederim.
BAŞKAN
– Teşekkür ediyoruz.
ÖZGÜR
ÖZEL (Manisa) – Sayın Başkan…
BAŞKAN
– Buyurun.
6.- Manisa Milletvekili Özgür Özel’in, yapılan Anayasa değişikliğinin
temel amacının fiilî durumu Anayasa’ya uydurmak olduğuna ve 16 Nisanda oylanan
Anayasa metninin sadece cumhuriyetin değil, Osmanlı’nın da siyasal ve anayasal
mirasının reddi anlamına geldiğine ilişkin açıklaması
ÖZGÜR
ÖZEL (Manisa) – Teşekkür ederim.
Sayın
Başkan, çok kısa olarak son sözümüzü söyleyelim. 
Son
yapılan Anayasa değişikliğinin temel amacı, ruhu, hatta bir sayın genel
başkanın tespitiyle başlayan durum şuydu: Fiilî durumu Anayasa’ya uydurmak.
Fiilî bir durum vardı. Biri Anayasa’ya uymuyordu, Anayasa’yı ona uydurdular. O
fiilî durum Anayasa’nın ayaklar altına alındığının, birçok maddesinin fiilen
ortadan kaldırıldığının tespitiydi ve buna uygun yazıldı her şey. Ve 16 Nisanda
oylanan Anayasa metni maalesef sadece cumhuriyetin değil, gündüzkü konuşmamda
ifade ettiğim gibi, Osmanlının da siyasal ve anayasal mirasının reddi ve inkârı
anlamına gelmişti ve bu yüzden de o Anayasa ne millîdir ne yerlidir, sadece bir
kişiye özeldir. 
Teşekkür
ediyorum. (CHP sıralarından “Bravo” sesleri, alkışlar)
BAŞKAN
– Buyurun Sayın Bostancı. 
7.- Ankara Milletvekili Mehmet Naci Bostancı’nın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Anayasa’nın
yerliliğini ve millîliğini tayin eden; toplum nezdinde müzakeresi, demokratik
ve meşruiyetçi bir zeminde, “evet” “hayır” çerçevesinde oylanmasıdır. 
ÖZGÜR
ÖZEL (Manisa) – OHAL zemininde, OHAL!
MUHAMMET
EMİN AKBAŞOĞLU (Çankırı) – OHAL de anayasal, bu da anayasal. 
ÖZGÜR
ÖZEL (Manisa) – Hastayı “bademcik ameliyatı” diye bayıltıp böbreğini almak
gibi. 
MEHMET
NACİ BOSTANCI (Ankara) – İkincisi, fiilî ve hukuki mesele şu, çarpıtmanın
gereği yok: 2014’te Cumhurbaşkanı ilk defa halk tarafından seçildi, o zamana
kadar Meclis seçiyordu. Doğrudan halkın seçmesinin sebebi, aksine, demokrasi
üzerinde birtakım güçlerin vesayeti, gölgesiydi. O yüzden, “Halk seçsin.”
anlayışı çerçevesinde, 2014’te ilk defa halk tarafından seçildi Cumhurbaşkanı.
Fiilî durum budur. Hukuki durumun buna uydurulması meselesi, halkın
Cumhurbaşkanını seçmesiyle birlikte yeni bir sistem telaffuz edilebilir
konusuydu. Biz ümit ve temenni ederdik ki, bu işler konuşulurken “İstemezuk”
şeklinde bir itirazdan ziyade, katkı verici bir değerlendirme olsun. Ama bunlar
da olmadı. Ümit ederim bundan sonra olur.
Teşekkürler.
Sağ olun efendim. (AK PARTİ sıralarından alkışlar) 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
8.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun “OHAL de anayasal.” sözüne ilişkin açıklaması
ÖZGÜR
ÖZEL (Manisa) – Sayın Başkan, söz talep etmeyeceğim de… (AK PARTİ sıralarından
gürültüler, “Yeter be, yeter ya!” sesleri) 
Allah
Allah… Binali Bey’in de iradesine itirazınız var. 
Tutanağa
geçince… Böyle bir hassasiyetimiz var, Sayın Akbaşoğlu’nun bir ifadesi tutanağa
geçti, tutanakta yanıtsız kalmasın. 
Ben
“OHAL şartlarında yaptınız.” deyince o dedi ki: “OHAL de anayasal.” Evet, o da
anayasal. Ama OHAL ilan edip OHAL şartlarında anayasayı değiştirmek şöyle bir
şey: Hastayı bademcik ameliyatına ikna edip, uyutup sonra böbreğini almak. 
Teşekkür
ederim. (CHP sıralarından alkışlar, AK PARTİ sıralarından gürültüler, “Hadi
oradan!” sesleri)
MUHAMMET
EMİN AKBAŞOĞLU (Çankırı) – O sizin tasviriniz, hakikatle ilgisi yok!
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkanı Binali Yıldırım’ın, hükûmet sisteminden
kaynaklanan anayasal durumun Cumhurbaşkanı yardımcıları ve bakanlar ile
milletvekilleri arasında alt-üstlük gibi yorumlanmasının milletvekillerine de,
bakanlara da haksızlık olacağına ilişkin konuşması
BAŞKAN
– Evet arkadaşlar, siz bu kadar konuştunuz, ben de bu Anayasa’nın
değiştirilmesinde aktif olarak yer alan birisi olarak birkaç şey söylemezsem
herhâlde eksik olur. (AK PARTİ sıralarından alkışlar)
Genel
Kurul görüşmelerinde zaman zaman Cumhurbaşkanı Yardımcısının, bakanların
statüsüne ilişkin olarak bazı hususlar dile getiriliyor. Bildiğiniz gibi,
Cumhurbaşkanlığı hükûmet sisteminde Cumhurbaşkanı yardımcıları, bakanlar,
Anayasa’nın 106’ncı maddesi gereğince, milletvekili seçilme yeterliliğine sahip
olanlar arasından Cumhurbaşkanı tarafından atanır. Cumhurbaşkanı yardımcıları
ve bakanlar, yine aynı madde hükmü uyarınca, Anayasa’nın 81’inci maddesinde
yazılı şekilde, Türkiye Büyük Millet Meclisi önünde ant içerler. Sayın milletvekilleri
de göreve başlarken aynı andı içer. Milletvekili seçilme yeterliliğine sahip
olanlar arasından tayin edilen, Genel Kurulda ant içen, yasama dokunulmazlığına
tabi olan, göreviyle ilgili suçlarda Meclis soruşturma usulüne tabi olan
bakanların, Cumhurbaşkanı tarafından atanıyor olması gerekçe gösterilerek
“memur” veya “bürokrat” statüsünde olduklarını söylemek doğru bir yorum
değildir. (AK PARTİ sıralarından alkışlar) Yeni sistemde bakanların
milletvekili olmaması bir hiyerarşi meselesi değildir; bu durum, erkler
ayrılığının tercihiyle ilgili bir konudur. Cumhurbaşkanlığı hükûmet sisteminin
ruhuna uygun olarak “erkler ayrılığı” ilkesi neticesinde, Anayasa’da bakan
olarak atanan milletvekillerinin Meclis üyeliklerinin sona ereceği hüküm altına
alınmıştır. Hükûmet sisteminden kaynaklanan anayasal bir durumun, Cumhurbaşkanı
yardımcıları ve bakanlar ile milletvekilleri arasında bir alt-üstlük durumu
gibi yorumlanması sayın milletvekillerimize de, sayın bakanlarımıza da
haksızlık olur diye düşünüyorum. Bilgilerinize sunuyorum.
Teşekkür
ederim. (AK PARTİ sıralarından alkışlar)
UĞUR
BAYRAKTUTAN (Artvin) – O yazıyı kim verdi eline?
KAMİL
OKYAY SINDIR (İzmir) – Cumhurbaşkanı yardımcılarının ve bakanların yürütme
yetkisi yoktur. 
ÖZGÜR
ÖZEL (Manisa) – Giderayak polemik yapmayalım, İç Tüzük 64’ü hatırlatmayalım.
KAMİL
OKYAY SINDIR (İzmir) – Seçilme yetkisi vardır, yürütme yetkisi yoktur. Yürütme
sadece Cumhurbaşkanına aittir. 
UĞUR
BAYRAKTUTAN (Artvin) – Seçilmiş Cumhurbaşkanına vekalet ediyorsun. Utanmıyor
musun sen? Cumhurbaşkanına vekalet etmeye utanmıyor musun?
BAŞKAN
– Ne dediğini anlamadım?
UĞUR
BAYRAKTUTAN (Artvin) – Utanmıyor musun? Cumhurbaşkanına vekalet ediyorsun,
utanmıyor musun?
BAŞKAN
– Sözünü aynen sana iade ediyorum. Aynen iade ediyorum. (AK PARTİ sıralarından
alkışlar)
AYŞE
KEŞİR (Düzce) – Sen utan!
MUHAMMET
EMİN AKBAŞOĞLU (Çankırı) – Yazık, yazık yazık!
BAŞKAN
– Ben burada utanılacak bir iş yapmıyorum. 
MUHAMMET
EMİN AKBAŞOĞLU (Çankırı) – Ayıp, ayıp, ayıp! 
BAŞKAN
– Kötü söz sahibinindir.
MUHAMMET
EMİN AKBAŞOĞLU (Çankırı) – Yazık!
UĞUR
AYDEMİR (Manisa) – Yazıklar olsun sana!
BAŞKAN
– Siz daha değişen Anayasa’yı bile öğrenmemişsiniz, Cumhurbaşkanına ben vekalet
etmiyorum, Cumhurbaşkanı Yardımcısı vekalet ediyor. Önce değişen Anayasa’yı
okuyun, öğrenin, ondan sonra burada konuşun. (AK PARTİ sıralarından alkışlar)
YAŞAR
KIRKPINAR (İzmir) - Sayın Başkanım hakaret ediyor, gerekeni yapmamız lazım,
hakaret ediyor. 
KAMİL
OKYAY SINDIR (İzmir) – Sayın Başkan, vekalet etmiyor Cumhurbaşkanı
yardımcıları, vekalet etmiyor. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)

1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275); 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan 2017
Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Değerli arkadaşlar…
FUAT
KÖKTAŞ (Samsun) – Uğur, Artvin’e git de ayıbın ne olduğunu öğretsinler sana! 
KAMİL
OKYAY SINDIR (İzmir) – Cumhurbaşkanı yardımcıları ve bakanların yürütme yetkisi
yoktur. Anayasa’da böyle bir yetki verilmemiştir. Egemenlik kayıtsız şartsız
milletindir. 
BAŞKAN
– …şahsı adına ikinci konuşmacı aleyhte olmak üzere İstanbul Milletvekili Sayın
Aykut Erdoğdu.
Buyurun.
(CHP sıralarından alkışlar)
AYKUT
ERDOĞDU (İstanbul) – Sayın Başkan, değerli milletvekilleri; sevgili
milletvekilimiz diyor ki: “Artık gerilmeyelim.” Haklısınız, gerilmeyelim. Ben
buraya son konuşmayı yapmaya çıktığımda konuşmamım içeriği… Memleket bir
ekonomik kriz içerisinde, bundan hep beraber nasıl çıkarız, bizim çözüm setimiz
nedir diye konuşmak için çıktım ama Hükûmet temsilcisinin yaptığı konuşma bir
çözüm önerisi seti konulabilecek bir çalışma değil, bir konuşma değil, bir
içerik değil. 
Arkadaşlar,
eğitim, tarım, sağlık, adalet anlamında -hadi bunlar nitel konular ama- yani
Türkiye ekonomisinin temel değerleri konusunda anlaşamıyoruz, rakamlar
konusunda anlaşamıyoruz ve gerçekten Türkiye ekonomisinin önündeki en önemli
risklerden biri bu konuşmanın içeriği; yani büyüme üzerine sürekli konuşuyoruz.

Değerli
arkadaşlar, 2 kere büyüme rakamını değiştirdiniz, yüzde 30 artırdınız, sonra o
zemin üzerine bir tartışma yaratıyorsunuz. Sürekli bir 2002 krizi tartışması.
Kriz yılına endekslemişsiniz -gerçi bu konuya Milliyetçi Hareket Partisinin
sayın yetkilileri cevap verir- ama bir kriz yılı üzerinden bir tartışma noktası
çıkarmaya çalışıyorsunuz. Vallahi, kur üzerine “Kur düştü.” lafını duyunca şok
olduk. Ya, kur 5,35; nereye düştü? CDS var “Credit Default Swap” yani bizim
ülkemizin batma riski bir tür; şu an 400, en kötü durumlardan biriyiz. “CDS
düştü.” dedi Fuat Bey. Kim bu metni Fuat Bey’e yazmış vermişse iyi etmemiş yani
çünkü ciddi bir risk görüyorum ama daha fazla teknik detaya girmeyeyim. Buradan
nasıl çıkarız? Çünkü bir kriz içerisindeyiz. Yani enflasyon 24, faiz 24; faizin
24 olmasına rağmen kur 5,35, işsizlik çift haneli; 6 milyon işsiz, gerçek
işsiz, 16 milyon yoksul –dediğiniz gibi değil- yani altı yıldır da aynı bir düz
çizgi şeklinde gidiyor. İyi durumda değiliz değerli arkadaşlar ve buradan hep
beraber çıkabiliriz siz isterseniz ama istiyor musunuz bilmem. 
Değerli
arkadaşlar, buradan çıkabilmek için ülkemizde ilk ihtiyacımız, ilk yapısal
reform adalet yani hukukun üstünlüğü, yani yargı bağımsızlığı, yani güçler
ayrılığı. Adaletin olmadığı bir ülkede yatırım olmaz. Yani yabancı yatırımcılar
şimdi pabuçlarını almış kaçıyorlar, yerli yatırımcı da gidiyor. Ee, adalet
yoksa yatırım yok, yatırım yoksa ekmek yok, iş yok; işsizlik var demek. Onun
için bir an önce, hiç bak, beş kuruş masraf etmeden bir an önce adaleti restore
etmeliyiz. 
Değerli
arkadaşlar, bu toplumsal kutuplaşma meselesini çözmeliyiz. Meclise de yansıyan
bu toplumsal kutuplaşma meselesini çözmeden bu krizden çıkamayız. Yani herkesin
terörist olarak suçlandığı, muhalefetin ezilmeye çalışıldığı, birbirimizi
gerdiğimiz, kimlik siyasetinin en doruk noktasına ulaşılmış bu ülkede bu
toplumsal kutuplaşma içerisinde Türkiye ekonomisine bir çıkış yoktur ve bu
toplumsal kutuplaşmayı çözmek, sadece bundan medet ummamak, biraz insani, biraz
adil, biraz hakkaniyetli, biraz iyi niyetli olmak, beş kuruş maliyet yok. Şunu
çözün, ülkemizdeki yatırımların nasıl artacağını göreceksiniz. 
Değerli
arkadaşlar, barışçı ve tutarlı bir dış politika yoksa bu krizden çıkış yok. Ya,
Orta Doğu’da bütün komşularımızla kavgalıyız. Suriye’yle kavgalı, Irak’la
kavgalı, İran’la kavgalı, Rusya’yla ilişki durumumuz karışık. 
Yahu
arkadaşlar, Almanya’nın Başbakanı Merkel Hanımefendi’ye sizin taraftarınız
gazeteler gamalı haç koyuyorlar, bıyık takıyorlar, olmadık hakaretler
ediyorlar. Ya, bir ay sonra bakıyoruz “Şansölye Merkel Erdoğan’la” işte, “dünya
lideri…” Olmaz bu tutarsızlık. Yani Trump’a neler söylüyorsunuz, Trump’a bir
sürü hakaret, sonra Trump’la ayaküstü görüşmek için bekleyen bir pozisyon
oluyor. Ee, Putin’e neler söylediğinizi biliyoruz şu uçak düştüğünde, bugün
Putin’le hangi noktaya geldiğimizi görüyoruz.
Değerli
arkadaşlar, ihracatçılara soruyorlar: “Sizin en büyük zorluğunuz ne?” “Vallahi,
teşvik meşvik değil, ihracat yapacağımız hedef ülkelerle siyasal problem.” Ya,
bugün Orta Doğu’ya ihracat yapacağız, Suriye’den geçemiyoruz, Irak’tan
geçemiyoruz, denizden Mısır’a gitmeye çalışıyorduk, Mısır’la da kavga; Avrupa
Birliğiyle kavga, bütün ihracatımız orada. Bizim Avrupa Birliğine üye bir ülke
olarak Orta Doğu’daki saygınlığımızı düşünün, o çok yönlü dış politikayı
yürüttüğümüzdeki zenginliği düşünün. Bunun için bir kaynağa ihtiyaç var mı?
Hayır, bir kaynağa ihtiyaç yok. Tutarlı, barışçı bir dış politika gerekiyor. 
Arkadaşlar,
kamu yönetiminde şeffaflık yoksa, kamu yönetiminde liyakat yoksa, kamu
yönetiminde bütçe disiplini yoksa iyi bir ekonomi yoktur. Ee, şimdi buraya
bütçe geldi, Sayıştay yok. Sayıştay Ulaştırma Bakanlığına –Sayın Binali Bey’in
eski Bakanlığına- denetim yaptı darmadağın ekibi. Başkan Yardımcısı görevden
alındı, “Kendi istifa etti.” Arkadaşlar, bu raporlar çıktıktan sonra bir başkan
yardımcısı istifa ediyorsa şüphe bırakır. TÜİK’te enflasyon açıklanıyor, tak,
başkan yardımcısı görevden alınıyor, “Kendi istifa etti.” Ee, kimse inanmaz.
Kurumların bağımsızlığına saygı gösterin. 
Ya,
Merkez Bankasının üzerine bu kadar giderseniz, Başkanını genel merkeze
çağırırsanız, Merkez Bankasının itibarı kalır mı? Merkez Bankasının itibarı
yoksa paranızın itibarı kalır mı? Ne Merkez Bankasının itibarı kaldı ne de Türk
liramızda itibar kaldı.
Değerli
arkadaşlar, liyakat yoksa kamu yönetimi çöker. Allah aşkına koskoca Adalet ve
Kalkınma Partisinde Berat Bey dışında bir Ekonomi Bakanı yok muydu? Olmaz,
yakışmıyor yani Cumhurbaşkanının damadının ikinci adam olarak atanması bu ülke
adına doğru bir görüntü değil, sizin adınıza da doğru bir görüntü değil.
Liyakati sadakatle karıştırmayın, bürokraside bunu yaptığınız zaman çöküntüye
gidiyoruz. Ele gelen metne bakıyorum, vallahi böyle bir metin, böyle bir bütçe
tasarısı sunulmaz. (CHP sıralarından alkışlar) Şey yapmayın çok, yok, sadece
böyle çözüm önerilerini anlatmaya çalışıyoruz.
Değerli
arkadaşlar, şeffaflaşma sağlamak zorundayız. Devlet şeffaf değilse kaynak
israfı olur, yolsuzluk olur. Arkadaşlar, nasıl şeffaflık sağlayacağız? Bilgi
edinme hakkıyla. Ne sorsak cevap alamıyoruz. “Aman bunların eline geçmesin.”
Biz bu ülkeye vergi veren, bu ülkenin eşit, özgür yurttaşlarını temsil
ediyoruz. O bilgiler verildiği zaman yolsuzlukları engellersiniz. O bilgileri
Meclisle paylaşıyorsanız, Sayıştayın iyi bir denetimi varsa o bütçe ancak etkin
ve verimli olur. Var mı böyle bir şey? Yok arkadaşlar. Ekonomide en önemli şey,
öngörülebilirlik. Yerli ve yabancı yatırımcı, sizin bir yıl sonra, üç yıl
sonra, beş yıl sonra nerede olduğunuzu görmek ister. Allah aşkına, enflasyon
hedefi koyuyorsunuz 2 katına çıkıyor, cari açık hedefi koyuyorsunuz 3 katına
çıkıyor. Böyle sizin tahmin edilemez, öngörülemez olduğunuz bir yerde kim
güvenip yatırım yapar, kim iş üretir, kim aş üretir? Ve değerli arkadaşlar, en
önemli sorunumuz, üretimsizlik, daha doğrusu katma değeri düşük, verimsiz
üretim. 
Şimdi,
bakın, bütün gün burada asgari ücret tartışması yapıyoruz. Evet, asgari ücreti
çok artırırsanız enflasyon artar. Peki, asgari ücreti bu seviyede tutarsanız ne
olur? Sosyal patlama olur. Bu kadar ağır bir gelir dağılımı adaletsizliğinin
olduğu bir ülkede 2 bin lira üzerinden konuşmamalıyız. Bu ekonomi bunu
kaldırabilir, eğer işverenin üzerindeki yükleri düşürebilirsek. İşverenin
üzerindeki vergi yüklerini düşürün, kamuda da israfı düşürün, birbirini
dengeler değerli arkadaşlar.
Peki,
yüksek katma değerli üretim için bize ne gerekiyor? Çağdaş, nitelikli bir
eğitim sistemi gerekiyor, özgür ve düşünen kafalar gerekiyor. “Gezi’ye
çıkarsanız boynunuzu vururuz.” Gezi’ye çıkan 15 milyon insan bu ülkenin insanı,
onların da bir talebi var. Yani onun boynunu vuralım, buna “terörist” diyelim.
Düşünmesine izin verin, gençlerin itiraz etmesine izin verin, özgür bireyler
olarak yetişmesine izin verin ki oradan bir üretim, katma değeri yüksek üretim
çıkar. Aksi takdirde, millî kaynaklarımızı ham madde olarak ihraç ederiz ve
karşılığında hiçbir şey alamayız. Çok büyük bir borç sorunumuz var, siz ister
kabul edin ister etmeyin. Bugün 456 milyar dolar dış borcumuz var ve biz her
yıl 50 milyar dolar cari açık vermeden, bu dış borcu büyütmeden yaşayamıyoruz.
Peki, dış borcu nasıl düşüreceğiz? İhracatımızı artırmamız lazım. İhracatı
artırma yolu olarak kuru düşürmeyi düşünüyorsunuz? Kurla mücadele… E, kurla
mücadele ne? “Asgari ücret düşsün, ücretler seviyesine baskı uygulayalım. Bizim
alın terimiz ucuzlasın, ham madde satalım.” Arkadaşlar, böyle olmaz. Bunun için
yapılması gereken, o yukarıda hiçbir maliyeti olmayan önlemleri aldıktan sonra…
Bir bakın dünyanın diğer ülkelerine; Finlandiya’da, İsviçre’de, İzlanda’da…
Daha kötü bir ülkeyiz. Ama onlarda hukukun üstünlüğü var, onlarda demokrasi
var, onlarda bütçe disiplini var, onlarda kamu denetimi gelişmiş. Bizde bir
düşmanlık teorisi üzerinden elimizde olan bütün kaynakları yok etmeye
çalışıyorsunuz. 
Değerli
arkadaşlar, şu Kamu İhale Kurumunun durumuna bir bakın, Kamu İhale Kanunu’na
bir bakın, büyük bir kayıp. “Gelirlerimiz artmıyor, giderlerimiz artıyor.”
diyorsunuz. Bu kadar yolsuzluğa, israfa olur değerli arkadaşlar. Sayıştay
Kanunu’nu tekrar düzeltelim, Kamu İhale Kanunu’nu tekrar düzeltelim, Kamu
Sözleşmeleri Kanunu’nu düzeltelim, 30 miyar tasarruf ederiz.
Şu
üçüncü havalimanını anlattım. 6 milyar avro zarar var. Değerli arkadaşlar,
yazıktır, günahtır ya, vallahi düzeltilebilir, vallahi giderilebilir bunlar. Ve
şunu söyleyeyim ama sizin buna niyetiniz yokmuş gibi görünüyor, buna niyetiniz
varmış gibi davranmıyorsunuz. Ve şu gün neye ihtiyaç var biliyor musunuz? Bir
Kuvayımilliye ruhuna ihtiyaç var, bir millet iradesine ihtiyaç var, bir
memleket sevgisine ihtiyaç var. Sanıyorum ki kurduğumuz cumhuriyeti kurtarma
görevi de bize düşecek ve inşallah bunu da biz başaracağız diyorum. 
Saygılar
sunuyorum. İyi akşamlar diliyorum. (CHP ve İYİ PARTİ sıralarından alkışlar) 
BAŞKAN
– Sayın milletvekilleri, 2019 Yılı Merkezi Yönetim Bütçe Kanun Teklifi ile 2017
Yılı Merkezi Yönetim Kesin Hesap Kanunu Tasarısı’nın görüşmeleri
tamamlanmıştır. 
Şimdi,
2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı’nın oylamalarını yapacağız. 
Teklif
ve tasarı açık oylamaya tabidir. 
Açık
oylamanın şekli hakkında Genel Kurulun kararını alacağım. 
Teklif
ve tasarının açık oymasının elektronik oylama cihazıyla yapılmasını oylarınıza
sunuyorum: Kabul edenler… Kabul etmeyenler… Kabul edilmiştir. 
Şimdi,
2019 Yılı Merkezi Yönetim Bütçe Kanun Teklifi’nin açık oylamasına başlıyoruz. 
Oylama
için üç dakika süre veriyorum. Bu süre içerisinde sisteme giremeyen üyelerin
teknik personelden yardım istemelerini, bu yardıma rağmen sisteme giremeyen
üyelerin oy pusulalarını oylama için öngörülen süre içerisinde Başkanlığa
ulaştırmalarını rica ediyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
- Sayın milletvekilleri, 2019 Yılı Merkezi Yönetim Bütçe Kanun Teklifi açık
oylama sonucu: 
“Kullanılan oy sayısı : 502
Kabul : 335 
(AK
PARTİ sıralarından alkışlar) 
Ret : 166

Çekimser  :
 1 (x)
 Kâtip Üye Kâtip
Üye 
 Burcu Köksal Rümeysa
Kadak 
 Afyonkarahisar İstanbul”
Dolayısıyla
2019 Yılı Merkezi Yönetim Bütçe Kanun Teklifi kabul edilmiştir. (AK PARTİ
sıralarından alkışlar)
Buyurun
Özgür Bey. 
ÖZGÜR
ÖZEL (Manisa) – Sayın Başkan, biraz önce iki konuşma arasında sizin de
dikkatinizi çeken, tepki gösterdiğiniz bir diyalog gerçekleşti. Bu diyalogla
ilgili, diyaloğun özüne yönelik hiçbir şey söylemeksizin, hiçbir milletvekilimizin,
hiçbir Cumhuriyet Halk Partili milletvekilinin Divana karşı, oturumu yöneten
başkan vekiline ya da Meclis Başkanına karşı bir hakaret ya da bir saldırı
niyetinde olmayacağını kayıtlara geçirmek isteriz. 
Teşekkür
ederim efendim. (CHP sıralarından alkışlar)
BAŞKAN
– Teşekkür ediyoruz.
Değerli
arkadaşlar, şimdi 2017 Yılı Merkezi Yönetim Kesin Hesap Kanunu Tasarısı’nın
açık oylamasına başlıyoruz. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– Değerli milletvekilleri, 2017 Yılı Merkezi Yönetim Kesin Hesap Kanunu
Tasarısı açık oylama sonucunu okuyorum: 
“Oy sayısı : 495
Kabul : 334 
(AK
PARTİ sıralarından alkışlar) 
Ret : 160

Çekimser  :
 1 (x)
 Kâtip Üye Kâtip
Üye 
 Burcu Köksal Rümeysa
Kadak 
 Afyonkarahisar İstanbul”
Hayırlı
olsun. 
2017
Yılı Merkezi Yönetim Kesin Hesap Kanunu Tasarısı kabul edilerek kanunlaşmıştır,
hayırlı uğurlu olsun.
Teşekkür
ederim.
Emeği
geçen başta Plan ve Bütçe Komisyonu Başkanı, üyeleri, bakanlar, bürokratlar ve
Genel Kurulda görüşmelerde katkısı bulunan bütün milletvekillerine teşekkür
ediyorum, sağ olun.
Anayasa’nın
92’nci maddesi kapsamında sunulan Cumhurbaşkanlığı tezkeresi ile denetim
konuları ve kanun teklifleri ile komisyonlardan gelen diğer işleri sırasıyla
görüşmek için, 25 Aralık 2018 Salı günü saat 15.00’te toplanmak üzere birleşimi
kapatıyorum.
Bütçemiz
hayırlı uğurlu olsun. İyi geceler. (AK PARTİ sıralarından alkışlar)
Kapanma Saati: 01.51




(x) 10, 11 S. Sayılı Basmayazılar ve
Ödenek Cetvelleri 10.12.2018 tarihli 28’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi. 


(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde hatip tarafından Türkçe
olmayan bir kelime ifade edildi.


(x) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını
gösteren tablo tutanağa eklidir.




