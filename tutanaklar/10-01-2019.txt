



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 44’üncü
Birleşim
 10
Ocak 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, HDP
milletvekillerinin basın açıklaması yaparken uğradığı polis müdahalesine
yönelik olarak Ankara Emniyet Müdürünün inceleme başlatacağına ve 10 Ocak
Çalışan Gazeteciler Günü’nü kutladığına ilişkin konuşması
2.- Oturum Başkanı TBMM Başkan Vekili Levent Gök’ün, vefatı nedeniyle 23
ve 24’üncü Dönem Erzurum Milletvekili Muhyettin Aksak’a Allah’tan rahmet
dilediğine ve Ankara Valisinin HDP milletvekillerinin basın açıklaması yaparken
uğradığı darp olayını araştırıp bilgi sunacağına ilişkin konuşması
3.- Oturum Başkanı TBMM Başkan Vekili Levent Gök’ün, vefatı nedeniyle 16
ve 19’uncu Dönem Ağrı Milletvekili Mikail Aydemir’e Allah’tan rahmet dilediğine
ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Ahmet Zenbilci’nin, 5 Ocak Adana ilinin düşman
işgalinden kurtuluşunun 97’nci yıl dönümüne ilişkin gündem dışı konuşması
2.- İstanbul Milletvekili İbrahim Özden Kaboğlu’nun, demokratik hukuk
devleti için yasama işlevine ilişkin gündem dışı konuşması
3.- Samsun Milletvekili Bedri Yaşar, 2019 yılının “Samsun Yılı” ilan
edilmesini talep ettiğine ilişkin gündem dışı konuşması

V.- AÇIKLAMALAR
1.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun yaptığı gündem dışı konuşmasındaki bazı
ifadelerine ilişkin açıklaması
2.- Manisa Milletvekili Bekir Başevirgen’in, “Haydi Çocuklar Camiye”
projesinin 6-13 yaş aralığındaki çocuklara eğitim, öğretim anlamında ne
kazandıracağını ve nasıl bir fayda sağlayacağını, söz konusu projeye katılımın
zorunlu tutulup tututulmayacağını Millî Eğitim Bakanından öğrenmek istediğine
ilişkin açıklaması
3.- Hatay Milletvekili Serkan Topal’ın, Hatay ilindeki elektrik
kesintilerinin gerekçesini, neden önlem alınmadığını ve vatandaşların daha ne
kadar mağdur edileceğini Enerji ve Tabii Kaynaklar Bakanından öğrenmek
istediğine, Hatay’ın Defne ilçesinde hastane olmadığına ilişkin açıklaması
4.- Afyonkarahisar Milletvekili Burcu Köksal’ın, şeker fabrikalarında
yaşanan mağduriyetler ile işten çıkarılan taşeron işçilerinin mağduriyetine
ilişkin açıklaması
5.- Bursa Milletvekili Erkan Aydın’ın, 10 Ocak Çalışan Gazeteciler
Günü’ne ilişkin açıklaması
6.- Denizli Milletvekili Kazım Arslan’ın, 10 Ocak Çalışan Gazeteciler
Günü’nü kutladığına, Cumhurbaşkanlığının çalışan gazetecilerin görevlerini
özgür yapabilmesi için, Anadolu basınını güçlendirmek
için ne tür tedbirler almayı ve hangi destekleri sunmayı düşündüğünü öğrenmek
istediğine ilişkin açıklaması
7.- Samsun Milletvekili Orhan Kırcalı’nın, 10 Ocak Çalışan Gazeteciler
Günü’ne ilişkin açıklaması
8.- Kocaeli Milletvekili İlyas Şeker’in, 10 Ocak Çalışan Gazeteciler
Günü’ne ilişkin açıklaması
9.- Mersin Milletvekili Ali Cumhur Taşkın’ın, 10 Ocak Çalışan
Gazeteciler Günü’ne ilişkin açıklaması
10.- Gaziantep Milletvekili Ali Muhittin Taşdoğan’ın, 10 Ocak Çalışan
Gazeteciler Günü’ne ilişkin açıklaması
11.- Gaziantep Milletvekili İmam Hüseyin Filiz’in, 10 Ocak Çalışan
Gazeteciler Günü’ne ilişkin açıklaması
12.- Kayseri Milletvekili Çetin Arık’ın, iktidarın görevinin bireysel
silahlanmayı özendirmek değil önlemek olduğuna ilişkin açıklaması
13.- Ankara Milletvekili Servet Ünsal’ın, kararnamelere dayalı adaletsiz
düzenin her gün yeni bir haksızlık yarattığına ve doktorların çalışmaları
hâlinde emekli aylıklarında kesinti yapılmasını kabul etmediklerine ilişkin
açıklaması
14.- Niğde Milletvekili Ömer Fethi Gürer’in, emekliler arasındaki maaş
adaletsizliğinin giderilmesi ve intibak yasasının çıkarılması gerektiğine
ilişkin açıklaması
15.- Trabzon Milletvekili Ahmet Kaya’nın, devletin saygınlığının
emeklilerine verdiği değerle ölçüleceğine, iktidarıyla muhalefetiyle bir araya
gelerek emeklilerin insan onuruna yakışır şekilde yaşamalarının sağlanması
gerektiğine ilişkin açıklaması
16.- Bursa Milletvekili Yüksel Özkan’ın, 10 Ocak Çalışan Gazeteciler
Günü’nü kutladığına ve öğretmen, polis, hemşire, din görevlisinin yanı sıra tüm
kamu çalışanlarına 3600 ek gösterge verilerek beklentinin karşılanması
gerektiğine ilişkin açıklaması
17.- Çanakkale Milletvekili Özgür Ceylan’ın, Balıklıçeşme köyünün
merasının herhangi bir şirkete tahsis edilip edilmediğini, Biga Organize Sanayi
Bölgesi için tahsis edilebilecek uygun parsel bulunamadığı için mi köylünün
merasına göz dikildiğini Tarım ve Orman Bakanından öğrenmek istediğine ilişkin açıklaması
18.- Kahramanmaraş Milletvekili İmran Kılıç’ın, 10 Ocak Çalışan
Gazeteciler Günü’nü kutladığına, insanların birbirinin değerini bilmesi
gerektiğine ve barışın esas savaşın araz olduğuna ilişkin açıklaması
19.- Kırklareli Milletvekili Türabi Kayan’ın, Bergamalı çiftçi Hamza
Kural ile Tahsin Sezer’in GDO’lu tohum satan Monsanto şirketinin lisansının
iptali için yaptıkları mahkeme başvurusuna müdahil olan Monsanto şirketinin
Tarım ve Orman Bakanlığıyla niçin yan yana geldiğini, Bakanlığın zehir tacirinin
mi yoksa çiftçinin mi yanında olduğunu öğrenmek istediğine ilişkin açıklaması
20.- Aydın Milletvekili Süleyman Bülbül’ün, Aydın Büyükşehir
Belediyesinin sağlık hizmeti vermesinden niye rahatsız olunduğunu, AYBA’nın
faaliyetleri durdurularak Aydın halkının nitelikli sağlık hizmeti almasının mı
engellenmek istendiğini, Aydın ilinde tam teşekküllü devlet hastanesi olmaması
konusunda ne düşündüğünü Sağlık Bakanından öğrenmek istediğine ilişkin
açıklaması
21.- Hatay Milletvekili Mehmet Güzelmansur’un, Suriye’de yaşanan iç
savaştan en çok etkilenen Hatay’ın ve Hataylıların mağduriyetinin
giderilebilmesi için Zeytin Dalı Sınır Kapısı’nın ticarete açılması gerektiğine
ilişkin açıklaması
22.- İstanbul Milletvekili Tülay Kaynarca’nın, 10 Ocak Çalışan
Gazeteciler Günü’ne ilişkin açıklaması
23.- Kocaeli Milletvekili Ömer Faruk Gergerlioğlu’nun, yargının
siyasallaşmasının hukuk devleti için en büyük tehlike olduğuna ilişkin
açıklaması
24.- Kocaeli Milletvekili Lütfü Türkkan’ın, 10 Ocak Birinci İnönü
Zaferi’nin 98’inci yıl dönümünü ve 10 Ocak Çalışan Gazeteciler Günü’nü
kutladığına, evde bakım maaşı alan ailelerin mağduriyetine, Türkiye olarak
Menbic’te her geçen gün mevzi kaybedildiğine ilişkin açıklaması
25.- Kars Milletvekili Ayhan Bilgen’in, Levent Gök’e Ankara Milletvekili
Filiz Kerestecioğlu Demir ile Ağrı Milletvekili Abdullah Koç’un yaşadığı olaya
gösterdiği duyarlılık için teşekkür ettiğine, 10 Ocak Çalışan Gazeteciler
Günü’nü kutladığına, KHK mağdurlarının mağduriyetlerinin devam ettiğine,
uyuşturucu trafiğinde kamu gücünün kullanılması konusunun üstünün örtülmeyip
sorumluların ortaya çıkartılması gerektiğine ve Kars’ta taşeron olarak çalışan
belediye işçilerinin mağduriyetine ilişkin açıklaması
26.- Sakarya Milletvekili Engin Özkoç’un, 10 Ocak Birinci İnönü Zaferi’nin
98’inci yıl dönümünü vesilesiyle başta Mustafa Kemal Atatürk olmak üzere İsmet
İnönü’yü ve silah arkadaşlarını rahmetle yâd ettiğine, 10 Ocak Çalışan
Gazeteciler Günü’nü kutladığına, yasa tekliflerinin torba olarak görüşülmesinin
yarattığı sakıncalara ve yaşanan garabete dur diyecek olanın da millet olduğuna
ilişkin açıklaması
27.- Denizli Milletvekili Cahit Özkan’ın, 10 Ocak Çalışan Gazeteciler
Günü’nü kutladığına, basın hürriyetinin anayasal güvence altına alındığına,
vatandaşın haber alma özgürlüğünü hayata geçirirken hukuk devletini ve
demokrasiyi tehdit eden davranışların basın hürriyeti kapsamında
değerlendirilemeyeceğine, Cumhurbaşkanlığı bütçesinin halkın kaynaklarını yine
halkın hizmetine sunan bir bütçe olarak milletin emrinde olduğuna ilişkin
açıklaması
28.- Ankara Milletvekili Mustafa Destici’nin, 10 Ocak Birinci İnönü
Zaferi’nin 98’inci yıl dönümünü ve 10 Ocak Çalışan Gazeteciler Günü’nü
kutladığına, daha demokratik bir Türkiye ve daha sağlıklı bir seçim için Siyasi
Partiler Kanunu ile Seçim Kanunu’nda düzenlemeler yapılmasının zaruri olduğuna
ilişkin açıklaması
29.- Ordu Milletvekili Cemal Enginyurt’un, Samsun ilinden Ordu ilinin
Fatsa ilçesine kadar uzanacak olan hızlı tren projesinin Sarp’a kadar
uzatılmasının Karadeniz için büyük önem arz ettiğine ilişkin açıklaması
30.- Sakarya Milletvekili Muhammed Levent Bülbül’ün, 10 Ocak Çalışan
Gazeteciler Günü’ne ilişkin açıklaması
31.- Çankırı Milletvekili Muhammet Emin Akbaşoğlu’nun, 10 Ocak Çalışan
Gazeteciler Gününe ilişkin açıklaması
32.- Çankırı Milletvekili Muhammet Emin Akbaşoğlu’nun, Kayseri
Milletvekili Çetin Arık’ın 37 sıra sayılı Kanun Teklifi’nin 26’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
33.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 37 sıra sayılı Kanun Teklifi’nin 26’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
34.- Kahramanmaraş Milletvekili Ali Öztunç’un, 10 Ocak Çalışan
Gazeteciler Günü’nü kutladığına, gazetecilerin ve yerel basının sorunlarına
eğilmek gerektiğine, kendisinin de Binali Yıldırım gibi büyükşehir belediye
başkanı adayı olduğuna ama imkânlarının eşit olmadığına ilişkin açıklaması
35.- Çankırı Milletvekili Muhammet Emin Akbaşoğlu’nun, 23 ve 24’üncü
Dönem Erzurum Milletvekili Muhyettin Aksak’ın vefatına ilişkin açıklaması
36.- Kars Milletvekili Ayhan Bilgen’in, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
37.- Sakarya Milletvekili Muhammed Levent Bülbül’ün, 23 ve 24’üncü Dönem
Erzurum Milletvekili Muhyettin Aksak’ın vefatına ilişkin açıklaması
38.- Sakarya Milletvekili Engin Özkoç’un, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
39.- Kocaeli Milletvekili Lütfü Türkkan’ın, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
40.- Erzurum Milletvekili Muhammet Naci Cinisli’nin, 23 ve 24’üncü Dönem
Erzurum Milletvekili Muhyettin Aksak’ın vefatına ilişkin açıklaması
41.- Çankırı Milletvekili Muhammet Emin Akbaşoğlu’nun, Allah’ın
rızasını, kulların duasını almak için hizmet yapan bir iktidar olduklarına
ilişkin açıklaması
42.- Erzurum Milletvekili İbrahim Aydemir’in, vefat eden 23 ve 24’üncü
Dönem Erzurum Milletvekili Muhyettin Aksak ile 16 ve 19’uncu Dönem Ağrı
Milletvekili Mikail Aydemir’e Allah’tan rahmet dilediğine ilişkin açıklaması
43.- İstanbul Milletvekili Zeynel Özen’in, 37 sıra sayılı Kanun
Teklifi’nin torba yasa değil çuval yasa olarak adlandırılması gerektiğine,
“Mescitsiz okul kalmasın.” projesiyle din derslerinin salt bir inancın
ibadethanesi altında farklı inançlardaki çocuklara dayatılmasının kabul
edilemez olduğuna ilişkin açıklaması
44.- Ağrı Milletvekili Ekrem Çelebi’nin, 16 ve 19’uncu Dönem Ağrı
Milletvekili Mikail Aydemir’e Allah’tan rahmet dilediğine ilişkin açıklaması
45.- Muş Milletvekili Mensur Işık’ın, Muş ili için eğitim ve araştırma
hastanesine ihtiyaç olduğuna ilişkin açıklaması
46.- Antalya Milletvekili Cavit Arı’nın, 10 Ocak Birinci İnönü
Zaferi’nin 98’inci yıl dönümü ile Türkiye’de tarım eğitiminin başlamasının
173’üncü yıl dönümünü kutladığına ilişkin açıklaması
47.- Batman Milletvekili Ziver Özdemir’in, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması


VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kocaeli Milletvekili Lütfü Türkkan ve
arkadaşları tarafından, Türkiye'de bulunan 76 vakıf üniversitesinin
uyguladıkları yöntemlerle bugün nasıl âdeta bir aile şirketi görüntüsü
oluşturduklarının ve bu üniversitelerin yeterince denetlenip denetlenmediğinin,
vergi ödemeden para kazanan bir ticarethane hâline nasıl geldiklerinin
detaylarıyla incelenmesi ve araştırılması amacıyla 10/1/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 10 Ocak 2019 Perşembe günkü birleşiminde
yapılmasına ilişkin önerisi 

B) Danışma Kurulu Önerileri
1.- Danışma Kurulunun, 10 Ocak 2019 Perşembe günü yaptığı toplantıda
Genel Kurulun 10 Ocak 2019 Perşembe günkü birleşiminde çalışmalarını 21.00’e
kadar devam ettirmesine; daha önce çalışmasına karar verilen 11 Ocak 2019 Cuma
günü toplanmamasına ilişkin önerisi

VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) 

VIII.- YAZILI SORULAR VE CEVAPLARI
1.- Mersin Milletvekili Alpay Antmen'in, 27. Yasama
Dönemi'nde Başkanlığa sunulan kanun teklifleri ile yazılı soru, genel görüşme
ve Meclis araştırması önergelerine ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/6358)

2.- Erzurum Milletvekili Muhammet Naci Cinisli'nin,
soru önergelerinin cevaplandırılmasına ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/6359)

3.- Artvin Milletvekili Uğur Bayraktutan'ın, kadro karşılığı
sözleşmeli personelin teşvik ikramiyelerine ilişkin sorusu ve Türkiye Büyük
Millet Meclisi Başkanvekili Mustafa Şentop’un cevabı (7/6865)



10 Ocak 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP
ÜYELER: İshak GAZEL (Kütahya), Mustafa AÇIKGÖZ (Nevşehir) 
-----0-----
BAŞKAN
– Türkiye Büyük Millet Meclisinin 44’üncü Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, HDP
milletvekillerinin basın açıklaması yaparken uğradığı polis müdahalesine
yönelik olarak Ankara Emniyet Müdürünün inceleme başlatacağına ve 10 Ocak
Çalışan Gazeteciler Günü’nü kutladığına ilişkin konuşması
BAŞKAN
– Değerli milletvekilleri, gündem dışı sözlere geçmeden önce bir iki hususta
açıklamam olacak. 
Dün,
Halkların Demokratik Partisi milletvekillerinin il binası önünde basın
toplantısı yaparken polisin müdahalesine uğramaları konusu gündeme gelmişti.
Arkadaşlarımız da burada, haklı olarak, şikâyetlerini ve sitemlerini
belirttiler. Ben zaten olayı ilk duyduğum andan itibaren asayişteki görevli
arkadaşlarla görüşerek bilgi almaya çalıştım. Günün ilerleyen saatlerinde,
toplantıyı yönettiğim için, Ankara Emniyet Müdürüyle görüşememiştim. Sabah
saatlerinde Ankara Emniyet Müdürüyle bizzat konuyu görüştük. Ankara Emniyet
Müdürü olayla ilgili inceleme başlatacağını tarafıma ifade etmiştir. Biz de
konunun takipçisi olacağımızı, milletvekillerimizin, Meclisin sahiplendiğini ve
milletvekillerine dönük bu hareketin Meclisimizin tüm partileri tarafından
kınandığını ve olayı da yakından takip edeceğimizi kendilerine ifade ettik.
Emniyet Müdürünün ifadesiyle söylüyorum, bu konuda inceleme başlatacağını
tarafıma ifade etmiştir. Bunları da Meclisimizin değerli üyeleriyle tekrar
paylaşıyorum.
Değerli
milletvekilleri, değineceğim ikinci husus, bugün, 10 Ocak Çalışan Gazeteciler
Günü. Tarihçesine baktığımızda, Çalışan Gazeteciler Günü’nün, eski
başbakanlardan rahmetli Bülent Ecevit’in Çalışma Bakanlığı döneminde
hazırlanmasına öncülük ettiği bir yasa kapsamında, 10 Ocak 1961’de Çalışan
Gazeteciler Bayramı olarak kutlanmaya başlandığını, sonra, 1972’den itibaren
Çalışan Gazeteciler Günü’ne dönüştüğünü öğreniyoruz. 
Çalışan
gazetecilerimizin yanında, elbette, çalışamayan gazetecilerimiz var. Doğal
olarak, biz bu günü tüm basın emekçilerimizin bir günü olarak kutluyoruz, gerek
çalışan gerekse çalışamayan gazetecilerimizin günü olarak kutluyoruz.
Gazetecilerimizin aslında hepimizin de bir mesai arkadaşı olduğunun bilinciyle,
bizim buradaki görüşlerimizi, partilerin görüşlerini topluma, halka ulaştırmada
hepimiz adına önemli bir kamusal görev yaptıklarının da bilinciyle, tüm
Parlamentomuzun, çalışan gazetecilerimizin ve çalışmayan basın emekçilerinin
sorunlarını da dikkate alarak, onların daha mutlu bir yaşam sürmelerine olanak
sağlayacak çalışmalar yapacağına inancımla, tekrar, gazetecilerimizin, basın
emekçilerimizin bu gününü kutluyorum.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Adana’nın düşman işgalinden kurtuluşunun 97’nci yıl dönümü
münasebetiyle söz isteyen Adana Milletvekilimiz Sayın Ahmet Zenbilci‘ye aittir.

Buyurun
Sayın Zenbilci. (AK PARTİ sıralarından alkışlar)
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Ahmet Zenbilci’nin, 5 Ocak Adana ilinin düşman
işgalinden kurtuluşunun 97’nci yıl dönümüne ilişkin gündem dışı konuşması
AHMET
ZENBİLCİ (Adana) – Teşekkür ediyorum Sayın Başkanım.
5
Ocak Adana’nın kurtuluşu, daha doğrusu Akdeniz’de -Ceyhan, Mersin, Adana,
Tarsus- bütün coğrafyanın düşman işgalinden kurtuluşu; Türk’ün karakterinde
olan bağımsızlık, hiçbir zaman müstemlekeyi ve hiçbir zaman esareti kabul
etmeyen ve Büyük Önder Gazi Mustafa Atatürk’le başlayan bu Kuvayımilliye
hareketiyle tamamlanmıştır.
Sayın
Başkanım, biraz önce sizler de ifade ettiniz, resmî olarak, 10 Ocak, Çalışan
Gazeteciler Günü olarak ilan edilmiştir. Bütün basın emekçileri, gazeteciler,
hepsi, çalışan çalışmayan, emekli olan, hayatta olan, gecesiyle gündüzüyle bu
işte çalışan, bizler için haber üreten, doğanın bütün şartlarında ya da
insanlığın ortaya koyduğu zorlu şartlarda, savaşta barışta, her türlü olaylar
karşısında fedakârca çalışan arkadaşlarımız toplumu, kamuoyunu daha iyi
bilgilendirme adına çalışıyorlar. Ben de bir kez daha onların bu günlerini
kutluyor, sağlık ve afiyet diliyor, başarılarının devamını temenni ediyorum.
Ülkemizin her köşesinde haber yapmak için büyük gayret sarf ediyorlar, inşallah
onlar da iyi şeyler yapacaklar. 
Değerli
milletvekili arkadaşlarım, tarih boyunca birçok medeniyete ev sahipliği yapmış
olan Adana şehri, biriktirdiği sekiz bin yıllık tarihle ve almış olduğu
göçlerle birlikte, birlikte yaşama kültürünü en iyi yaşatan şehirlerimizden bir
tanesidir. Kimsenin ırkının, dilinin, dininin, meşrebinin ve mezhebinin ayrışım
olarak görülmediği, birlikte yaşamayı en iyi şekilde yaşatan şehirlerimizden
bir tanesi de Adana’dır. 
Adana’nın
toprağı kadar mümbit, toprağı kadar bereketli insanı ve yüreği vardır. İşte bu
güzel şehir Adana’dan birçok şair, yazar; sinema, tiyatro, resim ve değişik
sanat dallarında başarıya imza atmış sanatçılarımız çıkmıştır. Bu
sanatçılarımızdan bir tanesi de “Bayrak Şairi” olarak ifade edilen değerli şairimiz
Arif Nihat Asya’dır. Arif Nihat Asya, aynı zamanda 1950 ve 1954 yılları
arasında Parlamentoda görev yapmış, Adana’yı temsil etmiş bir
milletvekilimizdir. Arif Nihat Asya bir eğitimcidir, öğretmendir, Adana Erkek
Lisesinde uzun yıllar öğretmenlik yapmış. 5 Ocak Adana’nın kurtuluş günü
dolayısıyla öğrencilerine bir şiir yazmaları görevini verir ancak öğrencileri
uzun çalışma neticesinde şiiri yazamadıklarını gelip öğretmenlerine ifade
ettiklerinde, öğretmenleri Arif Nihat Asya bir şiir yazar ama şairinin kendisi
olduğunu söylemez. Şiir bir 5 Ocak gününde Büyük Saat Meydanı’nda büyük bir
coşkuyla okunur ve halk tarafından ilgi ve alaka görür. O alakadan, birkaç defa
okunduktan sonra o şiirin esas sahibinin Arif Nihat Asya olduğu ifade edilir. 
Arif
Nihat Asya “Biz kısık sesleriz. / Minareleri sen ezansız bırakma Allah’ım /
Müslümanlıkla yoğrulan yurdumu / Müslümansız bırakma Allah’ım.” diyerek
dizeleriyle kulaklarımızda büyük bir tını bırakmıştır. 
Şimdi
Arif Nihat Asya’nın o güzel şiirinden zamanın bana elverdiği sürece birkaç
kıtasını sizlerle de, bir kez daha yüreklerinizle paylaşmak istiyorum. 
“Ey
mavi göklerin beyaz ve kızıl süsü,
Kız
kardeşimin gelinliği, şehidimin son örtüsü,
Işık
ışık, dalga dalga bayrağım! 
Senin
destanını okudum, senin destanını yazacağım.

Sana
benim gözümle bakmayanın,
Mezarını
kazacağım.
Seni
selâmlamadan uçan kuşun,
Yuvasını
bozacağım.

Dalgalandığın
yerde ne korku, ne keder,
Gölgende
bana da, bana da yer ver.
Sabah
olmasın, günler doğmasın ne çıkar,
Yurda
ay yıldızının ışığı yeter.

Savaş
bizi karlı dağlara götürdüğü gün,
Kızıllığında
ısındık. 
Dağlardan
çöllere düştüğümüz gün,
Gölgene
sığındık.

Ey
şimdi süzgün, rüzgârlarda dalgalı, 
Barışın
güvercini, savaşın kartalı,
Yüksek
yerlerde açan çiçeğim,
Senin
altında doğdum,
Senin
altında öleceğim.

Tarihim,
şerefim, şiirim, her şeyim,
Yer
yüzünde yer beğen! 
Nereye
dikilmek istersen,
Söyle,
seni oraya dikeyim!” (AK PARTİ ve İYİ PARTİ sıralarından alkışlar)
Bu
aziz bayrağın altında hep birlikte yaşamayı Cenab-ı Hak nasip eylesin. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Zenbilci. 
Gündem
dışı ikinci söz, demokratik hukuk devleti için yasama işlevi hakkında söz
isteyen İstanbul Milletvekilimiz Sayın İbrahim Özden Kaboğlu’na aittir. 
Buyurun
Sayın Kaboğlu. (CHP ve İYİ PARTİ sıralarından alkışlar)
Değerli
arkadaşlar, telefonlarla konuşmayı bırakalım, sessiz olalım; hocamız bu konuda
hassas.
2.- İstanbul Milletvekili İbrahim Özden Kaboğlu’nun, demokratik hukuk
devleti için yasama işlevine ilişkin gündem dışı konuşması
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri;
demokratik hukuk devleti için yasama işlevi, esasen 27’nci Dönem yasama
organının ilk altı ayı üzerinde yasama açısından değerlendirmelere, daha çok ön
gözlemlere ilişkin bulunmaktadır. Bu döneme damgasını vuran kavram “torba yasa”
olmuştur. 27’nci Dönemde 16 öneri yasalaştı, bunların yarısına yakını torba
yasa şeklinde. Bu açıdan, görüşülen 292 maddenin 195’i torba yani yüzde 67’si
torba şeklinde. Şu anda komisyonlarda görüşülmekte olan ve Genel Kurula gelecek
olan öneriler de torba şeklinde. Bu itibarla, bu dönemde Meclis, 600
milletvekiliyle toplam olarak 417 maddeyi görüşmüş bulunuyor torba yasa yoluyla
fakat tek başına Cumhurbaşkanı 1.640 maddeyi düzenlemiş bulunuyor -bugünkünü
hesaba katmazsak- 25 Cumhurbaşkanlığı kararnamesiyle. 
Genel
görünüm şudur: Paralel mevzuat ortaya çıkmıştır; bir Anayasa var, Anayasa’ya
aykırı yasalar var, hem Anayasa’ya hem yasalara aykırı Cumhurbaşkanlığı kararnameleri
var. 
Peki,
o zaman şunu hatırlayalım: 16 Nisan 2017’de Anayasa ayrışma eksenleri nelerdi?
Anayasa değişikliğini savunanların başlıca tezleri şunlardı: Çift başlılık sona
erecek, vesayet bitecek, erkler ayrılığı sağlanacak, yasama özerk olacak, koalisyonlar
dönemi sona erecek, Cumhurbaşkanı sorumlu olacak. Karşı çıkanların görüşleri
şunlardı: Anayasal denge ve denetim kalkacak. Hesap verebilir bir yönetim
olmayacak. Bürokratlar yani atanmışlar hâkimiyeti öne çıkacak. Parti başkanı
Cumhurbaşkanlığı, devlet tüzel kişiliğini temsil eden tarafsız makamı ortadan
kaldıracak. Kişi projesi Anayasa, kişi parti devleti sürecine ivme
kazandıracak. Anayasa değişikliğinde toplumsal ihtiyaçlar yerine, OHAL fırsata
çevrilerek istismarcı Anayasa değişikliği meşruluk sorununu da beraberinde
getirecek. Evet, kaldırılan parlamenter rejim olacak ama yerine gelecek olan
bir başkanlık rejimi olmayacak.
Peki,
acaba hangisi teyit edildi bunlar arasında? Şu var: Meclisin asli ve genel
yasama yetkisi devam ediyor. Gözlemler olarak, üç gerekçeden birincisi şu:
Koalisyon yoktu zaten, bitecek denildi ama ittifak geldi. İkincisi: Yasama
inisiyatifi Meclis tekeline verildi ama Meclis yasama inisiyatifini
kullanamıyor. Üçüncüsü: “Erkler ayrılığı sağlanacak.” denilirken tek kişi güdümünde
erklerin birleşmesi tehlikesi doğdu. Dolayısıyla, komisyonlar ve Genel Kurul
çalışması olarak yasama inisiyatifi kırıldı. Öte yandan, Cumhurbaşkanlığı
kararnameleri, ciddi bir biçimde yasama alanını kemirici ve değersizleştirici
bir eşiğe getirdi bizi. Çıkarılan yasalar şu iki bakımdan sorunlu bulunuyor:
Birincisi, nitelik bakımından. Kabul edilen yasaların ve maddelerinin, kişilik
dışı, nesnel, eşit ve soyut metin olma özelliklerinden yoksun olduğu için
nitelikli yasa özelliği bulunmuyor. İkincisi, torba yasa, öngörülebilirlik,
ulaşılabilirlik ve saydamlık ilkelerinden uzak olduğundan yasamanın iç
tutarlılığı, mevzuatın iç tutarlılığı ortadan kalkmış oluyor. 
Sonuç
olarak “Anayasa’ya saygılı, Anayasa’ya uygun yasa” kavramı yerine Anayasa’ya
aykırılık süreci genelleşmiş bulunuyor. Bu süreçte, ittifak yani AK PART- MHP
ikilisi ve muhalefet üçlüsü veya altılısı arasında şöyle bir buluşma ortaya
çıkmış bulunuyor: Muhalefet meşruiyeti sorguluyor, ittifak ise Anayasa’nın
meriyetini sorguluyor. Bu ikisinin buluşması esasen 6771 sayılı Anayasa
değişikliğinin sürdürülemezliğini sorguluyor -her ikisi de sorguluyor, bütün
Parlamento- ve onun sürdürülemezliği konusunda buluşuyor. 
Peki,
neler yapılmalı, öneriler neler olmalı? Somut önerilerde bulunmaya çalışacağım.
Anayasa teklifi yetkili organ Meclis tarafından yapılsın…
(Mikrofon
otomatik cihaz tarafından kapatıldı) 
BAŞKAN
– Toparlamanız için bir dakika ilave ediyorum.
İBRAHİM
ÖZDEN KABOĞLU (Devamla) – …Meclis tarafından öneri verilsin, muvazaa
yapılmasın. Cumhurbaşkanının münhasır yasa alanına girdiği ve açıkça yasanın
düzenlediği alanlarda yaptığı CBK’ler burada görüşülsün, yasalaştırılsın. Bu
açıdan İç Tüzük değişikliği yapılarak müzakere süreci işletilmeli ve bu
çerçevede öneriler Meclis tarafından hazırlanmalı, komisyonlar mutfak işlevi
görmeli, burası da genel müzakere organı olarak yasaları oylamalı. Anayasa’ya
saygılı yasa için, İç Tüzük’ün 38’inci maddesine saygı gösterilmelidir.
Unutmamak gerekir ki yasama Meclisi, üyeleri Anayasa’ya sadakat yemininde bulunan,
andı içen, istisnai bir organdır. O bakımdan, Anayasa’nın bütün maddeleri bütün
yurttaşlar için bağlayıcı olmakla birlikte, Anayasa’nın ilk muhatabı yüce
Meclistir; dolayısıyla hukuk devletinin…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, selamlayayım, bitireyim.
BAŞKAN
– Peki, selamlayalım.
İBRAHİM
ÖZDEN KABOĞLU (Devamla) – Teşekkür ederim Sayın Başkan.
Bu
bakımdan hukuk devletinin doğrudan muhatabı, ilk muhatabı, bunun yükümlüsü ve
sorumlusu yüce Meclistir. Hiçbir organ yüce Meclis kadar, bu kadar öncelikli,
önemli temel işleve sahip değildir. Bu açıdan yasama, yürütme ve yargı
üçlüsünde hem ilk sözü söyleyen organdır hem de Anayasa Mahkemesinin iptal
etmesi durumunda son sözü söyleyen organdır. Asli ve genel yetkisini bu açıdan
kullanması önemlidir. 6771 sayılı Yasa çerçevesinde, onu sahiplenmek için değil
ama kanunilik ilkesini işletmek istiyorsak bu asgari kurallara uymamız
gerekiyor, temeldir bu. Ancak tabii ki hiçbir zaman, Tanzimat, Meşrutiyet ve
Cumhuriyet çizgisindeki kazanımlar ışığında, anayasacılık sürecine dönüş
şeklindeki ana hedef gözden uzak tutulmamalıdır.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Kaboğlu.
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Buyurun Sayın Akbaşoğlu.
V.- AÇIKLAMALAR
1.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun yaptığı gündem dışı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım.
Tabii,
Değerli Hocamızı dinledik. Farklı bir yaklaşım ortaya koyuyorlar, bir meşruiyet
sorgulaması yapılıyor ama biz bu süreçleri geçtik. Biliyorsunuz, bir Anayasa
değişikliği teklifi yapıldı AK PARTİ ve MHP tarafından. Anayasa Komisyonunda
tarihinin en uzun görüşmeleri ortaya kondu. Bütün görüşler özgür, demokratik
bir ortamda ve uzun süreli olarak dercedildi. Teklifin lehinde, aleyhinde her
türlü görüş ortaya konuldu. Genel Kurula geldi, Genel Kurulun iradesiyle daha
sonra halk oylamasına götürüldü. 16 Nisan 2017’de, egemenliğin sahibi olan
millet yeni sistemi, yeni Cumhurbaşkanlığı hükûmet sistemini onayladı ve
meşruiyetin kaynağı olan millet bunu yürürlüğe soktu. 24 Haziran seçimleriyle
de tüm maddeleri artık uygulanır hâlde ve hem anayasal denetim hem idari
denetim hem yargısal denetim hem maşeri vicdandaki denetimler caridir.
Muhalefet partilerimizin, ana muhalefet partisinin her türlü meseleyi Anayasa
Mahkemesine götürmesi suretiyle de yargı denetimine açık hâldedir bütün
işlemler. Dolayısıyla bir meşruiyet sorgulanması doğru değildir. Millet kararı
vermiştir, milletin iradesine hep beraber saygı göstermemiz mecburidir,
ihtiyari değil.
Teşekkür
ederim, sağ olun.
BAŞKAN
– Peki, teşekkür ederim.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Samsun Milletvekili Bedri Yaşar, 2019 yılının “Samsun Yılı” ilan
edilmesini talep ettiğine ilişkin gündem dışı konuşması
BAŞKAN
– Gündem dışı üçüncü söz, 2019 yılının Samsun Yılı ilan edilmesi talebi
hakkında söz isteyen Samsun Milletvekilimiz Sayın Bedri Yaşar’a aittir. 
Buyurun
Sayın Yaşar. (İYİ PARTİ sıralarından alkışlar) 
Süremiz
beş dakika. 
BEDRİ
YAŞAR (Samsun) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
10
Ocak Çalışan Gazeteciler Günü’nü tebrik ediyorum. 
2019
yılının Samsun Yılı ilan edilmesiyle ilgili gündem dışı söz almış bulunuyorum. 
Değerli
milletvekilleri, milletlerin geçmişlerinde, onların kaderlerini değiştiren,
geleceklerini aydınlatan, köklü bir değişim ve gelişime, yeni bir yapı ve
oluşuma yönelten önemli olaylar ve tarihler vardır. Türk milleti için bu
tarihlerden biri de elbette ki 19 Mayıs 1919’dur. Mustafa Kemal Atatürk’ün
Millî Mücadele’yi başlatmak için Samsun’a ayak bastığı 19 Mayıs 1919 tarihi
onun aynı zamanda “Benim gerçek doğum tarihim.” dediği gündür. Atatürk
cumhuriyetimizin temellerinin atıldığı bu büyük günü Türk milleti için bir
dönüm noktası ve Millî Mücadele’nin başlangıcı olarak kabul ettiğinden, çok
güvendiği ve inandığı gençliğine armağan etmiştir. 1919, Millî Mücadele’nin
başlatıldığı tarih olarak toplumumuzu şekillendiren bir unsur olmuştur. 
19
Mayıs 1919 tarihi, Türk İstiklal Harbi’nin hukuken, siyaseten ve bir anlamda
fiilen başladığı tarihtir, milletin kendi istiklalini kurtarmak yönünde kendi
azim ve kararını ortaya koyduğu bir tarihtir. Bu tarihten sonra Anadolu’da
Kuvayımilliye derlenip toparlanacak ve hâkimiyetimilliyenin idamesi için
mücadeleye başlanacaktır. Mücadele neticesi, Mustafa Kemal Paşa’nın Samsun’a
çıkmadan önce tasarladığı veçhile yıkılan bir imparatorluktan yepyeni ve millî
bir Türk devleti hayat bulacaktır. Bu itibarla 19 Mayıs 1919 tarihi Türk
tarihinde mümtaz bir mevkiye sahiptir. 
Atatürk
Nutuk’ta “1919 Mayısının 19’uncu günü Samsun’a çıktım. Umumi durum ve manzara:
Osmanlı Devleti’nin içinde bulunduğu grup dünya savaşında yenilmiş, Osmanlı
ordusu her tarafta zedelenmiş, şartları ağır bir ateşkes anlaşması imzalanmış.
Büyük Harbin uzun yılları boyunca, millet yorgun ve fakir bir hâldedir...” diye
başlar ve kısaca bir durum tespitinde bulunur. Sonra düşünülen kurtuluş
çarelerini sıralar ve şunları söyler: “Efendiler, bu durum karşısında tek bir
karar vardı; o da millî hâkimiyete dayanan, kayıtsız şartsız bağımsız yeni bir
Türk devleti kurmak. İşte İstanbul’dan çıkmadan önce düşündüğümüz ve Samsun’da,
Anadolu topraklarına ayak basar basmaz uygulanmasına başladığımız karar, bu
karar olmuştur. Türk’ün haysiyeti ve gururu ve kabiliyeti çok yüksek ve
büyüktür. Böyle bir millet, esir yaşamaktansa, mahvolsun daha iyidir. Öyleyse
ya istiklal ya ölüm!” 
Yani
kısacası, 19 Mayıs 1919 tarihi, onursuz ve zillet altında yaşamaktansa onurluca
ölmenin esas alındığı, kendisinden sonra cereyan eden olaylar zincirinin
başlangıcı olan, karanlık bir dönemde aydınlık bir tarihtir.
Değerli
milletvekilleri, hepimizin bildiği bu tarihî döneme tanıklık eden “güneşin
doğduğu şehir” olarak tanımlanan, benim de vekili olmaktan gurur duyduğum,
kurtuluşun ve kuruluşun simgesi Samsun’u ödüllendirmek gerektiğini düşünüyorum.
2019, 1919’un 100’üncü yılıdır. 19 Mayıs, çağdaş Türkiye’nin, başka bir
deyişle, Türkiye Cumhuriyeti’nin şafağıdır. Ulu Önder’in Samsun’a çıkarak Millî
Mücadele’yi başlattığı 1919’un 100’üncü yıl dönümü olan 2019’un “Samsun Yılı” ilan
edilmesi Türkiye tarihi açısından oldukça önemlidir. 2019 “Samsun Yılı” ilan
edilmelidir ve Samsun başta olmak üzere, Türkiye genelinde 100’üncü yıl kutlama
programlarına alınmalıdır.
Değerli
milletvekilleri, yüz yıl önce birlik ve beraberliğe ne kadar ihtiyacımız varsa
inanın bugün de o kadar birlik ve beraberliğe ihtiyacımız var, 19 Mayıs 1919
ruhuna ihtiyacımız var. Samsun ve 1919 özdeşse eğer, 2019, Türkiye için,
Türkiye Cumhuriyeti devleti için “Samsun Yılı” olmalıdır. Millî Mücadele’yi
Türk gençliğine ithaf eden Büyük Önder Mustafa Kemal Atatürk’ü ve kahraman
ecdadımızı rahmetle anıyorum. 
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum. 
BEDRİ
YAŞAR (Devamla) – 2019 yılının “Samsun Yılı” ilan edilmesi konusunda hepinizin
Parlamentoda desteğini bekliyoruz. 
2019
yılı programlarının, aynı zamanda, 2023 cumhuriyetin 100’üncü yılı kutlaması
programlarına da dâhil edilmesini teklif ediyorum. Şu an Samsun’da çok ciddi
bir çalışma var bu 100’üncü yıl çalışmalarıyla ilgili. Bu çalışmalarda da
arkadaşlarımızın gayretleri var ama hepsinden önemlisi, 19 Mayıs 1919’u
unutmamak için, onun 100’üncü yılının “Samsun Yılı” olarak ilan edilmesi
konusunda hepinizin desteğini talep ediyor, hepinizi saygıyla selamlıyorum.
(İYİ PARTİ sıralarından alkışlar)
BAŞKAN
– Teşekkürler Sayın Yaşar. 
Sayın
milletvekilleri, şimdi, sisteme giren milletvekillerimize yerlerinden birer
dakika süreyle söz vereceğim, onlardan sonra sayın grup başkan vekillerinin söz
taleplerini karşılayacağım. 
Sayın
Başevirgen…
V.- AÇIKLAMALAR (Devam)
2.- Manisa Milletvekili Bekir Başevirgen’in, “Haydi Çocuklar Camiye”
projesinin 6-13 yaş aralığındaki çocuklara eğitim, öğretim anlamında ne
kazandıracağını ve nasıl bir fayda sağlayacağını, söz konusu projeye katılımın
zorunlu tutulup tututulmayacağını Millî Eğitim Bakanından öğrenmek istediğine
ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkanım. 
6-13
yaş arası erkek çocukların camiye alıştırılıp beş vakit namazın camide cemaatle
kılınmasının sevdirilmesi ve çocuklara cami sevgisinin aşılanması amacıyla,
Millî Eğitim Bakanlığı onayıyla, Türkiye genelinde yaklaşık 2.500 camide
uygulanacak “Haydi Çocuklar Camiye” projesi başlatılmıştır. Anayasa’mızın
41’inci maddesiyle çocuk hakları, 42’nci maddesiyle eğitim hakkı güvence altına
alınmıştır. Anayasa’mız ve taraf olduğumuz uluslararası sözleşmeler bütün
olarak değerlendirildiğinde, “etkinlik” adı altında ideoloji empoze edilmesi,
çocukların düşünce, din ve vicdan özgürlüğünün ihlal edilmesi demektir. Millî
Eğitim Bakanına soruyorum: Söz konusu projeyle çocuklarımıza “eğitim öğretim”
anlamında ne kazandırılması planlanmaktadır? Katılım aralığı “6-13 yaş” olarak
belirlenmiş bu projenin bu kadar küçük yaştaki çocuklarımıza nasıl bir fayda
sağlayacağı düşünülmektedir? Söz konusu projeye çocukların katılımı zorunlu
tutulacak mıdır? Projeye katılmayan çocuklara herhangi bir yaptırım uygulanacak
mıdır?
(Mikrofon
otomatik cihaz tarafından kapatıldı) 
BAŞKAN
– Sayın Topal…
3.- Hatay Milletvekili Serkan Topal’ın, Hatay ilindeki elektrik
kesintilerinin gerekçesini, neden önlem alınmadığını ve vatandaşların daha ne
kadar mağdur edileceğini Enerji ve Tabii Kaynaklar Bakanından öğrenmek
istediğine, Hatay’ın Defne ilçesinde hastane olmadığına ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
21’inci
yüzyılda Hatay ilimizde ne yazık ki hâlâ elektrikler kesiliyor. Düzenli
düzensiz kesilen elektrikler yüzünden vatandaşlarımız, özellikle kırsal
mahallelerde haftanın belirli günlerini karanlıkta, enerjiden yoksun
geçiriyorlar. Sayın Enerji Bakanına, Sayın Hükûmete buradan soruyorum: Hatay
ülke ekonomisine birçok alanda katkı veren bir ilimizdir. Aynı zamanda ciddi
anlamda enerji üreten bir kentimizdir. Hatay’da bu enerji kesintileri daha ne
zamana kadar devam edecek? Bunun gerekçesi nedir? Neden önlem almıyorsunuz?
Hatay halkını daha ne kadar mağdur edeceksiniz? 
Ayrıca
150 bin nüfuslu Defne’de hastane yok, hastane yok, hastane yok. Yetkilileri
davet ediyorum. 
BAŞKAN
– Sayın Köksal…
4.- Afyonkarahisar Milletvekili Burcu Köksal’ın, şeker fabrikalarında
yaşanan mağduriyetler ile işten çıkarılan taşeron işçilerinin mağduriyetine
ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
“Özelleştirme
kararından sonra kimse mağdur edilmeyecek.” denilen şeker fabrikalarında
yaşanan mağduriyetlere her gün bir yenisi daha ekleniyor. Pancarda yaşanan
inanılmaz fireler, fabrika önündeki kuyruklar, nakliye sıkıntısı, tarlalarda,
yol kenarında öbek öbek kümelenen pancarlar yüzünden sıkıntı yaşayan pancar
üreticilerine şimdi de kota cezalarıyla bir darbe daha vurulmak isteniyor.
Böyle giderse gelecek yıl pancar üretecek üretici de bulunmayacak ne yazık ki. 
Öte
yandan “Bir tek işçi işinden olmayacak.” denildiği hâlde sadece kendi seçim
bölgem Afyonkarahisar’da geçtiğimiz ay 32 taşeron işçisi işinden atıldı. Şimdi
de, bugün 12 taşeron işçisinin daha işine son verileceği bildirildi. İnanıyorum
ki tozpembe tablolar çizip binlerce kişiyi kandıranlara, kış kıyamette
insanların ekmeğiyle oynayanlara, halkı değil rantı tercih edenlere 31 Martta
halk gereken cevabı verecektir.
BAŞKAN
– Sayın Aydın…
5.- Bursa Milletvekili Erkan Aydın’ın, 10 Ocak Çalışan Gazeteciler
Günü’ne ilişkin açıklaması
ERKAN
AYDIN (Bursa) – Teşekkür ederim Sayın Başkanım.
Bugün
10 Ocak Çalışan Gazeteciler Günü. Ancak, iktidar baskılarına karşı dik duran,
gazetecilik etiğini korumaya çalışan gazeteciler maalesef işsiz. Bu nedenle
böyle bir günün Türkiye için maalesef pek de bir önemi yok. İşinden edilen
gazeteciler binleri aştı, yüzlerce sarı basın kartı iptal edildi, 150’ye yakın
gazeteci cezaevinde, TV habercisi Fatih Portakal gibi birçok haberci ve sanatçı
bizzat iktidar sahipleri tarafından hedef gösteriliyor. Gazetecilere yönelik
baskı ve uygulamalar Türkiye’deki rejimin de bir aynası. 
Bütün
bunlara rağmen kaleminden ödün vermeyen gazetecilerin arkasında olduğumuzu
vurguluyor, dik durmayı meslek ahlakı ve toplumsal sorumluluk olarak gören tüm
gazetecilere saygılarımızı sunuyor, günlerini kutluyorum. 
BAŞKAN
– Sayın Arslan…
6.- Denizli Milletvekili Kazım Arslan’ın, 10 Ocak Çalışan Gazeteciler
Günü’nü kutladığına, Cumhurbaşkanlığının çalışan gazetecilerin görevlerini
özgür yapabilmesi için, Anadolu basınını güçlendirmek için ne tür tedbirler
almayı ve hangi destekleri sunmayı düşündüğünü öğrenmek istediğine ilişkin
açıklaması
KAZIM
ARSLAN (Denizli) – Sayın Başkan, 10 Ocak, Çalışan Gazeteciler Günü’dür. Çalışan
gazetecilerimizin gününü yürekten kutluyorum ve kolaylıklar diliyorum. Zor
şartlarda çalışan gazetecilerimize başarılar da diliyorum. Tutuklu bulunan
bütün gazetecilerimizin bir an önce tahliye edilerek görevlerini özgür bir
şekilde yapmalarını istiyorum. 
Cumhurbaşkanlığı
olarak çalışan gazetecilerimizin özgür bir şekilde görevlerini yapması için
hangi tür tedbirleri almayı düşünüyorsunuz?
Hepimizin
bildiği gibi Anadolu basını zor durumdadır, çoğunluğu kapanma noktasına
gelmiştir. Anadolu basını zor durumda olunca bünyesinde çalışan gazeteciler de
zor durumdadır. 
Bu
durumları dikkate alarak Anadolu basınını güçlendirmek, çalışan gazetecilerin
sosyal güvenliklerini sağlamak için ne tür tedbirler almayı düşünüyorsunuz,
hangi destekleri vermeyi düşünüyorsunuz?
Teşekkür
ederim. 
BAŞKAN
– Sayın Kırcalı…
7.- Samsun Milletvekili Orhan Kırcalı’nın, 10 Ocak Çalışan Gazeteciler
Günü’ne ilişkin açıklaması
ORHAN
KIRCALI (Samsun) – Teşekkür ederim Sayın Başkanım. 
Kamuoyunun
tarafsız, doğru ve tam olarak bilgilendirilmesi demokrasinin işlerliği
açısından büyük öneme sahiptir. Ülkemizin 2002 yılı sonrasında AK PARTİ
hükûmetleriyle elde ettiği kazanımlarla birlikte medya alanı da ciddi bir
büyüme göstermiştir. 
Yaşadığımız
yüzyılın en önemli ihtiyaçlarından olan objektif ve doğru bilgiye kısa sürede
ulaşma ihtiyacının artması nispetinde basının sorumluluğu daha da artmıştır.
Günümüz gazeteciliği her zamankinden daha fazla beceriyi, ufuk genişliğini ve
sorumluluğu gerektirmektedir. Gelişen anlık durum ve olaylar karşısında
toplumsal dinamiklerin vereceği refleks ve tepkiler hayati derecede önem
kazanmıştır. Bu önemli misyonu yerine getirmek için mesai saati gözetmeksizin
her türlü şartta çalışan gazetecilerimizin verdikleri mücadele takdire
şayandır. 
(Mikrofon
otomatik cihaz tarafından kapatıldı) 
ORHAN
KIRCALI (Samsun) – Basın meslek ilkelerine bağlı olarak milletimizin sesi olan
gazetecilerimize meslekî hayatlarında başarılar diliyor, 10 Ocak Çalışan
Gazeteciler Günü’nü kutluyorum. 
BAŞKAN
– Sayın Şeker...
8.- Kocaeli Milletvekili İlyas Şeker’in, 10 Ocak Çalışan Gazeteciler
Günü’ne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Milletin
vicdanı olma özelliğini taşıyan, halkı tarafsız ve doğru bilgilendiren
gazetecilerimizin ortaya koymuş oldukları çabalar hiç kuşkusuz takdire
şayandır. Gazetecilerimiz ülke menfaatini gerektiren dış siyasi gündemde,
ülkemize yönelik iç ve dış saldırılarda, özellikle 15 Temmuz 2016’da
milletimize karşı girişilen alçak işgal girişiminde millet iradesini hiçe sayan
FETÖ terör örgütüne ve vesayetçi anlayışa karşı hiç çekinmeden ve korkmadan
üstlerine düşen görev ve sorumlulukları layıkıyla yerine getirmişlerdir.
Vatandaşlarımıza hızlı ve doğru haber iletmeyi ilke edinerek çalışmalarını
sürdüren yerel ve ulusal basın mensuplarımızın 10 Ocak Çalışan Gazeteciler
Günü’nü en içten dileklerimle kutluyorum. Bu vesileyle çalışan tüm
gazetecilerimizin 2019 yılını sağlıklı, başarılı ve bereketli geçirmelerini
diliyor, Genel Kurulu saygıyla selamlıyorum.
BAŞKAN
– Sayın Taşkın...
9.- Mersin Milletvekili Ali Cumhur Taşkın’ın, 10 Ocak Çalışan
Gazeteciler Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan,
Bugün
10 Ocak Çalışan Gazeteciler Günü. Görevini toplumsal değerlere saygılı, kişisel
hak ve özgürlükleri temel alan, tarafsız bir anlayışla yerine getiren tüm basın
çalışanlarının 10 Ocak Çalışan Gazeteciler Günü’nü kutluyorum. 
Demokratik
bir ülkenin vazgeçilmez unsurlarından biri de bağımsız basındır. Basın,
milletimizin müşterek sesi, gözü, kulağıdır. Çağımızın en dinamik
mesleklerinden biri olan gazetecilik, insanlara haber, bilgi akışı sağlamak
gibi çok yönlü bir misyonu içermektedir. Her şartta ve her koşulda görevleri
peşinde olan gazeteciler, doğal olarak her türlü tehdit ve yıpranmaya da açık
olmaktadır. Cumhurbaşkanımız, Genel Başkanımız Sayın Recep Tayyip Erdoğan’ın
liderliğinde son on altı yıllık AK PARTİ iktidarlarında ülkemiz genelinde
hayata geçen reformlar Türk basınının zenginleşmesine, çeşitlenmesine, daha
demokratik ve özgürlükçü bir yapıya kavuşmasına vesile olmuştur diyor, Genel
Kurulu saygıyla selamlıyorum. 
BAŞKAN
– Sayın Taşdoğan...
10.- Gaziantep Milletvekili Ali Muhittin Taşdoğan’ın, 10 Ocak Çalışan
Gazeteciler Günü’ne ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, Sayın milletvekilleri; Gazi
Mustafa Kemal Atatürk’ün dediği gibi, gazeteciler gördüklerini, düşündüklerini,
bildiklerini samimiyetle yazmalıdır. Yine, liderimiz Doktor Devlet Bahçeli’nin
ifade ettiği gibi, şüphesiz demokrasi, haber alma ve ifade özgürlüğüyle
güçlenir ve zenginlik kazanır. Binbir güçlükle mesleklerini icra etmeye çalışan
değerli gazetecilerimizin çabaları takdir edilmesi gereken bir durumdur. Bu
anlamlı günde basın şehitlerimizi yâd ediyor, gazi şehrimizin değerli
gazetecileri başta olmak üzere, 10 Ocak Çalışan Gazeteciler Günü’nü kutluyor,
ilkeli ve tarafsız yayıncılık anlayışıyla kamuoyunun sesi olma görevini yürüten
tüm gazeteci arkadaşlarımıza hizmetlerinden dolayı teşekkür ediyoruz. 
BAŞKAN
– Sayın Filiz…
11.- Gaziantep Milletvekili İmam Hüseyin Filiz’in, 10 Ocak Çalışan
Gazeteciler Günü’ne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Zor
şartlar altında mesleklerini icra eden basın emekçilerinin 10 Ocak Basın
Çalışanları Günü’nü içtenlikle kutluyorum. 
Kamuoyunun
hızlı, sağlıklı haber alabilmesinde basının rolü çok büyüktür ve demokrasinin
vazgeçilmez unsurlarıdır. Yerel medya maddi sıkıntılar yaşamaktadır. İcra
ilanlarının yerel gazeteler yerine çoğunlukla yaygın gazetelere kaydırılması,
gelirlerini önemli ölçüde etkilemektedir. Bu ilanların yerel gazetelerde
yayınlanmasının önünde hiçbir yasal engel bulunmadığı gibi, yerel gazetelerin
gelirlerinde artış sağlayacak ve biraz da olsa rahatlatacaktır.
2018
yılının ilk on ayında Gaziantep’te yerel gazetelere verilen icra ilanlarının
toplam bedeli 64 bin TL’yken yaygın basına giden toplam bedel 2 milyon 520 bin
TL’dir. Bu rakamın bir kısmının yerel basına aktarılması bile yerel basının
sorunlarına ciddi ölçüde merhem olacaktır diyor, Genel Kurula saygılar
sunuyorum. 
BAŞKAN
– Sayın Arık…
12.- Kayseri Milletvekili Çetin Arık’ın, iktidarın görevinin bireysel
silahlanmayı özendirmek değil önlemek olduğuna ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Vatandaş
geçim derdinde, evine ekmek götürme derdinde, 25 kuruşluk poşet parasını
ödeyemiyor ama iktidar sahipleri ne yapıyor; mermi fiyatlarında indirim yapıyor.
Beyler, iktidarın görevi bireysel silahlanmayı önlemektir, özendirmek değil.
Sanki daha geçen yıl hemşehrim, dostum, öğretim üyesi Serdar Çağlak’ın da
aralarında olduğu 4 akademisyen Eskişehir’de bir çakalın silahından çıkan
kurşunla vurulup öldürülmemiş gibi, sanki daha dün Çankaya Üniversitesi Hukuk
Fakültesi araştırma görevlisi Ceren Damar öğrencisi tarafından vurulup
öldürülmemiş gibi, sanki Afyonkarahisar’da bir lise öğrencisi gitar kutusunda
getirdiği tabancasıyla öğretmenini vurmamış gibi, siz mermi fiyatlarında
indirim yapıyorsunuz. Beyler, bu vatandaş sizlerden mermi fiyatlarında değil,
ekmek fiyatlarında indirim yapmanızı bekliyor; tabancasına mermi değil,
ekmeğine katık koymanızı bekliyor. 
Teşekkür
ederim. 
BAŞKAN
– Sayın Ünsal…
13.- Ankara Milletvekili Servet Ünsal’ın, kararnamelere dayalı adaletsiz
düzenin her gün yeni bir haksızlık yarattığına ve doktorların çalışmaları
hâlinde emekli aylıklarında kesinti yapılmasını kabul etmediklerine ilişkin
açıklaması
SERVET
ÜNSAL (Ankara) – Teşekkürler Sayın Başkan. 
SGK
ve Sağlık Bakanlığı yetkililerine: Kararnamelere dayalı adaletsiz düzen her gün
yeni bir haksızlık yaratıyor. Bir süre önce çıkarılan Cumhurbaşkanlığı
kararnamesine göre, Cumhurbaşkanı yardımcıları, bakan ve bakan yardımcılığına
atananların emekli aylığında çalışmalarına rağmen kesinti yapılmayacak. Bu yeni
uygulamanın dışında, örneğin, emekli olan bir yargıç avukatlık yapacağı zaman
maaş kesintisi yok. Doktorlarımızın maaşlarında ise kesinti yapılması kabul
edilemez. Parlamentoda bulunan 45 doktor arkadaşıma sesleniyorum: Önce
doktorsunuz, vekillik gelir geçer. Doktorların çok kritik olan bu sorununu size
aktarıyorum. Sağlıkta şiddet ve yoğun çalışma gibi birçok sıkıntıya rağmen her
koşulda insan için çabalayan, Emekli Sandığından emekli doktorlara 2019’da
uzmanlar için 2 bin, pratisyenler için 1.530 lira maaş artışı verildi. Ancak bu
maaşla geçinemeyen doktorlar bir yerde çalışırsa bu maaşları kesiliyor. BAĞ-KUR
ve SSK’den emekli olan doktorlar ise bu artışı hiç alamıyor. İnsan sağlığı için
saatlerini harcayan doktorların maaşlarından yapılan kesintiyi kabul
edemiyoruz. Bu hangi adalete sığar? 
BAŞKAN
– Sayın Gürer…
14.- Niğde Milletvekili Ömer Fethi Gürer’in, emekliler arasındaki maaş
adaletsizliğinin giderilmesi ve intibak yasasının çıkarılması gerektiğine
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Emekli
maaşlarında 1999 öncesi sigortalı olanlar, 1999 ile 2008 arasında sigortalı
olanlar ve 2008 sonrasında sigortalı olanlar olmak üzere 3 farklı sistem uygulanmaktadır.
Bu üç sistem arasında çok ciddi gelir-ücret adaletsizliği vardır. 2000 yılından
sonra aylık bağlama oranının düşürülmesiyle 2008 yılından sonra daha da düşük
hesaplanan emekli aylıkları önemli mağduriyete neden olmaktadır. Emekliler
arasında maaş adaletsizliği mutlaka giderilmelidir. Bu konuda Meclisimize bir
kanun teklifi de verdim. İntibak yasası olarak da adlandırılan ve emekliler
arasındaki maaş farklarının varlığını ortadan kaldıracak bu düzenleme şarttır.
Konu Meclis gündemine bir an önce getirilmelidir. Aylık bağlama sistemindeki
değişikliklerden kaynaklanan haksızlıkların giderilmesi şarttır. Sosyal devlet
emeklisine sahip çıkmalı ve bu anlamda, intibak yasası bir an önce
çıkarılmalıdır. 
(Mikrofon
otomatik cihaz tarafından kapatıldı)
BAŞKAN
– Sayın Kaya…
15.- Trabzon Milletvekili Ahmet Kaya’nın, devletin saygınlığının
emeklilerine verdiği değerle ölçüleceğine, iktidarıyla muhalefetiyle bir araya
gelerek emeklilerin insan onuruna yakışır şekilde yaşamalarının sağlanması
gerektiğine ilişkin açıklaması
AHMET
KAYA (Trabzon) – Bu ülke için yıllar yılı çalışan, üreten, alın teri döken
emeklilerimizin ülkemizin her bir karışında emekleri, hizmetleri vardır.
Emeklilik dönemlerinde kimseye muhtaç olmadan huzur ve mutluluk içinde yaşaması
gereken emeklilerimiz bugün âdeta kan ağlıyor. Sadece Trabzon’umuzda 150 bin
emeklimiz var. 27 bin emeklimiz bin liranın altında maaş alıyor yani açlık
sınırının da altında. Son bir yılda elektrik yüzde 45, doğal gaz yüzde 31, tuz
yüzde 34, patates yüzde 74, salça yüzde 90, sabun yüzde 68 zamlandı. Devletin
vergilere yaptığı artış yüzde 23’ün üzerinde. Peki, emekliye ne verildi? Yüzde
10,19. Emeklilerimizi açlığa mahkûm ettiğiniz gibi, bir de alay eder gibi,
pinpon topu, saç tokası, at nalı çivisi gibi alakasız ürünlerle enflasyonu
belirliyorsunuz. Şunu bilin ki: Devletlerin saygınlığı yönetenlerin yaşadığı
saraylarla, lüks ve şatafatla değil, emeklilerine verdiği değerle de ölçülür.
Gelin, iktidarıyla, muhalefetiyle bir araya gelelim ve emeklilerimizin hak
ettikleri, insan onuruna yakışır şekilde yaşamalarını sağlayalım yoksa
emeklilerimiz sizi poşetleyip gönderecek.
BAŞKAN
– Sayın Özkan…
16.- Bursa Milletvekili Yüksel Özkan’ın, 10 Ocak Çalışan Gazeteciler
Günü’nü kutladığına ve öğretmen, polis, hemşire, din görevlisinin yanı sıra tüm
kamu çalışanlarına 3600 ek gösterge verilerek beklentinin karşılanması
gerektiğine ilişkin açıklaması
YÜKSEL
ÖZKAN (Bursa) – Sayın Başkan, değerli milletvekilleri; basın emekçilerimizin
gününü kutluyorum. 
Yüz
binlerce öğretmeni, sağlık çalışanını, polisi, din görevlisini ilgilendiren
3600 ek gösterge yasasının ne zaman çıkarılacağı merakla bekleniyor.
Cumhurbaşkanı Sayın Erdoğan şöyle diyor: “Polislerimizin, öğretmenlerimizin,
hemşirelerimizin, din görevlilerimizin ve diğer idarecilerimizin emeklilik ek
göstergelerini 3600’e çıkaracağız. Buradaki adaletsizliği bu vesileyle gidermiş
oluyoruz.” Peki “eşit işe eşit ücret” ilkesi ne olacak? Enflasyon ve döviz
artışından başını kaldıramayan diğer kamu çalışanları ne olacak? Yıllarca
çalışıp 2 bin TL emeklilik maaşı alacak memurun hâli ne olacak? Onlara üvey
evlat muamelesi mi yapılacak? Öğretmen, polis, hemşire, din görevlisi
memurların yanında, tüm kamu çalışanlarına 3600 ek gösterge verilmesi ve bu
konudaki beklentilerin bir an evvel giderilmesi gerekmektedir.
Teşekkür
ederim.
BAŞKAN
– Sayın Ceylan…
17.- Çanakkale Milletvekili Özgür Ceylan’ın, Balıklıçeşme köyünün
merasının herhangi bir şirkete tahsis edilip edilmediğini, Biga Organize Sanayi
Bölgesi için tahsis edilebilecek uygun parsel bulunamadığı için mi köylünün
merasına göz dikildiğini Tarım ve Orman Bakanından öğrenmek istediğine ilişkin
açıklaması
ÖZGÜR
CEYLAN (Çanakkale) – Teşekkür ediyorum Sayın Başkan.
Tarım
Bakanına soruyorum: Son yıllarda mera alanlarımız hızla azalmaktadır. Seçim bölgem
Çanakkale’nin Biga ilçesine bağlı Balıklıçeşme köyünde tarım ve hayvancılıkla
geçimini sağlamakta olan hemşehrilerim, köylerinin merası olarak kullandıkları
ve hayvanlarını otlattıkları toplam 547 dönümlük kısmın ellerinden alınacağı
endişesini yaşıyorlar. Mera alanlarının, Biga Organize Sanayi Bölgesi’nin
yeterli doluluk oranına ulaşmasından ötürü talep ettiği yeni sanayi parseline
tahsis edilmesinden rahatsızlar. Söz konusu Balıklıçeşme köyünün merası
hâlihazırda herhangi bir şirkete tahsis edilmiş midir? Biga Organize Sanayi
Bölgesi’nin genişlemesine karşı değiliz ancak bahsi geçen mera alanı yerine
Biga Organize Sanayi Bölgesi için tahsis edilebilecek daha uygun parseller
bulunamamış mıdır da köylünün merasına göz dikilmiştir?
BAŞKAN
– Sayın Kılıç…
18.- Kahramanmaraş Milletvekili İmran Kılıç’ın, 10 Ocak Çalışan
Gazeteciler Günü’nü kutladığına, insanların birbirinin değerini bilmesi
gerektiğine ve barışın esas savaşın araz olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Çalışan
Gazeteciler Günü’nü kutluyorum. 
Bir
karga ile kekliğin arkadaşlık yaptıklarını gören birisi “Bu nasıl iş?” diyerek
onları izlemişti. Sonunda çözülmüştü bu birlikteliğin sırrı. Onları izleyen
kimse, beraber yürümeye başladıkları zaman ikisinin de birer bacağının
aksadığını hayretle fark etmişti. İnsanları birbirine yaklaştıran benzerlik,
bir aksayan bacaktan daha mı önemsizdir? Fırsat eldeyken birbirimizin değerini
bilmeliyiz. Pay edemediğimiz ne? Bir kısa yolculukta yol arkadaşlarıyız biz.
Aynı kader zinciri bağlamış hepimizi, her an yol alıyoruz birlikte sonsuza
doğru. Çatışmaya gerek var mı? Barış esas, savaş arazdır. Ruhlar iki saf asker,
kin ve aşkı bölüşür; bir olanlar el ele, olmayanlar dövüşür. 
BAŞKAN
- Sayın Kayan. 
19.- Kırklareli Milletvekili Türabi Kayan’ın, Bergamalı çiftçi Hamza
Kural ile Tahsin Sezer’in GDO’lu tohum satan Monsanto şirketinin lisansının
iptali için yaptıkları mahkeme başvurusuna müdahil olan Monsanto şirketinin
Tarım ve Orman Bakanlığıyla niçin yan yana geldiğini, Bakanlığın zehir
tacirinin mi yoksa çiftçinin mi yanında olduğunu öğrenmek istediğine ilişkin
açıklaması
TÜRABİ
KAYAN (Kırklareli) – Teşekkür ederim Sayın Başkan. 
İzmir
Bergamalı çiftçiler Hamza Kural ve Tahsin Sezer, tarım zehirleri ve GDO’lu tohum
satan Monsanto şirketinin lisansının iptali istemiyle avukatları Semih Özay
vasıtasıyla Bakanlığa başvurarak kanserojen içerikli ürünlerin piyasadan
toplatılmasını, Monsanto’nun da lisansının iptal edilmesini istemişlerdir.
Bakanlığın başvuruyu yanıtsız bırakması üzerine idare mahkemesine başvurdular.
Dava Ankara 18. İdare Mahkemesinde görülmektedir. Monsanto şirketi, Tarım ve
Orman Bakanlığı yanında yer almak için mahkemeye müdahillik başvurusu yaptı.
Şirket, mahkemeye sunduğu dilekçede, Türkiye’de ruhsat aldıkları Roundup ve
Platoon adlı yabani ot zehirlerinde DSÖ’nün kanserojen olduğunu tespit ettiği
glifosat etken maddesini kullandığını kabul etti. Glifosat etken maddesi,
şirketin Türkiye’de ruhsat sahibi olduğu Roundup ve Platoon isimli
herbisitlerinde mevcuttur…
(Mikrofon
otomatik cihaz tarafından kapatıldı) 
TÜRABİ
KAYAN (Kırklareli) – …Türkiye’de bu şirket dışında birçok şirket tarafından
üretilen ve satılan bitki koruyucuların hepsinde de mevcuttur. Global şirket
ile Bakanlık niçin yan yana gelmektedir? Bir zehir taciri ile Bakanlık beraber
midir yoksa Türk çiftçisinin yanında mıdır?
Teşekkür
ediyorum. 
BAŞKAN
– Sayın Bülbül, buyurun.
20.- Aydın Milletvekili Süleyman Bülbül’ün, Aydın Büyükşehir
Belediyesinin sağlık hizmeti vermesinden niye rahatsız olunduğunu, AYBA’nın
faaliyetleri durdurularak Aydın halkının nitelikli sağlık hizmeti almasının mı
engellenmek istendiğini, Aydın ilinde tam teşekküllü devlet hastanesi olmaması
konusunda ne düşündüğünü Sağlık Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Birçok hizmette olduğu gibi, sağlık hizmetinde de yeterli
devlet yatırımı almayan Aydın cezalandırılmaktadır. Bunlar yetmezmiş gibi,
Aydın Büyükşehir Belediyesi evde sağlık hizmetlerini yıllardır yerine getiren
AYBA’nın faaliyetleri seçim öncesi durdurularak Aydınlının sağlık hizmetinden
yararlanması engellenmiştir. 
Bu
bağlamda, Sağlık Bakanı Fahrettin Koca’ya sormak istiyorum: Belediyenin sağlık
hizmeti vermesinden niye rahatsız oluyorsunuz? Neden seçim öncesi evde sağlık hizmetlerini
yasakladınız? AYBA’nın evde sağlık hizmetlerini durdurarak Aydın halkı
nitelikli sağlık hizmeti almasın mı istiyorsunuz? Aydın’daki hasta yatak
sayısını yeterli buluyor musunuz? Büyükşehir olan Aydın’da modern, tam
teşekküllü bir devlet hastanesinin olmaması hakkında düşünceleriniz nelerdir?
Teşekkür
ederim.
BAŞKAN
– Sayın Güzelmansur…
21.- Hatay Milletvekili Mehmet Güzelmansur’un, Suriye’de yaşanan iç
savaştan en çok etkilenen Hatay’ın ve Hataylıların mağduriyetinin
giderilebilmesi için Zeytin Dalı Sınır Kapısı’nın ticarete açılması gerektiğine
ilişkin açıklaması
MEHMET
GÜZELMANSUR (Hatay) – Teşekkür ederim Sayın Başkanım. 
Sayın
Başkanım, iki ay sonra 8’inci yılına girecek olan Suriye iç savaşının ekonomik
ve sosyal bakımdan en derinden etkilediği il Hatay’dır. Bunda en önemli etken,
kapanan sınır kapılarımızdır. Yayladağ ve Cilvegözü Sınır Kapılarının
kapanmasıyla ihracat düştü, bavul ticareti bitti, esnaf siftah yapamaz hâle
geldi. Bu sınır kapılarının açılması için defalarca girişimde bulunduk ancak
iktidar açmama konusunda ısrarlı. Mademki bu kapılar açılmayacak, o hâlde
Zeytin Dalı Sınır Kapısı ticarete yetkili sınır kapıları arasına alınsın. Bu
kapının bilgi işlem altyapısı hazır, sadece bir talimatla sınır ticaretine
başlayabilir. Zeytin Dalı Sınır Kapısı ticarete açılsın ki yanlış Suriye
politikası nedeniyle derin yara alan Hatay’ın ve Hataylıların yaraları bir
nebze sarılmış olsun.
Teşekkür
ederim.
BAŞKAN
– Sayın Kaynarca…
22.- İstanbul Milletvekili Tülay Kaynarca’nın, 10 Ocak Çalışan Gazeteciler
Günü’ne ilişkin açıklaması 
TÜLAY
KAYNARCA (İstanbul) – Teşekkür ederim Sayın Başkanım.
Bugün,
10 Ocak Çalışan Gazeteciler Günü. Basın emekçisi kıymetli meslektaşlarımın
Çalışan Gazeteciler Günü’nü tebrik ediyorum. Demokrasilerde basın olmazsa olmazdır
ve çok değerli bir denetim organıdır, hakları önemlidir; objektif ve tarafsız
oluşu, sorumlulukları da önemlidir; kamu menfaatini önceliklemesi Bunun en
güzel örneği de 15 Temmuzda medyanın durduğu o güzel duruştur. Uzun süre basın
mensubu kimliğini onurla taşımış birisi olarak, gazetecilerimizin bu sorumluluk
bilinciyle ülkemiz gelişimi için katkılarını sürdüreceğine yürükten inanıyorum.
Bu
duygu ve düşüncelerle, basın çalışanlarının haklarını düzenleyen yasanın
yürürlüğe girmesinin yıl dönümü olan 10 Ocak Çalışan Gazeteciler Günü’nü
kutluyor, değerli medya mensuplarına başarılar diliyorum.
Teşekkür
ederim.
BAŞKAN
– Sayın Gergerlioğlu…
23.- Kocaeli Milletvekili Ömer Faruk Gergerlioğlu’nun, yargının
siyasallaşmasının hukuk devleti için en büyük tehlike olduğuna ilişkin
açıklaması
ÖMER
FARUK GERGERLİOĞLU (Kocaeli) – Sayın Başkan, teşekkür ederim.
Yargının
siyasallaşması, bir hukuk devleti için en büyük tehlikedir. Günümüzde yargı
“Adalet devletin temelidir.” demiyor “Siyasi kaygılarım devletin temelidir.”
diyor. Güvenlik soruşturması nedeniyle, günümüzde, üniversiteyi bitirmiş
binlerce gencimiz açıkta kalmakta ve hayattan dışlanmaktadır. İki tane karar
getirdim. Bakın, bakanlıkların güvenlik soruşturması nedeniyle iptal ettiği
soruşturmaları idare mahkemesi iptal etmiş ve ardından bölge idare mahkemeleri
son derece üzücü kararlarla idare mahkemesinin kararlarını iptal etmiş. Burada,
bölge idare mahkemesi “İstihbari bilgileri istihbarat birimleri kanıtlamak
külfetinde değildir.” demiş. Ancak Anayasa madde 5 var, temel hak ve
hürriyetler bir devletin siyasi, sosyal, ekonomik nedenler olmaksızın koruması
gereken hususlardır. 
İkinci
bir kararında Ankara Bölge İdare Mahkemesi, idare mahkemesinin kararını hiçbir
gerekçe sunmadan iptal etmiş. Bunlar inanılmaz kararlar gerçekten.
BAŞKAN
– Teşekkür ederim.
Değerli
arkadaşlar, şimdi sayın grup başkan vekillerimize söz vereceğim.
Söz
talebinde bulunan, soru için sisteme giren arkadaşlarımıza da ben, daha sonra
60’a göre, belirli zaman aralıklarında, birleşim boyunca sözler vermek
suretiyle ifadelerini açıklamalarına da olanak sağlayacağımı ifade ediyorum. 
Söz
sırası, İYİ PARTİ Grubu adına Grup Başkan Vekilimiz Sayın Lütfü Türkkan’da.
Buyurun
Sayın Türkkan.
24.- Kocaeli Milletvekili Lütfü Türkkan’ın, 10 Ocak Birinci İnönü
Zaferi’nin 98’inci yıl dönümünü ve 10 Ocak Çalışan Gazeteciler Günü’nü
kutladığına, evde bakım maaşı alan ailelerin mağduriyetine, Türkiye olarak
Menbic’te her geçen gün mevzi kaybedildiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün, Birinci İnönü
Zaferi’nin 98’inci yıl dönümünü kutluyoruz. Birinci İnönü Zaferi, Türkiye
Cumhuriyeti’nin kuruluş aşamasındaki en önemli zaferlerden biridir. Doksan
sekiz yıl önce bugün, topraklarımızı işgal etmek isteyen Yunan ordusu Batı
Cephesi Komutanı Albay İsmet İnönü önderliğindeki Türk ordusu tarafından mağlup
edilmiştir. Kuvayimilliye birlikleri birleştirilerek büyük zorluklarla
oluşturulan düzenli ordumuz, Millî Mücadele’nin ilk zaferini kazanarak
bağımsızlık şahlanışını başlatmıştır. Gazi Mustafa Kemal Atatürk zaferden sonra
İsmet İnönü’yü tebrik etmiş ve “Siz orada sadece düşmanı değil, Türk milletinin
makûs talihini de yendiniz.” demiştir, bu sözleriyle de zaferin önemine bizzat
işaret etmiştir. Bu düşüncelerle, başta Gazi Mustafa Kemal Atatürk olmak üzere
istiklal mücadelemizin bütün kahramanlarını ve aziz şehitlerimizi rahmet,
minnet ve saygıyla yâd ediyorum.
Bugün
10 Ocak. Kamuoyunun aydınlatılması ve bilgilendirilmesi doğrultusunda her
şartta görevleri peşinde koşan, mesleğin zor şartlarına rağmen mesai kavramı
gözetmeksizin gece gündüz hizmet eden tüm bağımsız gazetecilerin 10 Ocak
Çalışan Gazeteciler Günü’nü kutluyorum. Gazetecilerin üzerlerinde iktidar
baskısı hissetmeden, özgür ve bağımsız olarak haber yapabildiği bir Türkiye
bizim olmazsa olmaz şartlarımızdandır.
(Mikrofon
otomatik cihaz tarafından kapatıldı)
BAŞKAN
– Devam edin Sayın Türkkan.
LÜTFÜ
TÜRKKAN (Kocaeli) - Fakat ne yazık ki Hükûmet, basını tek sesli yapmış,
gazeteleri ve gazetecileri kendi propaganda aracı hâline getirmiştir.
Geldiğimiz bu noktada Türkiye, basın özgürlüğü sıralamasında 180 ülke arasında
157’nci sırada yer almaktadır. Bu tablo, bizim oluşturmak istediğimiz
demokratik Türkiye hayalinden oldukça uzaktır. Unutulmamalı ki özgür basın varsa
özgür toplum vardır. 
Sayın
Başkan, toplumun bir yarasına parmak basmak istiyorum: Hasta yakını olup da
evde bakım maaşı alan yaklaşık 800 bin aile mağduriyet içinde. Evde bakım maaşı
almak için belirli kriterler var, en önemlisi hane geliri kriteri. 2018’de kişi
başı hane geliri limiti 967 liraydı. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Türkkan, buyurun.
LÜTFÜ
TÜRKKAN (Kocaeli) – Aylık haneye girenin toplamı hanede yaşayan kişi sayısına
bölünüyor, kişi başına düşen para 967 lira üstündeyse maaş alınamıyor, alan
varsa da iptal ediliyor. Alanların yarıdan fazlası da bu 967 liraya yakın
geliri olup kesilme korkusu yaşayan kişiler. Bu bakım maaşını alan ailelerin
hanesinde emekli olup emekli maaşları hane gelir toplamına giren kişiler de
var. Hükûmet, geçtiğimiz yıl emeklilere 2 bin lira bayram ikramiyesi verdi; bu
yıl da 2 bin lira vereceğini düşünürseniz, 12 aya bölündüğünde, hanedeki kişi
başı gelire aylık 166 lira ilave gelir geliyor. Bu da 967 liralık kriterin
aşılmasına vesile oluyor. Evde bakım maaşı alan ailelerin önemli bir kısmı bu
hesaplama yüzünden, bu bakım maaşından mağdur olacaklardır. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Türkkan. 
Buyurun.
LÜTFÜ
TÜRKKAN (Kocaeli) – Asgari ücret arttığı hâlde evde bakım maaşı artmadığı için
engelli hasta yakınları mağduriyet yaşamaktadır.
Bir
başka konu da dış siyasetle ilgili. Türkiye olarak her geçen gün Menbic’te
mevzi kaybediyoruz. Menbic’e tırlar dolusu ağır silahlar gelirken müdahale edemediğimiz
gibi, Amerika’nın “Çekiliyoruz.” kararından sonra da hızlı karar vererek, çabuk
adım atarak mevzi kazanamadık. Terör örgütü YPG, Suriye rejimini Menbic’e davet
ederek Amerika’dan boşalacak olası boşluğu Rusya’yla doldurdu. Dün kentte YPG
ve Rusya bayrakları beraber dalgalandı. Rus askerleri ile YPG’li teröristler
yan yana, şehirde devriye attı. Rusya bir yandan yüzümüze gülerken diğer yandan
arkamızdan düşmanlarımızla iş birliği yapmaya devam ediyor. “Orta Doğu’da
bizden habersiz yaprak kıpırdamaz.” diyerek çıktığınız yolda maalesef,
operasyon için Amerika’nın ve Rusya’nın onayını bekler hâle geldiniz. Artık
daha fazla…
(Mikrofon
otomatik cihaz tarafından kapatıldı)
BAŞKAN
– Sayın Türkkan, toparlayın. 
Buyurun.
LÜTFÜ
TÜRKKAN (Kocaeli) – Çok teşekkür ediyorum nezaketiniz için.
Artık
daha fazla zaman kaybetmeyin. Operasyonsa operasyon, Menbic’se Menbic,
Kandil’se Kandil, ne gerekiyorsa onu yapın.
Teşekkür
ediyorum Sayın Başkan.
BAŞKAN
– Teşekkür ederim.
Halkların
Demokratik Partisi Grubu adına Grup Başkan Vekili Sayın Ayhan Bilgen…
25.- Kars Milletvekili Ayhan Bilgen’in, Levent Gök’e Ankara Milletvekili
Filiz Kerestecioğlu Demir ile Ağrı Milletvekili Abdullah Koç’un yaşadığı olaya
gösterdiği duyarlılık için teşekkür ettiğine, 10 Ocak Çalışan Gazeteciler
Günü’nü kutladığına, KHK mağdurlarının mağduriyetlerinin devam ettiğine,
uyuşturucu trafiğinde kamu gücünün kullanılması konusunun üstünün örtülmeyip
sorumluların ortaya çıkartılması gerektiğine ve Kars’ta taşeron olarak çalışan
belediye işçilerinin mağduriyetine ilişkin açıklaması
AYHAN
BİLGEN (Kars) – Sayın Başkan, ben de öncelikle, açılış sırasında, dün
milletvekillerimizin il binası önünde basın açıklaması yapmaya çalışırken
uğradıkları muameleyle ilgili gösterdiğiniz duyarlılık için teşekkür ediyorum.
Elbette ki parti ayrımı gözetmeksizin, hangi milletvekiline demokratik hakkını
kullanırken kim tarafından müdahale edilirse edilsin sahip çıkmak, bir bütün
olarak siyaset kurumuna olan saygınlığı, güveni korumak açısından önemlidir.
Birçok
arkadaşımız 10 Ocak dolayısıyla, Çalışan Gazeteciler Günü dolayısıyla
kutlamalarını yaptılar. Ben de çok uzatmadan, hem çalışan gazetecilerin hem
çalışamayan, çalışmalarına fırsat verilmeyen gazetecilerin gününü kutluyorum.
Şüphesiz, bir kamu hizmeti yapıyorlar. Yeni sistemde, özellikle sistemin,
rejimin tümüyle otoriterleşip keyfîleşmesini önleme konusunda
denge-denetlemenin sadece güçler ayrılığı olmadığını; sadece yasama organı,
sadece yargı organının yürütme karşısındaki pozisyonunu değil, aynı zamanda
sivil toplumun özgürlüğünü, aynı zamanda medyanın özgürce çalışmasını
önemsememiz gerektiğini ifade etmek istiyorum.
Yine
çok sayıda, çok ciddi mağduriyetlerden kaynaklı taleplerin olduğu bir alana
dikkat çekmek istiyorum. KHK mağdurlarından, özellikle eğitim kurumlarıyla
ilgili, çocuklarının kazandıkları burslar, kapatılmış okullara yatırdıkları
paraların geri iadesi konusunda çok yoğun talepler geliyor. Kişiler tahliye
olmuş, cezaevine girmişler, çıkmışlar, görevlere iade edilmemiş ama bir de
üstüne üstlük bu kurumlarla ilgili, kayyum atanmış kurumlarla ilgili
alacaklarını tahsil edemiyorlar, çok ilginç bir durumla karşı karşıyalar.
Kayyum atanmış bu kurumlar, ellerindeki tahsil edebilecekleri evrakları,
senetleri, çekleri bir biçimde tahsil ediyorlar vatandaştan.
(Mikrofon
otomatik cihaz tarafından kapatıldı)
BAŞKAN
– Devam edin Sayın Bilgen.
AYHAN
BİLGEN (Kars) – Ama aynı kurumlar, vatandaşa olan borçlarını ödeme sorumluluğu
hissetmiyorlar. Söz konusu okullar sonuçta Millî Eğitim Bakanlığının onayıyla,
akreditasyonuyla çalışmışlar, çocuklar başarılı olmuşlar, burs kazanmışlar,
aileler ücretlerini ödemişler ama şimdi bu kriminalize ediliyor ve hiçbir başka
bağ, hiçbir somut gerekçe gösterilmeksizin bu konudaki mağduriyet hâlâ devam
ediyor.
Sayın
Başkan, bütçe görüşmeleri sırasında uyuşturucuyla ilgili, uyuşturucu trafiğinde
kimi güvenlik görevlilerinin payıyla ilgili bazı değerlendirmeler yaptığımızda
İçişleri Bakanı bunun kurumları yıpratmak olarak algılanacağına dolayısıyla
bunların doğru olmadığına, yanıltıcı olduğuna dair cevaplar vermişti. Şimdi,
dün, yine, Çukurca İlçe Jandarma Komutanının dâhil olduğu 400 kilo uyuşturucu
yakalandı. Biz elbette ki kişilerin her kurumda hukuk dışı davranışlarının…
(Mikrofon
otomatik cihaz tarafından kapatıldı)
BAŞKAN
– Devam edin Sayın Bilgen.
AYHAN
BİLGEN (Kars) – Kişiler hangi kurumda olurlarsa olsunlar, hangi üniformayı,
hangi sıfatı taşıyor olurlarsa olsunlar, yaptıkları yanlışların bir bütün
olarak kuruma, bütün çalışanlara mal edilmesini asla doğru bulmuyoruz ama bunun
üzerine gitmek, bu kamu gücünü kullanarak daha kolay, daha keyfî bu alanda
faaliyet gösteriyor olmanın kendisi hesabı sorulması gereken, hesabı verilmesi
gereken, üstü örtülmeyip sorumlularının ortaya çıkartılması gereken konulardır.
Tam da üstünü örtmek, tam da gereken ciddiyeti göstermemek kurumları yıpratır.
Bu konuda daha duyarlı olunması gerekir. 
Bir
de, tabii, bu konuyla ilgili, Sayın Cumhurbaşkanının Hint keneviri ekimiyle
ilgili söylediği sözler de aslında bu konuyu daha ciddi, dikkatle yeniden
düşünmeyi gerektiriyor. Bugüne kadar Hint keneviri ekimi tamamen terörün
finansmanı kapsamında ele alındı. Oysa biliyoruz ki medikal alanda, tıp
alanında bir kullanım söz konusu. Biz bir tercih yapmıyoruz ama en azından
bugüne kadarki yaklaşımdan farklı bir tabloyla karşı karşıya olduğumuzu
gösteriyor. 
Sayın
Başkan, son olarak da özellikle, Kars’ta taşeron olarak çalışan belediye
işçilerinin üç aydır maaşlarını alamıyor olmaları, bütün yazılı sorularımıza
rağmen cevabını alamadığımız bir konu. Firmayla görüşüyoruz, firma diyor ki:
“Belediyeden altı yedi aydır tahsilat yapamıyoruz; biz, buna rağmen, fedakârlık
yapıp işçileri mağdur etmemeye çalışıyoruz.” 
Biliyoruz
ki seçimler yaklaştığında belediye ödeneklerindeki kesintiler durur, kanunun
gereği budur. Belediyenin hiç olmazsa bu kış gününde, hem firmayı hem
çalışanları daha fazla mağdur etmemesi dileğimizi paylaşmak istiyoruz. 
Teşekkür
ediyorum. 
BAŞKAN
– Teşekkürler. 
Cumhuriyet
Halk Partisi Grup Başkan Vekili Sayın Engin Özkoç. 
26.- Sakarya Milletvekili Engin Özkoç’un, 10 Ocak Birinci İnönü
Zaferi’nin 98’inci yıl dönümünü vesilesiyle başta Mustafa Kemal Atatürk olmak
üzere İsmet İnönü’yü ve silah arkadaşlarını rahmetle yâd ettiğine, 10 Ocak
Çalışan Gazeteciler Günü’nü kutladığına, yasa tekliflerinin torba olarak görüşülmesinin
yarattığı sakıncalara ve yaşanan garabete dur diyecek olanın da millet olduğuna
ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Bugün,
Birinci İnönü Zaferi’nin yıl dönümü. Bu vesileyle, rahmetli İsmet İnönü’yü ve
silah arkadaşlarını, başta Mustafa Kemal Atatürk olmak üzere rahmetle yâd
ediyorum. 
Değerli
arkadaşlar, bugün Dünya Çalışan Gazeteciler Günü. Unutuyoruz, Türkiye’de 141
gazeteci tutuklu, cezaevlerinde ömürlerini hücrelerde tüketiyorlar gazetecilik
yaptıkları, yazdıkları, çizdikleri için. Bugün, aslında onların da günü ama
onlar dışarıda değil içerideler. 
Peki,
gazeteci Cemal Kaşıkçı’nın da günü mü bugün? Üç buçuk ay önce hunharca
öldürülen, paralanan, cesedi bulunamayan… Onun da günü mü bugün? Üstelik de
suçluların elini kolunu sallaya sallaya terk ettiği bir ülkede, sanki komedi
filmi çekiyormuş gibi Akasya Sokak’a “Cemal Kaşıkçı Sokağı” adı verilip,
öldürüldüğünü bile bile failleri yakalanmadan buradan gönderip Türkiye’de
yaşanan bu rezaletin üstü örtülebilir mi? 
İşte,
ben, bugün hâlâ görevlerine devam eden, tutuklanmayan, öldürülmeyen, içeride ya
da dışarıda çalışan tüm gazetecilerin gününü bu vahim tablo altında bir kere
daha kutluyorum. 
Sayın
Başkan, burada kaç gündür sizin Başkanlığınızda torba yasa teklifini
görüşüyoruz. İnsanlarımız dışarıda “torba yasa” deyince bunun ne olduğunu pek
anlamıyorlar, ne olduğunu bilmiyorlar. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkoç.
ENGİN
ÖZKOÇ (Sakarya) – Kendi gelecekleriyle ilgili yasalar, burada, saatlerle
sınırlı bir zaman içerisinde iktidar partisinin oylarıyla bir anda geçip
gidiyor, üstelik de muhalefet partileri daha güçlü konumdayken oluyor bu. 71
tane madde; bu ülkenin geleceğiyle ilgili, insanlarımızla ilgili, toplanan
vergilerimizle ilgili. 
Sadece
bir tanesine açıklık getirmek istiyorum: Mayısta açıklanması gereken Merkez
Bankasının kâr oranından artan 37 milyar lira, Merkez Bankasından Hazineye 18
Ocakta olağanüstü toplantı yapılarak aktarılıyor.
(Mikrofon
otomatik cihaz tarafından kapatıldı) 
BAŞKAN
– Devam edin.
ENGİN
ÖZKOÇ (Sakarya) – Hazinenin başında duran kişi kim? Damat Berat paşa. Peki, bu
Hazinenin patronu aynı zamanda nerenin patronu? Merkez Bankasının patronu. Peki,
bu sayın damat bu parayı ne yapacak Hazineye aldıktan sonra? İşte, ona, Türkiye
Büyük Millet Meclisinde, biz, bu akşam karar vereceğiz. 
48’inci
maddede aynen şöyle diyor: “Gerekçe: Cumhurbaşkanı eliyle, belediyelerin
ihtiyaç duyduğu yatırım nitelikli projelerin desteklenmesi amacıyla,
Cumhurbaşkanına buradan ödenek ayrılması.” Yani milletin parası, ilk önce
patronu olduğu Merkez Bankasına emir veriyor damat Berat paşa…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkoç, buyurun.
ENGİN
ÖZKOÇ (Sakarya) – …oradan Hazineye geçiyor, Hazineden de doğru kayınpederi
Cumhurbaşkanının uhdesine aktarılıyor. Devlet yönetilmiyor sanki, aile şirketi
yönetiliyor. Aile şirketinde alınan kararlarla Meclise talimat veriliyor, “Şu,
şu, şu maddeleri Meclisten geçirin.” deniliyor ve burada Cumhur İttifakı’yla bu
kararlar Meclisten geçiyor. 
Değerli
arkadaşlar, bu para milletin parası. Denetleniyor mu? Hayır. Sayıştay devrede
mi? Hayır. Sayıştayın aldığı kararlar yasalar tarafından uygulamaya alınıyor
mu? Hayır. Peki, Sayıştay bu konuda bir şey söylerse ne oluyor? İlgili kişi
derhâl görevden alınıyor. Ben de diyorum ki: Biz burada ne yapıyoruz
milletvekilleri olarak? Gerçekten ne yapıyoruz? 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkoç. 
ENGİN
ÖZKOÇ (Sakarya) – Saatlerce konuşuyoruz, sabaha kadar bekliyoruz, direniyoruz,
mücadele ediyoruz. Karşımızda iktidar partisinin mensupları, bize “Ya, siz niye
boşuna çenenizi yoruyorsunuz? Biz ne yaparsak yapalım, ister bu işe damat el
atsın ister kayınpeder el atsın, bu millet bize oy veriyor.” diyorlar ve bunu
bizim kafamıza kakıyorlar. 
Ben
de şimdi buradan, Meclisin huzurundan milletime sesleniyorum: Buna gerçekten
daha fazla meydan verecek misiniz, izin verecek misiniz? Sizin vekilleriniz
sizin haklarınız için burada uğraşırken bu garabete dur diyecek misiniz? 
Saygılar
sunuyorum. (CHP sıralarından alkışlar) 
BAŞKAN
– Adalet ve Kalkınma Partisi Grup Başkan Vekili Sayın Özkan…
27.- Denizli Milletvekili Cahit Özkan’ın, 10 Ocak Çalışan Gazeteciler
Günü’nü kutladığına, basın hürriyetinin anayasal güvence altına alındığına,
vatandaşın haber alma özgürlüğünü hayata geçirirken hukuk devletini ve
demokrasiyi tehdit eden davranışların basın hürriyeti kapsamında
değerlendirilemeyeceğine, Cumhurbaşkanlığı bütçesinin halkın kaynaklarını yine
halkın hizmetine sunan bir bütçe olarak milletin emrinde olduğuna ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Değerli
milletvekilleri, tabii, bugün 10 Ocak Çalışan Gazeteciler Günü. Biz de
demokrasinin, hukukun üstünlüğünün, hukuk devletinin en vazgeçilmezi ve insan
hakkı ve özgürlüklerinin takipçisi, güvencesi olan gazetecilerimizin 10 Ocak
Çalışan Gazeteciler Günü’nü kutluyoruz. Meslek ahlakına ve tarafsızlığına
riayet ederek basın özgürlüğünü kullanan ve vatandaşlarımızın haber alma hak ve
özgürlüğünün gereklerini yerine getiren tüm çalışan gazetecilerimizin gününü
kutluyorum. Gazetecilerimiz, en zor şartlara rağmen, dünyanın farklı
bölgelerinde, çatışma ortamlarında, can güvenliklerini dahi riske atmak
suretiyle görevlerini yerine getirmektedirler; halkın doğru, tarafsız ve
sağlıklı haber alma hak ve özgürlüklerini hayata geçirmektedirler. Onun için,
bugün özel bir gün; çalışan gazetecilerimizin gününü kutluyorum. 
Tabii,
Çalışan Gazeteciler Günü söz konusu olduğunda da basın özgürlüğü tartışmaları
gündeme geliyor. Dünyanın bütün ülkelerinde, demokrasilerinde basın hürriyeti
anayasal güvence altına alınmıştır. Anayasal güvence altına alınmasının en
önemli gerekçesi kamu hizmeti olmasından kaynaklanmaktadır yani anayasal bir
görevdir, demokrasilerimizin vazgeçilmezidir. Onun için, Anayasa’da hür basının
sansür edilemeyeceği, basımevi kurma izni alma ve mali teminat yatırma şartına
bağlanamayacağı güvence altına alınmıştır. Ancak bütün özgürlüklerde ve
haklarda olduğu gibi basın hürriyetinin de sınırları, yine haber alma hak ve
özgürlüklerinin sınırları içerisinde görev yapmak ve… 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkan.
CAHİT
ÖZKAN (Denizli) – …bu anayasal görevi yerine getirmek için çalıştıkları
müddetçe bu görevleri de anayasal güvence altındadır.
Bakınız,
bizim Anayasa’mızın 28’inci maddesi basın özgürlüğünü güvence altına
almaktadır; Almanya’da, Fransa’da, İngiltere’de ve Amerika’daki basın
hürriyetinin güvencelerini aynen Anayasa’mız da serdetmiştir. 
Yine,
Alman Anayasası’nın basın hürriyetine ilişkin düzenlemesi de bizim
Anayasa’mızın içerisinde yer almakla birlikte, bunun sınırları da çizilmiştir.
Dünyanın hiçbir gelişmiş demokrasisinde, İngiltere, Fransa, Almanya, Hollanda
ve Amerika Birleşik Devletleri dâhil olmak üzere… Devletin iç ve dış
güvenliğini, ülkesi ve milletiyle bölünmez bütünlüğünü tehdit eden veya suç
işlemeye ya da ayaklanmaya veya isyana teşvik eder nitelikte olan veya devlete
ait gizli bilgilere ilişkin bulunan her türlü haber veya yazıyı yazanlar…
(Mikrofon
otomatik cihaz tarafından kapatıldı) 
BAŞKAN
– Devam edin.
CAHİT
ÖZKAN (Denizli) – … veya bastıranlar veya aynı amaçla basanlar, başkasına
verenler, yurt dışına aktaranlar bu özgürlük kapsamında değerlendirilemez diye
Anayasa’mızda ifade edilmiştir. Yani bir taraftan vatandaşlarımızın haber alma
özgürlüğünü hayata geçirirken diğer taraftan da ülkesi ve milletiyle bölünmez
bütünlüğünü, hukuk devletini ve demokrasiyi tehdit eden davranışların da bu
özgürlük kapsamında değerlendirilmemesi gereği uluslararası hukukta, evrensel
düzenlemelerde, gelişmiş demokrasiler dâhil olmak üzere, basın hürriyeti
kapsamında değerlendirilemediği de açıktır. 
Şunu
ifade etmek isterim: Bakınız, en önemli özgürlüğümüz, anayasal hukuk devleti
içerisinde yer alan temel hak ve özgürlüklerimiz çünkü bunlar bizim asgari
özgürlüklerimiz. Eğer bunları tehdit eden, tümden ortadan kaldırmaya dönük…
(Mikrofon
otomatik cihaz tarafından kapatıldı) 
BAŞKAN
– Toparlayalım.
CAHİT
ÖZKAN (Denizli) – Bu hak ve özgürlükleri tamamen ortadan kaldırmaya teşebbüs
eden, anayasal rejimi tehdit eden davranışların her birimizin, başta yaşam
hakkı olmak üzere, uluslararası düzenlemelerle güvence altına alınan ve Anayasa’da
belirtilen temel haklarımızı yok etmeye dönük davranışlar olduğunu ifade etmek
lazım.
Son
olarak: Bütçemizi yaptık. Cumhurbaşkanlığı bütçesi -artık icranın başı olarak-
bu ülkede kamu hizmetlerinin yürütülmesi başta olmak üzere, vatandaşlarımıza hizmet
eden, halkın kaynaklarını yine halkın hizmetine sunan bir bütçe olarak
milletimizin emrindedir. İnşallah bir sonraki bütçeye kadar milletimiz yapılan
bütçenin faydalı sonuçlarını kamu hizmetlerinden yararlanmak suretiyle sonunu
kadar yaşayacaklar ve memnuniyetlerini bildirecekler. Seçimlerde de bunun
siyasi olarak değerlendirilmesi söz konusu olacak ve milletimiz, kendisine
hizmet eden bütçeye “Yola devam.” diyecektir. 
Genel
kurulu saygıyla selamlıyorum.
BAŞKAN
– Gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kocaeli Milletvekili Lütfü Türkkan ve
arkadaşları tarafından, Türkiye'de bulunan 76 vakıf üniversitesinin
uyguladıkları yöntemlerle bugün nasıl âdeta bir aile şirketi görüntüsü
oluşturduklarının ve bu üniversitelerin yeterince denetlenip denetlenmediğinin,
vergi ödemeden para kazanan bir ticarethane hâline nasıl geldiklerinin
detaylarıyla incelenmesi ve araştırılması amacıyla 10/1/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 10 Ocak 2019 Perşembe günkü birleşiminde
yapılmasına ilişkin önerisi 
10/1/2019
Türkiye Büyük Millet Meclisi Başkanlığına
Danışma
Kurulu 10/1/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli

 Grup
Başkan Vekili
Öneri:
Kocaeli
Milletvekili Lütfü Türkkan ve arkadaşları tarafından, Türkiye'de bulunan 76
vakıf üniversitesinin uyguladıkları yöntemlerle bugün nasıl âdeta bir aile
şirketi görüntüsü oluşturduklarının ve bu üniversitelerin yeterince denetlenip
denetlenmediğinin, vergi ödemeden para kazanan bir ticarethane hâline nasıl
geldiklerinin detaylarıyla incelenmesi ve araştırılması amacıyla 10/1/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 10/1/2019
Perşembe günlü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına Kocaeli
Milletvekilimiz Sayın Lütfü Türkkan. (İYİ PARTİ sıralarından alkışlar)
Süreniz
beş dakika Sayın Türkkan. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Türkiye’de vakıf üniversitelerinin durumunun detaylarıyla incelenmesi
ve araştırılması amacıyla Meclis grubumuzun vermiş olduğu araştırma önergesi
hakkında söz aldım. Yüce heyetinizi saygıyla selamlıyorum. 
Türkiye’de
bugün 76 tane vakıf üniversitesi var. Bu sayı, Yükseköğretim Kurumunun
Türkiye’deki vakıf üniversitelerine ilişkin Vakıf Yükseköğretim Kurumları 2018
Raporu’nda Mayıs 2018 itibarıyla verilen sayı.
Üzülerek
ifade etmek istiyorum, ilki 1984 yılında kurulan ve sayısı yıldan yıla artan
vakıf üniversitelerine baktığımızda, günümüzde birkaç tane istisnası hariç, bu
üniversitelerde kurumsal bir kimlikten söz etmek ne yazık ki artık mümkün
değil. Neden diye soracaksanız çünkü bu üniversiteler bugün âdeta birer aile
şirketi hâline gelmiştir. 
Bakın
yürürlükteki 2547 sayılı YÖK Yasası, YÖK’e vakıf üniversitelerini denetleme
yetkisi veriyor. Bu denetimlerde, en son geçtiğimiz ayda YÖK Denetleme Kurulu
tarafından yapılmış denetlemelerde bu vakıf üniversitelerinde vakıf
mütevellilerine veya yakınlarına aktarılan kaynak ne kadar biliyor musunuz? Şu
anda tespit edilen 300 milyon lira. 
Yani
vakıf, ismi üzerinde vakfeden demek. Bu vakıf üniversitelerinde vakfeden yok
ama vakfedermiş gibi gözüküp malı götüren çok. Vakıf üniversitesini kuran o
aile, kendi eşine, akrabasına, tanıdığına bir şirket kurduruyor; o şirketten fatura
kesiyor, danışmanlık faturası kesiyor ve vakfın kazandığı bütün paraları
alıyor, kendi hanesine aktarıyor. Bakın, birkaç üniversite hariç dedim. Vakıf
üniversitesi kuranların bir üniversite kurmadan önceki maddi durumlarını
inceleyin, bir de üniversite kurduktan sonraki maddi durumlarını inceleyin;
hepsi de aşırı, ciddi anlamda zenginleşmişler. İsmi üzerinde, bir daha
söylüyorum ama burada vakfeden yok. 
Vakıf
üniversitelerinin kanunen yüzde 10 burslu öğrenci okutmaları lazım. Nasıl bir
yol bulmuşlar, biliyor musunuz? Senelik 1.500-2.000 lira olan bölümler var,
onları tespit edip en ucuz bölümlerin yüzde 10’u kadar öğrenciye burs
veriyorlar ve diyorlar ki: “Biz yüzde 10 şartını yerine getirdik.” Eğer burada
hakikaten bir vakıf amacı varsa yeni bir kanun yapılabilir, denilir ki: “Yüzde
25 burs vereceksiniz ama her branştaki öğrenciye yüzde 25 oranında burs
vereceksiniz.” 
Bir
sistem daha bulmuşlar, o da şöyle: Üniversitenin bedeli yıllık 35 bin liraysa
60 bin lira ilan ediyor, “Yüzde 40 burs veriyorum.” diyor. 25 bin lirayı burs
vermiş gibi gösteriyor, 35 bin liraya devam ediyor. 
“Vakıf
üniversiteleri” adı altında vergi vermeden zenginleşen bir takım var, ciddi
anlamda. Bunların üniversite kurmadan önceki durumlarına bakıp şimdiki
durumlarına baktığınızda aralarında ciddi anlamda, fersah fersah zenginleşenler
var. 
Bir
kurnazlık daha var, o da, ne yapmışlar, biliyor musunuz? Gidiyorlar Kıbrıs’a,
bir apartman tutuyorlar, “Üniversite burası. Burası bizim üniversitemiz.”
diyorlar. Öğrenciyi imtihansız oraya alıyorlar, diyorlar ki: “Oraya gitmene hiç
gerek yok. Bizim buradaki, İstanbul’daki üniversitemize gel, derslere burada
gir. Parayı oraya ver, buradaki öğrenime katılırsın, katılmazsın; diplomayı biz
sana oradan vereceğiz.” Yani bu işin ciddiyeti kaybolmuş, vakıf üniversitesi
meselesi ciddi bir rant kapısı hâline gelmiş. 
Ben
size bir şey daha söyleyeceğim. Şu anda iş dünyası takip ediliyor ya yurt
dışına para transferiyle ilgili, en büyük para transfer edenler de bu vakıf
üniversitesi sahipleri; bakın, mütevellileri demiyorum, sahipleri. Bunlar,
vergi vermeyen birer tüccar olmuşlar. Özel üniversite yasası çıkarabiliriz,
daha önce vardı. Ben 1976 üniversite girişliyim, bizden, zannediyorum, iki veya
üç yıl evvel özel üniversiteler kapandı. Tekrar özel üniversite yasası
çıkarabiliriz; özel üniversite kurarlar, kazanırlar, kazandıklarından vergi
verirler; eyvallah. Böyle bir şey olur mu ya! İsmi vakıf, hiçbir vergi
vermiyorsunuz ve vakfın içini boşaltıyorsunuz, paralarını da cebinize
indiriyorsunuz, hiç kimseye de burs vermiyorsunuz. YÖK Denetleme Kuruluna bu
konuda bir yetki verin, incelesin, ne rezillikler çıkacak ama YÖK Denetleme
Kurulu da inceleyemiyor.
(Mikrofon
otomatik cihaz tarafından kapatıldı) 
BAŞKAN
– Sayın Türkkan, ilave ediyorum.
Buyurun.
LÜTFÜ
TÜRKKAN (Devamla) – Sebebi ne biliyor musunuz? Ya bir siyasi grubun içerisinden
doğma bir vakıf olacak o veyahut da iktisaden güçlü bir grubun üniversitesi
olduğu için YÖK Denetleme Kurulu bu konuda çok fazla mesafe alamıyor. YÖK’ü de
bu konuda çaresiz bırakıyoruz. YÖK’e yetki versek, iktidarda bulunan Hükûmet bu
konuda YÖK’e imkân tanısa YÖK bütün bu yapılan yolsuzlukları bire bir çıkarıp
bizim önümüze getirebilir.
Ben
bir daha buradan hepinize seslenmek istiyorum: Vakfetmek çok güzel bir duygu,
Osmanlı’dan günümüze gelen çok güzel bir duygu ama burada vakfeden diye malı
götürenlere fırsat veren bu vakıf üniversiteleriyle ilgili meseleyi gündeme
getirip Meclis araştırması komisyonu kurulmasını talep ediyoruz. 
Dinlediğiniz
için hepinize teşekkür ediyorum, saygılar sunuyorum. (İYİ PARTİ ve CHP
sıralarından alkışlar)
BAŞKAN
– Teşekkürler Sayın Türkkan.
Öneri
üzerinde söz isteyen, Halkların Demokratik Partisi Grubu adına Gaziantep
Milletvekilimiz Sayın Mahmut Toğrul. (HDP sıralarından alkışlar)
Süreniz
üç dakika Sayın Toğrul. 
HDP
GRUBU ADINA MAHMUT TOĞRUL (Gaziantep) – Teşekkür ediyorum Sayın Başkan.
Bu
vesileyle sizleri ve Genel Kurulu saygıyla selamlıyorum.
Sayın
Başkan, tabii, vakıf üniversitelerinin sorunlarına veya vakıf üniversitelerinin
şu anda yaşadığı sıkıntılara geçmeden önce şunu bir defa tespit etmek gerekir
ki bir kamu hizmeti olan eğitim alanı devlet tarafından özellikle
özelleştirilmek, piyasalaştırılmak isteniyor. Biraz önceki hatip de belirtti,
bunun bir yolu bulunmuş; işte vakıflar kuruluyor, vakıflar aracılığıyla
vergiden muaf hâle kendilerini getiriyorlar ancak bunların büyük bir kısmı
aslında birer ticari kuruluş. Bakın, İstanbul’a gittiğinizde apartman
dairelerinde isimler göreceksiniz, falanca üniversite. Bunlar peki hangi
alanlarda eğitim öğretim yapıyor? Üniversitenin temel görevlerinden biri
araştırmadır, bu vakıf üniversitelerinde araştırma yapılır mı? Birkaç tanesini
istisna tutun, hayır. En ucuz, araştırma payı olmayan, laboratuvar
gerektirmeyen bölümler hızla açılıp bunlar üzerinden ciddi rantlar sağlanıyor.
Aslında vakıflık, vakfeden demek iken burada vakfeden maalesef devlet, 300
milyon lira vakıf üniversitelerine para vakfedilmiş. 
Değerli
arkadaşlar, aynı zamanda tüm akademik birimlerin, tüm akademi dünyasının ciddi
sorunları var ama özellikle vakıf üniversitelerinde çalışan akademisyenlerin,
çalışanların ciddi sorunları var. İşte birkaç gün önce Çankaya Üniversitesinde
gencecik bir asistan maalesef öğrencisi tarafından katledildi. Değerli
arkadaşlar, vakıf üniversitesinde çalışan araştırma görevlisi veya diğer
akademisyenler hepsi birer angaryayı üstlerine almak durumundadırlar. Öğrenciyi
bir müşteri gibi gören ve bu müşterisini memnun etmeye çalışan ama bunu
yaparken de akademisyeni bir vitrin görevlisi gibi kullanan vakıf üniversiteleriyle
karşı karşıyayız. 
Değerli
arkadaşlar, eğitim bir haktır ve bir kamu görevidir. Eğer özelleştiriliyorsa bu
şekilde vakıflara para aktarmak ve bir siyasi çevre oluşturmak yoluyla bu
ülkenin eğitimi buralara devredilemez. Bakın, Fetullahçı cemaate 15 üniversite
kurduruldu bu dönemde. 15 üniversite, biliyorsunuz, 15 Temmuz darbe
girişiminden sonra kapatıldı. Bunların öğrencileri yine devletin sırtında,
devlet üniversitelerinde ve bunların yükü yine devletin sırtına yüklendi.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Bitiriyorum Sayın Başkan.
BAŞKAN
– Bir dakika daha ilave edelim.
MAHMUT
TOĞRUL (Devamla) – Değerli arkadaşlar, bakın, artık vakıf üniversiteleri
vakfeden değil, aslında devlet üzerinden para kazanmaya çalışan birer şirkete
dönüşmüş durumdadır. Bunların aslında -üniversitenin- her aşaması sorunludur.
Üniversitelerle ilgili gerçekten ciddi bir araştırmaya ihtiyaç var, ciddi bir
bilim politikası üretmeye ihtiyacımız var. Bunun için gerçekten bu Meclis zaman
harcamalı, bunun için bir araya gelinmeli ve çözümler üretilmelidir. Yoksa
ısmarlama torba yasalarla bu ülkenin sorunları maalesef çözülemez diyor, Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Toğrul.
Öneri
üzerinde konuşmak isteyen, Cumhuriyet Halk Partisi Grubu adına İstanbul
Milletvekilimiz Sayın Sibel Özdemir. (CHP sıralarından alkışlar) 
Süremiz
üç dakika Sayın Özdemir.
CHP
GRUBU ADINA SİBEL ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; İYİ PARTİ’nin vakıf üniversitelerinin
sorunları hakkında vermiş olduğu öneri üzerinde ben de Cumhuriyet Halk Partisi
Grubu adına söz aldım. Sizleri saygıyla selamlıyorum.
Evet,
öneriye de temel olarak, benden önceki hatipler de, özellikle öneri sahibi Grup
Başkan Vekili Sayın Türkkan’ın da dikkate aldığı gibi; bu üniversite
sayılarının hızla artması, çoğunun bir siyasi ya da iktisadi gruba bağlı
olduğu, bir aile şirketi görüntüsüne maalesef yöneldikleri ve vakfı kuran
kişinin patron konumunda üniversiteyi yönettiği, kurumsallaşmanın da çağdaş
anlamda sağlanamadığı, özellikle akademik ve idari kadroların mütevelli
heyetine yakınlığa ya da siyasi yakınlığa göre yapılması ve en önemlisi, âdeta
vergi vermeden para kazanan bir şirket hâline yöneldiği gibi örneklerin ve
uygulamaların altı çizilmişti.
Dün
de ben burada, yine torba kanunda üniversitenin isim değişikliğiyle ilgili söz
almıştım ve bir vakıf üniversitesinin ismiyle ilgiliydi değişiklik. Burada
vurgulamıştım, asıl önemli olan sayısal artışı öncelemek değil,
üniversitelerin, özellikle vakıf üniversitelerinin sorunlarına odaklanmak
gerektiğini söylemiştim ben de uzun süre bir vakıf üniversitesinde görev yapan
bir akademisyen olarak ve bu konuda da bir araştırma önergesi biz de vermiştik.
Bugün, açıkçası, bu iktidar döneminde plansızca açılan ve çoğu bir binadan
ibaret olan üniversiteler, maalesef eğitim ve nitelik konusunda beklentilerin
çok altında kalmıştır. 76 tane vakıf üniversitesinin sadece 47’si İstanbul’da
bulunmaktadır. Arz, talebin üzerine çıkmıştır. Donanım, altyapıya bakılmaksızın
plansızca kontenjanlar artırılmasına rağmen, yerleşen öğrenci sayısı da
düşmektedir. 
Üniversite
memnuniyet anketine baktığımız zaman, burada öğrenci memnuniyetinde bir düşüş
yaşandığı gözlemlenmektedir. Üniversiteler öğrencilerin ve iş dünyasının
beklentilerine maalesef cevap verememektedir. Dün de burada dikkat çektiğim
üzere, üniversitelerin isimlerine değil, üniversitelerin çok ciddi sorunlarına,
özellikle de akademisyenlerin çözüm bekleyen temel sorunlarına odaklanmamız
gerektiği çağrısında bulunmuştum. 
İşte,
bu grup önerisi de kısmen vakıf üniversitelerin sorunlarına odaklanmakla
birlikte, yükseköğretim sistemimizde çok önemli bir konu olan vakıf
üniversitelerinin bugün gündeme getirilmesini çok isabetli buluyorum. Bize göre
de bu öneri önemli tespit ve uyarıları içermekle birlikte, vakıf
üniversitelerinin gerçek işlevlerini yerine getirmeleri, bu kurumlarda çalışan
değerli akademisyenlerin sorunlarının çözülmesi, özellikle de vakıf
üniversitelerinde okuyan öğrencilerin beklenti ve taleplerinin dikkate alınması
gerektiğini savunuyoruz. Ülkemizin ihtiyaç duyduğu bilimsel araştırma ve
nitelikli insan gücü yetiştirmesi gereken alanlar, maalesef bir ticarethane,
bir aile şirketi olarak görülmeye başlanmıştır ve maalesef az sayıda vakıf
üniversitesi kurumsallaşmasını tamamlayarak, nitelikli eğitim vererek bilim ve
teknolojiye katkı sunmaktadır. Akademisyen ve idari personelin ağır çalışma
koşulları ve özlük hakları, maalesef çok ciddi sorunlar içermektedir. Bu
üniversiteler, kurucu vakıfları ile aile ilişkileri, çok önemli yönetimsel
sorunları ortaya çıkarmakla birlikte, kurumsallaşma…
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum. 
SİBEL
ÖZDEMİR (Devamla) – Teşekkür ediyorum Sayın Başkan. 
…nitelik,
liyakat ve çok önemlisi üniversite, kâr ve eğitim ilişkilerini tartışmaya
açmıştır. Özellikle de kontrol edilemez boyutlara ulaşan öğrenim ücretlerinin
çok dikkatle gündeme alınması gerekmektedir. 
İşte,
bu kurumların, vakıf üniversitelerinin gerçek anlamda bir üniversite olup
olmadığının, eğitim verdiği, bilimsel araştırmaları destekleyip
desteklemediğinin, özellikle kurucu vakıflarıyla yönetimsel ilişkilerinin, akademisyenlerin
ve idari personelin, öğrencilerin, velilerin sorunlarını gündeme alarak bir an
önce Meclisin devreye girmesinin, alarm veren vakıf üniversitelerinin içinde
bulunduğu durumun araştırılmasını biz de çok önemsiyor ve destekliyoruz. 
Bu
anlamda, Cumhuriyet Halk Partisi olarak, öneriyi desteklediğimizi paylaşıyor,
yüce heyetinizi saygıyla selamlıyorum. (CHP ve İYİ PARTİ sıralarından alkışlar)

BAŞKAN
- Teşekkürler Sayın Özdemir.
Öneri
üzerinde söz isteyen Adalet ve Kalkınma Partisi Grubu adına Sinop
Milletvekilimiz Sayın Nazım Maviş.
Süremiz
üç dakika Sayın Maviş. 
AK
PARTİ GRUBU ADINA NAZIM MAVİŞ (Sinop) - Sayın Başkan, değerli milletvekilleri;
yüce heyetinizi saygıyla selamlıyorum.
Vakıf
üniversiteleri, 1984 yılından bugüne kadar sayıları artarak geldi ve
yükseköğretim sistemimizin önemli bir parçası hâline dönüştü. Tabii, burada
verilen önergede vakıf üniversiteleriyle ilgili olumsuz birtakım yakıştırmalar
ve olumsuz birtakım örnekler ortaya konulmuş olsa da Türkiye’de çok iyi
örneklerin olduğunu biliyoruz. Bu tür yakıştırmaların üniversite kavramıyla
aynı cümlenin içerisinde geçmesinin de çok doğru olmadığını düşünüyoruz çünkü
üniversiteler, ülkemize çok önemli katkılar sağlıyor. Nurettin Topçu’nun
tabiriyle “Mabet eğer bir milletin kalbiyse üniversite de bir milletin
beynidir.” Dolayısıyla vakıf üniversitelerimizin de bu misyonun gereğini yerine
getirmek üzere kurulduklarını hepimiz biliyoruz.
Bildiğiniz
gibi, vakıf üniversiteleri, Türkiye Büyük Millet Meclisinde kanunla kuruluyor.
Dolayısıyla bu açıdan vakıf üniversitelerinin hem vakıf senetleri hem de Türkiye
Büyük Millet Meclisinde kanunla kuruluyor oluşu bunlar için çok önemli bir
dayanağı teşkil ediyor. Bugün, 77 vakıf üniversitemizde toplam 600 bine yakın
öğrencimiz var. 
Değerli
arkadaşlar, vakıf üniversitelerimizle ilgili, YÖK’ün mütevelli heyetler, rektörler,
üniversite sahipleriyle yaptığı çalışmalar sonucu çok sayıda yenilik de son
dört beş yıldır uygulamaya konuldu. Bunlardan bir tanesi, vakıf üniversitelerimizin bina
standartlarıyla ilgili önemli değişikliklere gidildi, kuruluş sermayesi, vakıf
üniversiteleri A grubu, B grubu, C grubu olarak gruplandırılmak suretiyle,
30-40 milyondan 150 milyon gibi rakamlara çıkarıldı ve ayrıca, beş yıl boyunca
da yüzde 20 cari giderlerin finanse edilmesi, yüzde 10 burslu öğrenci
barındırılması gibi birtakım yeni yükümlülükler getirildi. Ayrıca, vakıf
üniversitelerimizin Ankara, İstanbul gibi büyükşehirlerde temerküz etmesinin
yanı sıra, taşra illerimizde de vakıf üniversitelerinin kurulması ve oralara da
vakıf üniversitesi geleneğinin taşınabilmesi için bu gruplandırma sistemi
içerisinde C grubunda yer alan illerimizde vakıf üniversitelerinin kuruluşuyla
ilgili sermaye rakamı biraz daha düşük tutulmuş oldu. 
Vakıf
üniversiteleri ile aile fertlerinin şirketleri ve ticaret arasındaki ilişkiye
gelince: Biliyorsunuz, bununla ilgili bir yasal düzenleme yapıldı, YÖK burada
gördüğü herhangi bir uygunsuzluk, herhangi bir yasal problemle karşı karşıya
kaldığında denetleme yetkisine sahip. 
İkincisi,
üniversitelerin zarar etmesi durumunda bu zararı vakıftan tazmin etme hakkı YÖK’te
saklı ve bugüne kadar da mahkeme kararıyla yine zarar eden üniversitelerin
zararlarını tazminle ilgili geri dönüşler yapıldı. Ayrıca, vakıf üniversiteleri
kurulurken beş yıllık bir gelişim planı da bu üniversitelerden istenmektedir. 
Denetim
çalışmalarına gelince, bu konuda da mevzuatla ilgili yasal düzenlemeler
yapılmış, üniversitelerin mütevelli heyetleri, yöneticileri ve YÖK
temsilcileriyle birlikte çalıştaylar düzenlemek suretiyle denetim konusundaki
açıklar da kapatılmaya çalışılmıştır. 
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum Sayın Maviş. 
NAZIM
MAVİŞ (Devamla) – Bu açıdan bakıldığında, bir taraftan YÖK Denetleme Kurulu,
YÖK Yürütme Kurulu, Genel Kurul, YÖK Kalite Kurulu ve uzman öğretim üyeleri
üniversitelere ziyaretler düzenlemek suretiyle, üniversitelerin yaptığı
araştırmalar, basılı kitaplar, kütüphaneler, spor tesisleri, sosyal, kültürel
mekânlar, araştırma merkezlerinin faaliyetleri, öğrenci ve öğretim üyeleri için
sunulan olanaklar gözden geçirilmekte ve bu konuda iyileştirmeler talep
edilmektedir. Bu açıdan bakıldığında, vakıf üniversiteleri yükseköğretim
sistemimizin önemli bir parçası olma yolunda mesafe katetmektedir.
Yükseköğretim Kurulumuz da bu konuda kendi üzerine düşen yükümlülükleri fazlasıyla
yerine getirmek suretiyle eş güdümlü, karşılıklı paydaşlık zemini içerisinde
gerekli çalışmaları yapmaktadır. 
Bu
vesileyle, tekrar hepinize teşekkür ediyor, Genel Kurulu saygıyla selamlıyorum.
(AK PARTİ sıralarından alkışlar)
BAŞKAN
– Teşekkürler Sayın Maviş. 
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
Sayın
Bülbül, grup başkan vekillerine söz verirken burada yoktunuz. Eğer ifade
edeceğiniz bir husus varsa, arzu ettiğiniz zaman size söz hakkı veririz.
MUHAMMED
LEVENT BÜLBÜL (Sakarya) - Sağ olun.
BAŞKAN
– Sayın Destici, sisteme girmişsiniz. 
Buyurun.
V.- AÇIKLAMALAR (Devam)
28.- Ankara Milletvekili Mustafa Destici’nin, 10 Ocak Birinci İnönü
Zaferi’nin 98’inci yıl dönümünü ve 10 Ocak Çalışan Gazeteciler Günü’nü
kutladığına, daha demokratik bir Türkiye ve daha sağlıklı bir seçim için Siyasi
Partiler Kanunu ile Seçim Kanunu’nda düzenlemeler yapılmasının zaruri olduğuna
ilişkin açıklaması
MUSTAFA
DESTİCİ (Ankara) – Teşekkür ederim.
Sayın
Başkan, değerli milletvekilleri; bugün Birinci İnönü Zaferi’mizin 98’inci yıl
dönümü. Bu vesileyle, zaferimizi tekrar kutluyor; zaferin mimarlarını,
şehitlerimizi, gazilerimizi bir kere daha rahmetle, şükranla anıyorum. Ruhları
şad olsun, mekânları cennet olsun. 
Bugün,
gazetecilerimiz açısından, basın mensuplarımız açısından önemli bir gün; 10
Ocak Çalışan Gazeteciler Günü. Ben şahsım ve partim adına, hem şu anda görevi
başında olan yazılı ve görsel basınımızın tüm değerli çalışanlarının ve daha
önce çalışıp da şu anda çalışamayan bütün gazetecilerimizin 10 Ocak Çalışan
Gazeteciler Günü’nü tebrik ediyorum, kutluyorum. İnşallah, Türkiye’de hem basın
ahlak ve ilkelerine uygun olarak gazeteciliğin en üst seviyede yapıldığı hem de
basın özgürlüğünün en üst seviyelere ulaştığı günleri de hep birlikte, bütün
gayretimizle, el birliğiyle göreceğimize de yürekten inandığımızı ifade
ediyorum. Tüm gazetecilerimizi, basın mensuplarımızı sevgiyle, saygıyla,
hürmetle selamlıyorum.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Destici.
MUSTAFA
DESTİCİ (Ankara) - Bir hususu daha arz etmek istiyorum; o da Seçim Kanunu ve
Siyasi Partiler Yasası’yla ilgili. Biliyorsunuz, bugünlerde en çok tartışılan
hususlardan bir tanesi istifa meselesi: “Kimler istifa etmeli, kimler etmemeli?”
Esasında, Türkiye Büyük Millet Meclisi olarak bizim, tüm grupların bir araya
gelerek bu hususu kökten çözmemiz lazım. Yani, istifa edecek kişiler listesine
baktığınızda, bir siyasi partinin il başkanı, ilçe başkanı, yönetim kurulu
üyeleri istifa etme zorunluluğuyla karşı karşıya kalırken, devletin ya da
bulunduğu makamın bütün yetkilerini seçim sathımaillinde kullanabilecek olan
belediye başkanlarının, milletvekillerinin ya da başka daha kamusal görevde
olanların istifa etme zorunluluğuyla karşı karşıya olmadığını görüyoruz. Bence
bu büyük bir tenakuzdur. Bunun ortadan kaldırılması lazım. Bir il başkanı, bir
ilçe başkanı niye istifa edecek, gerçekten bunu anlamak güçtür diye
düşünüyorum. Toptan bir değişiklik yapmamız gerekiyor. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Destici. 
MUSTAFA
DESTİCİ (Ankara) – Yine, Siyasi Partiler ve Seçim Kanunu’yla ilgili; Yüksek
Seçim Kurulu seçime girecek 13 siyasi parti açıkladı ama seçim yardımını sadece
5 parti alacak. Dolayısıyla geriye kalan 8 parti nasıl adil bir seçime girecek,
bu hususu da yüce Meclisin takdirine sunuyorum. Bu, sadece iktidarın, Hükûmetin
tasarrufunda ya da sorumluluğunda olan bir şey değildir, bütün Meclisin
sorumluluğundadır. Burada herkesin sorumluluğu vardır, kendi payına düşecek
kadar sorumluluk sahibidir. Bu hususların el birliğiyle düzeltilmesini daha
demokratik bir Türkiye ve daha sağlıklı bir seçim için zaruret olarak görüyorum
ve hepinizi tekrar saygıyla selamlıyorum.
BAŞKAN
– Teşekkürler Sayın Destici.
Değerli
milletvekilleri, alınan karar gereğince, denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan, Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (X)
BAŞKAN
– Komisyon? Yerinde.
Geçen
birleşimde İç Tüzük’ün 91’inci maddesine göre temel kanun olarak görüşülen 37
sıra sayılı Kanun Teklifi’nin birinci bölümünde yer alan 20’nci maddesi kabul
edilmişti. Şimdi 21’inci madde üzerinde önerge işlemlerini ve görüşmeleri
sürdürerek çalışmalarımıza devam edeceğiz. 
Sayın
milletvekilleri, 21’inci madde üzerinde ikisi aynı mahiyette olmak üzere üç
önerge vardır. İlk okutacağım iki önerge aynı mahiyettedir, önergeleri okutup
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 21’inci maddesinin kanun teklifinden
çıkarılmasını talep ediyoruz. 
 Ayşe
Acar Başaran  Mehmet Ruştu Tiryaki Mahmut Celadet Gaydalı
 Batman Batman Bitlis
 Mensur
Işık Erol Katırcıoğlu
 Muş İstanbul
Aynı
mahiyetteki diğer önergenin imza sahipleri: 

 Mehmet
Metanet Çulhaoğlu Lütfü Türkkan Fahrettin Yokuş
 Ankara Kocaeli Konya
 Ayhan
Erel Hüseyin Örs
 Aksaray Trabzon
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım. 
BAŞKAN
– Aynı mahiyetteki önergeler üzerinde söz isteyen Batman Milletvekilimiz Sayın
Ayşe Acar Başaran. (HDP sıralarından alkışlar)
Süreniz
beş dakika Sayın Başaran. 
AYŞE
ACAR BAŞARAN (Batman) – Sayın Başkan, değerli milletvekilleri; hepinizi
saygıyla selamlıyorum.
Evet,
yine bir torba yasayla karşı karşıyayız. Bu Meclisin klasik pratikleri hâline
geldi torba yasalar yani bir torbanın içerisinde birçok farklı kanundan birçok
farklı düzenlemeyi koyup buraya getirme ve insanlar, daha buradaki, Meclisteki
üyeler anlamadan halka sunmak. Yani bu, artık gerçekten bu Meclisin bir klasiği
hâline geldi ve bence Meclis açısından, milletvekilleri açısından, hepimiz
açısından utanç verici bir durum. Çünkü bunu inceleme şansımız bile çok fazla
olmuyor, jet hızıyla Bütçe Komisyonuna gidiyor, jet hızıyla buraya geliyor. Bu
kanun teklifinin, bu torbanın genel bir bakış açısı nedir diye baktığımızda,
bir seçim sürecine giriyoruz. Şimdi, iktidar, son dönemlerde özellikle bu
ekonomik kriz açısından seçimi yürütemeyeceğinin çok farkında. Bunun için,
kalıcı bir politika üretmek yerine böyle günlük, işte seçim sürecini
atlatabileceği bir şekilde bir torba yasayı getirmiş yine karşımıza. Biz zaten
baştan, yani iyi kısımları olmakla beraber çözümün böyle olmayacağını savunarak
başlıyoruz. Ama ben başka bir şeyden söz edeceğim, yani bu geçici çözümden
değil esaslı çözümler ve aslında bu Meclisin duymak istemediği başka bir şeyden
söz edeceğim. 
Değerli
arkadaşlar, 25’inci ve bu dönem burada olması gereken ama Diyarbakır’da rehin
tutulan Sayın Leyla Güven’den söz edeceğim. Leyla Güven bu Meclisin bir üyesi,
binlerce insanın oyunu alarak Hâkkari’nin iradesi olan Leyla Güven bugün altmış
dört gündür, altmış dört gündür oluşturulan bu çıkmaz, bu derin karanlığa, bu
oluşturulan çatışma ve savaş çıkmazına, bu oluşturulan duyulmaz derin
sessizliğe bedenini açlığa yatırarak çığlık bir ses olmaya çalışıyor. Altmış
dört gündür Leyla Güven bir şey ifade etmeye çalışıyor, bir ses duyurmaya
çalışıyor, size iletmeye çalıştığı, size ulaştırmaya çalıştığı bir talep var ve
bu talep çok meşru, çok haklı ve bugün bu konuştuğumuz paketten daha
çözümleyici, daha geliştirici, bu ülkenin sorunlarını tümden çözebilecek bir
talepten söz ediyor altmış dört gündür.
Değerli
arkadaşlar, kim, hangi insan -kendi kişisel talebi değil bu- kendi kişisel
durumuyla ilgili olmayan bir talep için, halkların geleceği için, Türkiye’nin
geleceği için altmış dört gün boyunca bedenini açlığa yatırır? Kendinizi hiç bu
arkadaşımızın yerine koydunuz ya da ne demek istediğini, nasıl bir şey
önerdiğini, ne talep ettiğini duymak, görmek istediniz mi değerli arkadaşlar? 
Leyla
Güven 64’üncü günde, şu anda nabzı 55-60 arasında gidip geliyor, tansiyonu 5-7
arasında. Leyla Güven’in avukat görüş odası, koğuşuna çok yakın olmasına
rağmen, tek başına günlerdir avukat görüşü yapamıyor. Altmış dört gün bir
insan, bir kadın, bir milletvekili, bu partinin bir üyesi bir şey haykırıyor.
Bu size bir şey ifade ediyor mu? Duyuyor musunuz bu çığlığı? Bu ölümcül
sessizlik, bu kör karanlık, bu kör dövüş –sadece Leyla Güven’i değil- bu ülkeyi
de günbegün yok oluşa götürüyor farkında mısınız, görüyor ve duyuyor musunuz?
Size bir şey söylüyor, bu Meclise bir şey söylüyor. Buranın, bu partinin, bu
bileşenin bir insanının ölüme gitmesi bu kadar mı önemsiz, bu kadar mı duyarsız
bu Meclis kendi üyesinin durumuna, kendi üyesinin talebine karşı? 
Değerli
arkadaşlar, biz üç yıllık bir süreç yaşadık, üç yıllık bir süreç. İşte, Leyla
Güven’in talebi, bu ülkenin bu kör savaştan, bu çözümsüzlük politikalarından,
her gün bizi anbean çöküşe götüren, yok oluşa götüren bu çıkmazdan kurtulmanın
yol ve yöntemini gösteriyor bize, bu çığlığı haykırıyor bize. Hepimiz bundan
sorumluyuz, hepimiz bunu duymak zorundayız. Duymazlıktan, görmezlikten geldikçe
bu sorun yok olmuş olmuyor arkadaşlar. Bu ülkenin bir sorunu var, duymak
istemeseniz de görmek istemeseniz de yokmuş gibi davransanız da bu ülkenin bir
Kürt sorunu var ve bu sorunun tek bir çözüm yol ve yöntemi var. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, bir dakika daha. 
İşte
Leyla Güven size o yolu, size o yöntemi, size o adresi gösteriyor. Bu paket
geçsin, 31 Martı da geçireceğiz arkadaşlar. Bu seçimin sonucu ne olursa olsun
biz yine gelip bu sorunu konuşacağız. Bu sorunu konuşmadığımız müddetçe, burada
her konuştuğumuz cümle, her konuştuğumuz söz bir lince dönüştüğü müddetçe, biz
bu kör dövüşün içerisinden, bu çıkmazdan kurtulamayacağız ve bunun hesabını
gelecek nesillere veremeyeceğiz. Bu arkadaşımızın başına gelecek en ufak bir
şey, bu arkadaşımızın sağlık durumunun bu yönde her kötüye gidişinin sorumlusu
tek tek bu Meclisteki 599 milletvekilinin tümü ve iktidarın kendisidir. Artık
bunun farkında olalım, artık bu çığlığı duyalım. Sayın Öcalan üzerinde yürütülen
bu tecridi derhâl kaldırmanın yol ve yöntemlerini konuşalım diyorum. 
Teşekkür
ederim. (HDP sıralarından alkışlar) 
BAŞKAN
- Aynı mahiyetteki önerge üzerinde söz isteyen Trabzon Milletvekilimiz Sayın
Hüseyin Örs. (İYİ PARTİ sıralarından alkışlar) 
Süreniz
beş dakika Sayın Örs. 
HÜSEYİN
ÖRS (Trabzon) – Sayın Başkan, değerli milletvekilleri; ilgili kanun teklifinin
21’inci maddesi üzerinde konuşma yapmak üzere İYİ PARTİ Grubu adına söz almış
bulunmaktayım. Hepinizi en derin saygılarımla selamlıyorum.
Değerli
milletvekilleri, acısıyla, tatlısıyla koca bir yılı geride bıraktık. 2019
yılının ülkemize, bölgemize ve tüm insanlığa barış ve huzur getirmesini,
iyiliklere vesile olmasını diliyorum. 
Değerli
milletvekilleri, bizler 24 Haziran seçimlerinde milletimizden aldığımız
yetkiyle Gazi Meclis çatısı altında muhalefet görevimizi yerine getiriyoruz.
“İYİ PARTİ Meclise sürekli kanun teklifi, araştırma ve soru önergesi veriyor.”
gibi demokratik sistemin özüyle de çatışan eleştirilerde bulunanların kulağına,
tam da zamanında, karlı bir Ankara gününde biraz kar suyu kaçırmak istiyorum.
Yeni yılda da milletimizin sorunlarını Türkiye Büyük Millet Meclisinin
gündemine taşıyacağız, vatandaşlarımızın mağduriyetini gidermek için kanun
tekliflerimizi Meclise getirmeye devam edeceğiz, sorunların nedenini
araştırmaya, çözümüne katkı yapmaya yönelik araştırma önergelerimizle burada
olacağız, gördüğümüz eksiklerin, yanlışların nedenini, niçinini soru
önergelerimizle soracağız. Çünkü, biz, bu yüce Meclisi yan gelip yatma yeri olarak
değil, milletimizin çare kapısı olarak görüyoruz ve görmeye devam edeceğiz.
(İYİ PARTİ sıralarından alkışlar)
Değerli
milletvekilleri, bakın, Genel Başkanımız Sayın Meral Akşener 2 Ekim 2018’de
Türkiye Büyük Millet Meclisi İYİ PARTİ Grubunda yaptığı konuşmasında dedi ki:
“McKinsey’le yapılan anlaşma, ikinci kozmik oda vakasıdır, kapitülasyonların
hortlatılmasıdır.” Tam dört gün sonra, 6 Ekimde McKinsey’le yapılan anlaşma
iptal edildi. 
Sayın
Akşener 23 Ekim 2018’de grup konuşmasında dedi ki: “Fındık için taban fiyat, 10
TL maliyet, 5 TL de refah payıyla toplam 15 TL olmalıdır.” Üç gün sonra, 26
Ekimde fındık alımı için taban fiyat Hükûmet tarafından 14,5 TL olarak
açıklandı.
Sayın
Akşener 20 Kasım 2018’de grup konuşmasında dedi ki: “Asgari ücrete de kendi
maaşınıza yaptığınız kadar yani yüzde 26 zam yapın.” O biraz daha sonra yani
bir ay sonra oldu, 25 Aralıkta asgari ücrete yüzde 26 zam yapıldı.
Sayın
Akşener 13 Kasım 2018’de grup konuşmasında dedi ki: “Bugün ‘Dövizi indirdik.’
diye hava atanlar, doğal gazın, elektriğin fiyatını indirdi mi? ‘Zam yok.’
diyorlar, zam zaten yapıldı. Döviz düştü ise geri alın elektrik ve doğal gaz
zamlarını.” Bir buçuk ay sonra, 25 Aralıkta 1 Ocaktan itibaren elektrik ve
doğal gazda yüzde 10 indirim yapılacağı açıklandı. Ha, bu yeter mi? Yetmez
tabii ancak kısmen de olsa bir ferahlama olabilir.
Diyeceğim
odur ki: Milletin sesi İYİ PARTİ muhalefette iken de milletimizin dertlerine
çare noktasında öncülük yapıyor, milletimize nefes aldırıyor, varın iktidarını
siz düşünün. 
AK
PARTİ’li, CHP’li, MHP'li, Saadet Partili, Büyük Birlik Partili kardeşlerim;
siyasi ihtilaflar düşmanlık sebebi değildir. Siyasetçiler gelir, geçer ancak
ülke ve millet bakidir. Millet nefes almak istiyor, millet huzur istiyor. Biz
iyilikten, doğruluktan ve kardeşlikten vazgeçmeyeceğiz. Cesaret, zor olana
talip olmaktır; cesaret, kolay para dururken üretim odaklı bir ekonomiye
geçmektir. Devletin gücünü arkana alıp insanları tehdit etmek kolaydır. Zor
olan, siyasi nezaket içinde kalarak farklı seslere tahammül etmektir. 
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Başkanım, bir dakika…
BAŞKAN
– Bir dakika ilave ediyorum Sayın Örs.
HÜSEYİN
ÖRS (Devamla) – Cesur olmayanlar, korkaklar, hiç kimseye özgürlük hakkı
tanımazlar. İYİ PARTİ, işte bu yüzden cesurlar hareketidir. Biz sorumluluğumuzu
bilerek iktidara talibiz. Bu zorlu yolda önce Cenab-ı Allah’a, sonra da aziz
milletimize güveniyoruz. 
Hepinizi
en derin saygılarımla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılmasına İlişkin Kanun Teklifi’nin 21’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Mehmet
Bekaroğlu  Cavit Arı  Ömer Fethi Gürer
 İstanbul
 Antalya  Niğde
 Rafet
Zeybek  Emine Gülizar Emecan
 Antalya
 İstanbul
“Madde
21- 3065 sayılı Kanunun geçici 37 nci maddesinin birinci fıkrasında yer alan
‘2017 ve 2018’ ibareleri ‘2017, 2018 ve 2019’ şeklinde değiştirilmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Önergenin gerekçesini okutuyorum:
Gerekçe:

Bu
maddede, imalat sanayi yatırımlarında inşaat harcamalarıyla ilgili katma değer
vergisinin iade edilmesine yönelik uygulamanın sürelerini 2019'dan itibaren beş
yıla kadar uzatma yetkisi Cumhurbaşkanına tanınmaktadır.
Cumhurbaşkanı
bu yetkisini hangi hukuki işlem kategorisiyle kullanacaktır? Burada,
Anayasa'nın 104’üncü maddesi açısından ilk sorun, öngörülen işlem
kategorilerinden hangisi olduğu noktasında düğümlenmektedir. Burada, hukuk
düzeni açısından ve belirlilik ilkesi gereği bunu belirlemeye ihtiyaç
bulunmaktadır.
İkinci
sorun ise, “Cumhurbaşkanı” şeklindeki kullanımın, makama değil kişiye referans
yapılmış olmasıdır. Böyle bir referans, hukuk devleti açısından sorunludur.
Ayrıca,
iade işlem prosedürleriyle ilgili ayrıcalıklı uygulama süresinin
Cumhurbaşkanınca beş yıl süre ile uzatılmasının Anayasa'nın 73’üncü maddesi
kapsamında değerlendirilip değerlendirilemeyeceği üçüncü sorun olarak karşımıza
çıkmaktadır.
Anayasa’nın
2’nci maddesinde belirtilen “hukuk devleti”, Anayasa Mahkemesinin birçok
kararında da açıklandığı üzere, eylem ve işlemleri hukuka uygun olan, her
alanda adaletli bir hukuk düzeni kurup bunu geliştirerek sürdüren, Anayasa'ya aykırı
durum ve tutumlardan kaçınan, hukuku tüm devlet organlarına egemen kılan,
Anayasa ve yasalarla kendini bağlı sayan, yargı denetimine açık, Anayasa'nın ve
yasaların üstünde yasa koyucunun da bozamayacağı temel hukuk ilkeleri bulunduğu
bilincinde olan devlettir.
Anayasa'nın
11’inci maddesinin son fıkrasında kanunların Anayasa’ya aykırı olamayacağı
yönünde hüküm mevcut bulunmaktadır.
Anayasa'nın
"vergi ödevi” başlıklı 73’üncü maddesinde, "Herkes, kamu giderlerini
karşılamak üzere, malî gücüne göre, vergi ödemekle yükümlüdür. Vergi yükünün
adaletli ve dengeli dağılımı, maliye politikasının sosyal amacıdır. 
Vergi,
resim, harç ve benzeri malî yükümlülükler kanunla konulur, değiştirilir veya
kaldırılır. 
Vergi,
resim, harç ve benzeri malî yükümlülüklerin muaflık, istisnalar ve
indirimleriyle oranlarına ilişkin hükümlerinde kanunun belirttiği yukarı ve
aşağı sınırlar içinde değişiklik yapmak yetkisi Cumhurbaşkanına verilebilir.”
hükmüne yer verilmiştir. 
Anayasa'nın
104’üncü maddesi "Cumhurbaşkanı her konuda yetkilidir.” diye bir hüküm
içermemektedir. Çok geniş olmakla birlikte, Cumhurbaşkanlığı kararnameleri için
Anayasa tarafından bunun sınırları ortaya konulmaktadır.
Anayasa’nın
104’üncü maddesinde Cumhurbaşkanına çeşitli yetkiler verilmektedir. Özellikle
bu maddede Cumhurbaşkanlığı kararnamesi yetkisi ve onun da sınırları
belirtilmektedir.
Anayasa'nın
104’üncü maddesinde, açıkça Anayasa'nın ikinci kısmının birinci, ikinci
bölümlerinde yer alan temel haklar, kişi hakları ve ödevleriyle ve dördüncü
bölümünde yer alan siyasi haklar ve ödevlerin Cumhurbaşkanlığı kararnamesiyle
düzenlenemeyeceği hüküm altına alınmıştır.
İkinci
sorun: Burada süre uzatımına konu olan işlem, vergiyle ve vergi iade
uygulamasıyla, ayrıcalıklı prosedürle ilgili bir işlemdir. Vergi konusu,
Cumhurbaşkanlığı kararnamesiyle düzenlenemeyeceği belirtilen dördüncü bölüme
girmektedir. Hâliyle Cumhurbaşkanının kararnamesiyle düzenlenemediğine göre,
hiçbir işlemiyle düzenlenemeyecektir. Bu nedenle bu hüküm 6771 sayılı Kanun’la
Anayasa'nın 104’üncü maddesinde yapılan düzenlemelere de aykırıdır.
Üçüncü
sorun: Anayasa'nın üstünlüğü ve bağlayıcılığıyla ilgili 11’inci maddesine
ilişkindir.
Dördüncü
sorun: Anayasa'nın 2’nci maddesinde tanımını bulan hukuk devleti ilkesiyle
ilgilidir.
Bu
açıdan ele alındığında yasalara sürekli "Cumhurbaşkanı yetkilidir.”
kavramının yazılması sistemi "Türkiye Cumhuriyeti bir Cumhurbaşkanı
devletidir.” mecrasına götürmektedir.
Bu
nedenlerle bu düzenleme yukarıda belirtilen Anayasa hükümlerine aykırı
bulunmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir.
22’nci
madde üzerinde üç önerge vardır, önergeleri aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 22’nci maddesinin kanun teklifinden
çıkarılmasını talep ediyoruz.
 Ayşe
Acar Başaran Garo Paylan Mensur Işık
 Batman Diyarbakır Muş
 Mehmet
Ruştu Tiryaki Erol Katırcıoğlu
 Batman İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Önerge üzerinde söz isteyen Diyarbakır Milletvekilimiz Sayın Garo Paylan.
(HDP sıralarından alkışlar) 
Süreniz
beş dakika.
GARO
PAYLAN (Diyarbakır) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Değerli
arkadaşlar, biz 4 Aralık 2018 tarihinde Plan ve Bütçe Komisyonunda bu 71
maddelik torbayı görüşmek üzere toplandık ve 22’nci maddenin görüşmelerine de 5
Aralık 2018 tarihinde geçtik. Ben Twitter’a bakarken, bir baktım Sayın Maliye
Bakanı Berat Albayrak bir “tweet” atmış. Aynen şunu diyor Sayın Berat Albayrak
“tweet”inde arkadaşlar -“tweet” de burada- bakınız lütfen: “Finansal İstikrar
ve Kalkınma Komitesinin yani FİKKO’nun 2’nci toplantısını gerçekleştirdik.”
Şimdi,
değerli arkadaşlar, hepinizden rica ediyorum, lütfen 22’nci maddeyi bir okuyun,
herkes 37 sıra sayılı kitapçığı alsın ve 22’nci maddeyi okusun. Ne diyor,
biliyor musunuz, 22’nci maddede özetle: “Finansal İstikrar ve Kalkınma
Komitesinin kurulmasını öneriyoruz.” Yani bu maddeyi biz şu anda görüşürken
-bugün 10 Ocak sanıyorum- 10 Ocakta görüşürken Finansal İstikrar ve Kalkınma
Komitesinin kurulup kurulmayacağını tartışıyoruz, Sayın Berat Albayrak 5 Aralık
günü “Ben bunu kurdum arkadaş ve 2’nci toplantısını gerçekleştirdim.” diyor.
Değerli arkadaşlar, bu, Meclisi yok saymaktır. Ben 2’nci toplantısı olduğunu
anlayınca bir de Google’a “Ya, bunun 1’inci toplantısı ne zaman olmuş acaba?”
diye baktım, gördüm ki Sayın Berat Albayrak -Sabah gazetesinin manşetinde
çıkmış- 1 Kasım 2018’de bunun 1’inci toplantısını yapmış, 1 Kasım 2018’de
arkadaşlar. Şu anda kurulmasına onay verip vermeyeceğimizi belirleyeceğimiz
FİKKO’nun 1’inci toplantısı 1 Kasım 2018’de yapılmış. Bakın, “FİKKO” diyor,
“FİKKO Berat Albayrak Başkanlığında toplandı.” diyor. 
Değerli
arkadaşlar, bir Maliye Bakanı kanunsuz iş yaparsa, bir Meclis Başkanı kanunsuz
bir şekilde, Anayasa’ya aykırı bir şekilde İstanbul Belediye Başkanı olursa,
imam böyle yaparsa cemaat ne yapar arkadaşlar, ne yapar? Kanun dışı yaşar. 
Değerli
arkadaşlar, burada ne diyor biliyor musunuz Sayın Berat Albayrak? Diyor ki:
“Biz çalışma usul ve esaslarını ve aynı zamanda toplantı aralıklarını da
belirledik.” Yani ne demek istiyor biliyor musunuz? “Ben fermanı yazdım, Sayın
Ziya Altunyaldız’ın torbasına attım, o artık fermandır. Meclis de ne yaparsa
yapsın, nasıl olsa Meclis benim vesayetimde, ben veliahdım, Meclise mühür
basmak düşer.” diyor. 
Şimdi,
arkadaşlar, biz birincil mevzuatını yapacağız, ikincil mevzuatını yapmış Sayın
Berat Albayrak. Şimdi, az sonra göreceğiz, Meclis bu hakarete göz mü yumacak,
Meclis bu hakarete “dur” mu diyecek? Sayın Başkan, size de bu yönde çağrı
yapıyorum. Yani “2’nci toplantısını yaptık.” denilen bir kurumun biz burada
yasasını onaylayacağız veya reddedeceğiz. Eğer ki arkadaşlar, milletvekili
olarak bunlara yol verirsek emin olun bu yol olur, yarın orada ferman yazılır,
sizlere mühür basmak düşer.
İnanın,
muhalefet milletvekili olmak zor yani 3’üncü partinin, HDP’nin milletvekili
olmak zor. Her gün baskılarla karşı karşıya kalıyoruz, her gün
milletvekillerimizin gözlerine gaz sıkılıyor, milletvekillerimiz darp ediliyor.
Zor, evet ama biz direniyoruz, onurla direniyoruz. Ama emin olun, iktidar
partisi milletvekili olmak, AKP ve MHP milletvekili olmak daha da zormuş, böyle
fermanlara “evet” demek bence daha da zor.
Peki,
bu FİKKO’nun içeriği ne arkadaşlar, ondan da biraz bahsedeyim. Bakın, bu masada
kimler var? Merkez Bankası Başkanımız var yani Merkez Bankası var; BDDK,
Bankacılık Düzenleme ve Denetleme kurumu var; SPK var arkadaşlar, bütün
ekonominin denge denetimini yapacak kuruluşlar var. Peki, bu yasa maddesi ne diyor,
biliyor musunuz? Bakın, yeni bir ekonomik krizin yolunu açabilir bu yasa, diyor
ki: “FİKKO’ya üye kuruluşlar Cumhurbaşkanının belirlediği tedbirleri behemehâl
yapmakla yükümlüdür.” Yani bu kuruluşlar, Cumhurbaşkanı eğer ki olağanüstü bir
durum görürse yani “Faiz neden, enflasyon sonuç.” diyen bir Cumhurbaşkanı
“Finansal krizin nedeni de faizdir arkadaş!” deyip Merkez Bankasına “Faizi 10
puan düşüreceksin arkadaş!” diye bu kurulda derse “İlgili bütün kurum ve
kuruluşlar belirlenen tedbirleri derhâl uygulamakla yetkili ve sorumludur.”
diyor bu yasa maddesi.
(Mikrofon
otomatik cihaz tarafından kapatıldı)
BAŞKAN
– Bir dakika ilave edelim Sayın Paylan.
GARO
PAYLAN (Devamla) – Yani Merkez Bankasının bağımsızlığını, Bankacılık Düzenleme
ve Denetleme Kurumunun bağımsızlığını, Sermaye Piyasası Kurulunun özerkliğini
tarumar edecek bir maddeyle karşı karşıyayız. Ve emin olun, eğer ki bu madde
geçerse arkadaşlar, Sayın Maliye Bakanı ve Sayın Cumhurbaşkanının verdiği
talimatları Merkez Bankası, BDDK yapmakla yükümlü olur ve yeni ekonomik
krizlerin de kapısı açılır. 
İnanın
arkadaşlar, nasıl ki siyasette Meclis denge ve denetim yapmayınca siyasi kriz
çıkıyorsa ekonomide de dengeleyici, denetleyici kuruluşlar görev yapamazsa yeni
ekonomik krizlerin kapısını açarız. Ama ondan daha önemlisi, Sayın Berat
Albayrak’ın attığı bu “tweet” hâlâ silinmemiştir arkadaşlar. Herkes lütfen
Berat Albayrak’ın “tweet”ine baksın. “5 Aralık 2018’de 2’nci toplantısını
yaptık.” dediği “tweet” hâlâ Twitter adresinde duruyor. Eğer o “tweet”i yiyeceksek
arkadaşlar bu Mecliste görev yapmayalım, denge ve denetim görevimizi yapmamış
oluruz diyorum. 
Hepinize
saygılar sunarım. (HDP sıralarından alkışlar)
BAŞKAN
– Teşekkürler.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 22’nci maddesiyle
yeniden düzenlenen 9/12/1994 tarihli ve 4059 sayılı Fiyat İstikrarı ile Bazı
Düzenlemeler Hakkında Kanun’un mülga 1’inci maddesinin (5)’inci fıkrasının
teklif metninden çıkartılmasını arz ve teklif ederiz.
Saygılarımızla.
 Mehmet
Bekaroğlu Cavit Arı Ömer Fethi Gürer
 İstanbul Antalya Niğde
 Rafet
Zeybek Emine Gülizar Emecan
 Antalya İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Önerge üzerinde söz isteyen İstanbul Milletvekilimiz Sayın Emine Gülizar
Emecan. (CHP sıralarından alkışlar)
Süreniz
beş dakika Sayın Emecan. 
EMİNE
GÜLİZAR EMECAN (İstanbul) – Teşekkür ederim.
Sayın
Başkan, değerli milletvekilleri; Vergi Kanunları ile Bazı Kanunlarda Değişiklik
Yapılmasına Dair Kanun Teklifi’nin 22’nci maddesi üzerine vermiş olduğumuz
önerge üzerinde söz almış bulunuyorum. Genel Kurulu saygıyla selamlıyorum.
Bugün,
10 Ocak Çalışan Gazeteciler Günü. Bu kürsüden de emek veren, çalışan tüm
gazeteci emekçilerimize günlerinin hayırlı olmasını diliyorum, kutluyorum.
Bu
22’nci maddeyle 4059 sayılı Fiyat İstikrarı ile Bazı Düzenlemeler Hakkında
Kanun’da bazı değişiklikler yapılıyor. Bu kanun 9/12/1994 yılında yayımlanmış,
daha sonra 703 no.lu KHK’yle bu kanunun birçok maddesi -1’inci maddesi de
dâhil- mülga edilmiş. Onların dışında, bir ek madde 4 var, bu ek madde 4
Finansal İstikrar Komitesinin çalışma usullerini tanımlıyor. Bu komitenin
çalışma usulleriyle ilgili 1’inci ve 3’üncü madde de kaldırılarak açıkçası bu
Komite işlevsiz bir hâle getirilmiş. Şimdi, yeni yapılan bu düzenlemeyle
tekrar, yeniden bu kanuna bir 1’inci madde ekleniyor ve bu 1’inci maddeyle
birlikte yeniden Finansal İstikrar Komitesinin adı değiştiriliyor 22’nci
maddeyle, kısa adı FİKKO olan Finansal İstikrar ve Kalkınma Komitesi şekline
dönüştürülüyor ve mülga 1’inci madde olarak görev tanımları yapılıyor. 
Şimdi,
bu yapılan tanımlamalar içinde, tabii maddeler içerisinde dikkat çekici bazı
düzenlemeler var. Maddenin 5’inci, son fıkrasında şöyle bir tanımlama: “Finansal
sistemin bütününe sirayet edebilecek ölçüde olumsuz bir gelişmenin Finansal
İstikrar ve Kalkınma Komitesi tarafından tespiti hâlinde üye kurum ve
kuruluşların yetkileri dışında alınması gereken tedbirleri belirlemeye
Cumhurbaşkanı yetkili olup, ilgili bütün kurum ve kuruluşlar belirlenen
tedbirleri derhâl uygulamakla yetkili ve sorumludur.” şekilde bir ifadeye yer
verilmiş. 
Aslında,
bu düzenlemeden, bu teklifin tekrar getirilmesinden şunu anlıyoruz… Tabii önce
şunu da sormak lazım: Neden kaldırdınız? Neden bu kanunun birçok maddesini
mülga ettiniz, Finansal İstikrar Komitesini işlevsiz hâle getirdiniz, bugün,
yine neden işlevli hâle getiriyorsunuz? Bunun da sorulması lazım. Tabii,
burada, bu düzenleme bize krizden açıkça bir endişe duyulduğunu göstermekte
yani böyle bir durum gerçekleşmesi durumunda da Cumhurbaşkanına sonsuz yetkiler
verilerek olağanüstü hâl yetkilerini kullanmasını öngörmekte. Hâlbuki
Anayasa’nın “Olağanüstü yönetim usulleri” başlıklı 119’uncu maddesinde bu
konuda bir düzenleme varken, olağanüstü hâl benzeri durumda kullanılacak
yetkilerin bu yasa metnine taşınması çok da gerekli değil, hatta sakıncalıdır. 
Plan
ve Bütçe Komisyonunda yaptığımız itirazlar üzerine teklifin maddesinin son
fıkrasında neyse ki bir düzenlemeye gidildi. Bu düzenlemeyle de -tekrar
okumayacağım maddenin tamamını- “Cumhurbaşkanı yetkili olup” ibaresinin önüne
“kendi görev, yetki ve sorumlulukları çerçevesinde” ibaresi eklendi. Ancak bu
eklenmiş olsa bile, bu düzenleme yapılmış olsa bile, ne olursa olsun, uzman olan
bu birimin özerk olması için üyelerinin atanma usulleri kanunda gösterilir.
Düzenlemede ise “Bakanlık yönetmeliğiyle” denilmektedir, o da maddenin ikinci
fıkrasında.
Evet,
bu hâliyle bile bunun özerk ve uzman bir birim değil, Cumhurbaşkanına bağlı,
onun emrinde çalışan bir birim olduğunu görmekteyiz. Bakanlık yönetmeliğiyle
başlayan düzenleme Cumhurbaşkanına tam yetki vererek sonlanmaktadır. Oysa,
Cumhurbaşkanının, parlamenter sistemde olduğu gibi, Bakanlar Kurulunun
sorumluluğuna benzer bir sorumluluğu da bulunmamaktadır. Bu nedenle, söz konusu
maddede, düzenlemede, Anayasa maddesi 166 açısından olduğu gibi “demokratik,
laik ve sosyal bir hukuk devleti” biçimindeki madde 2 açısından da sorunlar
olduğu görülmekte ve bunun incelenmesi gerekmektedir. 
Tüm
bunların yanında, biraz önce Sayın Paylan’ın dediği gibi, Komisyonda biz bu
maddeyi görüşürken tabii ki bir bilgi geldi ve biz, Berat Albayrak’ın FİKKO adı
altında 2’nci toplantısını yaptığını gördük. 
Şimdi,
değerli arkadaşlar, ben, bunu Genel Kurulun takdirine bırakıyorum. Daha
toplantı anında, Komisyonda böyle bir tanımlama görüşülürken…
(Mikrofon
otomatik cihaz tarafından kapatıldı) 
BAŞKAN
– Buyurun.
EMİNE
GÜLİZAR EMECAN (Devamla) – …daha bu konu görüşülürken, Komisyondan ve Genel
Kuruldan geçmemişken, Maliye Bakanı Sayın Berat Albayrak’ın 2’nci toplantısını
bu isim altında yapıyor olmasını, ben, siyasi etik açısından çok yanlış
buluyorum ve anlamsız buluyorum. Hâlbuki, bunu yapmaya da çok ihtiyacı yoktu,
zaten burada bu yasa var, bu yasada tanımlanmış bir Finansal İstikrar Komitesi
var; bu isim altında bu toplantıları Sayın Berat Albayrak yapmaya da yetkili,
böyle toplantılar yapabilir ama aslında, burada, ben, bize bir mesaj
verildiğini düşünüyorum. “Ben, ne komisyon tanırım ne Meclis, bu ülkede
istediğim kararı alırım; daha Meclisten, komisyondan geçmeden uygularım, hayata
geçiririm.” Bu, açıkçası siyasi etik açısından sakıncalı ve ben, bunu
şımarıklık olarak da tanımlıyorum. 
Sürekli
gündeme getirdiğimiz gibi, çıkarılan kanunların, hem anayasal yönden hem de İç
Tüzük yönünden uygunluğu tartışılmadan, oldubittiye getirilerek çıkarılmasının
ne vatandaşa ne de ülkeye faydası vardır. 
Genel
Kurulu saygıyla selamlıyorum. 
Teşekkür
ediyorum. (CHP sıralarından alkışlar) 
GARO
PAYLAN (Diyarbakır) – Sayın Başkan, Meclisi yok sayan bu madde nedeniyle karar
yeter sayısı istiyoruz. 
BAŞKAN
– Peki. 
Önergeyi
oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 16.11
İKİNCİ OTURUM
Açılma Saati: 16.26
BAŞKAN: Başkan Vekili Levent GÖK
KÂTİP
ÜYELER: İshak GAZEL (Kütahya), Mustafa AÇIKGÖZ (Nevşehir) 
-----0-----
BAŞKAN
– Türkiye Büyük Millet Meclisinin 44’üncü Birleşiminin İkinci Oturumunu
açıyorum.
22’nci
madde üzerinde İstanbul Milletvekili Emine Gülizar Emecan ve arkadaşlarının
verdiği önergenin oylamasında karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler…
Değerli
arkadaşlar, Divanımızda görüş birliğine varılamadığı için elektronik cihazla
oylama yapacağım. 
Değerli
arkadaşlar, bu oylama işari oylama olduğu için pusula kabul etmiyoruz.
Üç
dakika süre veriyorum. 
(Elektronik
cihazla oylamaya yapıldı) 
BAŞKAN
– Karar yeter sayısı yoktur.
Birleşime
on dakika ara veriyorum.
Kapanma Saati: 16.31
ÜÇÜNCÜ OTURUM
Açılma Saati: 16.44
BAŞKAN: Başkan Vekili Levent GÖK
KÂTİP
ÜYELER: İshak GAZEL (Kütahya), Mustafa AÇIKGÖZ (Nevşehir) 
-----0-----
BAŞKAN
– Türkiye Büyük Millet Meclisinin 44’üncü Birleşiminin Üçüncü Oturumunu
açıyorum.
22’nci
madde üzerinde verilen İstanbul Milletvekili Emine Gülizar Emecan ve
arkadaşlarının önergesinin ikinci oylamasında da karar yeter sayısı
bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Oylamayı
elektronik cihazla yapacağız.
Üç
dakika süre veriyorum. 
(Elektronik
cihazla oylama yapıldı) 
BAŞKAN
– Değerli milletvekilleri, yapılan elektronik oylama sonucunda önerge kabul
edilmemiştir, karar yeter sayısı vardır. (Uğultular)
Sayın
milletvekilleri... Sayın milletvekilleri, herkes bir yerine oturabilir mi?
Değerli milletvekilleri, lütfen herkes yerine otursun. Yani salondaki bu uğultu
ve gürültüde çalışmalarımıza devam etme olanağı yok. Lütfen herkes yerlerine
otursun değerli milletvekilleri. Bu şekilde, arkadaşlarımızı kürsüye davet
ettiğim zaman ne sizlerin dinleme olanağı var ne de bizlerin salona hâkim olma
olanağı var.
Sizlerden
bir kez daha rica ediyorum değerli milletvekilleri ve sayın grup başkan vekilleri,
lütfen her parti kendi grubundaki arkadaşlarının muntazam bir şekilde
görüşmeleri takip etmesini sağlasın. Bunu bir kez daha söylemeyelim değerli
arkadaşlar. Son derece insicam bozucu bir görüntü oluşuyor, buna izin
vermeyelim. Tekrar rica ediyorum, herkes otursun yerine, yeteri kadar yerimiz
var.
Değerli
milletvekilleri, 37 sıra sayılı Kanun Teklifi’nin görüşmelerine devam ediyoruz.
Komisyon
yerinde. 
22’nci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 22’nci maddesinin birinci
fıkrasında yer alan “yeniden düzenlenmiştir” ibaresinin “değiştirilmiştir”
ibaresiyle değiştirilmesini arz ve teklif ederim. 
 Mehmet
Metanet Çulhaoğlu Durmuş Yılmaz Ayhan Erel
 Adana Ankara Aksaray
 Lütfü
Türkan Fahrettin Yokuş
 Kocaeli Konya
 Hasan
Subaşı
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Önerge üzerinde söz isteyen Ankara Milletvekilimiz Sayın Durmuş Yılmaz. (İYİ
PARTİ sıralarından alkışlar) 
Süreniz
beş dakika Sayın Yılmaz. 
DURMUŞ
YILMAZ (Ankara) – Değerli milletvekilleri, hepinizi saygıyla selamlıyorum. 
Bir
ekonominin iyi veya kötü yönetildiğinin göstergesi olan bazı rakamlar ve
olaylar vardır. 2018 yılında Türkiye ekonomisinin iyi mi yönetildiği, kötü mü
yönetildiği konusundaki göstergelerden bir tanesi de Türkiye Cumhuriyet Merkez
Bankasının elde ettiği kârdır. Merkez bankaları kâr maksimizasyonu yapan
herhangi bir firma değildir. Merkez bankaları toplumsal faydayı maksimize
ederler. Dolayısıyla Merkez Bankasının 2018 yılında elde ettiği ve Türkiye
Cumhuriyeti hazinesine devredeceği kâr ekonominin çok kötü yönetildiğinin bir
işaretidir. İyi yönetilen bir ekonomide Merkez Bankası kâr eder ama bu kadar
kâr etmez. Bakın, hangi yılda ekonomik sıkıntı var ise, kriz var ise o yıllarda
mutlaka Merkez Bankası çok kâr etmiştir dolayısıyla bunun övünülecek bir tarafı
yoktur. Eğer ekonomi iyi yönetilseydi, Merkez Bankasının ayın 18’inde yapacağı
olağanüstü genel kurulla hazineye devredeceği tutarın önemli bir kısmı özel
sektörün elinde kalacaktı. Dolayısıyla Merkez Bankasının hazineye devredeceği
bu kaynak -diyeyim- özel sektörden -tabiri caizse, tırnak içinde söyleyeyim-
kötü yönetimden dolayı gasbedilmiş kaynaktır, başka hiçbir şey değildir; ölçü
budur. 
Ben,
görüşülmekte olan 37 sıra sayılı Kanun Teklifi’nin 22’nci maddesiyle ilgili
görüş bildirmek üzere geldim. Burada, maddede düzenlenen husus, Finansal
İstikrar ve Kalkınma Komitesinin kurulmasıyla ilgili. “Finansal istikrar” veya
“fiyat istikrarı” nedir? Finansal istikrar, olduğu zaman değil, olmadığı zaman
anlaşılan bir olgudur. Fiyat istikrarı ise somut, gözle görülür, elle tutulur
bir olaydır. Eğer diyorsanız ki fiyat istikrarı, enflasyon yüzde 3’tür, 5’tir,
10’dur, 20’dir derseniz ortada somut bir olgu var, bunu tanımlayabilirsiniz ama
finansal istikrar böyle bir şey değildir. Finansal istikrar, suyun içindeki
balığa “Su nedir?” diye sorup da onun “Su da neymiş?” demesi gibi bir şeydir.
Biz, finansal istikrarın kıymetini finansal istikrarın olmadığı zaman anlarız.
Onu da ne zaman anlarız? Ekonomi sıkıntıya girer, krize girer, bir sıkıntı
ortaya çıkar, o zaman bunun farkına varırız.
Peki,
ekonomi niye sıkıntıya girer? Şunun için sıkıntıya girer: Normal işleyen bir
ekonomide tüketicinin tüketebildiği, üreticinin üretebildiği ve herkesin
hayatından memnun olduğu bir döngünün içerisinde eğer gerek içeriden gerekse
dışarıdan herhangi bir şokla karşılaşılırsa o zaman köpük oluşmaya başladığında
yöneticinin karar vermesi gereken husus şudur: “Ben, ileride daha büyük
probleme sebep olur, bu köpüğü bugün patlatayım da sonucuna katlanayım, ortaya
çıkan kaosu çözeyim.” midir yoksa “Bırakayım, kendi kendine gitsin patlasın.”
mı?
Bizim
şu anda karşı karşıya olduğumuz finansal istikrarla ilgili sorunun tohumu
maalesef 2017 yılındaki ekonomik büyümeyle atılmıştır. Bunu kabul edin veya
etmeyin ama finansal istikrarla ilgili olarak şu anda yapmak istediğiniz
düzenlemeyle getirmek istediğiniz, kurmak istediğiniz kurumla birlikte,
önümüzdeki yıllarda, önümüzdeki dönemde ekonomiyle ilgili çok önemli bir
sorunun tohumunu atıyorsunuz. Bu maddenin son paragrafındaki son cümleyle
ilgili olarak karar Resmî Gazete’de yayınlanıp yürürlüğe girip bununla ilgili
bir eyleme geçildiği gün göreceksiniz ki bu ülkede kur ve faiz hareket
edecektir. O gün bize dönüp demeyin ki: “Dış güçler bunu yaptı.” Siz bunun
tohumunu bugün burada atıyorsunuz. Bana “Son birkaç yılda Türkiye ekonomisinin
en önemli sorunu nedir? diye sorarsanız benim tek bir cevabım var, o da
koordinasyonsuzluktur. Dolayısıyla koordinasyon son derece önemlidir. Buradan
hareketle diyebilirsiniz ki: “O zaman, bakın, biz koordinasyonla ilgili bir
düzenleme yapıyoruz, bunun neresi kötü?” Bunun kötü olan tarafı şu: Biraz önce
de söylediğim gibi, bu iş kanunla düzenlenecek bir konu değil. Üstelik kanunla
düzenlense bile buradaki hâliyle…
(Mikrofon
otomatik cihaz tarafından kapatıldı)
BAŞKAN
– Sayın Yılmaz, bir dakika ilave süre veriyorum. 
DURMUŞ
YILMAZ (Devamla) – O zaman ben hemen bitireyim.
Şunu
söyleyeyim: Bir ekonomide ekonominin yönetilebilmesi için -konuşmamın öbür
kısmını bırakıyorum- birtakım araçlar var; o araçlardan bir tanesi faiz, birisi
kur, diğeri vergi, teşvikler ve bir de düzenleyici kuruluşlar. Faiz ve kur
Türkiye Cumhuriyet Merkez Bankasının kanununda yazıyor, oraya yetki vermiş bu
Parlamento. Vergi ve teşvikler Türkiye Cumhuriyeti Hazinesinin elinde. Düzenleyici
kuruluşlar BDDK’nin elinde, SPK’nin elinde, Tasarruf Mevduatı Sigorta Fonu’nun
elinde. Siz bu kuruluşu kurduğunuzda, bir otorite ortaya çıkardığınızda bu
araçlardan hangisini alıp da bu kuruma vereceksiniz ve bir finansal
istikrarsızlık durumu ortaya çıktığında bu kurul bu araçlardan hangisini
kullanacak? Siz bir çatışma ortamı hazırlıyorsunuz, bu çatışma ortamının
sonunda da bütün kurumlar zarar görecektir. Mesela düzenlemelerden bir tanesi
diyor ki: “İstediği yerden istediği bilgiyi alır.” Merkez Bankası Kanunu’nu
açın bakın, SPK’nin kanununu açın, bakın, Mevduat Sigorta Fonu’nun kanununu
açın, bakın.
(Mikrofon
otomatik cihaz tarafından kapatıldı)
BAŞKAN
– Sayın Yılmaz, ben size bir dakika daha vereyim, toparlayalım. (İYİ PARTİ
sıralarından alkışlar)
DURMUŞ
YILMAZ (Devamla) – Toparlıyorum. 
Aynı
kuruluşlar, şu anda, sizin istediğiniz bütün bilgileri fazlasıyla alıyor ve
bunları işliyorlar. Siz bir kurul kuracaksınız, başına bir tane başkan
getireceksiniz, altına bir sekretarya olacak, kocaman bir bürokrasi
yaratacaksınız, o istenilen bilgileri tekrar bunlar isteyecekler. Oradaki
elemanların, şu anda yetişkin olarak Merkez Bankasında, BDDK’de SPK’de
işledikleri bu bilgileri tekrar işleyeceksiniz ve ondan sonra da diyeceksiniz
ki, bir karar alacaksınız ve bu aldığınız kararlar da büyük bir ihtimalle bu
kurullarla çatışacak. Şu anda ihtiyaç duyulan husus şu: Yeni bir kurula ihtiyaç
yok fakat bu kurullar arasında koordinasyona ihtiyaç var; bu, koordinasyonsuz
olmaz. Sadece şunu göstereyim: G20 çerçevesinde, bizim 2009 yılında ortaya
çıkan krizi başarılı bir şekilde yönetmemizde, başımızda bulunan Ali Babacan’ın
da içinde bulunduğu, G20 ülkeleri meşhur insanlarının finansal istikrarla
ilgili bir raporu yayımlandı. Bu rapor daha bir ay önce yayımlandı. 
(Mikrofon
otomatik cihaz tarafından kapatıldı)
DURMUŞ
YILMAZ (Devamla) – Lütfen bunu açın, okuyun ve buna bakın, gidin, Ali
Babacan’la da görüşün ve buradan da hareketle, şu anda, ileride ortaya çıkması
-“çıkması muhtemel” demiyorum- kesin olan bu sorunların ortadan kalkması için
bu maddeyi lütfen ortadan kaldırın ve sadece kapalı kapılar arkasında ilgili
kuruluşları koordine edecek bir tane siyasi otorite olur, o otorite bunu
düzenler ve toplum da bunun farkına varmaz. 
BAŞKAN
– Selamlayalım Sayın Yılmaz. 
DURMUŞ
YILMAZ (Devamla) – Eğer bu kurumu kurarsanız tohumu ekersiniz ve bunun sonucuna
da katlanırsınız. 
Teşekkür
ediyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir. 
23’üncü
madde üzerinde üç önerge vardır, önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 23’üncü maddesinin kanun teklifinden
çıkarılmasını talep ediyoruz.
 Ayşe
Acar Başaran  Erol Katırcıoğlu  Hüseyin Kaçmaz
 Batman
 İstanbul  Şırnak
 Mahmut Celadet Gaydalı  Mensur
Işık 
 Bitlis  Muş
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Önerge üzerinde söz isteyen, İstanbul Milletvekilimiz Sayın Erol Katırcıoğlu.

Buyurun
Sayın Katırcıoğlu. (HDP sıralarından alkışlar)
Süreniz
beş dakika.
EROL
KATIRCIOĞLU (İstanbul) – Sayın Başkan, değerli milletvekilleri; 22’nci madde
esasında bir düzeltme maddesi. Biliyorsunuz, 4059 sayılı Fiyat İstikrarı ile
Bazı Düzenlemeler Hakkında Kanun şu anda 37 sayılı Kanun’la değiştiriliyor ve
yerine “Finansal İstikrar ile Bazı Düzenlemeler Hakkında Kanun” şeklinde bir
değiştirme yapılıyor. Ve burada bir kurum, bir komite tahsis ediliyor -bir
süreden beri konuşuyoruz- kısa adı “FİKKO” olan bir kurum oluşuyor. Ve bu kurum
oluşunca, eski kanundaki amaç maddeleri doğal olarak kuruma yazıldığı için,
23’üncü madde esasında eski kanunun 4’üncü maddesinin geçersiz hâle gelmesini
isteyen, talep eden bir madde.
Şimdi,
arkadaşlar, tabii, insan konuşmaya başlayınca, özellikle ekonomide her geçen
gün alınan kararlarla ilgili olarak ve o kararların yanlış olma ihtimalleriyle
ilgili olarak konuşmaya kalktığımızda, burada yürütme olmadığı için kime
konuşacağımızı çok fazla bilmiyoruz; bu da, yeni “Cumhurbaşkanlığı hükûmet
sistemi” denilen sistemin tuhaflığı diye düşünüyorum.
Şimdi,
arkadaşlar, bir kere, bilmiyorum farkında mısınız -yani, benden önce
konuşanların, özellikle Garo arkadaşımın söyledikleri saklı olmak üzere- FİKKO
diye bir komite oluşturuldu fakat FİKKO’nun amaçlarına baktığınızda, garip bir
şekilde, Cumhurbaşkanlığına bağlı Ekonomi Politikaları Kuruluyla aynı olduğunu
görüyorsunuz; aynı, hatta neredeyse cümleleri aynı. O zaman insanın aklına şu
soru geliyor: Peki, niçin kuruldu bunlar? Yani, niçin Ekonomi Politikaları
Kurulu kuruldu Cumhurbaşkanlığı katında, sarayda ve niçin bu Hazine ve Maliye
Bakanlığında böyle bir komite oluşuyor? Yani bunun gerçekten anlaşılır bir
tarafı da yok. Üstüne üstlük ikisinde de yetkili olan Cumhurbaşkanımız. Bu da
bir tuhaflık, bu da bir garabet gibi geliyor bana. Yani fazladan bir komisyon
ve gereksiz bir bürokrasi oluşmuş durumda. Dolayısıyla da bunun neden olduğunu -doğrusunu
isterseniz- bu kanun da açıklamıyor, Ekonomi Kuruluyla ilgili olarak yapılan
açıklamalar da bunu açıklamıyor. 
Şimdi,
dolayısıyla da ben aslında şöyle bir perspektif içinde bu meselenin
değerlendirilmesi gerektiğini düşünüyorum. Arkadaşlar, yürütme, gerçekten bir
panik hâlinde, ekonomiyi yönetemiyor çünkü. Yani Sayın Bakan çok iyi niyetli
bir bakan olabilir, bir kişi olabilir ama Sayın Bakan çok tecrübesiz ve
herhangi bir şekilde piyasalara güven veren bir özelliği de yok. Dolayısıyla da
sürekli birtakım paketler açıklıyor ve sürekli olarak esasında 31 Mart
perspektifinde yani yerel seçimler perspektifinde, sürekli olarak sonucunu
düşünmeden, ne olacağını da düşünmeden birtakım vergi indirimleri, işte
teşvikler vesaire veriyor. Mesela, son olarak bugün gördüm. KOBİ’lere yönelik
bir teşvik paketi üzerinde çalışıyorlarmış filan. Tabii, KOBİ’lere destek
vermek hakikaten Türkiye ekonomisini düşünen herkes için anlamlı, önemli bir
şey ama arkadaşlar, burada bir ayrım yapmak zorundasınız yani her KOBİ’ye siz
bir destek vermek zorunda değilsiniz. Dünyada bu uygulamalar, esasında
teknoloji geliştirme potansiyeli olan KOBİ’lere yönelik olmak üzere devlet
destekleri verilmiştir ve verilmektedir. Burada ne olduğu belli olmayan, sadece
belli bir sayıda işçi çalıştırma özelliği olan ve belli bir sermaye büyüklüğüne
sahip olan şirketlerin kullanabileceği krediler oluşuyor ama arkadaşlar, bunu
denediniz. Kredi Garanti Fonu, biliyorsunuz, bugün bankacılık sisteminin krize
doğru yuvarlanmasının en önemli sebebi çünkü bu verilen krediler geri dönmedi
ve onun için bankalar gayrimenkul deposu hâline gelmiş oldu. Ve geçen gün
burada yine konuştuk bir vesileyle -galiba sürem bitmek üzere ama bir dakika
daha vereceksiniz herhâlde- ne yapılıyor? Bir havuz oluşturuluyor, bir bakıma
bankaların sahip oldukları veya bankalara kalmış olan gayrimenkullerden bir
havuz oluşuyor ve bu havuzu, bu sabit varlığı finansal hâle getirerek birtakım
tahvillerle bir anlamda likidite ve sermaye sorunları aşılmaya çalışılıyor.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Katırcıoğlu.
EROL
KATIRCIOĞLU (Devamla) - Arkadaşlar, yani demin de söylediğim gibi, tabii bu
laflarım çoğunlukla hani yürütmeyle ilgili sonuç olarak çünkü yürütmenin aldığı
kararlar. Sizin bunda bir dahliniz yok ben biliyorum ama zaman zaman siz de
kendinizi yürütmenin parçasıymış gibi algılayarak konuşuyorsunuz, özellikle
grup başkan vekilleri. Ama böyle bir şey yok arkadaşlar, sizler de
Parlamentonun parçasısınız, yani yasama organının parçasısınız. Dolayısıyla da
biz maalesef öyle bir duruma geldik ki burada bir Ekonomi Bakanı olsaydı, o
Ekonomi Bakanına yaptıkları tercihleri, attığı adımların yanlışlığını anlatma
şansımız olabilirdi. Ama maalesef gördüğünüz gibi ancak hani belki
televizyonlarda seyretme imkânları varsa seyrediyor olabilirler, belki öyle en
azından bu itirazlarımızı dinliyor olmaları mümkün olabilir ama onun ötesinde
maalesef onları uyarmak üzere birilerinin davranması lazım. Sizler 1’inci büyük
parti olarak, sanırım, en azından böyle bir işlev görüp de yürütmeyi bir
uyarsanız “Yapılanlar yanlıştır, 31 Mart perspektifinde alınan kararlar yarın
öbür gün başka tür faturalar çıkaracaktır.” derseniz çok yararlı olur diye
düşünüyorum.
Hepinize
saygılar sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 23’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Mehmet
Bekaroğlu Rafet Zeybek Süleyman Girgin
 İstanbul Antalya Muğla
 Emine
Gülizar Emecan Cavit Arı Ömer Fethi Gürer
 İstanbul Antalya Niğde
 Süleyman
Bülbül
 Aydın
MADDE
23. – 4059 sayılı Kanun’da yer alan ek 4’üncü madde yürürlükten kaldırılmıştır.

BAŞKAN
– BAŞKAN – Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Aydın Milletvekilimiz Sayın Süleyman Bülbül. (CHP
sıralarından alkışlar) 
Buyurun
Sayın Bülbül.
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlarım. İşsizlik Sigortası Kanunu’yla ilgili, değişikliklerle ilgili
gözlemlerimi, düşüncelerimizi açıklamak istiyorum. Ama ondan önce bu ülkenin
işsizlik sorununu konuşmamız gerekir diye düşünüyorum. Son dönemde işsizlik
arttı demek hafif kalır, işsizlik ülkemizde âdeta rekor kırdı. Ülkemizde geniş
tanımlı işsizlik oranı yüzde 18’i aşmış durumda. Yani neredeyse her 5 kişiden
1’i işsiz durumda. Üstelik bu rakamlar eylül ayına ait yani ekonomik krizin
etkilerinin henüz yeni yeni yayıldığı döneme ait bu rakamlar. 2018 sonu ve 2019
başında tablonun daha da kararması su götürmez bir gerçek. 
Rakamlar
bunlar ama yaşamda neler var? Bakınız arkadaşlar, Aydın’da gencecik bir kızımız
vardı, hayatına son verdi. İsmi Merve Çavdar’dı, henüz 24 yaşında bir
öğretmendi. 2014 yılında sosyal bilimler öğretmeni olarak mezun olan bu genç
kızımız ataması yapılmadığı için işsizlik nedeniyle yaşamına son verdi. Bu bir
gerçek, yaşamları etkileyen bir gerçek. Türkiye'de 3 milyon 749 bin kayıtlı
işsiz var. Bunun yanında yüz binlerce kişi atama bekliyor. 500 binden fazla
öğretmenin ataması yapılmadı, 150 binden fazla gıda mühendisi, ziraat mühendisi
ve veteriner hekimlerin ataması yapılmadı. Hepsi işsiz, umutları kalmamış,
geleceklerini kuramıyorlar, atanamayan, iş bulamayan bu vatandaşlarımız
konusunda sesimiz sadece Mecliste çıkıyor, meydanlarda çıkıyor ama iktidar
partisinin de bu konuya herhangi bir çözüm getirdiği yok. Bizim getirdiğimiz bütün
öneriler ise, muhalefetin getirdiği bütün öneriler ise reddediliyor ne yazık
ki. 
İŞKUR
verilerine göre, son üç ayda işsizlik sigortasından yararlanan kişi sayısı 427
binden 524 bine çıktı ancak bu artışa rağmen, resmî işsizlerin sadece yüzde
14'ü işsizlik ödeneğinden yararlanabiliyor. İşsizlik Fonu amacı dışında
kullanılmaya hâlen iktidar partisi tarafından devam ediliyor. İşsizlik
Fonu’ndan işsize 500 milyon, işverene ise 1 milyar 200 milyon TL ödeniyor.
Halkbank, Vakıfbank ve EXİMBANK’a İşsizlik Fonu’ndan 11 milyar TL aktarılıyor.
Bu para, bizim görüşümüze göre, çalışan tüm emekçi yurttaşlarımıza
aktarılmalıydı.
Bir
de çalışan ancak işsizlik sigortasından yararlanamayan binlerce çalışan emekçi
insan var; mevsimlik işçiler, tarım ve orman işçileri, kampanya işçileri
işsizlik sigortasından yararlanamıyorlar, bu emekçilerle ilgili herhangi bir
kanun düzenlemesi yok ama işverene işsizlik kıyağı var. İşverenlerin
çalışanları adına ödediği işsizlik sigortası payı 1 Ocaktan itibaren yüzde
2’den yüzde 1’e üç yıl süreyle düşürüldü yani işverene var, çalışana yok,
emekçiye yok.
Sayın
milletvekilleri, bir başka örnek: Bildiğimiz gibi, Türkiye Büyük Millet
Meclisinde görev yapmakta olan milletvekillerine ve parti gruplarına yasama
hizmetlerinin yürütülmesinde yardımcı olmak için uzun yıllardan beri sözleşmeli
personel olarak istihdam edilen çalışanlar var. Aslında yaptıkları işe “yasama
faaliyetleri” diyerek sınırlandırmak da haksızlık olur. Çünkü bizlerin, parti
gruplarının neredeyse her konuda yanında olan grup danışmanları ve grup büro
görevlileri ile danışman arkadaşlar iş güvencesi, kıdem tazminatı, işsizlik
sigortası gibi hiçbir haktan faydalanmıyor. Bu arkadaşlar, Meclisteki
görevlerinde çalıştıkları milletvekilleri kendileriyle çalışmaktan memnun
olsalar dahi, milletvekilliği görevinin; istifa, milletvekilliğinin düşürülmesi
ya da milletvekilinin hayatını kaybetmesi gibi beklenmeyen ve öngörülemeyecek
nedenlerle sona erdiğinde işsizlik maaşına başvuramıyor. Yani bu iş bazı
vekillerin ayaklarını masaya uzatıp “emir erlerim” diye fotoğraf
paylaşmalarıyla olmuyor. Meclis, emek sömürüsünün, haksızlıkların,
hukuksuzlukların yeri olmamalıdır, olamaz diye düşünüyorum. Bu garabet
uygulamayı hep birlikte düzeltmek zorundayız arkadaşlar. Önce işsizliği,
kayıtsız çalıştırma sorununu, atama sorununu, güvencesiz çalışma sorununu
halledeceksiniz, sonra işsizlik ödeneği düzenlemesini yapacaksınız ve bu fonu
alnının teriyle hak eden işçiye, emekçiye vereceksiniz. 
Değerli
arkadaşlar, iktidarın kurduğu bu düzenle bu kervanın gitmediğini hepimiz
görüyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bülbül. 
SÜLEYMAN
BÜLBÜL (Devamla) – Değerli milletvekilleri, bugün ayrıca Çalışan Gazeteciler
Günü. Ama Türkiye âdeta çalışmayan, çalışamayan gazeteciler ülkesine döndü. Bir
yandan siyasi baskı, bir yandan patron baskısı, mobbing ve ekonomik
sıkıntıların kıskacında olan, çalışmaya çalışan 30 bin gazeteci var, işinden
edilen ise 10 bine yakın gazeteci var. 141 gazeteci ise tutuklu. Kısaca, bize
bu günü kutlayacak bize bir hâl bile bırakmadınız. 
Hepinize
saygılarımı sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 2/1369 esas numaralı “Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifinin” 23’üncü maddesinde yer alan
“kaldırılmıştır” ibaresinin “çıkarılmıştır” ibaresiyle değiştirilmesini arz ve
teklif ederim. 
 İbrahim
Halil Oral  Lütfü Türkkan Hasan Subaşı
 Ankara Kocaeli Antalya
 Fahrettin
Yokuş Mehmet Metanet Çulhaoğlu Ayhan Erel
 Konya Adana Aksaray
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen Ankara Milletvekilimiz Sayın İbrahim Halil Oral.
(İYİ PARTİ sıralarından alkışlar) 
Süreniz
beş dakika Sayın Oral. 
İBRAHİM
HALİL ORAL (Ankara) – Sayın Başkan, kıymetli milletvekilleri; görüşmekte
olduğumuz 37 sıra sayılı Kanun Teklifi’nin 23’üncü maddesi üzerine İYİ PARTİ
Grubu adına söz almış bulunuyorum. 
22
ve 23’üncü maddeyle, geçmişte işlevsiz hâle getirilmiş olan Finansal İstikrar
Komitesi kaldırılmakta ve yerine Finansal İstikrar ve Kalkınma Komitesi
kurulmaktadır. Kurulmaktadır diyorum ama Hazine ve Maliye Bakanı Sayın Berat
Albayrak Türkiye Büyük Millet Meclisinin iradesine, kanuna, kitaba, hukuka
gerek duymadan bu komiteyi kafasında kurmuş, üyelerini seçmiş, 2’nci
toplantısını 5 Aralıkta yapmış, bir de “Twitter”da bunu paylaşmış. Basından
öğrendiğimize göre komitenin ilk toplantısı da kasım ayında yapılmış. Biz bugün
sadece tiyatroda bize buyurulan rolümüzü oynuyoruz. Eskiden totaliter, Marksist
ve komünist yönetimlerde insanlar önce idam edilir, sonra yargılaması
yapılırdı. İnanın, işte bu konu da onun benzeri bir yöntem olarak böyle bir
konuyla karşı karşıyayız. 
Değerli
milletvekilleri, her Genel Kurul toplantısında muhalefet milletvekilleri bu
kürsüden bir hukuksuzluğu, bir Anayasa ihlalini anlatıyor. Ülkede hukuksuzluk
teamül hâline gelmiş durumda. Kanunda yeri olmayan, nasıl işleyeceği belli
olmayan bir komite neyin toplantısını yapmıştır Allah aşkına? Komisyon
tutanaklarından gördüğüm kadarıyla, AK PARTİ’li milletvekili arkadaşlarımız bu
konuyla ilgili herhangi bir savunmada bulunamamışlar, yandan topu taca atmak
suretiyle “Dolar düştü mü, enflasyon düştü mü, siz ona bakın.” demektedirler.
Ben bir bakayım dedim, bundan tam bir yıl önce, 10 Ocak 2018’de dolar 3,76,
bugün 5,43. 2017 yılında enflasyon 11,92, 2018 yılı için yüzde 20,3. Ben burada
düşen bir şey görmedim, siz rakamlarda düşen herhangi bir şey görebiliyor
musunuz değerli milletvekilleri? Burada düşen, vatandaşın alım gücüdür, Türkiye
Büyük Millet Meclisinin iradesidir, vatandaşın huzurudur ve umududur. 
Sayın
milletvekilleri, finansal kurumlar finansal piyasalarda işlemleri kolaylaştırma
ve güvenilirlik ihtiyacını karşılama işlevlerini yerine getirmeleri için
kurulurlar. Bu bakımdan, ilgili kuruluşların siyasi baskıdan uzak, bağımsız bir
şekilde hareket edebilmeleri büyük önem taşımaktadır. Ne yazık ki son
dönemlerde bu finansal kurumların başında gelen Merkez Bankası, siyasi
iktidarın baskısı altındadır. Bir ülkede merkez bankasının bağımsızlığını
sadece kanunla değil, şu 3 sorunun cevaplarına bakarak anlarız:
1)
Merkez bankası başkanı hükûmetin izlediği maliye politikasını gerektiğinde
eleştirebiliyor mu?
2)
Hükûmet merkez bankası başkanına görevi gereği saygı gösteriyor mu?
3)
Merkez bankası hükûmetin politika metinlerinde uygulayıcı olarak
görevlendirilebiliyor mu? 
Eğer
ilk 2 sorunun cevabı “Evet.” 3’üncüsünün ki “Hayır.” ise “O ülkede merkez
bankası bağımsızdır.” diyebiliriz. Bu sorunun cevabını daha aramadan, Sayın
Cumhurbaşkanımızın Merkez Bankasına söylediği şu sözleri hatırlayalım: “Sabır,
sabır da bir yere kadar.” diyerek -tehdidin bu kadarına pes doğrusu- Sayın
Cumhurbaşkanımız niyetini ortaya zaten koymuştur. Merkez Bankası yoğun bir
baskı altındadır, saygı görmemektedir, bağımsız hareket edebilme gücüne sahip
değildir.
Finansal
İstikrar ve Kalkınma Komitesinin üyeleri kim olacak belli değil. Bu kurul
BDDK’nin, SPK’nin, Merkez Bankası gibi bağımsız kurumların politikalarına yön
vermeye kalkacaktır. Bütün bunlar da Hazine ve Maliye Bakanının inisiyatifinde
çıkarılacak olan bir yönetmeliğe tabi olacaktır. Bu mantık, 1994 ve 2001’deki
ekonomik krizleri engellemek için alınan tedbirleri geri döndürmektir. Sayın
Cumhurbaşkanı kötülediği geçmişi kendisi tekrar inşa etmekte ve
değerlendirmektedir. Tek bir kişinin inisiyatifine kalmış olan ekonomi yönetimi
varken, Allah aşkına, hangi ulusal ya da uluslararası yatırımcı bize güvenip
ülkemize yatırım yapabilir? 
(Mikrofon
otomatik cihaz tarafından kapatıldı) 
İBRAHİM
HALİL ORAL (Devamla) – Sayın Başkanım, bitiriyorum.
BAŞKAN
– Bir dakika ilave ediyorum.
Buyurun.
İBRAHİM
HALİL ORAL (Devamla) – Değerli milletvekilleri, mayıs ayında yapılması gereken
Merkez Bankası Genel Kurulu ocak ayına alınmış ve kâr payı avansı dağıtımı
yasal hâle getirilmiştir. Benden önce eski Merkez Bankası Başkanı Sayın Durmuş
meseleyi çok nezih bir dille ifade ettiler, bana arkasından konuşmak gibi bir
şanssızlık düştü, özür diliyorum. Bu bağlamda, Merkez Bankasının faizleri
düşürmek için 20 milyar lira kâr payı dağıtacağı beklenmektedir. Peki, bu
uygulama derin bir krizin olduğunu göstermemekte midir değerli kardeşlerim? Bu
durum ortadayken, önümüzde seçim var diye Sayın Cumhurbaşkanının ve iktidarın
“Ekonomi güllük gülistanlık.” açıklamaları yapmaları, ekonomik gerçekleri
milletimizden saklamaları açık bir şekilde Türk milletini kandırmaktır diyor,
yüce heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
23’üncü
maddeyi oylarınıza sunuyorum: Kabul edenler… Kabul etmeyenler… 23’üncü madde
kabul edilmiştir.
24’üncü
madde üzerinde iki önerge vardır, aynı mahiyetteki bu önergeleri okutup
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 24’üncü maddesinin teklif
metninden çıkarılmasını arz ve teklif ederiz.
 Mehmet
Metanet Çulhaoğlu Ayhan Erel Lütfü Türkkan
 Adana Aksaray Kocaeli
 Metin
Ergun Hasan Subaşı
 Muğla Antalya
Aynı
mahiyetteki diğer önergenin imza sahipleri:
 Mehmet
Bekaroğlu Cavit Arı Ömer Fethi Gürer
 İstanbul Antalya Niğde
 Emine
Gülizar Emecan Okan Gaytancıoğlu Rafet Zeybek
 İstanbul Edirne Antalya
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Aynı mahiyetteki önergeler üzerinde söz isteyen Muğla Milletvekilimiz Sayın
Metin Ergun. (İYİ PARTİ sıralarından alkışlar)
Süreniz
beş dakika Sayın Ergun.
METİN
ERGUN (Muğla) – Sayın Başkan, değerli milletvekilleri; 37 sıra sayılı Kanun
Teklifi’nin 24’üncü maddesi üzerinde, vermiş olduğumuz değişiklik teklifiyle
ilgili söz almış bulunuyorum. Bu vesileyle yüce heyetinizi saygıyla
selamlıyorum.
4342
sayılı Mera Kanunu’nda mera alanları, hayvanların otlatılması ve otundan
yararlanılması için tahsis edilen veya kadimden beri bu amaçla kullanılan
yerler olarak tanımlanmıştır. Yani meralar kanunla hayvanlara ve hayvancılık
yapanlara tahsis edilmişken, getirilmiş olan bu teklif, meralarımızı amacı
dışında kullanıma açmaktadır. Bu arada şunu da belirtelim ki: Mevcut mera
alanlarımızın da ıslah edilmemesinden dolayı kullanımları kısıtlıyken yeni
uygulamayla kullanımları minimuma inecek durumdadır. Bu düzenlemeyle, korumak,
kollamak ve en verimli şekilde kullanımını sağlamak zorunda olduğumuz
meralarımız, talanın ve rantın kurbanı hâline getiriliyor. Bu düzenlemeyle
anlaşılıyor ki, Hükûmetin, ağır girdi maliyetleri altında ezilen hayvancılık
sektörümüzün can çekiştiği bu süreçte, bu sorunu çözmek gibi bir derdi yok.
Aksine bu teklifle, can çekişen hayvancılığımıza bir darbe de yürütme
marifetiyle vurulacak. 
Sayın
milletvekilleri, ilk olarak 1928 yılında yapılan ölçümle büyüklüğü belirlenen
mera alanlarının günümüzde üçte 2’sini kaybettiğimiz, birçok uzman kuruluşun
ortaya koyduğu raporlarca acı bir gerçek olarak karşımıza çıkmaktadır.
Özellikle, on altı yıllık hükûmetleriniz dönemi meraların en hızlı şekilde
kaybedildiği süreci yaşamamıza sebep olmuştur. Bu gidişat, doğal çevre
konusunda endişe vericidir çünkü meraların yok olması, ekolojik dengenin
bozulması birçok hayvan ve bitki türünün de yok olması anlamına gelmektedir.
Bilimsel araştırmalara göre, meraların kaybı en az ormanların kaybı kadar
çölleşmeyi tetiklemektedir. “Arılar ölürse insanlık da ölür.” diyen Einstein’ın
vurguladığı gibi, meraların varlığı arıların ve arıcılığın varlığıyla yani insanlığın
ve canlı yaşamının geleceğiyle de doğrudan alakalıdır. Bu şekildeki bir gidişat
sadece yurdumuzdaki doğal hayat için değil ekonomimiz için de endişe vericidir.
Basit bir örnek vermek gerekirse, bugün ülkemizde hayvancılığın bitmesinde
meralardaki kayıp çok etkili bir faktördür. Maalesef bundan dolayı ülkemiz
hangi koşullarda yetiştiğini ve üretildiğini bilmediğimiz hayvan ve etleri
ithal eder duruma gelmiştir. Hâlbuki, hayvancılığıyla öne çıkan ülkelerde
meralar korunur, geliştirilir ve verimli kullanılır. Bu, sürdürülebilir tarımın
ön şartlarından biridir. Meralarımızı koruyacak düzenlemeler yerine,
getirdiğiniz bu teklifle meralarımızın kalan kısmının da ranta kurban edileceği
üstü örtülemez bir gerçektir. 2002’den bu yana et fiyatları yaklaşık 10 kat
artmış durumdadır. Peki, ne olmuştur da vatandaşımız bugün ete 10 kat daha
fazla para ödemektedir? Bunun en büyük sebebi, yok ettiğimiz meralarımızın
ortaya çıkardığı açık ile hazır ve pahalı yem kullanımı yani hayvancılık
girdilerinin artmasıdır. Bu da doğrudan et fiyatlarını etkileyerek
vatandaşımızı en temel besin maddesi olan eti tüketemez hâle getirmiştir. Yani
denklem basit: Meraları yok ederseniz milyonlarca vatandaş bugün olduğu gibi
çok pahalıya et tüketmek durumunda kalacaktır.
Görüşülmekte
olan teklifin 24’üncü maddesi, zikrettiğim hususlar itibarıyla, yeni bir talan
alanı açılmasına imkân vermektedir. Bu sebeple, bu maddeyi tekliften çıkararak
“Meralarımızda jeotermal ve mineralli sular aranacak.” bahanesiyle yeni çevre
katliamlarına sebep olunmasına müsaade etmemeliyiz. Hükûmeti bu konuda
aklıselime davet ediyor, bugünkü ucuz rant ve talan politikaları yerine doğal
hayatın ve hayvancılık sektörünün geleceğini kurtaracak düzenlemeleri hep
birlikte hayata geçirmeye çağırıyorum. 
Bu
duygu ve düşüncelerle konuşmama son verirken yüce heyetinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önerge üzerinde söz isteyen Niğde Milletvekilimiz Sayın Ömer
Fethi Gürer. (CHP sıralarından alkışlar) 
Süreniz
beş dakika Sayın Gürer. 
ÖMER
FETHİ GÜRER (Niğde) – Sayın Başkan, değerli milletvekilleri; görüşülen teklifin
24’üncü maddesi üzerinde söz almış bulunuyorum. 
4342
sayılı Mera Kanunu’nun 14’üncü maddesinde yeni bir düzenleme yapılıyor. Bu
düzenlemeyle 2004 yılından bugüne kadar Adalet ve Kalkınma Partisinin farklı
torba yasaların içinde getirdiği ve 9 kez meraların sınırlandırıldığı örneğin
biri daha gerçekleşiyor. 
Ülkemizde
ne yazık ki meralar giderek azalıyor. Cumhuriyetin ilk yıllarında 46 milyon
hektar mera alanı varken, TÜİK’in hesaplamalarına göre 14,6 milyon hektara
kadar gerilemiş olan mera alanımız, farklı araştırmalara göre 11 milyon hektara
kadar düşmüş bulunuyor. Bu gidiş hayvancılık için de ülkenin doğal dengesi için
de olumlu bir gidişin yolu değil. Mera alanlarının yok olması demek
hayvancılığın yani besiciliğin de giderek yok olması demek. Farklı torba
yasaların içinde meralara göz dikerek her seferinde farklı bir amaç uğruna bu
meraları yok etmenin kime ne faydası olacak? Yalnızca rant için bu alanların kullanılması
ülkenin geleceğinden çalmaktır. Çocuklarımızın, gençlerimizin, gelecekte bu
topraklarda yaşayacakların hakkını bugünden gasbediyoruz, yok ediyoruz.
Toplulaştırma adına yapılan düzenlemelerde, farklı uygulamalarda mera
alanlarının bir tarafından yok edilmesi devam ediyordu, bu kez de yasal
düzenlemelerle bunlara kılıf da uyduruluyor.
Değerli
arkadaşlar, Adalet ve Kalkınma Partisinin ne yaptığını ben bugüne kadar
anlayamadım. Söyledikleri farklı, yaptıkları farklı, alanda insanlara
anlattıkları farklı. Sayın Cumhurbaşkanı, yerel yönetimlerle ilgili toplantıda
deniz kenarlarını, ormanları betona çevirme gayreti içinde olanların varlığına
dikkat çekiyor. “Şu para var ya nelere muktedir, bu kapitalizm nelere muktedir;
orman morman ne var ne yok kesiyor, atıyor, götürüyor.” diye konuşuyor, “Doğa
şöyle olmuş, böyle olmuş, umurlarında değil.” diyor.
Değerli
arkadaşlar, bu tanımlama üzerine şunu sormak gerekmez mi: Daha geçen yıl mart
ayında orman alanlarının deniz kenarlarında vasfını yitirdiği gerekçesiyle bu
Mecliste kanun geçirip deniz kenarlarındaki orman alanlarının imara açılmasının
yolunu kim açtı? Daha bir yıl önce bu Meclisten bu konuda kararı kim geçirdi?
Şimdi de merayla ilgili yapılacak düzenleme için Sayın Cumhurbaşkanı çıkıp
“Mera alanlarını biz artırdık.” diye yerel seçimlerden önce konuşursa artık
yadırgamayacağım. Çünkü çıkan kanunlardaki amaçlananla Sayın Cumhurbaşkanının
söyledikleri birbiriyle örtüşmüyor. Burada bir yanlış var. Ya Cumhurbaşkanının
söylediklerini, imzaladığı kanunda, danışmanları farklı aktarıyor ya da bu
gerçeği bile bile çarpıtıyor.
Mera
alanlarının yok olması bu ülkede hayvancılığın geleceğinin yok olmasıdır.
Bakınız, bugün yem fiyatları almış başını gidiyor, süt inekçiliği yapan
besiciler hayvanlarını kesmek için kesimhanelere götürüyorlar, orada sıra
olduğu için süt ineğini kestiremiyorlar. Çünkü yem fiyatları nedeniyle sütten
para kazanamaz duruma geldiler. Bunun nedeni şu: Eskiden mera alanlarına
hayvanlarını götüren besici, yazın dahi mera alanı kalmayınca kapalı alanda
hayvanını beslemek durumunda. Hayvanını kapalı alanda besleyen besici on iki ay
ona yem veriyor, on iki ayda yemle beslenen bir hayvanın maliyeti artıyor, o
nedenle sıkıntı büyüyor. Mera olmazsa hayvancılık olmaz. Ülkemizin içinde
bulunduğu durumda değerlerimizi tek tek tüketiyoruz. Mera alanına göz
dikiyorsunuz, ormana göz dikiyorsunuz, barajlara göz dikiyorsunuz; satacak kala
kala bunlar kaldı, ülkeyi varlığıyla toptan satar duruma getiriyorsunuz,
yabancıların eline geçiriyorsunuz. Bakanlara soruyorum, ülkemizde mülk alanları
soruyorum, arazi alanları soruyorum… Yabancılar için bu ülke cennet hâline
getirilmiş. Ama yapılanın doğaya, çevreye, geleceğe faydası var mı? Faydası
yok. Kime faydası var? Ranta faydası var. Bu, bir yanlış anlayıştır. Cumhuriyet
Halk Partisi olarak mera alanlarının yok edilmesine karşı çıkıyoruz, onun için
de buna “hayır” diyoruz.
Teşekkür
ederim.
Yüce
Meclisi saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
24’üncü
maddeyi oylarınıza sunuyorum: Kabul edenler... Kabul etmeyenler... 24’üncü
madde kabul edilmiştir.
Değerli
milletvekilleri, bu şekilde, birinci bölümde yer alan maddelerin oylamaları
tamamlanmıştır.
Sayın
Enginyurt, bir söz talebiniz var. Ondan sonra ikinci bölüme başlayacağız.
Buyurun.

V.- AÇIKLAMALAR (Devam)
29.- Ordu Milletvekili Cemal Enginyurt’un, Samsun ilinden Ordu ilinin
Fatsa ilçesine kadar uzanacak olan hızlı tren projesinin Sarp’a kadar
uzatılmasının Karadeniz için büyük önem arz ettiğine ilişkin açıklaması
CEMAL
ENGİNYURT (Ordu) – Sayın Başkanım, çok teşekkür ediyorum. 
Samsun’a
kadar, Samsun’dan Ordu’nun Fatsa ilçesine kadar bir hızlı tren projesi var. Bu
projenin Bolaman’da sonlanması planlanıyor. Bunun Sarp’a kadar uzatılması
Karadeniz için büyük önem arz ediyor. Sayın Ulaştırma Bakanımızın bunu dikkate
almasını istiyoruz. Karadeniz’de yaşayan milyonlarca insan, Samsun-Sarp
arasında yapılacak tren yoluyla ekonomi ve turizm anlamında büyük bir kazanım
sağlayacaktır, Ordulular, Karadenizliler Samsun-Sarp tren yolunu bekliyor,
inşallah, Ulaştırma Bakanımızın dikkate almasını, Sayın Cumhurbaşkanımızın çok
önem arz ettiği demir yolları ağını, Samsun-Sarp tren yolu olarak Karadenizlilere
müjde vermesini bekliyor, çok teşekkür ediyorum. 
BAŞKAN
– Teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Değerli milletvekilleri, şimdi ikinci bölümün görüşmelerine başlıyoruz.
İkinci
bölüm 25 ila 48’inci maddeleri kapsamaktadır. 
İkinci
bölüm üzerinde söz isteyen, İYİ PARTİ Grubu adına İstanbul Milletvekilimiz
Sayın Yavuz Ağıralioğlu. 
Buyurun.
(İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; saygıyla selamlarım.
Her
geçen gün, önümüze gelen bir torba yasanın içerisinde, yetkilerimizin kahir
ekseriyetini Cumhurbaşkanımıza tevdi etmek, onun siyasi vizyonuna, tasarrufuna
uygun hâle gelecek bir yönetim şeklini daha rahat kullanabileceği hâle getirmek
gibi bir hevesin çalışmalarını yapıyoruz biz burada.
Mevzular
o kadar hızlı aşındırılıyor ki biz, cümleleri cümlelere kavuşturacağız derken,
önümüze gelen kanunlar içerisinde hangisi milletimize daha faydalı, hangisi
daha zararlı diye konuşurken, üslubu, siyasi nezaketi, her şeyi yitirir hâle
geldik.
Şimdi,
birkaç hususta itirazlarımıza konu olacak mevzuları, değişiklik yapılmasından
aslında çok da hoşnut olmadığımız maddeler içerisinde itirazlarımızı bahane
ederek kürsüde konuşma alıyoruz.
Binali
Bey bugün tekrarladığı için söylüyorum, biz, Anayasa’nın 94’üncü maddesine
hassasiyetle vurgu yapıyor, rekabette eşitsizlik, Meclisin hükmi şahsiyetine,
manevi şahsiyetine halel getirecek diye istifa etmesi gerektiğine dair cümleler
kuruyoruz ama muvaffak olamadık. Bugün, Binali Bey, üstüne tekraren basa basa,
vurgulaya vurgulaya dedi ki: “Bırakmayacağım.” Biz de İYİ PARTİ Grubu olarak
mevzuyu çözmek için şöyle bir yol bulduk, onu arz edeyim: Meclis Başkan
Vekillerimizi de biraz sıkıntıya sokacağım ama yapacak bir şey yok. Sayın
Binali Yıldırım şayet seçilebilirse… Yani bırakmamak istikametindeki
gayretlerini ben kazanamama ihtimaline hamlediyorum ama bu, muhalefet cümlesi
yani böyle dersem bu, muhalefetin asabiyesine yazar ama şöyle bakalım: Şayet
seçilebilirse Binali Bey, Meclis Başkanlığını bırakmasın, İYİ PARTİ Grubu
olarak bizim teklifimiz budur, bırakmasın. Binali Bey aynı anda iki işi
yapabilir; Sayın Cumhurbaşkanımız aynı anda dört işi yapabildiğine göre Binali
Bey de dört işi değil, iki işi yapabilir. (İYİ PARTİ sıralarından alkışlar)
Yapsın, gerçekten muzdarip değiliz. Bunun şöyle bir faydası da olur: Yarışta,
rekabette eşitsizlik olarak şu anda avantajlı durumunda olan şey, yarış
bittikten sonra temsilde adalete döner. Binali Bey Meclisi yönetmeye geldiğinde
Celal Adan Bey İstanbul’a gider, o geldiğinde Levent Gök Bey gider, Mithat
Sancar Bey gider. Burada tek itirazımız bizim şunadır: Parti AK PARTİ
belediyesi olursa şayet, Meclis Başkan Vekillikleri üzerinden de Mustafa Şentop
ikinci kez belediye başkanı olacağı için AK PARTİ’ye 2 kez belediye başkanlığı
düşer, İYİ PARTİ’ye de bir Meclis Başkan Vekilliği verirseniz en azından
yarıştaki eşitsizliği şöylece ortadan kaldırmış oluruz, şunu başarmış oluruz:
Efendim, İstanbul Belediye Başkanı şayet Binali Bey olursa, bu seçime mahsusen,
Meclis Başkanı da olsun, değişerek İstanbul’u yönetelim. Bu arada Ekrem
İmamoğlu kazanırsa, “şer ittifakı” dediğiniz ittifaktan kazanırsa Ekrem
İmamoğlu da Meclis Başkanı olsun, sadece bu seçim için. Önümüzdeki seçimde
şöyle bir şey yapalım: Kim Meclis Başkanı olursa -İstanbul’da seçim yapılmasın-
o, İstanbul’un belediye başkanı olsun. Yani bu seçim böyle olsun, “Türk tipi
bir yönetim” diye çıkardığımız sistem içerisinde böyle bir avantaj olabilir. (İYİ
PARTİ sıralarından alkışlar) “Türk tipi yönetim” şekline bir şey daha ilave
edelim. Bu sefer daha yeni adapte olduğumuz sistemin içerisinde Binali Bey
hassasiyet izhar etti “Ben ikisini bir arada yapayım.” diye, bu makbul.
Önümüzdeki seçim –bonus gibi yani- kim Meclis Başkanı olursa ona diyelim ki:
“Bir de İstanbul Belediye Başkanlığını kazandınız aynı zamanda.” Böyle yapalım.
(İYİ PARTİ sıralarından alkışlar) Şimdi, bizim teklifimiz budur. 
ZÜLFÜ
DEMİRBAĞ (Elâzığ) – Anayasa müsait değil. 
YAVUZ
AĞIRALİOĞLU (Devamla) – Neyse uygun hâle getirelim. Anayasa’yla ilgili bir
hassasiyet biz izhar ediyoruz, sizin en azından bu teklifimizin nezaketine
uygun şöyle davranmanızı istirham ederiz: Bizim grubumuzun Meclis Başkan
Vekilliği yok. Mustafa Şentop Bey’den fedakârlık isterseniz ona uygun bir kanun
teklifi grubumuz verir, biz böyle dönüşerek, değişerek, yorulmadan İstanbul
Belediyesini de Meclisle beraber yönetiriz, teklifimiz budur. Anca böyle
çözebildik bu mevzuyu. Yani düşündük epeyce, mevzuyu böyle çözdük. Şimdi,
birinci mevzu bu.
Efendim,
ikinci olarak Genel Kurulunuza arz etmek istediğim, konuşma bozuklukları, ifade
bozukluklarıyla ilgili eğitimi olan bir kızımızın istihdam edilmesiyle başlayan
tartışmalarla ilgili. Ben, sarayın istihdam edeceği danışmanlar arasında,
konuşma ve ifade bozukluklarıyla ilgili ihtisası olan birisinin olması
gerektiğine inananlardanım. Bak, ben, sarayın, özellikle siyaset hızlanınca,
siyaset kıvamlanınca bozulan üslubundan muzdarip olan bir kardeşiniz olarak
sarayın, bir ifade ya da konuşma bozukluğuyla ilgili gerçekten uzmana ihtiyacı
olduğunu düşünenlerdenim. Burada, siyasi nepotizme sebep olacak şekilde, eş
dost, akraba kayırma anlamına gelecek şekilde “Kavakcı” soyadının istihdam
alanı hâline gelmesinden dolayı benim itirazım var idi. Bunun şöyle bir menfi
tesiri olur, tabirimi lütfen mazur görün: Sahibine göre kişner küheylan.
Burada, bürokrasinin en üst kademesi liyakatinden dolayı olsa bile soyadı
hassasiyetiyle ilgili bir rezerv koymaz ise aşağıya doğru bütün bürokrasiyi eş
dost, akraba istihdamına sebep olacak şekilde, devleti akraba devletine
çevirir. Şu anda detaylı bilgimizin olmadığını siz de biliyorsunuz ama günü
gelir görürsünüz ki bu ülkede takriben sayıları böyle 50’yi, 60’ı bulacak
ailelerin eşi dostu, yakını, akrabası soyadı üzerinden devlette hatırı sayılır
bir istihdam imkânı bulmuş. Mukaddesatçılığımızın mesuliyeti şudur: Aynı
liyakate, aynı hakikate, aynı müktesebata, aynı kariyere sahip olanlar
arasından akraba olmayan tercih edilir, usul odur. Akraba olanları tercih
etmenizin bürokrasiyi çözen, çökerten, bürokrasideki üslubu, istihdam etme
ahlakını, geleneğini bozan bir tarafı vardır, tefessüh eder. 
Şimdi,
buna karşı çıktığım kadar bir şeye daha karşı çıkıyorum, muhalefet de dinlesin,
istirham ediyorum: Bu kızımızın soyadı üzerinden istihdam edilmesini mevzu
ederken izzete, iffete, ahlaka, namusa mugayir, bu kadar pespaye, bu kadar
iğrenç, bu kadar dinle, imanla, vicdanla, izanla bir araya gelmeyecek cümleyi
kurup sosyal medyada bir de böyle koca koca adamların etiketle, rozetle
arzıendam etmelerinden vallahi şu kadar rencide oldum. İnsanın milletinden
ümidi kesilir mi? İnsanın milletinden ümidi kesiliyor. Biz, iktidara
“Muhalefeti bozuk.” diye kızarken iktidarın yaptıklarını tenkit etme imkânı
elimize geçince limitsiz hakaret, üslupsuz, izansız, ferasetsiz, ahlaksız bir
siyasal dil nasıl kullanırız? Bugün bu mevzuyu tenkit edeceğiz diye bir
hanımefendinin… Bu, sizin kızınız da olabilirdi. Ben istihdamını asla meşru
görmüyorum ama buna “Hükûmeti tenkit etmek için bir mevzi yakaladık.” hevesiyle
canhıraş yapışıp bir hanımefendinin, bir kızımızın, bir kadının izzetine,
iffetine, namusuna bu kadar pespaye cümle kurulmasına da asla razı olamayız.
Yani siyasete bir üslup kazandıracaksak, siyasetin tenkit diline de bir üslup
kazandıracaksak… Ben hususiyetle kendi nefsime de çok rahatlıkla bu payları
verdiğim için konuşabiliyorum. Hükûmeti tenkit etmek başka bir şeydir,
“Hükûmete kızacağız.” diye mukaddesat saldırganlığı başka bir şeydir, “Hükûmete
kızacağız.” diye bir kızcağızın izzetine, iffetine, namusuna bu kadar galiz
cümlelerle cümle kurmak başka bir şeydir.
Efendim,
sarayın propaganda dilinin seçim sathına girildiği andan itibaren kendisine ait
olanı ululayıp, kendisine ait olmayanları “zillet” diye takdim etmesinden… Ben
gerçekten, sarayın ve propaganda imkânlarını onlara veren danışmanların ifade
bozukluklarıyla ilgili bir ihtisas komisyonundan tavsiye almaları gerektiğine
inanıyorum, gerçekten inanıyorum. Yani bu ülkede Cumhurbaşkanımızın -ilk defa
tecrübe ediyoruz bunu- “hepimizin Cumhurbaşkanı” olması, seçimlerde “sadece AK
PARTİ’nin Cumhurbaşkanı” olmaya evriliyor. O yüzden, bazı cümlelerini
Cumhurbaşkanlığı makamına yakıştıramadığımız için kızamıyoruz, kızarken zorluk
çekiyoruz, kızarken devlete kızıyormuş gibi hissediyoruz. O yüzden bari
centilmenlik anlaşmasını şöyle yapalım: Eski zaman siyasetçileri gibi biraz
alicenap olsun Beyefendi, kendisini tenkit edenlere karşı “Cumhurbaşkanına
nasıl böyle konuşursunuz?” gibi feveran etmek yerine, bir parti genel başkanı
gibi seçim sathı boyunca “Ben, Cumhurbaşkanı gibi size davranmayacağım, parti
başkanı gibi davranacağım, ona uygun tenkitlerinizi de göğüsleyeceğim.” gibi
bir alicenaplık göstersin; aksi hâlde hangi sözü hangi sıfatıyla söylediğini
bilemediğimiz Cumhurbaşkanının AK PARTİ Genel Başkanlığına bile
yakıştıramayacağımız bazı cümlelerine mukabele edince “Siz nasıl
Cumhurbaşkanımıza hakaret edersiniz.” gibi sitemlerle karşılaşıyoruz. Bunu da
ilk defa tecrübe ettiğimiz için, arkadaşlar, anlamanız lazım. Cumhurbaşkanımız
aynı gün içinde üç dört tane rolün, üç dört tane mesuliyetin, üç dört tane
siyasi, sosyal pozisyonun cümlelerini kurduğu için tefrik etmekte zorlanıyoruz.
Dolayısıyla uygun hâle getirmek için Cumhurbaşkanı “Seçim başladı,
Cumhurbaşkanlığım ikinci planda, ben AK PARTİ Genel Başkanı olarak yarıştayım.”
desin, ona göre rekabet edelim. Siyaseten münhasıran Sayın Cumhurbaşkanının,
umumiyetle de AK PARTİ’deki arkadaşlarımızın seçim sathında kendilerine oy
vermeyen insanların da temsilcileri olduklarını unutmamalarını tavsiye ederim.
Memleketin bir yarısına “zillet” demek, memleketin bir yarısının oyunu alabilme
iradesi ortaya koymuş bir topluluğa “zillet ittifakı” demek, “illet ittifakı”
demek…
(Mikrofon
otomatik cihaz tarafından kapatıldı) 
BAŞKAN
– Bir dakika ilave süre veriyorum.
YAVUZ
AĞIRALİOĞLU (Devamla) - ...siyasi nezaketin de siyasi tahammülün de
kaldırabileceği bir şey değildir. Her ülkenin haini olur arkadaşlar. Gönül arzu
eder ki olmasın ama her ülkenin haini olur, bir olur, iki olur; biraz kötü
yönetirseniz üç olur; hani peş peşe üç beş ferasetsiz adam gelir beş olur ama
bir ülke yüzde 10’a hain diyorsa o ülkenin yönetimi kötüdür arkadaşlar,
maharetsizlikle yönetiliyor demektir. Bir ülkenin yüzde 49’una hain deniyorsa o
ülkenin siyasi yönetim maharetsizliğiyle yönetildiğine hamledilir bu cümle.
Dolayısıyla lütfen arkadaşlarımız, münhasıran AK PARTİ’deki arkadaşlarımız,
hususiyetle de Sayın Cumhurbaşkanı memleketin bir yarısına “zillet” de, “illet”
de demekten lütfen sarfınazar etsin. 
Genel
Kurulunuza saygılarımla. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına söz isteyen Kayseri Milletvekilimiz
Sayın Mustafa Baki Ersoy. (MHP sıralarından alkışlar)
Süreniz
on dakika Sayın Ersoy. 
MHP
GRUBU ADINA MUSTAFA BAKİ ERSOY (Kayseri) – Sayın Başkan, değerli
milletvekilleri; 37 sıra sayılı Kanun Teklifi’nin ikinci bölümü üzerinde -25 ve
48’inci madde aralığında- konuşma yapmak üzere, Milliyetçi Hareket Partisi
Grubu adına söz hakkı almış bulunmaktayım. Yüce heyetinizi, ekran başında
bizleri izleyen yüce Türk milletinin tüm fertlerini saygıyla selamlıyorum.
Konuşmama
başlamadan önce, Kayseri’mizin Hacılar ilçesinde başıboş köpeklerin saldırısına
uğrayarak can veren kardeşimiz Mehmet Özer’e Cenab-ı Hak’tan rahmet, yakınlarına
başsağlığı ve sabır diliyor, bu üzücü hadisenin tekrar yaşanmaması için
yetkilileri gerekli tedbirleri alarak daha hassas davranmaya davet ediyorum.
Kanun
teklifinin ikinci bölümünde, hayvancılığın desteklenmesi amacıyla büyükbaş ve
küçükbaş hayvanların satışından ve üreticilerden satın alınan sütün satın alma
bedeli üzerinden alınan binde 1’lik pay kaldırılmaktadır. 
Teklifle,
işsizlik ödeneğinden yararlanma koşullarında kolaylık sağlanmaktadır. Bu
kapsamda, kanundaki son 120 günlük prim ödeyerek sürekli çalışma şartı “hizmet
akdine tabi olma” şeklinde yumuşatılarak yüz yirmi gün boyunca hizmet akdine
tabi olmasına karşın devamsızlık hâllerinden kaynaklı ödememe durumunu ortadan
kaldırmaktadır.
Son
yıllarda özel kişi ve derneklerin ülkemizde akreditasyon faaliyetlerinde
bulunma teşebbüslerinin olduğu görülmektedir. Oysa 2010 yılından beri AB
ülkelerinde yalnızca tek bir akreditasyon kurumuna yetki verilmektedir. AB’deki
bu uygulamaya paralel olarak ülkemizde de Türk Akreditasyon Kurumunu görev
alanına giren konularla ilgili olarak tek karar merci olarak
yetkilendirmektedir. Ayrıca, yetkisiz akreditasyon faaliyetlerinin
durdurulmasına yönelik, ilgili mülki amirlere bir yetki verilmesi veya yasal
takiple faaliyetin durdurulabilmesi mümkün hâle gelecektir. 
Teklifle,
portföy yönetim şirketlerinin emeklilik yatırım fonlarına ilişkin
faaliyetlerinin gözetilmesine yönelik Sermaye Piyasası Kuruluna gerekli altyapı
kurma yetkisi verilmektedir. Böylece, Sermaye Piyasası Kurulunda, Emeklilik
Gözetim Merkezine aktarılan bazı bilgilerin ve ham verilerin incelerek analiz
edilmesi ve raporlanarak kurula sunulması, daha açık bir ifadeyle portföy
yönetim şirketlerinin bu fonları iyi yönetip yönetmediğinin takibi
sağlanacaktır.
Teklifle,
Kamu İhale Kanunu kapsamındaki kuruluşların Çay İşletmeleri Genel Müdürlüğünden
yapacakları çay ve çay ürünleri alımları Kamu İhale Kanunu hükümlerinden
istisna tutulmaktadır. Teklifle, ihaleye katılacak isteklilerin mal, hizmet
veya yapıma özgü cirolarının ekonomik ve mali yeterliliklerinin tespitinde
kullanılması imkânı getirilmektedir. Belgesi kullanılan ortağın tüzel kişiliği
temsile ve yönetime yetkili olması şartı aranmaktadır. Yüklenici firmalara
sözleşmelerin imalat girdilerinde meydana gelen beklenmeyen fiyat artışlarından
korunması amacıyla kamu idarelerinin onayına bağlı olarak fesih ya da devir
hakkı verilecektir. Bilindiği üzere, fiyatta meydana gelen bir değişimin
beklenmeyen fiyat artışı kabul edilebilmesi için malzemenin uygulama ayına ait
fiyatının baz fiyata göre artış oranı ile uygulama ayına ait endeksin temel
endekse göre artış oranı arasındaki farkın yüzde 3’e eşit veya daha fazla
olması gerekmektedir. 
Yurt
içi ve yurt dışında yaşayan vatandaşlarımızın talebini de göz önüne alarak
yatırımcılara sunulan finansman araçlarının çeşitlendirilmesi ve yatırımcı
tabanının genişletilmesi amacıyla Hazine ve Maliye Bakanlığının iç ve dış
piyasalarda farklı kira sertifikası türlerinden ihraç yapabilmesine imkân
sağlanabilmektedir. 
Teklifle,
şalgam suyu ile bebek ve devam sütü sayılan içeceklerden alınan ve daha önce
yüzde 10 olarak uygulanan ÖTV oranı sıfıra indirilmiştir. Yapılan bu
düzenlemeyle bu ürünlerin perakende satış fiyatında düşüş beklenmektedir. 
Bildiği
üzere, önceki dönemde sadece er ve erbaşların kendileri ücretsiz sağlık hizmeti
hakkından faydalanabiliyordu. Bu düzenlemeyle, er ve erbaşların genel sağlık
sigortası sayılmayan eş ve çocukları ile anne ve babalarının bakmakla yükümlü
olduğu kişi kapsamında değerlendirilmesi sağlanmaktadır. 
Teklifle,
vatandaşlarımızın geçim sıkıntılarının giderilmesi yönünde önemli bir düzenleme
yapılarak yaşlılık, malullük ve ölüm aylıklarına bin TL’lik alt sınır
getirilmektedir. Böylece vatandaşlarımızın gelirlerinde bir iyileşme olacak ve
belirli bir seviyede gelir güvencesine kavuşmuş olacaklardır. 
Teklifle,
sigorta şirketlerinin sigortalamakta güçlük çektiği ya da teminat vermek
istemediği riskleri sigortalayacak, sermayesi Hazine ve Maliye Bakanlığına ait
yerli ve millî bir Türk Reasürans Anonim Şirketi kurulması hedeflenmektedir. 
Belediyelerin
ihtiyaç duyduğu yatırım nitelikli projelerin gerçekleştirilmesi amacıyla
Strateji ve Bütçe Başkanlığı bütçesine konulan belediyelere yardım ödeneği,
belediyelerin talebi üzerine, Cumhurbaşkanı tarafından kullandırılabilecektir. 
Bilindiği
üzere, yatırım teşvik sistemleri, ülkelerin stratejik sektörleri için önem arz
eden, ara mallara olan ithalat bağımlılığını azaltma potansiyeli taşıyan
yatırımları teşvik etmek amacıyla hazırlanır. Yatırım teşvik sistemi, ülkemizin
kalkınması ve uluslararası rekabet gücünün artırılması için de hayati önemi
haiz bir konudur. Nitekim, mevcut düzenlemeyle, imalat sanayisi yatırımları
üzerindeki finansman yükünü gidermek amacıyla KDV iadesine yönelik uygulamanın
2019 yılında da devam ettirilmesi amaçlanmaktadır. 
Teşviklerden
ve yatırımlardan bahsetmişken seçim bölgem olan Kayseri’mizin savunma sanayisi
alanında hak ettiği ancak henüz gerçekleşmeyen yatırımlardan bahsetmek
istiyorum. Kayseri, 1933’te tayyare fabrikasının üretime geçmesiyle birlikte
savunma sanayisiyle tanıştı ve savunma sanayisinin gelişip büyümesi için her
zaman çaba sarf etti. Stratejik konumundan, tankların modernize edildiği
Anatamirinden, ASPİLSAN’dan, TAKSAN’ından söz edilip yıllarca “Altyapı hazır,
işte yan sanayi, işte insan gücü.” denilerek yatırımlardan pay almaya çalıştı
ama bir türlü yol alamadı, hep ihmal edildi. 
1991
yazında Hava İkmal Merkezi hareketli günlere sahne oldu. Sözde İspanyollarla
anlaşma yapılmıştı, askerî amaçlı CASA tipi hafif nakliye uçakları Kayseri’de
üretilecekti. Kanada, Fransa, Amerika Birleşik Devletleri firmalarıyla
helikopter üretimi için ön anlaşmalar yapılmıştı. Helikopter üretiminde
Kayseri’nin payı yüzde 40 olacak, kalanı Eskişehir Hava İkmal Bakım Merkezi ile
Güvercinlik ve Mürted’e ayrılacaktı. Bunlar, zamanın Millî Savunma Bakanı
tarafından, hükûmet adına yapılan açıklamalardı. İlginçtir, yapıldığı söylenen
ön sözleşme ve anlaşmaların üzerinden yıllar geçti, ortada ne uçak var ne de
helikopter var. Anlaşılan, altyapıydı, potansiyeldi derken kendimizi avutmaktan
öteye yine gidemedik, yine “Kayserili işini bilir.” mantığıyla avutulduk. 
Kayseri’de
Hava İkmal ve Bakım Merkezi ve Anatamir Fabrikası gibi iki önemli kuruluş
varken yıl 2019 oldu ama hâlâ biz bu kuruluşların kıymetini bilemiyoruz.
Yatırım yapılmadığı için bu fabrikaların özelleştirilmesi veya kiralanması bu
işletmeleri heba etmek olur. Bu işletmelere gerekli destekler verildiği
takdirde hem savunma sanayimize katkısı büyük olacak hem de Kayseri’mizin
üretime katkısı büyük olacaktır. İlk yerli uçak çeker aracımız Rahvan ve bomba
yükleme aracımız Seyit Onbaşı, İkinci Hava İkmal Bakım Merkezi Komutanlığında,
Kayseri’de üretilmiştir. Kayseri üretmeye devam etmek isterken bununla ilgili
en önemli husus ağır sanayi yatırımları olmalıdır. 
Türkiye
Cumhuriyeti devletinin ve Türk Silahlı Kuvvetlerinin ihtiyacını kendi savunma
sanayisiyle karşılamasının önemini bugün geldiğimiz noktada daha iyi anlıyoruz.
Kayseri’de ilk uçak fabrikası kurulmuş olmasına rağmen bugün bu işletmeler
gerekli ve yeterli yatırımları alamamaktadır ve kapasitesinin altında iş
yapmaktadır. Yıllar önce “Fabrika kuran fabrika.” olarak tanımlanan TAKSAN’ı
değerlendiremeyen Kayseri’mizin artık kaybedecek zamanı yoktur. TAKSAN bugün
özel bir şirket bünyesinde ülke ekonomisine hem de savunma sanayisine katkı
sunmak adına mücadele etmektedir. 
Savunma
sanayisinde parça üretecek takım tezgâhları bu işin kalbidir. Bugün Türkiye’de
takım tezgâhı üreten TAKSAN’dan başka fabrika yoktur. Fakat bu fabrika
Kayseri’nin fedakâr iş adamları tarafından kendi imkânlarıyla faaliyetine devam
etmektedir. Takım tezgâhları üretiminde kullanılan servo motor ithalatına ek
yüzde 17 vergi getirilmesi müteşebbisleri düşündürmekte, ithal makinelerin
önünü açmaktadır, ülkemizde üretilen takım tezgâhlarının rekabet şansını düşürmektedir.
Üreticilerimizi teşvik etmemiz gerekirken ek vergilerle maliyetlerimizi
artırmamız üretimi yavaşlatacak, ithal ürünlerin önünü açacaktır. Bu konunun da
takipçisi olacağımızı buradan ifade etmek istiyorum. 
Kayserili
sanayicilerimiz savunma sanayisinin ve sektörün taleplerini dikkate alarak
yatırım yapmaya hazırdır. Bu nedenle hep birlikte elimizi taşın altına koyarak
gerekli yatırımların önünü açmak zorundayız. Mevcut işletmelerimizi
desteklemeliyiz. İlimiz birçok yatırıma altyapı olarak müsaittir, yeter ki
devletimiz teşvik etsin.
Tren
yollarını, kara yollarını ve hava yolu ulaşımlarını dikkate aldığımız zaman
Kayseri’nin Türkiye’nin savunmasının kalbi durumunda olduğunu göreceğiz ve
bununla beraber…
(Mikrofon
otomatik cihaz tarafından kapatıldı)
BAŞKAN
– Sayın Ersoy, bir dakika ilave süre veriyorum. 
MUSTAFA
BAKİ ERSOY (Devamla) – …Türkiye’nin savunma sanayi merkezinin Kayseri olması
gerektiğini de ısrarla savunuyoruz. 
Sayın
Başkan, değerli milletvekilleri; sözlerimi noktalamadan önce, emektar gazetecilerimizin
10 Ocak Gazeteciler Günü’nü gönülden tebrik ediyorum, tüm gazetecilerimize
hürmet ve muhabbetlerimi sunuyorum. 
Milliyetçi
Hareket Partisi olarak söz konusu teklifi olumlu değerlendiriyor, destekliyor,
vatanımıza ve milletimize hayırlı olmasını Cenab-ı Hak’tan niyaz ediyorum. 
Sağ
olun, var olun. (MHP sıralarından alkışlar)
BAŞKAN
– Halkların Demokratik Partisi Grubu adına söz isteyen Gaziantep
Milletvekilimiz Sayın Mahmut Toğrul. (HDP sıralarından alkışlar)
Süremiz
on dakika Sayın Toğrul. 
HDP
GRUBU ADINA MAHMUT TOĞRUL (Gaziantep) – Teşekkür ederim.
Sayın
Başkan, değerli milletvekilleri; öncelikle hepinizi saygıyla selamlıyorum. 
Değerli
arkadaşlar, tabii, artık iktidarın tavrı şu: “Siz ne derseniz deyin, ben
bildiğimi söylerim. Kim ne konuştu, kim ne söyledi, nasıl konuştu, içeriği
nedir, önemli değil. Benim bildiğim bildiktir, ben bildiğimi devam ettiririm.”
diyor. 
Değerli
arkadaşlar, tabii, şimdi, torba yasalarla ilgili, başından beri, öteden beri,
biz, bunun sıkıntılı bir yasama yapma biçimi olduğunu, kaliteli yasama yapmaya
aykırı olduğunu defaatle ifade ettik. Maalesef bu uyarılara geçmişte kısmen de
olsa “Bir daha bu yolla biz torba getirmeyeceğiz.” sözleri verilmesine rağmen
şimdi artık bu bir yol oldu. Normal bir yasa getirme biçimi kalmadı, tamamen
artık torbayla geliyor. Torba geliyor, görüşülüyor, bu arada bir torba
hazırlanıyor, o görüşülüyor, başka bir torba hazırlanıyor. 
Şimdi
değerli arkadaşlar, o kadar özensiz hazırlanıyor ki Bütçe Komisyonunda
görüşülürken aslında torbanın içeriğine baktığınızda hemen hemen tüm ihtisas
komisyonlarını ilgilendiren maddeler var. O komisyonlarda görüşülmüyor.
Kaliteli yasama yapmanın yeri hepimiz biliyoruz ki ihtisas komisyonlarıdır ama
ihtisas komisyonlarında görüşülmüyor, doğrudan Plan ve Bütçe Komisyonuna
geliyor. Peki, o kadar özensiz hazırlanıyor ki Plan ve Bütçe Komisyonuna
geldikten sonra başkaca maddeler ilave ediliyor, kanunun adı bile değişiyor.
Bakın, ilk geldiğinde kanunun adına “Bazı Kanun ve Kanun Hükmünde
Kararnamelerde Değişiklik Yapan Kanun Teklifi” deniyordu, sonra “Vergi
Kanunları” ilave edildi ve adı da değişti “Vergi Kanunlarıyla Bazı Kanun ve
Kanun Hükmünde Kararnamelerde Değişiklik Yapan Kanun Teklifi” olarak geldi.
Şimdi,
değerli arkadaşlar, aslında başlığında yanlışlık var. Şimdi, “bazı” dediğiniz
zaman herhâlde üç, beş kanunu ilgilendiriyor diye düşünürsünüz. İnanın bu
başlığı değiştirmek lazım, şöyle yazmak lazım: “Hemen hemen tüm kanun
maddelerinde ve kanun hükmünde kararnamelerde değişiklik yapan kanun teklifi”
demek lazım çünkü şimdi başlıklarını saysam -on dakika sürem- hangi kanunlarda
değişiklik yaptığına dair sürem yetmeyecek. Hemen hemen tüm kanunlarda
değişiklik yapılıyor.
Şimdi,
değerli arkadaşlar, 16 Nisan referandumunda biz bu referandumun, bu biçimin
ülkedeki erkler ayrılığını ortadan kaldıracağını, yasamayı yürütmenin bir
egemenliği altına sokacağını, yasamayı ve yasamanın gücünü ortadan
kaldıracağını ifade ettiğimizde Hükûmet meydanlarda yasamanın daha nasıl güçlü
olacağını ifade ediyordu ve bunu da gerekçelendirirken “Efendim, vekil sayısını
600’e çıkardık ve seçilme yaşını 18’e indirdik.” gibi süslü cümlelerle
kamuoyuna anlatıyordu.
Şimdi,
bu kanunun, torba yasanın -“torba” mı demek lazım, “çorba” mı demek lazım-
hazırlanışına bakalım. Arkadaşlarımız Plan ve Bütçe Komisyonunda soruyorlar,
diyorlar ki: “Siz bu kanun teklifini nasıl hazırladınız?” “Efendim, biz gittik
bakanlıklara, tek tek bakanlarla görüştük, sorduk ‘Sizin ihtiyacınız nedir?’
dedik, onlar da belirlediler, biz torbaya attık.” Değerli arkadaşlar, siz
yasama olarak yürütme erkinin işini yapmak zorunda değilsiniz. Sizin yükümlü
olduğunuz kesim halktır, millettir. Eğer sorun arıyorsanız gideceksiniz millete
soracaksınız: “Sizin ne sorununuz var?” Milletin sorunlarını dinleyeceksiniz,
onları burada yasalaştırmaya ve milletimizin, halkımızın sorunlarına çözüm
aramaya çalışacaksınız; sizin göreviniz bu olmalı ama siz ne yapıyorsunuz?
Halkı, milleti bir tarafa bırakıyorsunuz, bakanlara yani yürütmeye “İhtiyacın
nedir?” diyorsunuz. 
Kanun
teklifine baktığımızda peki ne var? Kanun teklifi -AKP her zaman yaptığını
yapıyor- rantiyeye hizmetle yükümlü; milleti, emekçiyi, çalışanı hiçbir zaman
görmeyen torba yasalarla ilgili. Değerli arkadaşlar, bu bölümde hangi kanun
tekliflerini göreceğiz? Tabii, şunu da unutmadan söylemem lazım: Bunu yaparken
de ne yapıyorlar? Soslu bazı maddeleri içine koyuyorlar, örneğin “Efendim, biz
İşsizlik Fonu’na daha rahat erişimi sağlayacağız.” diyorlar ya da “Yaşlılık
aylığını bin liraya yükselteceğiz, bunun altındaysa bin liraya tamamlayacağız.”
diyorlar ve bunu ambalajlayıp kamuoyuna bunları söylüyorlar. Ama arka plana
baktığınızda, değerli arkadaşlar, arka planda Makyavelist bir yaklaşım var,
kendi zenginini yaratmak ve sermayeyi daha da zengin etmek için her türlü alanı
açmak var. 
Bakın,
değerli arkadaşlar, gittikçe merkezîleşiyoruz. Demokrasinin en önemli görevi
yönetimi yerelleştirmektir, yereli güçlendirmektir, belediyeleri
güçlendirmektir çünkü doğrudan demokrasinin ilk ulaştığı yer belediyelerdir. 
Peki,
ne yapıyoruz değerli arkadaşlar? Bakın, bu torbanın içerisinde, vergi koyma
görevini Meclisten alıyoruz, Cumhurbaşkanına veriyoruz, Cumhurbaşkanı istediği
belediyeye kaynak aktarabilecek. E şimdi, Cumhurbaşkanının… Hani “Ayinesi iştir
kişinin, lafa bakılmaz.” HDP’li belediyeleri bir düşünün arkadaşlar. Şimdi
“Cumhurbaşkanı” dediğimiz kişi tarafsız olmalı, herkese, herkesin Cumhurbaşkanı
olmalı. E peki, öyle mi? Yeri geldiğinde 2 şapkası var. AKP Genel Başkanı, yeri
geldiğinde “Ben Cumhurbaşkanıyım.” diyor ve HDP’ye yaklaşımını hepimiz
biliyoruz, kayyum atamasından belli, kayyumları atayarak halkın iradesine el
koymasından belli. E şimdi, bu Cumhurbaşkanının belediyelere ödenek ayırırken
eşit davranacağını nasıl söyleyebiliriz? Bu mümkün müdür? Bunu iddia
edebilecek, şu Mecliste bir Allah’ın kulu var mıdır? Yoktur değerli arkadaşlar.
MUSTAFA
LEVENT KARAHOCAGİL (Amasya) – Var, var!
MAHMUT
TOĞRUL (Devamla) – Bakın, bu iktidar Makyavelisttir, belki gelmiş geçmiş en
Makyavelist iktidardır. Her yolu mübah görüyor değerli arkadaşlar, iktidarını
sürdürmek için. Ahlak, etik, adalet ve yeri geldiğinde dinin istismarı dâhil
her türlü yol ve yöntemi kullanıyor. 
Şimdi,
bakın, son dönemde bir yerel seçime gidiyoruz; dünyanın sonu değil değerli
arkadaşlar, belediye başkanlarını seçeceğiz. Peki, ne yapıyor? Halkların
Demokratik Partisine yönelik resmen bir savaş ilan etmiş durumda. İl ve ilçe
binalarımızı polis, yolgeçen hanı gibi kullanıyor. Parti çalışanlarımız, il ve
ilçe eş başkanlarımız, neredeyse çalışma yürütemeyecek hâle getiriliyor ve
süslü cümlelerle “Efendim, işte, terörle…”
Bakın,
en son, Antalya’ya giden 2 parti meclisi üyemiz şununla suçlandılar: Orada,
işte, efendim, sarı yeleklilerin yarattığı eylemleri yapacaklarmış, bunu
örgütleyeceklermiş. Şimdi, akla ziyan bir durumla karşı karşıyayız.
Değerli
arkadaşlar, bu iktidar sadece Makyavelist değil, aynı zamanda büyük Goebbels
öğretisini de iyi almışlar. Goebbels’ten gerçekten bu kadar etkilenen bir
iktidar zor bulunur. “Yalan söyleyin, yalanı her seferinde büyük söyleyin.”
Evet, halkı kandırıyor, halka her an yalan söylüyor. Bakın, bunun içerisinde
din istismarı da var. 
Şimdi,
31 Martta yerel seçime gidiyoruz. Gaziantep’te bir üniversite kurmuşlar. Ne
zaman? Birkaç ay önce. Adı ne? Gaziantep Bilim ve Teknoloji Üniversitesi.
Bugün, Gaziantep Bilim ve Teknoloji Üniversitesinin adını “İslam Bilim ve
Teknoloji Üniversitesi” koyacağız. Ya, daha birkaç ay önce kurdunuz ve hâlâ da
daha kuruluşu tamamlanmamış, rektörü bile atanmamış; şimdi isim değişikliği
yapıyorsunuz. Niye? Arkadaşlar, satacak bir şey yok; satacakları din
tacirliğidir ve bunu da yapıyorlar. 
Dediğim
gibi, Goebbels’ten gerçekten bu kadar etkilenen başkaca bir iktidar yok. Onun
için bu iktidarın… Ama ne yaparsa yapsın, ne kadar Makyavelist davranırsa
davransın eninde sonunda halkın iradesi, özellikle Halkların Demokratik
Partisine gönül verenlerin iradesi sizleri orada, o belediyelere atadığınız
kayyumlarınıza…
(Mikrofon
otomatik cihaz tarafından kapatıldı)
BAŞKAN
– Sayın Toğrul, bir dakika ilave edelim toparlayın.
MAHMUT
TOĞRUL (Devamla) – Teşekkürler Başkanım. 
O
kayyum atadığınız, halkın iradesini gasbetiğiniz o irade, sizin asla ve asla
orada kalmanıza izin vermeyecek. 
Bakın,
istediğiniz kadar seçim hilesi yapıyorsunuz; seçmen taşıyorsunuz, seçmenleri
siliyorsunuz. Bir adreste 700… Değerli arkadaşlar, 1 dairede… Dün AKP Grup
Başkan Vekili şunu söylüyor: “Efendim, orada topçular kalıyor.” Bahsedilen bir
dairede 700 kayıtlı seçmen olabilir mi? Yurtla kıyaslıyor. Yurt aynı değil ki. 
Şimdi,
dolayısıyla değerli arkadaşlar, ne yaparsa yapsın AKP, yolun sonu görünüyor ve
siz gideceksiniz diyor, Genel Kurulu saygıyla selamlıyorum. 
CAHİT
ÖZKAN (Denizli) – Açabilirseniz şuradan, kayıtlara geçmesi için. 
BAŞKAN
– Buyurun Sayın Özkan. 
CAHİT
ÖZKAN (Denizli) – Sayın Başkan, değerli milletvekilleri; hatip kürsüden
özellikle Cumhurbaşkanımızı ve grubumuzu ifade ederek Makyavelist politikalar
ortaya koymakla suçladı. Oysa ki tarafsızlığın ve vatandaşlara hizmet götürmede
eşitliğin sözde değil özde olması lazım.
MAHMUT
TOĞRUL (Gaziantep) – Doğrudur, doğrudur.
CAHİT
ÖZKAN (Denizli) – Bugüne kadar on altı yıl boyunca AK PARTİ hükûmetleri ve
grubumuz olarak da yapmış olduğumuz yasal düzenlemelerde bir oy alıp
almadığımıza bakmaksızın 81 ilimize eşit hizmet götürme gayreti içerisinde
olduk.
MAHMUT
TOĞRUL (Gaziantep) – Ya, siz söylüyorsunuz, halka bir sorun ya.
CAHİT
ÖZKAN (Denizli) – Milletvekili çıkarmadığımız Tunceli’de de duble yollar… Kamu
yatırımlarıyla 81 ilimize eşit hizmetleri götürme gayreti içerisinde olduk.
“Makyavelist” iddiasını tümden reddediyoruz. Bizim Türk-İslam medeniyetinde
tarihimizden aldığımız ilhamla Kınalızade’den Yusuf Has Hacib’e, Gazzâlî’den
Fârâbî’ye kadar…
LÜTFÜ
TÜRKKAN (Kocaeli) – Büyüksün Cahit!
CAHİT
ÖZKAN (Denizli) – …bizim geleneğimizde adalet, emanet ve liyakat anlayışına
uygun olarak devletimizin anayasal düzenini işletiyor ve…
(Mikrofon
otomatik cihaz tarafından kapatıldı)
CAHİT
ÖZKAN (Denizli) – …aziz milletimiz için hizmet götürme gayreti içerisinde
olduğumuzu ifade ediyor, Genel Kurulu saygıyla selamlıyorum.
BAŞKAN
– Teşekkür ederim.
LÜTFÜ
TÜRKKAN (Kocaeli) – Sayın Başkan, her konuşmacıdan sonra AK PARTİ Grup Başkan
Vekiline söz vermek gibi bir alışkanlık oluştu. Yani bu bir sataşma da değil.
BAŞKAN
- Sayın Türkkan…
LÜTFÜ
TÜRKKAN (Kocaeli) – Ama gerçekten bu yeni…
BAŞKAN
– Sayın Türkkan, bu, herhangi bir…
CAHİT
ÖZKAN (Denizli) – Şu anda sözle biliyorsunuz grubumuza…
MAHMUT
TOĞRUL (Gaziantep) – Bu bir siyasal eleştiridir Sayın Başkanım, buna cevap
verilmesi gerekmiyor ki.
BAŞKAN
– Bir saniye Sayın Toğrul.
LÜTFÜ
TÜRKKAN (Kocaeli) – Kürsüden cevap verebilirler, 69’dan söz alabilir.
BAŞKAN
– Bir saniye değerli arkadaşlarım, lütfen…
Meclis
Başkanından nasıl söz isteneceği bellidir. Sayın Grup Başkan Vekili istese
sataşmadan dolayı söz alabilirdi, kayıtlara geçmesi amacıyla kısa bir söz talep
etti yani bu talebi de uygun gördük. Arzu etseydi sataşmadan dolayı söz de
verebilirdik kendisine ama kayıtlara geçmesi açısından bir kısa değerlendirmede
bulundu. Bu arada…
MAHMUT
TOĞRUL (Gaziantep) – Yani cevap verdiği eleştiriler… Yani hakaret etmedim ki
Başkanım.
BAŞKAN
– Yani söylediğiniz…
LÜTFÜ
TÜRKKAN (Kocaeli) – Eleştirmek, sataşmak değildir Sayın Başkan.
BAŞKAN
– Değerli arkadaşlarım, bir grup başkan vekili yapılan bir konuşmaya karşı
hassasiyet duyduğu konuları elbette ifade edebilir, bu, bütün gruplar için
geçerli, bunda bir tereddüt yok, rica ediyorum, ayrıca bu konuda…
MAHMUT
TOĞRUL (Gaziantep) – Ama siz, Sayın Başkanım, sanki burada ben bir hakaret
yapmışım da onlar bu hakkı kullanmıyorlar gibi söz aldınız.
BAŞKAN
– Hayır, hayır.
MAHMUT
TOĞRUL (Gaziantep) – Bu, doğru değil.
BAŞKAN
– Hayır, Sayın Toğrul.
Yani
bir grup başkan vekili… Sizin konuşmanızdan dolayı istese ben sataşmadan dolayı
söz verebilirdim kendisine.
MAHMUT
TOĞRUL (Gaziantep) – Ama Başkanım…
LÜTFÜ
TÜRKKAN (Kocaeli) – Başkanım, eleştiri sataşmak değildir. 
BAŞKAN
– Şimdi, değerli arkadaşlar, bunu bir tartışmaya açmayalım lütfen.
MAHMUT
TOĞRUL (Gaziantep) – Biz açmıyoruz, siz açıyorsunuz.
BAŞKAN
- Yani Meclis Başkanı kime nasıl söz vereceğini bilecek konumdadır. Bu konuyu
lütfen bir daha gündem konusu dahi yapmayalım.
LÜTFÜ
TÜRKKAN (Kocaeli) – Hayır, Başkanım, öyle bir şey yok.
BAŞKAN
– Cumhuriyet Halk Partisi Grubu adına söz isteyen Antalya Milletvekilimiz Sayın
Cavit Arı.
Buyurun
Sayın Arı. (CHP sıralarından alkışlar) 
CHP
GRUBU ADINA CAVİT ARI (Antalya) – Sayın Başkanım, değerli milletvekilleri;
öncelikle hepinizi saygıyla sevgiyle selamlıyorum.
Görüşülmekte
olan torba yasayla ilgili ikinci bölüm üzerine grubumuz adına söz almış
bulunmaktayım.
Değerli
arkadaşlar, malum olduğu üzere, AKP Grubu artık bu Mecliste görüşülecek olan
kanunları torba yasa olarak gündeme getirip detayların vatandaşın dikkatinden
kaçırılmasına dönük çalışmalarını hızlı bir şekilde sürdürmekte. Bugün burada
71 maddelik konu görüşülürken Plan ve Bütçe Komisyonunda da yine aynı şekilde
başka bir torba yasa gündeme getirilmiş ve Komisyonda görüşülmekte.
Değerli
arkadaşlar, görüşülmekte olan maddeler arasında özellikle Mera Kanunu’yla
ilgili husus dikkat çekmekte. 24’üncü madde, elektrik üretiminde jeotermal
enerjiden yararlanabilmek adına mera alanlarının kullanılması izninin
verilmesiyle ilgili. Değerli arkadaşlar, şimdi, mera alanları zaten yeterince
tehdit altında bu ülkede sayenizde. 2002’de ülkemizde mera alanları 14 milyon
600 bin hektar civarında iken bugün 10 milyon hektar civarına kadar inmiştir.
Çünkü bu mera alanları özellikle HES’lerin, mermer ocaklarının ve taş
ocaklarının ciddi tehdidi altında ve yine son dönemde çıkarılan imar barışıyla
ciddi tehdit altına girmişti. Şimdi, bunlar yetmezmiş gibi, jeotermal enerji
yani elektrik üretimi adına meralara bir kez daha el atılmakta. Değerli
arkadaşlar, zaten bu jeotermal enerji üretiminde ciddi çevre etkisi var,
öncelikle bölgede yaşayan vatandaşlarımız bundan çok muzdarip. Orada sağlığa
ciddi etkisi var bu işin. Bakın, köylülerimiz, vatandaşlarımız, köylü
kadınlarımız traktörlerin üzerinde bu tesislerin yapımını protesto etmekteler
çünkü sağlık tehdidi altındalar öncelikle ve yine bu yapılacak tesislerin
çevreye etkisiyle beraber tarıma zararı olacak, hayvancılığa ciddi zararı
olacak yani vatandaşımız bu konudan ciddi anlamda muzdarip. Kaldı ki
-Bakanlıktan verilen oranlara göre üretilecek olan enerji oranını söyleyeyim
ben size- jeotermal enerji olarak üretilen elektrik üretimi genel üretimin
sadece ve sadece yüzde 2’si seviyelerinde yani bu oran için bu alanların tahrip
edilmesine hiç gerek yok değerli arkadaşlar. Bir taraftan, siz “Hayvancılığı
destekliyoruz, teşvik ediyoruz.” der iken -ki 25’inci madde bununla ilgili-
mera alanlarında Mera Kanunu gereğince süt üreticilerinden kesilmekte olan
binde 1’lik payın kaldırılmasını gündeme taşıdınız. Bu maddeyi, bu madde
yönünden sizleri destekliyoruz ancak şunu söyleyeyim: Bakın, konumuz
hayvancılıksa Antalya’mızdan önemli bir besici arkadaşımızın gönderdiği mektubu
sizlerle paylaşmak istiyorum, bu arkadaşımız Antalya’mızın en önemli
besicilerinden birisi. Gönderdiği mektupta der ki: “15 Ağustos 2018 tarihinden
itibaren çiğ süt bedeli 1,7 TL olarak açıklanmıştır. Maalesef, bu fiyat bir
hayvanın yemiş olduğu yemi karşılamamakta, bunun içindir ki mezbahalarda
üretici kardeşlerimiz inanılmaz bir şekilde inek kesmekteler. Bu kadar düşük
olmasının bir tek sebebi var: Üretici yedirmiş olduğu yem bedeli kadar süt
parası alamamakta. Bu kesilen hayvanların acısı da beş altı ay sonraki süt
üretim tonajlarındaki düşüşlerde ortaya çıkacaktır.
2018
yılında, devletin verilerine göre, süt işleyici firmalar ürünlerine yüzde 41
zam yapmışlardır ama maalesef çiğ süt fiyatları sadece yüzde 11 artış
göstermiştir. 
Yine,
geçen yıl yonca fiyatı tarlada biçilmiş şekliyle 500 TL iken bu yıl 850 TL
olmuştur. Mısır silajının tarlada biçilmiş fiyatı 145 TL iken bu yıl 210 TL
olmuştur. Takdir edersiniz ki ülkemiz ekonomisinde tarım ve hayvancılık çok
önemli bir yere sahip ama biz hayvancılık işletmeleri olarak devletimizden
yeterli derecede destek göremediğimizi düşünüyoruz. Bu ekonomik durumlardan
dolayı işletmelerimizi kapatmaya kadar gidiyoruz. Bizler elimizdeki ekmek
teknelerimizi kaybetmeden ülkemizde tarım ve hayvancılıkla geçinen dolaylı
olarak 20 milyon çalışanın sıkıntılarına kulak verilmelidir. Özellikle
hayvancılık sektörü çok büyük sıkıntıdadır. Hepinizin bildiği üzere, girdi
fiyatları inanılmaz artmıştır, banka faizleri de buna keza inanılmaz
yükselmiştir. Aynı zamanda Ziraat Bankasından hakkımız olan destekleme
kredilerinden tam olarak faydalanamıyoruz.” Böyle diyor bir hayvan üreticisi. 
Değerli
arkadaşlar, Ziraat Bankasından tam olarak faydalanamadığını ifade etmekte.
Evet, çok doğru çünkü Ziraat Bankası bugünlerde sizin, önümüzde yapılacak olan
seçim sürecinin finansıyla meşgul. Sizin vatandaşın algıyla oyunu
yönlendirebilmenizle meşgul. Kredi kartları borcunun ödenmesiyle meşgul, bugüne
kadar kulüplerin yapılmış olan ciddi borçlarının ödenmesiyle meşgul. 
Değerli
arkadaşlar, işte hayvancılıkta en önemli girdi yemdir. Mera alanları da bu
anlamda en önemli kaynaklardır. Bu anlamda mera alanlarına lütfen el atmayın
artık. 
Değerli
arkadaşlar, görüşülmekte olan maddelerden bir tanesi de yine 32’nci madde. 30
Haziran 2018 tarihinden önce 4734 sayılı Kanun’a göre ihalesi yapılan ve bu
maddenin yürürlüğe girdiği tarih itibarıyla devam eden sözleşmeler, imalat
girdilerinin fiyatlarında beklenilmeyen artışlar meydana gelmesi nedeniyle, bu
maddenin yürürlüğe girdiği tarihten sonraki altmış gün içinde yüklenicinin
başvurusu üzerine idarenin onayıyla feshedilip tasfiye edilir veya devredilir.
Yani deniyor ki bu maddeyle: Değerli arkadaşlar, bu ülkede bir kriz var. Bu
ülkeyi biz krize soktuk, ülkeyi iyi yönetemedik. Bu nedenle de yatırımlarda
çıkılan ihalelerde ihaleyi alanlar kriz nedeniyle ciddi borç altına girecek.
İşte bu borç altına girmeden almış olduğu ihaleden vazgeçsin. Bunun anlamı
budur. Yani bu maddeyle siz, bu ülkede krizi resmen ilan etmiş durumdasınız.
Zaten biz söylüyorduk, siz ısrarla kabul etmeme gibi bir davranış
içerisindeydiniz ama işte bununla krizi açıkça siz de kabul etmiş durumdasınız.
Yine
bu maddelerden 43’üncü maddeye şöyle bir bakalım; malullük ve yaşlılık
sigortasından ödenen emekli aylığının en az bin TL olacağına dair. 
Değerli
arkadaşlar, zaten Cumhuriyet Halk Partisinin seçim bildirgesinde emekli
aylıklarının en düşük 1.500 TL olacağına dair taahhüdü vardı. Yine, Cumhuriyet
Halk Partisinin seçim bildirgesinde emekliye iki bayramda en az birer maaş
ikramiye taahhüdü vardı. Yine, Cumhuriyet Halk Partisinin seçim bildirgesinde
çalışan emeklinin maaşından kesilen yüzde 15 SGK priminin kesilmesinin
kaldırılması vardı. Yine, asgari ücretin en az 2.200 TL olacağına dair taahhüdü
vardı. İşte şimdi, bu taahhütler kapsamında baktığımda sizin ancak Cumhuriyet
Halk Partisine yetişmeye çalıştığınızı görüyorum. Çünkü bizim taahhüdümüz
emekliye birer maaş ikramiye iken siz ancak biner TL verebildiniz. Yine,
Cumhuriyet Halk Partisinin asgari ücretin en az 2.200 TL olması gerektiğine
dair taahhüdü varken siz ancak 2.020 TL verebildiniz. Şimdi, sizin en düşük
emekli maaşının bin TL olmasına dair getirdiğiniz teklifiniz yine Cumhuriyet
Halk Partisinin taahhüdünün, teklifinin çok altında kalmıştır değerli
arkadaşlar.
(Mikrofon
otomatik cihaz tarafından kapatıldı) 
BAŞKAN
– Sayın Arı, tamamlayalım.
CAVİT
ARI (Devamla) – Toparlıyorum Başkanım.
Son
olarak şunu söylemek istiyorum değerli arkadaşlar: Bakın, İl Özel İdarelerine
ve Belediyelere Genel Bütçe Vergi Gelirlerinden Pay Verilmesi Hakkında Kanun’un
6’ncı maddesinde, belediyelerin ihtiyaç duyduğu yardım ödeneği belediyelerin
talebi üzerine Cumhurbaşkanı tarafından kullandırılmaya yetkilidir.
Değerli
arkadaşlar, bu ülkede artık Cumhurbaşkanı, sadece tek başına Cumhurbaşkanı
değildir bilindiği üzere, bir partinin -ki iktidar partisinin- Genel
Başkanıdır. Şimdi, belediyelere aktarılacak olan ödeneğin bir siyasi partinin
genel başkanı durumunda olan Sayın Cumhurbaşkanına böyle bir yetki verilmiş
olması, belediyeler arasında bir haksızlık yaratacaktır ve yine Anayasa’ya
aykırı olarak eşitsizlik yaratacaktır.
Hiç
kimse şunu söyleyemez: Sayın Cumhurbaşkanı bu anlamda herkese eşit davranır.
Değerli arkadaşlar, ben şunu söylemek istiyorum: Bir belediye düşünün
yatırımlarını ilçesinin, ilinin, şehrinin hizmetinde kullanmış, bir başka
belediye de orada şan şöhret olsun diye gösterişe harcamış.
(Mikrofon
otomatik cihaz tarafından kapatıldı) 
CAVİT
ARI (Devamla) – Hemen bitiriyorum Başkanım.
BAŞKAN
– Selamlayalım Sayın Arı…
CAVİT
ARI (Devamla) – Evet.
E,
şimdi, o belediyeye partilisi diye Sayın Cumhurbaşkanı bir bütçe aktarırsa
diğer bölgede yaşayan, beldede yaşayan, ilde yaşayan vatandaşa, belediyeye
haksızlık olmayacak mı değerli arkadaşlar?
BAŞKAN
– Selamlayalım… 
CAVİT
ARI (Devamla) – İşte böyle bir düzenlemenin getirilmiş olması eşitliğe
aykırıdır ve tarafsızlığa aykırıdır diyorum ve bu maddelerin reddini talep
ediyorum.
Hepinizi
saygıyla sevgiyle selamlıyorum değerli arkadaşlar.
Çok
teşekkür ediyorum. (CHP sıralarından alkışlar) 
BAŞKAN
– Şimdi şahıslar adına söz taleplerini karşılayacağım.
Şahıslar
adına söz isteyen Siirt Milletvekilimiz Sayın Meral Danış Beştaş. (HDP
sıralarından alkışlar) 
Süreniz
beş dakika Sayın Beştaş.
MERAL
DANIŞ BEŞTAŞ (Siirt) – Sayın Başkan, değerli milletvekilleri; gerçi çok
milletvekili arkadaş yok ama yine de hepinizi selamlıyorum. Doğrusu insanın -kendi
adıma söyleyeyim- konuşası da yok yani böyle bir ruhsuzluk, böyle bir, ne
bileyim, garip bir hava var şu anda Mecliste. Kime ne anlatıyorum, bilmiyorum,
stüdyoda konuşuyorum. Ben şu anda kendimi televizyon stüdyosunda konuşur gibi
hissediyorum, onu halkımıza da söyleyeyim çünkü karşımda dinleyici ya da
milletvekilleri, bir yasama faaliyeti olmadığını önemle belirtmek istiyorum.
Bugün
Çalışan Gazeteciler Günü.
ABDULLAH
GÜLER (İstanbul) – Garip bir şey… 
MERAL
DANIŞ BEŞTAŞ (Devamla) – Yani şu anda öyle hissediyorum, ne yapayım? 
ABDULLAH
GÜLER (İstanbul) – Ama Başkanım gayet iyi, bizler iyiyiz.
MERAL
DANIŞ BEŞTAŞ (Devamla) – Ben öyle hissediyorum, bunu söylüyorum, duygumu
söylüyorum.
BAŞKAN
– Sayın Beştaş, siz hitabınızı sürdürün, siz mesajlarınızı verin.
Buyurun.
MERAL
DANIŞ BEŞTAŞ (Devamla) – 10 Ocak Çalışan Gazeteciler Günü, 212 sayılı Yasa’nın
aynı zamanda yürürlüğe girdiği gün, özlük haklarıyla ilgili aslında bir gün ama
gazetecilerin özlük haklarını düşünecekleri zaman var mı? Yok tabii ki. Çalışan
gerçek gazeteciler var mı, bunu konuşmamda kısaca ifade etmek istiyorum.
Evet,
gerçekten bugün çalışan gazeteciler olmadığı için aslında bu takvim, bugün bence
yapraklara asılı kalıyor çünkü etrafımızda gazetecilerin hangi koşullarda
çalıştırılmadığına yakından tanıklık ediyoruz. Gazeteler kapatılıyor,
gazeteciler tutuklanıyor, televizyonlar kapatıldı, sarı basın kartları iptal
edildi. Neden? Çünkü dünyaya çalışan gazetecilerin, gazetecilerin tutuklu
olmadığını ya da az olduğunu ispatlamak için sarı basın kartlarının olması
gerekiyordu. Bunlar da yetmedi, ana akım medya kuruluşu olan Doğan Grubu devlet
destekli krediyle şimdi -biliyorsunuz burada çok tartışıldı- artık başka bir
modda çalışıyor, yandaş medyaya katıldı. 
Peki,
gerçekten, dünya bunu yutuyor mu yani buna ikna oluyor mu? Tabii ki olmuyor. 
Son
bir şeyi okuduğumda gülümsedim ve sizinle paylaşmak istiyorum. Alman
Gazeteciler Birliği (DJV) Başkanı Frank Überall geçtiğimiz haftalarda bir
açıklama yaptı -bilmiyorum duydunuz mu, ben de incelerken gördüm- kendi
ülkesinde gazetecilik yapan meslektaşlarına “Hiç kimse yılın en güzel
haftalarını gözaltında geçirmek zorunda kalmak istemeyecektir.” diyerek bir ironi
yapmış ve demiş ki: “Türkiye tatiliniz kötü bir tuzak hâline gelebilir, aman
dikkat edin.” Niye böyle demiş? Çünkü demiş ki: “Gazeteciler özel tatillerine
dikkat etsinler, hatta sosyal medyalarına geçmişe doğru bir baksınlar, Türkiye
hakkında bir yorum yapmışlarsa başlarına ne geleceği malum, tatilleri
bitebilir.” Bu kadar da dünyanın diline utanç verici bir şekilde malzeme olmuş
durumdayız. Bu örnek gerçekten çok dikkat çekici. Türkiye’ye seyahat uyarıları
yapılacak kadar vahim bir noktadayız. Evet, bu bir utanç tablosu. 
Utanç
tablosunun başka bir boyutu: Sınır Tanımayan Gazetecilerin her yıl Dünya Basın
Özgürlüğü Endeksi sıralanıyor, 180 ülke bu endekste yer alıyor, Türkiye 157’nci
sırada. Daha vahimi var: Türkiye’nin 1 sıra önünde Afrika ülkesi olan Ruanda
yer alıyor, 1 sıra gerisinde ise Kazakistan yer alıyor. Utanç tablosunu
ağırlaştıran başka bir boyut.
Peki,
milat ne? 2014’te -otosansürün, basın sansürünün miladı- Pamukova’daki hızlı
tren kazası olmuştu, hatırlayanınız vardır. O dönem bir gazeteci “Ulaştırma
Bakanı istifa edecek mi?” diye Erdoğan’a sormuş, Erdoğan da “Sen hangi
gazetedensin?” demiş ve o günden bugüne gelmişiz. Gazeteciler o günü bir milat
olarak kabul ediyorlar ve gerçekten, Türkiye Gazeteciler Sendikası da
verilerine göre şu anda 141 gazeteci ve medya çalışanının cezaevinde olduğunu
söylüyor. Tabii, şunu diyeceksiniz resmî açıklamalarda Cumhurbaşkanı ve AKP
yetkilileri: “Hayır, hayır, onlar gazeteci değil, onlar gazetecilik
faaliyetinden içeride değil.” Çünkü harıl harıl sarı basın kartları iptal
ediliyor, geri alınıyor, gazeteciler ama içeride. Yani böyle bir realite var.
Tabii ki bu tutuklu gazetecilerin önemli bir bölümünün Kürt medyasından
olduğunu söylememe gerek yok. Sevgili Kibriye Evren bir gazeteci kadın, bugün
mahkeme karşısına çıktı ve maalesef tutukluluk hâli devam ettirildi. Kibriye
Evren şunu demişti cezaevinden gönderdiği bir mesajda: “Gazetecilik, gerçekleri
açığa çıkarınca anlam bulur.” Bir de ayrıca şunu eklemiş: “Gazeteciler susarsa
tüm toplum susar.”
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Toparlıyorum.
BAŞKAN
– Lütfen…
MERAL
DANIŞ BEŞTAŞ (Devamla) – Evet, iktidarın hedefinin, gazetecileri susturmakla
aynı zamanda toplumu susturmak anlamına geldiğini de biliyoruz. 
Gerçekten,
bu konuda söyleyecek milyonlarca şey var ama şunun da hakkını teslim edelim:
Her türlü baskıya, engellemeye, tutuklamaya, işten atılmaya, sarı basın
kartlarının iptaline rağmen hakikat peşinde koşan ve bu konuda canını dişine
takarak çalışan gazeteciler de var. İşte bu nedenle, ben özellikle, canını
dişine takarak çalışan Ape Musa’nın, Hrant Dink’in, Metin Göktepe’nin, Kadri
Bağdu’nun kalemini yere düşürmeyen gazetecileri özel olarak saygıyla sevgiyle
selamlamak istiyorum. Evet, gazetecilerin görevi topluma hakikatleri
ulaştırmaktır ve biz bu hakikatleri sunan gazetecilerin gününü kutluyoruz.
“Kendilerinin yolu açık olsun.” diyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Beştaş.
Sayın
Akbaşoğlu, bir söz talebiniz var ama daha sonra değerlendirsem olur mu?
Soru-cevap işlemini başlatacağım, bu bölümü bir bitireyim, ondan sonra bir
bakayım tabloya. 
MUHAMMET
EMİN AKBAŞOĞLU (Çankırı) – Olur. 
BAŞKAN
– Değerli arkadaşlarım, şimdi soru-cevap işlemine başlıyoruz. Sisteme giren
arkadaşlarımızın sorularını sormalarını, Komisyonun da cevaplarını vermelerini
kendilerinden bekliyorum. 
Soru-cevap
işlemini başlatıyorum. 
Sayın
Köksal…
BURCU
KÖKSAL (Afyonkarahisar) – Teşekkürler Sayın Başkan. 
Sayın
Başkan, Dünya Sağlık Örgütü tarafından kanserojen olduğu tescillenen glifosat
etken maddesinin bulunduğu ürünler başta Monsanto olmak üzere birçok şirket
tarafından üretilip Türkiye'de satışa sunulmaktadır. Bu ürünleri satan Monsanto
şirketinin lisans iptali için dava bile açılmasına rağmen insana ve doğaya
zararlı olan, kansere neden olduğu tescillenen glifosat maddesinin bulunduğu
ürünlerin satışına Tarım ve Orman Bakanlığı niçin hâlâ izin vermektedir? Acaba,
Bakanlık için önemli olan emperyalist şirketlerin kazancı mı, yoksa Türk
halkının sağlığı mıdır?
BAŞKAN
– Sayın Arslan…
KAZIM
ARSLAN (Denizli) – Cumhurbaşkanı Yardımcısına soruyorum: 
1)
Görüşmekte olduğumuz 37 sıra sayılı Yasa Teklifi’yle 4735 sayılı Kamu İhale
Sözleşmeleri Yasası’nda değişiklikler getirilmekte, Cumhurbaşkanının ihale dışı
işler yapmasına olanak tanınmakta, ÇAYKUR işletmelerine öncelik ve istisna
hakkı verilmektedir. Bu istisnaların verilmesinin sebebi nedir?
2)
Cumhurbaşkanına verilen bu hak ve yetkilerin takibi nasıl olacaktır? Bu kanun
teklifiyle verilen istisnaların her zaman suistimalinin önlenmesi için hangi
tür tedbirleri almayı düşünüyorsunuz?
3)
Görüşmekte olduğumuz bu yasa teklifiyle İhale Yasası 186 kez değiştirilmiş
olacaktır. Bu değişiklikler, ihale düzenini altüst ettiği gibi devletin
düzenini de bozmuş olacaktır. Bunun suistimallerini nasıl önleyeceksiniz?
Ortada, gerçekten, kanun teklifini yapan milletvekili arkadaşlarımız ve
Komisyon üyelerimiz bu değişiklik teklifinden vazgeçmeyi düşünürler mi?
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Komisyona
sorum şu: Yaşlılık, malullük ve ölüm aylıklarının alt sınırının bin TL olması
öngörülmektedir. Teklif kapsamında yararlanacak hak sahibi sayısı ve ortaya
çıkacak olan maliyet ne kadardır?
“Karamsarlık
dipsiz kuyu, düşersen boğulursun. / Ümide sarıl sımsıkı, seyret ne olursun.”
Kahramanmaraş’ımız önemli bir enerji merkezidir, 41 elektrik santraliyle
Türkiye elektrik üretiminin yüzde 8’ini üretmektedir. Tam kapasite yıllık
üretim 121 milyar kilovatsaat. 2 termik santral ve linyit işletmelerinde
-Afşin-Elbistan- toplam 4.668 kişi çalışmaktadır. Tekstil kentidir; Türkiye'de
üretilen ipliğin yüzde 35’i, dokuma kumaşının yüzde 10’u ilimizde
üretilmektedir. İlimizde gelişmiş bir mutfak eşyaları sanayisi vardır. Çelik mutfak
eşyaları üretiminin yüzde 60’ı burada gerçekleştirilmektedir. Şehrimiz
geleneksel lezzetlerde…
(Mikrofon
otomatik cihaz tarafından kapatıldı)
BAŞKAN
– Sayın Karaca…
GÜLİZAR
BİÇER KARACA (Denizli) – Teşekkür ederim Sayın Başkan.
Ülkemizde
canlı hayvan ve et üretimindeki daralma nedeniyle ve et fiyatlarındaki
yükseklik bahanesiyle et ithalatını halkımıza müjde olarak duyurmaktasınız. 
Bu
kanundaki 25’inci maddede hayvancılığı teşvik için süt fiyatlarına ilişkin bir
düzenleme getirip meraları jeotermal enerji yatırımlarıyla talan projesini
nasıl açıklayacaksınız? Meraları enerji yatırımlarına açarak hayvancılığı
tamamen bitirmek amacında mısınız?
Teşekkür
ederim.
BAŞKAN
– Sayın Ünsal…
SERVET
ÜNSAL (Ankara) – Sağlık Bakanlığı ve SGK yetkililerine: Atamaları yapılmadığı
için yaşanan sağlık emekçisi mağduriyetlerinin sayısı her gün artmakta. Zaten
ekonomik olarak zor günler yaşayan yurttaşlarımız işsizliğe mahkûm
edilmektedir. Sağlık sisteminde hizmetin kaliteli bir şekilde sağlanabilmesi
için önemli bir yere sahip olan evde hasta bakım teknikerlerimiz atama
mağduriyeti yaşamaktadır. Uzun zamandır atama sayılarının artırılması için
taleplerini dile getiren evde hasta bakım teknikerlerinin mağduriyeti
yöneticiler tarafından görmezden geliniyor. 
Yeni
bir seçim zamanı geldi. Yeni, evde sağlık birimleri açacak mısınız? Ambulans ve
araç sayısını artıracak mısınız? İhtiyaca karşılık atama sayılarının
yükseltilmemesi sağlık emekçilerinin mağduriyetini artırmaktadır. Yaşayabilmek
için başka mesleklere ya da işsizliğe mecbur bırakılan…
(Mikrofon
otomatik cihaz tarafından kapatıldı)
SERVET
ÜNSAL (Ankara) – …evde hasta bakım teknikerlerinin mağduriyetinin çözüme
ulaşması amacıyla en kısa sürede atama sayılarını artıracak mısınız?
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Komisyona
sorum şu olacak: Teklifin 29’uncu maddesinde yer alan düzenlemeyle SPK
bünyesinde emeklilik yatırım fonlarının gözetim ve denetimine yönelik bir
altyapı oluşturulması öngörülmektedir. Bireysel emeklilik fonlarının güvenle,
yatırımcıları mağdur etmeden değerlendirilmesi konusu gerçekten çok önemlidir.
Bu kapsamda, bireysel emeklilik sistemine kayıtlı, toplamda kaç kişi vardır?
Gönüllü ve zorunlu katılımcı sayısı kaçtır? 
Teşekkür
ederim.
BAŞKAN
– Sayın Bankoğlu…
AYSU
BANKOĞLU (Bartın) – Evet, bugün 10 Ocak. 1961’de Çalışan Gazeteciler Bayramı
olarak kutlanan gün, 1971 askerî darbesinden sonra Çalışan Gazeteciler Günü
olarak değiştirilmiştir, bunu hatırlatmak istiyorum ve bugün, yine, 215
gazetecinin tutuklu olduğu 2019 yılında Çalışan Gazeteciler Günü bile
kutlanamayan bir hâle gelmiştir. Ben buradan yüce Genel Kurulumuz huzurunda
hak, hukuk, adalet ve gerçek basının var olabildiği bir ülke diliyorum ve yüce
Genel Kurulu saygıyla selamlarken Bartın’daki tüm emekçi gazeteci kardeşlerime
selam yolluyorum, onların gününü kutluyorum.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Ucuz
et olarak Türkiye genelinde belirli zincir mağazalarda satılan kuşbaşı et ve
kıymada, yapılan sözleşmelerde, yağ oranı yüzde 20 olarak belirlenmiştir.
Hâlbuki kasaplarda satılan kırmızı ette yağ oranı yüzde 5 ila 7’yi
geçmemektedir. Şimdi soruyorum: Demek oluyor ki marketlere verilen sözde ucuz
etin vatandaşa satış fiyatı 30 lira değil, 800 gramı 30 liradır yani kilogram
fiyatı 37,5 liradır. Yani iktidar olarak algıda ucuz et reelde pahalı
fiyatlardan et satıyorsunuz yani bir algı yaratıyorsunuz, bunu yönetmeye
çalışıyorsunuz. Ben de şimdi size soruyorum: Acaba bu satışlardan kimler ne
rantlar sağlıyor, bunu bir açıklar mısınız?
BAŞKAN
– Sayın Erdoğan…
ASUMAN
ERDOĞAN (Ankara) – Geçenlerde Cumhurbaşkanımız Recep Tayyip Erdoğan’ın Pakistan
Başbakanı İmran Han’la yaptığı görüşmelerde de altını çizdiği -kendisi de
ziyarete gelmişti ülkemize- çok önemli bir konu oldu. Bu konu, Pakistan Yüksek
Mahkemesinin FETÖ ve okullarına yönelik aldığı kararla ilgiliydi. FETÖ'nün
terör örgütü olduğunu yüksek mahkeme ilan etti ve bir yandan da okulların
Maarif Vakfımıza teslimiyle ilgili bir açıklama yaptı ve karar aldı. Bu kararı
çok önemli buluyoruz, kardeş ülke Pakistan’a teşekkürlerimizi sunuyoruz. Bu
konuyla ilgili sabah Pakistan Büyükelçimizi de ziyaret ettim, bu konuda
teşekkürlerimizi tekraren Pakistan halkına iletiyoruz.
Bir
de sorum olacak: Yaşlılık, malullük ve ölüm aylıklarının alt sınırının bin TL
olması öngörülmektedir. Bu teklif kapsamında yararlanacak hak sahibi sayısı ve
ortaya çıkacak olan maliyet ne kadardır?
Teşekkür
ederim Başkanım.
BAŞKAN
– Sayın Komisyon, buyurun.
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) -Teşekkür ederim Sayın
Başkanım.
Öncelikle
Genel Kurulu saygıyla selamlıyorum.
Sayın
milletvekillerimiz, sorduğunuz soruların büyük bir bölümü yürütmeyle ilgili.
Yani bakanlıklarımızdan bu konularda bilgileri alıp sizlere ileteceğiz.
Özellikle Afyon Milletvekilimiz Burcu Köksal, yine Denizli Milletvekillerimiz
Kazım Arslan ve Gülizar Karaca, aynı şekilde, Tarım ve Orman Bakanlığından
gelecek olan bilgileri sizlere ileteceğiz.
Yine,
diğer aldığımız sorular bu maddelerle ilgili sorularımız.
Kahramanmaraş
Milletvekilimiz İmran Kılıç’ın bir sorusu var, bu soruya aynı zamanda Ankara
Milletvekilimiz Asuman Hanım da değindi. Bununla ilgili malullük ve ölüm
aylıklarında 2000 yılı sonrası herhangi bir alt sınır belirlenmemiş olmasından
kaynaklı bir alt sınır düzenlemesi getirilerek malullük ve ölüm aylıklarının en
az bin TL aylık ödenmesi öngörülmektedir. Dosya bazında bin TL’nin altında
olmamak şartıyla ölüm aylıklarına da her bir dosyaya aylık en az bin TL
ödenecek, hak sahiplerine de hisseleri oranında bu dağılım yapılacaktır. Bu
kapsamda, bugün itibarıyla yaklaşık 96 bin dosya bulunmaktadır, 2018 yıl sonu
itibarıyla da 103 bin civarında bir dosyaya ulaşılacağı öngörülmektedir.
Maliyetlerin ise 2019 yılı için 58 milyon TL, 2020 yılı için 42 milyon TL
olacağı hesaplanmaktadır. 
Yine
aynı şekilde gelen bir sorumuz var; Mersin Milletvekilimiz Ali Cumhur Taşkın
tarafından sorulan bir soru “Bireysel emeklilik sisteminde toplam kaç kişi var,
gönüllü ve zorunlu katılım sayısı kaç kişi?” diye sormuş. Özel emeklilik
sistemi, genel çatı olarak değerlendirildiğinde, 2000’li yıllardan beri
uygulanmakta olan gönüllü bireysel emeklilik sistemi ve 2017 yılında yürürlüğe
giren otomatik katılım sistemi yani çalışanların işverenleri aracılığıyla
otomatik olarak bireysel emeklilik sistemine dâhil edildiği uygulama olmak
üzere ikiye ayrılmaktadır. Her biri ayrı ayrı değerlendirildiğinde, mevcut
durumda gönüllü bireysel emeklilik sisteminde yaklaşık 6,8 milyon katılımcı
vardır. Otomatik katılım sisteminde ise 5 milyon katılımcı vardır. Toplam
olarak bireysel emeklilik sisteminde yaklaşık 12 milyon katılımcı
bulunmaktadır. 
Yine,
bu 37 sıra sayılı Kanun Teklifi’nin ikinci bölümünde yer alan düzenlemelerle
ilgili genel konuşmalarda da bazı soruları almış bulunduk. Bu ikinci bölümdeki
maddelerin bize getirdiği, büyükbaş ve küçükbaş hayvanların satışından ve
üreticilerden satın alınan, sütten alınan binde 1’lik ücretler
kaldırılmaktadır. 
Yine,
işsizlik ödeneğinden yararlanma koşullarında kolaylık sağlanarak yüz yirmi gün boyunca
hizmet akdine tabi olmasına karşın, devamsızlık hâllerinden kaynaklı işsizlik
maaşı ödememe durumunun ortadan kaldırılmasına ilişkin düzenleme yapılmıştır. 
Yine,
yüklenici firmaların sözleşmelerinin imalat girdilerinde meydana gelen
beklenmeyen fiyat artışlarının korunması amacıyla kamu idarelerinin onayına
bağlı olarak yüklenici firmalara fesih ya da devir hakkı verilmektedir. 
Yine,
bu şalgam suyu çeşitliliği ve aromalandırılmış içme sütleri, bebek ve devam
sütleri ÖTV’ye tabi tutulmayarak ve maddenin yürürlük tarihine kadar yapılan
işlemler bakımından herhangi bir vergi işlemi yapılmayacaktır. 
Er
ve erbaşların genel sağlık sigortasından sayılmayan eş ve çocukları ile
anne-babalarının bakmakla yükümlü olduğu kişi kapsamında değerlendirilmesi sağlanmaktadır.

Bu
şekilde güzel bir çalışma yapılmış. Biz de Plan ve Bütçe Komisyonunda bu
maddeler üzerinde güzel bir müzakere geçirdik. İnşallah faydalı olacak bir
çalışma yapılmıştır. Bunun da neticesini alacağız ve halkımıza da
yansıyacaktır. 
Saygılar
sunuyorum. 
BAŞKAN
– Teşekkür ederim.
Birkaç
dakika daha vaktimiz var.
Bir
iki arkadaşımızın da soru talepleri olmuş. 
Sayın
Durmuşoğlu...
MÜCAHİT
DURMUŞOĞLU (Osmaniye) – Teşekkürler Sayın Başkan.
Bugün
10 Ocak Çalışan Gazeteciler Günü. Tarihe baktığımızda Türk gazeteciliği çok
ciddi sınavlardan geçmiş, zaman zaman darbeleri meşrulaştırma aracı, zaman
zaman da doğrudan darbe süreçlerinin ortağı hâline getirilmek istenmiştir. 15
Temmuzda ise darbeye karşı bir dik duruşla destan yazmıştır. Son on altı yılda ise
ülkemiz genelinde hayata geçirilen reformlar, Türk basınının zenginleşmesine,
çeşitlenmesine, daha demokratik ve özgürlükçü bir yapıya kavuşmasına vesile
olmuştur. AK PARTİ olarak gazetecilerimizin her zaman yanında olduk, bundan
sonra da olmaya devam edeceğiz. Cumhurbaşkanımız Sayın Recep Tayyip Erdoğan’ın
Suudi gazeteci Cemal Kaşıkçı’nın vahşice katledilmesi olayının üstüne cesurca
gitmesi ve dünya kamuoyunu yönlendirmesi basın özgürlüğüne ülkemizin verdiği
önemi bir kez daha göstermiştir. Mesleki sorumluluk bilinciyle karşılaştıkları
tüm zorluklara rağmen fedakârlık ve özveri içinde görevlerini yerine getirmeye
çalışan tüm basın emekçilerinin Çalışan Gazeteciler Günü’nü tebrik ediyor,
görevlerini yaparken vefat eden basın mensuplarına Allah’tan rahmet diliyor, bu
vesileyle tüm basın çalışanlarını en kalbî duygularımla selamlıyorum. 
Teşekkür
ediyorum. 
BAŞKAN
– Sayın Süleyman Bülbül…
SÜLEYMAN
BÜLBÜL (Aydın) – Sayın Başkan, teşekkür ederim. 
Ramazan
ve Kurban Bayramı’nda emeklilerimize verilen bin TL’lik ikramiye sadece SGK’den
aylık alan emeklileri kapsamaktadır. 10 banka, 6 sigorta şirketi ile TOBB ve
ona bağlı ticaret odaları çalışanlarının dâhil olduğu 17 özel emekli
sandığından maaş alan emeklilerimize ise bayram ikramiyesi verilmemektedir.
Bayram ikramiyelerini alamayan sandık emeklileri için bu durum büyük bir
haksızlığa yol açmakta ve bu haksızlığın acilen sona erdirilmesi gerekmektedir.

Hazine
ve Maliye Bakanı Berat Albayrak’a sormak istiyorum: Bayramlarda verilen
ikramiyenin özel emekli sandıklarından aylık alan emeklilerimizi de kapsaması
için herhangi bir çalışma yapacak mısınız?
Teşekkür
ederim.
BAŞKAN
– Teşekkürler. 
Bu
şekilde soru-cevap işlemini tamamladık.
Sayın
Bülbül, bir söz talebiniz oldu.
Buyurun.

V.- AÇIKLAMALAR (Devam)
30.- Sakarya Milletvekili Muhammed Levent Bülbül’ün, 10 Ocak Çalışan
Gazeteciler Günü’ne ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan
Sayın
Başkan, bugün diğer bütün parti gruplarının dile getirdiği gibi, 10 Ocak Dünya
Çalışan Gazeteciler Günü olması hasebiyle söz almış bulunuyorum. Biz Milliyetçi
Hareket Partisi Grubu olarak, Grup Başkan Vekilimiz Erkan Akçay Bey’le de
birlikte Parlamento Muhabirleri Derneğimizin şahsında, Çalışan Gazeteciler
Günü’müzü kutlamış bulunuyoruz. İnşallah, dünyada habercilik ile yorumculuğun
birbirine tamamen karıştığı, gerçeklerin değil, algının, algı yönetiminin hâkim
olduğu bir sürecin inşallah, sonuna gelinip objektif haberciliğin hâkim
olacağı, gazeteciliğin gerçek manada yapıldığı günleri hep birlikte görürüz. Bu
bir domino etkisi yaratıyor yani bir kötü örnek, başka bir kötü örneği
arkasından getiriyor ve diğerini de meşru kılıyor ne yazık ki. Bizler gerçek
manada objektif haberciliğin, gerçek manada gazeteciliğin hem yerel basında hem
de ulusal basında hâkim olması dileklerimizle gazetecilerimizin Çalışan
Gazeteciler Günü’nü tebrik ediyoruz efendim. 
Teşekkür
ederim. 
BAŞKAN
– Teşekkür ederim. 
Sayın
Akbaşoğlu, sizin de aynı mahiyette bir söz talebiniz var. 
Buyurun.

31.- Çankırı Milletvekili Muhammet Emin Akbaşoğlu’nun, 10 Ocak Çalışan
Gazeteciler Gününe ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Bugün
gazetecilerin hakikaten önemli bir günü. Biz de bu münasebetle Parlamento
muhabirlerini ziyaret ettik, onlarla sohbet ettik, biraz kendi düşüncelerini,
yaklaşımlarını dinlemiş olduk ve gündemi değerlendirdik. Ben de bu münasebetle
Çalışan Gazeteciler Günü’nü kutluyorum, aileleriyle beraber kendilerine güzel,
sağlıklı, mutlu bir hayat diliyorum. 
Tabii,
kamuoyunun doğru bilgilendirilmesi çok çok önemli. Biz bu konuda gerekli
hassasiyeti mutlaka gösteriyoruz ve göstereceğiz. Şunu da ifade etmek isterim
ki Türkiye Cumhuriyeti devleti bir hukuk devletidir. Tarafsız ve bağımsız yargı
tarafından hiçbir kimse mesleği nedeniyle değerlendirilmez, ceza kanunları
bakımından yaptıklarıyla değerlendirilerek bir netice söz konusu olur. O konuda
da yargıya intikal etmiş hususlarla ilgili de karar ve takdir yargınındır. 
Teşekkür
ederim, sağ olun. 
BAŞKAN
– Teşekkür ederim. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Değerli milletvekilleri, bu şekilde, ikinci bölüm üzerindeki görüşmeler
tamamlanmıştır. 
Şimdi
ikinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
25’inci
madde üzerinde iki önerge vardır, önergeleri aykırılık sırasına göre okutup
işleme alıyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 25’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Mehmet
Bekaroğlu Ömer Fethi Gürer  Cavit Arı
 İstanbul Niğde Antalya
 Rafet
Zeybek Emine Gülizar Emecan Fikret Şahin
 Antalya İstanbul Balıkesir
 Okan
Gaytancıoğlu
 Edirne
MADDE
25- 4342 sayılı Kanunun 30 uncu maddesinde yer alan birinci fıkranın (c) ve (d)
bentleri yürürlükten kaldırılmıştır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Edirne Milletvekilimiz Sayın Okan Gaytancıoğlu.
(CHP sıralarından alkışlar)
Süreniz
beş dakika Sayın Gaytancıoğlu.
OKAN
GAYTANCIOĞLU (Edirne) – Sayın Başkan, değerli milletvekilleri; yine bir torba
yasa, çorba gibi, her şey var. 25’inci madde güzel. Niye? Bazı küçükbaş ve
büyükbaş hayvan kesimlerinden para alıyorduk, onu almayacağız, çiftçiye iade
edeceğiz. Yine, sütün satın alma bedeli üzerinden binde 1, çok düşük bir rakam,
onu da almıyoruz. Sanki bir lütufmuş gibi Türkiye hayvancılığına bir destek
yapıyorsunuz ama bir önceki maddede de Türkiye hayvancılığını tahrip
ediyorsunuz. Ne yapıyorsunuz? Bedava yem kaynağı olan meralara yeni bir
tahribat daha; bu sefer, maden suyu arıyorsunuz, mineralli su arıyorsunuz.
Örneğin, Afyon’un Kızılay maden sularının olduğu yerde her yerde maden suyu
çıkıyor ama özellikle, meralara göz diktiniz ya, oralara birtakım inşaatlar
yapacaksınız, birtakım yatırımlar yapacaksınız, oralara da dalmak için ne
yapıyorsunuz? Bu teklifi bize dayatıyorsunuz.
Ama
hayvancılığı bitirdiniz. Yani ne kaldı? Burada kaç kere konuştuk, termik
santral kuracaksınız, meraların üzerine; haberleşme santrali kuracaksınız, yine
meraların üzerine; yol geçecek, meradan geçebilir. Mantığınız da şu: “Ya, bu
köyün hayvan sayısı azalmış, bu merayı biz tahrip edebiliriz.” diyorsunuz.
Arkadaşlar, siz iktidardan gittikten sonra Cumhuriyet Halk Partisi iktidara
geldiğinde o meralar lazım olacak. Niye? Orada hayvan sayısı artacak çünkü. Biz
o hayvanları besleyeceğiz bedava yem kaynağıyla, herkese ucuza et yedireceğiz.
Siz ucuza et yedirdiğinizi zannediyorsunuz. İnsanlara ne yediriyorsunuz biliyor
musunuz? Yağ yediriyorsunuz. Yani sözleşme yapıyorsunuz, yüzde 20 yağ konuluyor
o ucuz etlerin içerisinde. Peki, kasaptan 1 kilo kıyma alın… Gerçi 1 kilo kıyma
kimse alamıyor. 100 gram kıyma alıyor insanlar. Bunun içerisinde ne kadar yağ
var biliyor musunuz? Yüzde 5, bilemediniz yüzde 7 ama sizin yandaş
mağazalarınızdan, zincir mağazalarınızdan satın alınan etlerde ne kadar yağ
var? Yüzde 20. Yani siz 1 kilo et satmıyorsunuz insanlara, 800 gram et
satıyorsunuz ya da şöyle söyleyelim: 30 liradan satmıyorsunuz, 37,5 liradan
satıyorsunuz. Kim kazanıyor? Kim kaybediyor o belli; tüketici kaybediyor, dar
gelirli kaybediyor, yoksul insanlar kaybediyor. 
Türkiye
hayvancılığı ölüyor arkadaşlar. Bakın, bir erkek hayvanınız var kesime
götürüyorsunuz üç ay sıra bekliyorsunuz. Neden? Plansız bir şekilde hayvan
ithalatı yaptınız, et ithalatı yaptınız. Diyorlar ki: “Yok kardeşim,
depolarımız dolu. Senin hayvanına üç ay sonra sıra gelir.” Vatandaş da ne
yapmış? Sıkışmış, 30 liradan kestireceği hayvanı 25 liradan, 26 liradan
kestiriyor. Yani sizin mantığınız bu.
Süt
hayvancılığını söyleyeyim. Az önce arkadaşlar da bahsetti, 1 kilogram yem 1
litre süt alamıyor. Yani 1 litre süt satıyorsunuz 1 kilogram yem alamıyorsunuz.
Ondan sonra ne yapıyor? O mezbahalarda süt hayvanları da kesiliyor. Yani siz
25’inci maddede birazcık destek yaptığınızı zannediyorsunuz ama 24’üncü maddede
ne yaptınız? Türkiye hayvancılığını hep tahrip ettiniz.
Fabrikalar
artık süt parası bile ödeyemiyor. Bakın, ne yapıyor? Sana yem veriyor, onu süt
parasından kesiyor. Yani böyle bir alışveriş söz konusu. 
Bir
akşam bir köye gittim, o köye -Hangi köy olduğunu da söyleyeyim. Keşan’ın
Türkmen köyüne gittim- süt parası geldi, tam 12 bin lira. Beş dakika sonra da
yemci geldi, paranın tamamını aldı, hiç para kalmadı arkadaşlar. Niye kalmadı?
Çünkü yem ile süt fiyatı aynı. Böyle hayvancılık yapılır mı? Ondan sonra biz
hayvancılığı düzeltmeye çalışıyoruz. 
Yem-süt
paritesi, dediğim gibi, çok kötü. Mezbahalarda hayvanlar çok ucuza satılıyor.
Hayvancılık bitti. Meraları tahrip ede ede -40 milyon hektardan- resmî rakamlar
11,4 milyon hektar diyor. Ama kaç yılından beri 11,4 milyon hektar? 2009’dan
beri. Hangi yıldayız? 2019. Niye? Güncellemiyorsunuz rakamları. Gerçek rakamı
ben söyleyeyim: 8,5-9 milyon hektarlara geriledi. Ya, bizimle boy ölçüşmeye
kalkan ülkelere bakın, 38 kuruşa süt satıyor Yeni Zelandalı, para kazanıyor.
Neden? Bedava yem kaynağı var çünkü, hayvanlarına bedava yem yediriyor. Biz
bedava yediremiyoruz. Niye? Meralarımızı tahrip ediyoruz.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Gaytancıoğlu.
OKAN
GAYTANCIOĞLU (Devamla) – Toparlıyorum.
Yani
böyle, hayvancılık kurtulmaz. Meralarımızı korumak zorundayız. Madem bu yasaya
ekleyelim, oralara bedava gübre verin, bedava su götürelim; oraları sulayalım,
gübreleyelim, ot kalitesini artıralım. 
Bakın,
Türkiye’de 1 milyon 200 bin ton et tüketiyoruz. Bu yetmez, daha fazla sağlıklı
ete ulaşmamız lazım. Gençlerimizi daha sağlıklı ve dengeli beslememiz için
kırmızı ete ihtiyaç var. Küçükbaş hayvan varlığı sayımızı artırmamız lazım,
büyükbaş hayvan varlığı sayımızı artırmamız lazım ama bunun yolu, çiftçiyi
desteklemekten geçer, çiftçiye düşük faizli kredi vermekten geçer. Siz kredi
kartlarını bir yerde toplamaya çalışıyorsunuz ama çiftçi borçlarına gelince
yüzde 11 faizle yapılandırma yapıyorsunuz. Niye silmiyorsunuz faizini, niye
anaparayı dört yıla beş yıla bölmüyorsunuz da çiftçi üretsin, çiftçi biraz para
kazansın, nefes alsın; bunu niye istemiyorsunuz? Siz gerçekleri gerçekten
görmüyorsunuz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 25’inci maddesinde yer alan “kaldırılmıştır”
ibaresinin “çıkarılmıştır” ibaresiyle değiştirilmesini arz ve teklif ederim. 
 Aylin
Cesur Mehmet Metanet Çulhaoğlu Lütfü Türkkan
 Isparta Adana Kocaeli
 Ayhan
Erel Arslan Kabukcuoğlu 
 Aksaray Eskişehir

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen Adana Milletvekilimiz Sayın Mehmet Metanet
Çulhaoğlu. (İYİ PARTİ sıralarından alkışlar)
Süreniz
beş dakika. 
MEHMET
METANET ÇULHAOĞLU (Adana) – Sayın Başkan, değerli milletvekilleri; 37 sıra
sayılı Kanun Teklifi’nin 25’inci maddesi üzerinde görüşlerimi ifade etmek üzere
İYİ PARTİ adına söz aldım. Yüce heyetinizi saygıyla selamlıyorum. 
Şimdi,
getirilen bu maddeyle, mera gelirleri arasında yer alan büyükbaş ve küçükbaş
hayvanların satışlarından ve üreticilerden satın alınan sütün satın alma bedeli
üzerinden alınan binde 1 payın kaldırılması öngörülmektedir. Biliyorum ki
birçoğunuz bu kanunu okumaya fırsat bile bulamadı. Yukarıda hazırlanarak
getirilen bu kanuna itiraz edemeyeceğinizi de biliyorum ama yukarıda hazırlanan
bu kanunda, hayvancılığın desteklenmesi konusunda binde 1 payı kaldırmakla yani
sizin adınıza bu kadarcık sembolik bir rakamla olsa dahi hayvancılığı
desteklediğinizi söylüyorlar. Komisyon görüşmelerinde olumlu değerlendirdiğimiz
fakat yeterli bulmadığımız bir madde bu.
Değerli
milletvekilleri, bakın, ne kadar destek veriyorsunuz bir hesaplayalım. 6 sağılır
inek sahibi bir köylümüz günlük 70 litre süt sağar. Tarım ve Orman Bakanlığının
litre başına 25 kuruş destek açıklamasıyla 1 lira 95 kuruştan sütün litresi
üreticiden alınacak. 70 litre süt 136,5 Türk lirası yani günlük 136,5 Türk
lirası kazanç. 136,5 Türk lirasının binde 1’i olan 1 lira 36 kuruş. Yani
üretici günlük 1 lira 36 kuruş kâr sahibi olacak. Ne kadar? Yalnız 1 lira 36
kuruş destek veriyorsunuz. Ne büyük lütuf yaptığınızı görün değerli
milletvekilleri. Günlük 1 simit parası değil. 
Dünyanın
her yerinde hayvancılığın motor gücü sığır yetiştiriciliği ve özellikle süt
sığırcılığıdır. Burada temel çıkış noktası, süt sığırı yetiştiriciliğinde
sermayenin devir hızının çok yüksek olması ve her birinin yüksek ağırlıkta
olmasıdır. Bugün piyasada en zor bulunan nesne Türk parasıdır. Böyle bir
ortamda, olmayan sermayeyi bağlayarak hayvancılık yapılamaz. Süt sığırcılığı
yetiştiriciliğinde sabah, akşam 2 defa süt sağılır ve sağılan süt satılarak
paraya çevrilir. Oysa et üretiminde bu hız yılda 2 defadır yani besiye alır,
kesersiniz. Süt sığırı yetiştiriciliğinde ürünlerden birincisi süt ise diğeri
yavrudur. Yavruların yarısı erkek olduğundan süt sığırı aynı zamanda et
üretiminin de kaynağıdır. Siz Türkiye'de hayvancılığı, süte gereken kıymeti
vermediğiniz için zor duruma düşürdünüz, hatta bitirdiniz. Bakın nasıl
bitiriliyor, iyi başlıyor, sonra kötü sonlanıyor. 
Tarım
ve Orman Bakanlığı üç yıldır genç çiftçileri iş sahibi yapmak üzere, ülkede
tarım ve hayvancılığı geliştirmek amacıyla başlattığı proje kapsamında, büyük
ve küçükbaş hayvan yetiştiriciliği için her bir aile için 30 bin Türk lirası
geri ödemesiz hibe yardımı yaparak bir proje uygulamaktadır. Proje olarak
hayvancılığı ve tarımı geliştirmek için olumlu bulduğumuz, desteklediğimiz bu
projenin uygulaması için de olumlu demeyi çok arzu ederdik. Neden uygulama için
olumlu diyemiyoruz bir bakalım: Uygulanan bu projenin hayvancılık ayağında
birinci yıl Bakanlık tarafından mera hayvanı olan etçi ırk hayvanlar ithal
edilerek aile başına 30 bin lira karşılığı 5’er bin liradan 6’şar adet hayvan
verildi. Bu zamana kadar uygulama iyi. İkinci yıl ne oldu? İkinci yıl
hayvancılık ihalesi özel bir şirkete verildi. İhaleyi alan özel şirket 30 bin
lira karşılığı 6 adet hayvanı, et ve süt verimi yüksek damızlık hayvanlar
teslim etmeleri gerekirken, değeri 2.500-3.000 Türk lirası olan Doğu ve
Güneydoğu Anadolu’dan temin ettiği yerli ırk hayvanlar teslim ederek
çiftçilerimizin mağduriyetine neden olmuş, aynı zamanda devleti de zarara
uğratmıştır. 
Değerli
arkadaşlar, şu hayvanların ithal olduğunu söyleyebilir misiniz? Bunlar tamamen,
Anadolu’nun yerli ırk hayvanları. Maalesef bunlar ithal diye Feke’de, Adana’da
5 biner liradan dağıtılmış ama bunların Anadolu’daki değeri 2.500-3.000 lira.
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum.
MEHMET
METANET ÇULHAOĞLU (Devamla) – Üçüncü yıl yine şirketler vasıtasıyla aynı
uygulama yapılmış. Aynı, benzer uygulamada, yine, küçükbaş hayvancılıkta da
farksızdır. Orada da 30 bin lira karşılığı 825’er liradan 37 adet keçi
verilmesi gerekirken, yine, Anadolu’nun 250 liralık oğlakları vatandaşa
verilmiş ve devlet de zarara uğratılmıştır. Yani iyi başlayan projeler maalesef
yandaşları zengin etmek için kötü hâle getirilmekte. Bunları vicdan sahibi hiç
kimse kabul edemez diyorum.
Bu
duygu ve düşüncelerle yüce heyetinizi saygılarımla selamlıyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
25’inci
maddeyi oylarınıza sunuyorum: Kabul edenler… Kabul etmeyenler… 25’inci madde
kabul edilmiştir.
26’ncı
madde üzerinde üç önerge bulunmaktadır, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 26’ncı maddesinin kanun teklifinden
çıkarılmasını talep ediyoruz.
 Hüseyin
Kaçmaz Garo Paylan Mensur Işık
 Şırnak Diyarbakır Muş
 Mehmet
Ruştu Tiryaki Mahmut Celadet Gaydalı Oya Ersoy
 Batman Bitlis İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılmıyoruz Sayın Başkan.
BAŞKAN
– Önerge üzerinde söz isteyen İstanbul Milletvekilimiz Sayın Oya Ersoy. (HDP
sıralarından alkışlar)
Süreniz
beş dakika. 
OYA
ERSOY (İstanbul) – Sayın Başkan, değerli milletvekilleri; Genel Kurulumuzu
saygıyla selamlıyorum. 
26’ncı
maddede yapılan düzenlemeyle işsizlik ödeneğinden yararlanma şartlarında kısmi
bir iyileştirme yapılmaktadır. Bildiğimiz gibi, daha önceden uygulanan
biçimiyle, işçinin kesintisiz olarak 120 gün çalışma şartı hastalık durumunda
ya da işveren ücretsiz izne çıkardığında bu 120 gün içinde sayılmıyordu. Bu
yapılan büyük haksızlık bu maddeyle bir nebze gideriliyor. Peki, kriz
koşullarında, bugün, özellikle yoğun bir ekonomik kriz koşullarından geçerken
bu yapılan düzenleme yeterli mi? Tabii ki yeterli değil.
Burada
yapmamız gereken iki tane şey var. Birincisi, krizin en büyük sonucu
işsizliktir. Ciddi anlamda işten çıkarmaların olduğu bu dönemde, işsizlerin
yoğun olarak yararlanabileceği şekilde bu maddenin, koşulların esnetilmesi
lazım. Bu yüzden yapılması gerekenler belli. 
Birincisi,
120 gün şartını gelin 90 güne indirelim. Üç yıl içinde 360 gün şartını gelin
180 güne indirelim. İşsizlerin maaşını enflasyon oranında artıralım ve işsizlik
maaşının ödenme süresini artıralım. Burada yapılan bu kısmi değişiklik dışında
asıl önemlisi İşsizlik Fonu’nun sadece ve sadece işsizler yararına
kullanılmasıdır çünkü bu fon işçilerin fonudur. 
Burada
daha önce Sayın Aile, Çalışma ve Sosyal Hizmetler Bakanına sorduk, hâlâ cevap
alamadık; DİSK, İŞKUR’a sordu, hâlâ cevap alamadı. Biz buradan bir kez daha
soralım: İşsizlik Sigortası Fonu üç kamu bankasının 11 milyar liralık
tahvillerini düşük faizle neden ve nasıl satın almıştır? Yani soruyoruz:
İşsizlik Sigortası Fonu’nun yani işçilerin 11 milyarı ne oldu, ne yaptınız,
nereye harcandı bu, neden harcandı? 
Sayın
milletvekilleri, İşsizlik Sigortası Fonu sadece ve sadece işçilerindir,
işsizlerindir. Yıllarca biriktirdikleri ücretlerinden, alın terlerinden oluşan
bir fondur bu. O yüzden gelin, hep birlikte bu fonu siyasi iktidarın arpalığı
olmaktan çıkaralım ve krizde işçi sınıfını koruyacak düzenlemeleri birlikte
yapalım. 
İşsizliğin
arttığı kriz koşullarında eğer siz işsizlerin, işçilerin çıkarını koruyorsanız,
düşünüyorsanız, krizin yükünden halkı kurtarma derdiniz varsa İşsizlik Fonu’nu
krize karşı işçileri korumak için kullanırsınız, sadece sosyal yardım alan
ailelerin, hanelerin 80 liralık elektrik faturalarını ödemekle övünmez, onun
yerine, işçinin, işsizin, tüm asgari ücretlilerin 230 kilovatsaat elektrik
tüketimini parasız yaparsınız. Sadece bu da yetmez, her haneye 18 metreküp su,
140 metreküp doğal gaz parasız olmalıdır. Çok net, halkın işe gidiş geliş
saatlerinde ulaşım parasız olmalıdır. Tüm bunlar lütuf değildir, halkın
haklarıdır. 
Değerli
milletvekilleri, yıllardır bunları savunan, halkın hakları için mücadele eden
halkevlerinin kamu yararına dernek statüsü AKP iktidarı tarafından
kaldırılmıştır. Bahane, yoksul bir örgüt olması. Evet, halkevleri yoksul bir
örgüttür, halkevleri yoksulluğa karşı dayanışmayı örgütler, halkevleri
yoksullaştıran politikaların karşısındadır ve halkı yardım adı altında
dilencileştirme politikalarına da şiddetle karşıdır, o yüzden kimseye yardım
falan etmez, dayanışmayı savunur. 
Kamu
yararını parayla ölçemezsiniz, kamu yararı halkın haklarını savunmak yani
kamuyu savunmaktır. Halkevleri bugüne kadar ne devletten ne içeriden ne
dışarıdan hiçbir şekilde bir kuruş yardım almamıştır, fon adı altında hiçbir
şey almamıştır çünkü halkevleri bağımsızdır ve bağımsızlığın önünde bu tür fon
almaları engel olarak görmektedir. AKP iktidarı, halkevlerinin kamu yararına
dernek statüsünü kaldırırken çoğunluğu cemaat ve tarikatlarla bağlantılı vakıf
ve derneklere kamu yararı statüsü vermiştir. 
Adı
yolsuzluk ve istismarla anılan Deniz Feneri…
(Mikrofon
otomatik cihaz tarafından kapatıldı)
OYA
ERSOY (Devamla) – Bir dakika daha rica ediyorum Sayın Başkanım.
BAŞKAN
– Bir dakika verelim. 
OYA
ERSOY (Devamla) – …cehennemde yanmayan kefen satan Cüppeli Ahmet’in Hoca Ahmet
Yesevi Derneği, Menzil tarikatıyla ilişkisi bilinen Beşir Sosyal Yardımlaşma ve
Dayanışma Derneği, kamu yararına faaliyeti, Afrika’da dağıtmak için Kur’an-ı
Kerim toplamak olan ve cihatçıların cirit attığı İdlib’e yardım alan Hak İnsani
Yardım Sağlık, Eğitim, Kültür ve Çevre Koruma Derneği vesaire vesaire… Bu
dernek ve vakıflara yıllardır bedelsiz kamu arazisi ve arsalar tahsis
edilmiştir, muhtelif muafiyetlerden yararlandırılmışlardır ve kamudan aktarılan
paralarla ihya edilmişlerdir.
Kamu
yararı, halkevleri için bir statü değildir, temel bir ilkedir. Bu dava -çok net
ki- devleti şirket gibi yönetmek isteyen, kamuyu talan ederek piyasacı ve
gerici bir kamu oluşturmak isteyenlere karşı halkın haklarını yani kamunun
haklarını savunanların davasıdır. Halkevleri halkın örgütüdür, halkevleri Yaşar
Kemal’lerin, Muzaffer İzgü’lerin, Gülten Akın’ların örgütüdür. Her tarafta,
bulunduğu her yerde…
(Mikrofon
otomatik cihaz tarafından kapatıldı)
OYA
ERSOY (Devamla) – Bir dakika daha rica edeceğim.
BAŞKAN
– Peki, hadi bakalım, bir dakika daha.
OYA
ERSOY (Devamla) – Bulunduğu her yerde kültürü, sanatı, bilimi götüren bir
örgüttür. Halkevleri, bütün mahallelerde kütüphaneler demektir, halkevleri
tarihi, ümmetten yurttaşa dönüşmenin tarihidir. Bu tarihte halkevleri, biat
etmeyen, hakkını arayan ve hakkını bilen kuşaklar yetiştirmiştir ve bundan
sonra da yetiştirmeye devam edecektir. Halkevleri bu ülkenin en köklü
kurumudur. Seksen yedi yılda 2 kez askerî darbeyle kapatılmıştır, hâlâ dimdik
ayaktadır. Şimdi iktidar sahipleri seksen yedi yıl içinde kaç iktidar değişti,
onu düşünsün. İktidarlar gider, halkevleri kalır.
Genel
Kurulumuzu saygıyla selamlıyorum. (HDP sıralarından alkışlar)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 26’ncı maddesinin
aşağıdaki şekilde değiştirilmesini arz ve teklif ederiz.
Saygılarımızla.

“Madde
26- 25/8/1999 tarihli ve 4447 sayılı İşsizlik Sigortası Kanunu’nun 50 nci
maddesindeki ikinci fıkrada yer alan “prim ödeyerek sürekli çalışmış” ibaresi
“hizmet akdine tabi” şeklinde değiştirilmiştir.”
 Mehmet
Bekaroğlu Ömer Fethi Gürer Cavit Arı
 İstanbul Niğde Antalya
 Rafet
Zeybek Emine Gülizar Emecan Fikret Şahin
 Antalya İstanbul Balıkesir
 Çetin
Arık Süleyman Bülbül
 Kayseri Aydın
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Kayseri Milletvekilimiz Sayın Çetin Arık. (CHP
sıralarından alkışlar)
Süreniz
beş dakika. 
ÇETİN
ARIK (Kayseri) – Teşekkür ediyorum Sayın Başkan.
Bir
AKP geleneği olan torba yasa teklifinin 26’ncı maddesi üzerine söz almış
bulunuyorum. Gazi Meclisi ve aziz milletimizi saygıyla selamlıyorum.
Değerli
milletvekilleri, söz konusu torba yasa teklifinin 26’ncı maddesinde İşsizlik
Fonu’yla ilgili birtakım düzenlemeler var ama bizim asıl konuşmamız gereken
fonun nasıl talan edildiğidir, iktidar partisi tarafından nasıl
kullanıldığıdır. Maalesef, İşsizlik Fonu’nda biriken para işsiz kalan
emekçilere ödenmek yerine başka amaçlar için kullanılmaktadır. İşsizlik Fonu
işsizlere değil, siyasal iktidara ve yandaş sermayeye âdeta can simidi olarak
kullanılmaktadır; tabiri caizse, İşsizlik Fonu tam anlamıyla yağmalanmaktadır. 
Değerli
milletvekilleri, iktidar ve çevresi bir taraftan “garip gureba” diyor, “fakir fukara”
diyor, oy alıyor ama diğer taraftan da elini fakirin cebinden bir türlü
çekmiyor.
Değerli
milletvekilleri, İşsizlik Fonu’nu AKP seçim için kaynak olarak kullanıyor,
İŞKUR bizzat seçim odaklı bir program yürütüyor. Örneğin, 24 Haziran seçimleri
öncesi, tam da okullar kapanırken, mayıs ayında okullarda istihdam edilmek
üzere İŞKUR işçi alımı yapıyor. Başvuru tarihi seçimlerden önce ama işe başlama
tarihi ise seçimlerden sonra yani seçim ayarlı bir fon olarak kullanılıyor. AKP
milyonlarca işçinin primleriyle biriken İşsizlik Sigortası Fonu’nu kendi seçim
propagandası amacıyla kullanıyor maalesef. 2018 yılında İşsizlik Sigortası
Fonu’ndan işsizlere verilen ödenek toplam giderlerin sadece yüzde 33’ünü
oluştururken geriye kalan yüzde 67 şeffaf olmayan ve AKP il ve işçi
örgütlerinin belirleyeceği bir harcama modeli olarak maalesef ki dağıtılıyor.
Bu fonun kullanımında görev ve yetki İŞKUR Genel Müdürlüğünde iken bu kurum
sadece siyasi baskılar nedeniyle dağıtıcı kurum olarak görev yapıyor.
Değerli
milletvekilleri, fon, alenen ve yasa dışı şekilde talan edilmektedir. Diğer bir
skandal ise İşsizlik Fonu’nun yol inşaatlarında kullanılmasıdır. Ayrıca 18-29
yaş arası genç ve kadın istihdamında işverenin ödemesi gereken sigorta primleri
yine İşsizlik Fonu’ndan karşılanmaktadır. AKP iktidarında işçi düşmanı
yasalarla işçi hakları alabildiğince gasbedimektedir, işçi güvenliği hiç
umursanmamaktadır, İşsizlik Fonu işsizlere karşı çok cimri davranmaktadır.
AKP’nin ve yandaş sermayenin gözü bu fonda biriken paranın üzerindedir. 
Değerli
milletvekilleri, Soma’daki işçi cinayetlerinden sorumlu şirkete İşsizlik
Fonu’ndan, işçilerin alın terinden 2013 yılında 53 milyon lira aktarırken hiç
mi Allah’tan korkmadınız, hiç mi utanmadınız, hiç mi vicdanınız sızlamadı?
Değerli
milletvekilleri, İşsizlik Fonu hiçbir şekilde işsizlere gitmiyor. Dünyada da en
zor şartlarda işsizlik maaşı alan Türkiye'deki işsizlerdir. Gelin, burada hep
birlikte emekçilerin alın teriyle oluşturulmuş İşsizlik Fonu’nun yağmalanmasına
izin vermeyelim. 
Bakınız,
sayın milletvekilleri, fonun paraları nasıl çarçur edilmiş: 11 milyar 500
milyon lira GAP’a aktarılmış, yasada borç deniyor ama bugüne değin 1 kuruş
tahsil edilmemiş. 2012 yılından bu yana tahsil edilmeyi bekliyor. Yine Sayıştay
raporunda fon bütçesinde eksik yatan 553 milyon liranın hesabı verilmemiş. 2016
yılında işsizlik sigortası olarak 4 milyar 500 milyon lira ödendi. Teşvik,
işbaşı, eğitim, aktif iş gücü programları gibi doğrudan patronlara aktarılan
paranın tutarı ise tam 7,5 milyar lira. Yine, 2017 yılında işsizlik sigortası
olarak 4 milyar 900 bin lira ödenmiş, patronlara ise tam 8 milyar 500 milyon
lira aktarılmış. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Arık. 
ÇETİN
ARIK (Devamla) – Teşekkür ederim Başkanım. 
“Teşvik”
adıyla 2016 yılında 910 milyon, 2017 yılında 2 milyar 500 milyon, 2018 yılı
Ocak-Temmuz arasında ise 4 milyar 818 milyon lira patronlara aktarılmış.
Aslında, yasadaki “Fon gelirleri işsizler haricinde hiçbir maksat için
kullanılmaz.” hükmüne rağmen işçinin alın teri gasbediliyor, yağmalanıyor. 
Mart
2002’den beri var olan İşsizlik Fonu’nda Temmuz 2018 itibarıyla 123 milyar 500
milyon lira para birikmiş. Peki, bunun ne kadarı işsizler için kullanılmış?
Yalnızca 17 milyar lirası. Şimdi soruyorum: Geri kalan parayı kime aktardınız,
kime harcadınız, nereye harcadınız, kime peşkeş çektiniz?
İşçinin
sırtına âdeta sülük gibi yapıştınız, kanını emiyorsunuz. Memlekette asgari
ücretle geçinenin, aç yaşayanın parasına göz dikmeyin artık. Kendi yanlış
politikalarınızın bedelini işçilere ödetmeyin. Onun, birikmiş ve zorda
kaldığında kullanacağı paradan elinizi çekin. 
Hepinizi
saygıyla selamlıyor, teşekkür ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Buyurun
Sayın Akbaşoğlu.
V.- AÇIKLAMALAR (Devam)
32.- Çankırı Milletvekili Muhammet Emin Akbaşoğlu’nun, Kayseri
Milletvekili Çetin Arık’ın 37 sıra sayılı Kanun Teklifi’nin 26’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Tabii,
mecburen bir cevap vermek gerekiyor, sadece açıklama bakımından. AK PARTİ
iktidara geldiğinde 184 lira olan asgari ücretle, 5 kişilik bir aile üç öğün
çay, simit hesabına para yetiremezken, bugün çay, simit hesabından yaparsanız…
HAYDAR
AKAR (Kocaeli) – Yine yapalım hesabı, yine yapalım.
BAŞKAN
– Bir saniye değerli arkadaşlar…
MUHAMMET
EMİN AKBAŞOĞLU (Çankırı) – …5 kişilik bir aile 2,5 misli bir satın alma gücüne
sahip bir noktaya gelmiştir. 
HAYDAR
AKAR (Kocaeli) – Allah Allah!
BURCU
KÖKSAL (Afyonkarahisar) – Vay be!
HAYDAR
AKAR (Kocaeli) – Öyle nerede ucuz yiyorsun, biz de bilelim ya! Aynı yerden
alalım simidi!
MUHAMMET
EMİN AKBAŞOĞLU (Çankırı) – Dolayısıyla “işçi düşmanı” olarak nitelendirmek
hakikatle bağdaşmamaktadır. Bunu kayıtlara geçirmek istedim. Biz işçinin
dostuyuz, bütün kesimlerin dostuyuz.
Teşekkür
ederim, sağ olun.
HAYDAR
AKAR (Kocaeli) – Sayın Başkan, o simitçinin adresini verebilir mi sayın grup
başkan vekili?
BAŞKAN
– Önerge üzerinde…
HAYDAR
AKAR (Kocaeli) – Sayın Başkan, simitçinin adresini istiyoruz, ucuz yiyorlar.
ZEYNEL
ÖZEN (İstanbul) – Hangi ülke, hangi ülke?
BURCU
KÖKSAL (Afyonkarahisar) – Sayın grup başkan vekiliyle aynı ülkede mi yaşıyoruz
acaba?
BAŞKAN
– Değerli arkadaşlar…
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 26’ncı maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederim. 
 Aylin
Cesur Mehmet Metanet Çulhaoğlu Lütfü Türkkan
 Isparta Adana Kocaeli
 Hayrettin
Nuhoğlu Ayhan Erel Arslan Kabukcuoğlu
 İstanbul Aksaray Eskişehir 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen İstanbul Milletvekilimiz Sayın Hayrettin Nuhoğlu.
(İYİ PARTİ sıralarından alkışlar)
Süreniz
beş dakika.
HAYRETTİN
NUHOĞLU (İstanbul) – Sayın Başkan, değerli milletvekilleri; sizleri
selamlayarak sözlerime başlamak istiyorum. 
Gene
bir torba, çuval, bir şey ama bir kanun var ama poşet mi, torba mı, çuval mı
bilmiyorum. 
Bu
teklifin 26’ncı maddesi üzerinde söz aldım. Verdiğimiz önergenin
reddedileceğini bilerek konuşmamızın gereksiz olduğunu düşünenler olabilir.
Öncelikle şunu belirteyim ki bunlar kayda geçiyor. Gelen tekliflerde değişiklik
yapacak, faydalı önergeleri kabul edecek iradeyi bu Meclis elbette bir gün
gösterecektir. Bütün bu konuşmalar şimdilik bazılarına çok fuzuli gelebilir,
haklı da olabilirler, nasıl olsa kanun teklifi geldiği gibi kabul edilecek.
Kapsamında nelerin olduğundan daha çok, teklifi getiren iradenin talimatının
yerine getirilmesinin AKP için daha önemli olduğunun farkındayız. Onun için ben
biraz başka şeyler söyleyeceğim. 
Birincisi,
evvelki gün İstanbul Eyüp’te devlet hastanesi istinat duvarındaki çökme
olayıdır. Bereket versin, ölü ve yaralı yok. Kasım ayında verdiğimiz bir
araştırma önergesiyle İstanbul’daki çökme, göçük ve toprak kaymalarının önüne
geçmek için alınacak tedbirleri beraberce araştıralım istedik; önergeyi reddettiniz.
Bir kez daha ikaz ediyorum, İstanbul’da yapılanma her an tehlikeler arz
etmektedir, mutlaka tedbir alınmalıdır. 
Değineceğim
ikinci konu Anayasa’nın önemiyle ilgilidir. Anayasa’nın yasama organı başkanı
tarafından ihlal edilmesini çok tehlikeli görmekteyim. Bu ihlalin Cumhurbaşkanı
tarafından da uygun bulunması çok daha vahimdir. Bu ihlal etmedeki ısrarı da
anlamakta zorlanıyorum. Başkan Yıldırım milletvekilliğinden istifa etsin
demiyoruz ki. Anayasa’nın 94’üncü maddesi Meclis Başkanı ile başkan vekillerini
kapsamaktadır. Dolayısıyla Meclis Başkanlığından ayrılsın diyoruz, yerine
seçilebilecek Adalet ve Kalkınma Partisi içinde mutlaka birçok milletvekili
vardır. 
Değerli
milletvekilleri, sarayın verdiği talimat Anayasa ve yasalara aykırıysa buna
uymak zorunda olmadığınız hâlde karşı çıkmadığınızı anlayışla karşılamak mümkün
değildir. 
Sırası
gelmişken saray ile külliye konusuna da bir açıklık getirmek istiyorum. Saraya
“külliye” demediğimiz için bizi eleştirdiniz, “külliye” dememizi istiyorsunuz.
Türk Dil Kurumunun sözlüğüne baktım, gördüklerime çok şaşırdığımı sizlerle
paylaşmak istiyorum çünkü bu sözlükte külliyenin tanımı değişmiş. Önceleri,
“Bir caminin çevresinde cami ile birlikte kurulmuş medrese, imaret, sebil,
kitaplık, hastane vb. yapıların bütünü” yazıyorken şimdi “Belli bir idari,
ekonomik, kültürel ve sosyal amaca yönelik çeşitli kuruluşların toplu bir
biçimde bulunduğu yer.” olarak yeniden düzenlenmiştir. Bu yeni tanıma uymayan
İstanbul’daki külliyelere ne diyeceğimizi de söylerseniz memnun oluruz.
Külliyenin tanımını değiştirerek saraya bir keramet yüklenmesi oranın itibarını
artırmaz, itibarını artıracak olan yapılacak iyi işler olmalıdır. İyi işler
yapabilmek için yüksek seviyeli ve sorumluluk şuuru olan danışmanlar görev
yapmalıdır. 
Evvelki
gün burada Cumhurbaşkanının kendisine danışmanlar atayabileceğini ama yeni
atanan genç bir kadından hangi konularda neyi danışacağını merak ettiğimi
söylemiş, AKP sıralarından tepki almıştım.
Şimdi
sizlere bu danışmanlık konusunda bir paragraf sunacağım. Bunu edebiyat
tarihçisi merhum Nihad Sami Banarlı’nın “Devlet ve Siyaset” adlı kitabının
19’uncu sayfasından aldım, o da ünlü Selçuklu Veziri Nizamülmülk’ten
aldığını belirtmiş. Diyor ki: “Devlet büyükleri, kendilerine müşavir seçtikleri
ilim, fen, sanat ve siyaset adamlarının değerleri ve büyüklükleri ölçüsünde
büyüktür. Büyükler, çevrelerine memleketlerinin ahlak, fazilet, sanat, kültür
ve iman adamlarını toplayıp işlerini onlara danışmazlarsa muvaffak olamazlar.
Bu çeşit müşavirlerinse “Evet efendimiz.” diyenleri değil ‘Yanlış yapıyorsun!
Doğrusu böyledir, çünkü... ’ diyebilenleri makbuldür… 
(Mikrofon
otomatik cihaz tarafından kapatıldı)
HAYRETTİN
NUHOĞLU (Devamla) – … Memleketlerinde dalkavukluğu ve riyakârlığı sanat hâline
koyduranlar büyüklerdir. Tarih, dalkavuklardan hoşlanmayan pek nadir büyüklerin
devrinde rahat etmiştir.” 
Saray
ve külliye, şu anda Türkiye Cumhuriyeti Cumhurbaşkanının görev yaptığı yerdir.
Tanıdıklara veya aile yakınlarına iş bulma kurumu değildir. Şimdi tekrar
soruyorum: Bu genç kadın Türk milletinin hangi sorunlarına çözüm üreteceği,
fikir vereceği için danışman yapılmıştır? 
Bir
de önemli beklentim vardır: Bu danışmanın görevine son verilene kadar sosyal
medyada dolaşan örf ve ananelerimize uygun olmayan görüntülerin acilen silinmesi
gerekmektedir. 
Gereğinin
yapılacağını umar, saygılar sunarım. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… 26’ncı madde
kabul edilmiştir.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
33.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 37 sıra sayılı Kanun Teklifi’nin 26’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Efendim, bir açıklama ihtiyacı hasıl oluyor yani
gerçekten iddiaların tümünü reddediyoruz. Birbiriyle uyumsuz, tenakuz
içerisinde, çelişik, hakikaten gerçeği yansıtmayan bir yaklaşım sergilendi. 
Öncelikli
olarak bunu birkaç kere bu hafta boyunca yasama faaliyetlerinde ifade ettim.
Anayasa’nın 94’üncü, Siyasi Partiler Kanunu’nun 24’üncü maddesi ve Mahallî
İdareler Seçimi Kanunu’nun 36’ncı maddesi, çok açık bir şekilde -tutanaklardan
bakılabilir- hepsi 1982, 1983 ve 1984 tarihli mevzuat. Bir mevzuatı bütüncül
olarak ele almak gerekir. Filin sadece bacağına bakarak, “Aa sütunmuş.” diyerek
tarif edilmez; filin bütününü görmek gerekir tanımlayabilmek için, mevzuatın da
bütününe bakmak gerekir. Bu, açık, bedihi; bugün de izah ettik, anlattık. 
Saray,
külliye meselesiyle ilgili olarak, “kül” dediğimiz külliye; “kül” toplam, bir
bütün.
HAYRETTİN
NUHOĞLU (İstanbul) – Tarifi söylüyorum. 
MUHAMMET
EMİN AKBAŞOĞLU (Çankırı) – Sonuç itibarıyla, Türk Dil Kurumu “külliye”
kavramını doğru bir şekilde ifade etmiş yani “saray” denmeyen bir idari yapıya
saray…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlayacağım. 
BAŞKAN
– Lütfen, rica ediyorum. 
MUHAMMET
EMİN AKBAŞOĞLU (Çankırı) – Bakın, ama biz grup adına hiç konuşmuyoruz. Bu
suçlamaları nezaketle açıklama cihetiyle de anlatamazsak o zaman meramımızı da
anlatamamış olacağız.
BAŞKAN
– Biliyorum, o yüzden söz veriyorum.
Buyurun.
MUHAMMET
EMİN AKBAŞOĞLU (Çankırı) – Dolayısıyla bakınız, açıklama ihtiyacı hissettiğim
zaman açıklama yapıyorum. Sonuç itibarıyla…
LÜTFÜ
TÜRKKAN (Kocaeli) – Söz alın, kürsüden konuşun Sayın Akbaşoğlu.
MUHAMMET
EMİN AKBAŞOĞLU (Çankırı) – Oraya çıksam daha da uzayacak çünkü sataşmadan
dolayı iki dakika almam gerekecek ama ben açıklama yapıyorum. 
LÜTFÜ
TÜRKKAN (Kocaeli) – Hiçbir mahzuru yok, hiçbir mahzuru yok. 
BAŞKAN
– Tamamlayın lütfen. 
MUHAMMET
EMİN AKBAŞOĞLU (Çankırı) – Şöyle: Sonuç itibarıyla “saray” kelimesi… Milletin
sarayları var, adalet sarayları var, onlar saray olarak ifade ediliyor, hepsi
milletin. Türkiye Büyük Millet Meclisi de Cumhurbaşkanlığı Külliyesi de
milletin ve resmî ismi var; meşru, İmar Kanunu’na göre yapılmış, devletin
hizmet ürettiği bir yer, idari merkez. Bir devletin kendi idari merkezini
küçümsemeye, tahfif etmeye, tezyif etmeye yönelik anlayış nasıl kabul
edilebilir ki? Bunu hakikaten, kamuoyunun vicdanına sunuyorum. 
Teşekkür
ediyorum, sağ olun. 
BAŞKAN
– Peki, teşekkür ederim. 
LÜTFÜ
TÜRKKAN (Kocaeli) – Bir saray daha var, görevden aldığınız büyükşehir belediye
başkanının Saray Muhallebicisi. 
HAYRETTİN
NUHOĞLU (İstanbul) – Sayın Başkan…
BAŞKAN
– Sayın Nuhoğlu, şuraya, öne buyurun, kayıtlara geçecek açıklamanızı burada
yapın lütfen. 
Buyurun.

HAYRETTİN
NUHOĞLU (İstanbul) – Öncelikle, Anayasa’nın 94’üncü maddesi orada durduğu
müddetçe biz bunu her gün, her sahada söyleyeceğiz, Meclis Başkanı istifa edip
de Türkiye Büyük Millet Meclisinin itibarını koruyana kadar devam edeceğiz;
bunu böyle bilesiniz çünkü Anayasa’da böyle yazıyor, biz böyle anlıyoruz. (İYİ
PARTİ sıralarından alkışlar)
Diğer
taraftan, ben sözlükte yazılanları okudum. Bu sözlüğü niye değiştirdiniz? Türk
Dil Kurumunun sözlüğündeki “külliye” tanımını değiştiren sizsiniz, niye
değiştirdiniz? 
BÜLENT
TURAN (Çanakkale) – Kim?
HAYRETTİN
NUHOĞLU (İstanbul) – Tanım değişmiş, siz de girin, bakın. 
MUHAMMET
EMİN AKBAŞOĞLU (Çankırı) – Okuyun, okuyun, bir daha okuyun. 
HAYRETTİN
NUHOĞLU (İstanbul) – Efendim, ne okuyacaksınız?
MUHAMMET
EMİN AKBAŞOĞLU (Çankırı) – Bir daha okuyun. 
BAŞKAN
– Peki, teşekkür ediyoruz.
HAYRETTİN
NUHOĞLU (İstanbul) – Sözlükteki tanımın aynısı bu. 
BAŞKAN
– Teşekkür ediyoruz değerli arkadaşlar. Peki, çok teşekkür ediyoruz. 
HAYRETTİN
NUHOĞLU (İstanbul) – Ben size eski tanımını okudum, yeni, değiştirilmiş
tanımını da okudum. Sizlerle zaten bu konuları konuşmak bile abestir kardeşim. 
MUHAMMET
EMİN AKBAŞOĞLU (Çankırı) – Abes, doğru. 
BAŞKAN
– Peki, çok teşekkür ediyorum. 
Birleşime
on dakika ara veriyorum. 
Kapanma Saati: 19.32
DÖRDÜNCÜ OTURUM
Açılma Saati: 19.55
BAŞKAN: Başkan Vekili Levent GÖK
KÂTİP
ÜYELER: İshak GAZEL (Kütahya), Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 44’üncü Birleşiminin Dördüncü Oturumu
açıyorum.
37
sıra sayılı Kanun Teklifi’nin görüşmelerine devam ediyoruz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Komisyon yerinde.
Değerli
milletvekilleri, madde üzerindeki görüşmelere başlamadan önce…
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, vefatı nedeniyle 23
ve 24’üncü Dönem Erzurum Milletvekili Muhyettin Aksak’a Allah’tan rahmet
dilediğine ve Ankara Valisinin HDP milletvekillerinin basın açıklaması yaparken
uğradığı darp olayını araştırıp bilgi sunacağına ilişkin konuşması
BAŞKAN
– Bir acı kaybımız var; benim de 24’üncü Dönemde beraber çalıştığım, 23 ve
24’üncü Dönem Erzurum Milletvekili ve Meclis İdare Amirlerimizden Sayın
Muhyettin Aksak vefat etmiştir. Cenazesi yarın cuma namazından sonra Ahmet
Hamdi Akseki Camisi’nde kılınacak namazdan sonra Gölbaşı Mezarlığına
defnedilecektir. 24’üncü Dönemden mesai arkadaşım olan ve hepinizin de arkadaşı
olan Sayın Muhyettin Aksak’a Allah’tan rahmet diliyorum; ailesine, sevenlere ve
AK PARTİ camiasına da başsağlığı dileklerimi iletiyorum. 
Bir
duyurum da… Sayın Bilgen, sabah Ankara Emniyet Müdürüyle, az önce Ankara
Valisiyle görüştüm. Sayın Vali beni bilgilendirmek amacıyla görüşmeler
sırasında beni aramış, zaten az önce ara vermemin nedeni de oydu. Sayın Vali de
dün HDP il binası önünde HDP milletvekillerine yönelik darp ya da gaz atılması
hadisesini araştırdığını ve inceleterek gerekli bilgiyi de bizlerle
paylaşacağını bir kez daha ifade etti. Bu şekilde, gerek Ankara Emniyet Müdürü
gerekse Ankara Valisinin de olaya duyarlı yaklaşımından dolayı ben de
kendilerine teşekkür ettim ve Meclis olarak bir kez daha arkadaşlarımıza
yönelik bu hareketin karşılıksız kalmaması gerektiğini ifade ederek konuşmamızı
tamamladık. Ben de bunları hem sizin hem de Meclisimizin bilgilerine ayrı ayrı
sunuyorum. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Değerli milletvekilleri, 27’nci madde üzerinde iki önerge vardır. Aynı
mahiyetteki bu önergeleri birlikte okutup işleme alacağım. 
Okutmadan
önce, bugün, biliyorsunuz, gazetecilerle ilgili hepimizin olumlu açıklamaları
var. Gazeteci kökenli bir arkadaşımızın talebini yerine getireyim. Onun da bir
yakını rahatsız olduğu için aramızdan ayrılacak. Onun da konuşma talebini
karşıladıktan sonra önerge işlemlerine devam edeceğiz. 
Buyurun
Sayın Öztunç.
V.- AÇIKLAMALAR (Devam)
34.- Kahramanmaraş Milletvekili Ali Öztunç’un, 10 Ocak Çalışan
Gazeteciler Günü’nü kutladığına, gazetecilerin ve yerel basının sorunlarına
eğilmek gerektiğine, kendisinin de Binali Yıldırım gibi büyükşehir belediye
başkanı adayı olduğuna ama imkânlarının eşit olmadığına ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım. 
Bugün
10 Ocak Çalışan Gazeteciler Günü. Değerli meslektaşlarımın bu günlerini
kutluyorum. Malum, gazeteci arkadaşlarımız çok ciddi sıkıntılar yaşıyorlar.
Yıpranma payları vardı, yıpranma hakları vardı; bu, ellerinden alındı. Bunun
düzeltilmesi gerekiyor ve yerel basının ciddi sorunları var, yerel basının da
bu sorunlarına eğilmek gerekiyor. 
İkinci
bir nokta ise, Sayın Başkanım, bildiğim kadarıyla milletvekillerinin hepsi
birbirine eşittir, aralarında bir fark yoktur. Sayın Binali Yıldırım büyükşehir
belediye başkan adayıdır, bende büyükşehir belediye başkan adayıyım. Sayın
Binali Yıldırım’ın olanakları, korumaları, makam arabaları çok ciddi, bende
bunlar yok. Yani o Binali, ben tek Ali diye oluyorsa haksızlık bu. (CHP ve İYİ
PARTİ sıralarından alkışlar)
Ben
Sayın Binali Yıldırım’ın ya bu korumaları, bu makam arabalarını bırakmasını
istiyorum ya da aynılarının bana da verilmesini talep ediyorum. 
Teşekkür
ediyorum efendim. (CHP ve İYİ PARTİ sıralarından alkışlar)
BAŞKAN
– Teşekkür ederim. 
Sayın
Akbaşoğlu söz istediğine göre herhâlde o da birtakım şeylerde bulunacak galiba.

Buyurun
Sayın Akbaşoğlu. 
35.- Çankırı Milletvekili Muhammet Emin Akbaşoğlu’nun, 23 ve 24’üncü
Dönem Erzurum Milletvekili Muhyettin Aksak’ın vefatına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Doğrusu,
ben biraz evvel sizlerin de ifade ettiği üzere, Erzurum Milletvekilimiz ve
İdare Amirimiz Muhyettin Aksak Bey’in vefatı münasebetiyle söz aldım. Bu
münasebetle kendisine Allah’tan rahmet ve mağfiret diliyorum, yakınlarına
sabrıcemil niyaz ediyorum, Meclisimizin de başı sağ olsun. Yarın inşallah
cenazesine iştirak edeceğiz. 
Ben
de sizin bu hatırlatmanız münasebetiyle teşekkür ediyorum, sağ olun.
BAŞKAN
– Ben gruplara da söz verebilirim bu konuda.
Sayın
Bilgen… 
Sayın
Özkoç, siz de sisteme girerseniz…
Sayın
Muhammed Levent Bülbül… 
Sayın
Muhyettin Aksak’la ilgili duygularınızı ve başsağlığı dileklerinizi iletmek
üzere bütün gruplara da söz veriyorum.
Sayın
Bilgen, buyurun.
36.- Kars Milletvekili Ayhan Bilgen’in, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
AYHAN
BİLGEN (Kars) – Sayın Başkan, teşekkür ediyoruz bu nezaket için.
Yani
şüphesiz yakınları, sevenleri bu acıyı daha büyük düzeyde yaşıyorlardır ama biz
de bu acıyı paylaştığımızı hem grubuna hem milletvekillerine, partililerine,
ailesine iletmek istiyoruz.
Teşekkür
ediyoruz ve rahmet diliyoruz.
BAŞKAN
– Sayın Bülbül…
37.- Sakarya Milletvekili Muhammed Levent Bülbül’ün, 23 ve 24’üncü Dönem
Erzurum Milletvekili Muhyettin Aksak’ın vefatına ilişkin açıklaması
MUHAMMED
LEVENT BÜLBÜL (Sakarya) – Teşekkür ederiz Sayın Başkanım.
Biz
de Milliyetçi Hareket Partisi Grubu olarak Sayın Muhyettin Aksak’ın vefatından
ötürü ailesine, camiasına, grubuna başsağlığı diliyor, Allah’tan kendisine rahmet
diliyoruz.
Teşekkür
ederim.
BAŞKAN
– Teşekkürler.
Sayın
Özkoç…
38.- Sakarya Milletvekili Engin Özkoç’un, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
ENGİN
ÖZKOÇ (Sakarya) – Türkiye Cumhuriyeti Meclisinin çatısı altında milletine ve
ülkesine hizmet etmiş ve gerçekten önemli görevleri de addetmiş değerli
milletvekili Muhyettin Aksak’a Allah’tan rahmet diliyor, yakınlarına da
başsağlığı diliyorum.
BAŞKAN
– Sayın Türkkan…
39.- Kocaeli Milletvekili Lütfü Türkkan’ın, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
LÜTFÜ
TÜRKKAN (Kocaeli) – Sayın Muhyettin Aksak 24’üncü Dönem beraber görev yaptığım
bir arkadaşım. Biraz evvel ben de bu acı haberi aldım. 
Bir
kez daha şunu düşündürüyor bu tip haberler: Bu Mecliste şu veya bu şekliyle
karşı karşıya geldiğiniz insanların kaybından sonra ciddi anlamda bir elem
duyduğunuzu hissettim ben. Hatta duyar duymaz da Sayın Akbaş’a gittim. Ölümler
insanların ibret alacağı hadiselerdir, bizim dinimiz de böyle söylüyor. 
Rahmet
diliyorum kendisine, mekânı cennet olsun. 
Bu
ölüm de burada çalışan tüm arkadaşların yarın öbür gün arkamızdan hayırla yâd
edilebilecek şekilde çalışmalar yapmasına bir vesile olur diye düşünüyorum.
Hepimizin başı sağ olsun.
Teşekkür
ediyorum.
BAŞKAN
– Sayın Cinisli, siz de bir Erzurum Milletvekili olarak söz talebinde
bulundunuz.
Buyurun.
40.- Erzurum Milletvekili Muhammet Naci Cinisli’nin, 23 ve 24’üncü Dönem
Erzurum Milletvekili Muhyettin Aksak’ın vefatına ilişkin açıklaması
MUHAMMET
NACİ CİNİSLİ (Erzurum) – Efendim bendeniz de bir Erzurumlu ve Erzurum
Milletvekili olarak merhum Muhyettin Aksak Beyefendi’ye Allah’tan rahmet, tüm
sevenlerine, aile efradına ve Erzurum’a başsağlığı ve sabırlar dilerim. Mekânı
cennet olsun.
BAŞKAN
– Tekrar başsağlığı dileklerimizi iletiyoruz, Allah rahmet eylesin.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– 27’nci madde üzerinde, aynı mahiyette olmak üzere iki önerge bulunmaktadır.
Önergeleri
birlikte okutup işleme alıyorum.
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 27’nci maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederim.
 Aydın
Adnan Sezgin Mehmet Metanet Çulhaoğlu Lütfü Türkkan
 Aydın
 Adana Kocaeli
 Arslan
Kabukcuoğlu Ayhan Erel Aylin Cesur
 Eskişehir Aksaray Isparta

Aynı
mahiyetteki diğer önergenin imza sahipleri:
 Mehmet
Bekaroğlu Rafet Zeybek Ömer Fethi Gürer
 İstanbul Antalya
 Niğde
 Fikret
Şahin Emine Gülizar Emecan Cavit Arı
 Balıkesir İstanbul Antalya
 Burcu
Köksal
 Afyonkarahisar
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Aynı mahiyetteki önergeler üzerinde söz isteyen Aydın Milletvekilimiz Sayın
Aydın Adnan Sezgin. (İYİ PARTİ sıralarından alkışlar)
Süreniz
beş dakika Sayın Sezgin. 
AYDIN
ADNAN SEZGİN (Aydın) – Sayın Başkan, sayın milletvekilleri; asıl konuma
geçmeden önce, eski bir Basın-Yayın ve Enformasyon Genel Müdürü olarak,
iktidarın ve sözcülerinin ülkemizdeki malum koşullarda Çalışan Gazeteciler
Günü’nü kutlamalarını ve kutlarken kullandıkları dildeki tutarsızlığı
yadırgadığımı belirtiyor; hem çalışan hem çalışamayan gazetecilerin gününü,
burukluk ve tevazu içinde anıyorum. Uluslararası sıralamalarda hibrit yani ne
olduğu belirsiz rejimlerden otoriter rejim kategorisine hızla kayıyoruz. 
Bir
de Cumhuriyet Halk Partisinin hatiplerine bir hatırlatmada bulunmak istiyorum,
sayın hatiplerine, değerli hatiplerine: Geçtiğimiz salı günü yapılan oturumda
konu oldu, bugün de “Damat Paşa” tabirini kullandılar. Lale Devri’ne kadar
gitmeyeceğim. Damat Ferit Paşa’nın damatlığı dolaylıdır ama dünya, yakın tarihî
kesitte bazı doğrudan damatlar görmüştür. En tanınmışı, Mussolini’nin Dışişleri
Bakanı Damat Kont Ciano’dur. Kayınpeder ve damat el birliğiyle İtalya’yı malum
felaketlere sürüklemişlerdir. 
Sayın
milletvekilleri, Türkiye 2006 yılında Avrupa Akreditasyon Birliği ve
Uluslararası Laboratuvar Akreditasyon Birliği, 2007 yılında da Uluslararası
Akreditasyon Forumu’yla çok taraflı tanıma anlaşmaları akdetmiştir. Kanun
teklifinin 27’nci maddesi, akreditasyon mevzuatımızın uluslararası anlaşmalarla
uygun hâle getirilmesini amaçlamaktadır. 
İYİ
PARTİ olarak bu düzenlemenin özünü prensip olarak doğru buluyoruz. Türk
Akreditasyon Kurumu dışında ülkemizde akreditasyon faaliyetlerinde bulunma
teşebbüslerinin engellenmesi, ülkemizdeki akreditasyon yetkisinin kullanımında
çok başlılığın da önüne geçecektir. 
Plan
ve Bütçe Komisyonuna sunulan teklifte bulunan “Kurumun görev alanı dışında
kalan ve kanunla veya Cumhurbaşkanlığı kararnamesiyle kurulmuş kurumlarca
yürütülen faaliyetler bu fıkra hükmünün dışındadır.” ifadesi, maddenin yapmaya
çalıştığı düzenlemeyi tamamen geçersiz hâle getirecekti ve yeni bir boşluk
yaratacaktı. Söz konusu ifade Komisyonda metinden çıkarılmıştır, bu
sevindiricidir. Elbette böyle bir ifadenin iktidar milletvekilleri tarafından
önerilmiş olması bile bizatihi bir dikkatsizlik örneğidir. Belki de öneri
sahibinin kabahati sadece kendisine başka yerden dikte edileni sorgusuz sualsiz
emir telakki etmiş olmasıydı. Böyle durumlar üzücü tabiatıyla. 
Bu
örnek gerek komisyonlarda gerek Genel Kurulda denetim ve muhalefet
mekanizmalarının işletilmemesi hâlinde ne gibi tenakuz ve sakatlıklar ortaya
çıkabildiğinin de bir kanıtıdır ancak bu kanun teklifiyle çok başlılığa neden
olacak başka bir husus ortaya çıkmaktadır. Komisyona sunulan metinde Helal
Akreditasyon Kurumunun yetki alanını tanımlayan düzenleme yokken bu konuda
64’üncü madde bilahare ilave edilmiştir. Bu teklifle Türkiye’de helal uygunluk
değerlendirme kuruluşlarını akredite etmek üzere yetkili tek kurum olarak Helal
Akreditasyon Kurumu öngörülmektedir. 64’üncü madde 27’nci maddenin yapmaya
çalıştığı düzenlemeyi sakatlamaktadır. Hâlbuki helal akreditasyon yetkisini
Türk Akreditasyon Kurumu bünyesinde tanımlamak mümkündür. Önerilen mevcut
düzenlemelerle hem hukuki bir hata yapılarak göz göre göre iki madde arasında
çelişki ortaya çıkarılmakta hem de yeni bir kurum yaratılarak gereksiz bir
bürokrasi oluşturulmaktadır. Öte yandan, bu ikili düzenleme Avrupa Birliği
tarafından hazırlanan Ürünlerin Pazara Sunulmasına Dair Akreditasyon ve Pazar
Gözetimine İlişkin Tüzük’le de çelişmektedir. 
Son
olarak hangi ürünlerin sertifikasyonunun helal akreditasyona tabi olacağı da
net değildir.
(Mikrofon
otomatik cihaz tarafından kapatıldı)
BAŞKAN
– Devam edin Sayın Sezgin. 
AYDIN
ADNAN SEZGİN (Devamla) – Dünyada ve nüfusu Müslüman olan ülkelerde mevzuat ve
uygulama teklifte öngörülenden hayli farklıdır. Bu bağlamda, gayet lüzumlu
olduğunu düşündüğümüz ve şekillendirilmesinde geç bile kalındığına inandığımız
helal akreditasyon işlevinin Türk Akreditasyon Kurumuna tabi bir yapı
tarafından yerine getirilmesi uygun bir çözüm olacaktır. Teklifin 64’üncü
maddesinin kanun teklifinden çıkarılması ve Helal Akreditasyon Kurumunun
belirttiğim sakıncalara yol açmayacak tarzda biçimlendirilmesine ilişkin
teklifimizi 64’üncü maddenin görüşmeleri sırasında yeniden gündeme getireceğiz.

Genel
Kurulu saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Aynı mahiyetteki önerge üzerinde söz isteyen Afyonkarahisar Milletvekilimiz
Sayın Burcu Köksal. (CHP sıralarından alkışlar) 
Süreniz
beş dakika Sayın Köksal. 
BURCU
KÖKSAL (Afyonkarahisar) – Sayın Başkan, değerli milletvekilleri; öncelikli
olarak, başta eşim olmak üzere tüm gazetecilerin gününü kutluyorum.
Gazetecilerin işten atılmadığı, tutuklanmadığı, basın özgürlüğünün kâğıt
üzerinde kalmadığı bir Türkiye diliyorum. 
AKP’nin
26’ncı Dönemde de sıkça başvurduğu ama 27’nci Dönemde neredeyse tek yasama
modeli olarak önümüze getirdiği torba yasalardan birini konuşuyoruz. 71
maddelik bu torba yasada Cumhurbaşkanına tanınan olağanüstü yetkiler var, Kamu
İhale Kanunu’na getirdiğiniz istisnalar var, şu an üzerinde konuştuğumuz madde
gibi bağımsız olamayacak bir Akreditasyon Kurumu var, meraları talan var,
yandaşı kayırma var, derinleşecek olan ekonomik krizin ayak sesleri var ama
vatandaşın çözüm bekleyen sorunları yok, milletin derdine derman yok. Keşke bu
71 maddede öğretmenlere, polislere, hemşirelere, din görevlilerine, orman
muhafaza memurlarına ve diğer kamu idarecilerine 3600 ek gösterge olsaydı.
Keşke bu 71 maddenin içerisinde hak gasbına uğrayan ve yıllardır hakkını
arayan, seçim meydanlarında söz verdiğiniz hâlde Mecliste “hayır” dediğiniz
için haklarını alamamış emeklilikte yaşa takılanların mağduriyetine çare
olsaydı. Keşke bu 71 maddenin içerisinde kadro vaadiyle kandırılıp kadro dışı
bıraktığınız KİT’ler, özel bütçeli kuruluşlar, sosyal tesisler, yapım
ihaleleri, danışmanlık, çağrı merkezi ve hastane bilgi yönetim sisteminde
çalışan taşeron işçilerine -mesela KYK yurt yönetim personelleri diğer
personellerden farklı bir iş yapmazlar ama onları da kadro dışı bıraktınız,
mesela Karayollarında çalışan taşeron işçileri esas işi yaparlar ama onları da
kadro dışı bıraktınız- ve belediyelerde çalışan, kadro yerine şirket işçiliği
biçtiğiniz, bakanın asgari ücretteki artışın verilmesini dahi çok gördüğü
belediye şirket işçilerine kadro olsaydı. Keşke bugüne kadar özelleştirip yerli
ve yabancı yandaşlarınıza peşkeş çektiğiniz Sümerbank, TEKEL, TÜPRAŞ, Petrol
Ofisi, Eti Maden, SEKA, KARDEMİR, İSDEMİR, çimento fabrikaları ve göz bebeğimiz
şeker fabrikalarının yeniden kamulaştırılmasına ilişkin bir hüküm olsaydı,
özelleştirmeyle darbe üstüne darbe vurduğunuz pancar üreticilerinin hiç değilse
kota cezalarına af olsaydı. Keşke liyakatle 150 bin öğretmen atamasıyla
taşımalı eğitime son verilmesine ilişkin bir hüküm olsaydı.
Bakın,
taşımalı eğitimin bir yıllık maliyeti 7 milyar 811 milyon 310 bin lira. 150 bin
kadrolu öğretmenin bir yıllık maliyeti 7 milyar 229 milyon 700 bin lira yani
150 bin kadrolu öğretmen istihdamıyla bu ülkede taşımalı eğitime son
verebilirsiniz, ayrıca atama bekleyen 450 bin öğretmen kardeşimizin en az üçte
1’ini öğrencilerine kavuşturabilirsiniz.
Keşke
bu torba yasada girdi maliyetlerinin yüksekliği, ürününü değerinde satamaması
ve ithalat yüzünden bitirdiğiniz çiftçilerin, bugün de kazandığı üç kuruşu
kredi borcunu ödemekte kullanan çiftçilerin hak ettiği desteğin verilmesine
ilişkin bir hüküm olsaydı. Keşke bu torba yasada esnaf ve çiftçilerin BAĞ-KUR
primlerinin düşürülmesine ve primini ödeyemeyenlerin hiç değilse sağlık
hizmetinden yararlanmasına ilişkin bir hüküm olsaydı ama maalesef, elektrik ve
doğal gaz faturalarını ödeyemeyen, sobalı evde oturup evine kömür alamayan
vatandaşın derdine derman olmak yerine varsa yoksa “Saray ve yandaşlarım.”
diyen bir AKP var. 
Şimdi,
bir şey göstereceğim size: Bakın, buyurun, bu bir yün yelek arkadaşlar, yün
yelek. 
VELİ
AĞBABA (Malatya) – Anlamazlar, onlar bilmez.
BURCU
KÖKSAL (Devamla) – Şimdi, Fransa’da sokakta protestosunu gösteren bir sarı
yelekliler var, Türkiye’de de evinde doğal gaz faturasını ödeyemediği için
tasarruf yapan ve onun için evinde yün yelekle dolaşan sessiz bir yığın var.
(CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Sayın Köksal, toparlayalım.
BURCU
KÖKSAL (Devamla) – İşte, arkadaşlar, sandıkta size tokadı bu sessiz yığın, bu
yün yelekliler vuracak, sizi onlar tarihe gömecek; millete ettiğiniz eziyetin
bu sefer cefasını çekeceksiniz vesselam. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
AYLİN
CESUR (Isparta) - Biz daha fazlayız, tekrar edelim, biz daha fazlayız.
BAŞKAN
– Değerli arkadaşlarım, 27’nci maddeyi oylarınıza sunuyorum: Kabul edenler…
Kabul etmeyenler… 27’nci madde kabul edilmiştir. 
Değerli
arkadaşlarım, uygun gördüğüm zaman, karar yeter sayısı, toplantı yeter sayısı
isterseniz, onları dikkate alırız. 
28’inci
madde üzerinde iki önerge vardır, aynı mahiyetteki bu önergeleri birlikte
işleme alacağım. Ondan önce, Danışma Kurulunun bir önerisi vardır, okutup
oylarınıza sunacağım. 
VI.- ÖNERİLER (Devam)
B) Danışma Kurulu Önerileri
1.- Danışma Kurulunun, 10 Ocak 2019 Perşembe günü yaptığı toplantıda
Genel Kurulun 10 Ocak 2019 Perşembe günkü birleşiminde çalışmalarını 21.00’e
kadar devam ettirmesine; daha önce çalışmasına karar verilen 11 Ocak 2019 Cuma
günü toplanmamasına ilişkin önerisi
10/1/2019
Danışma Kurulu Önerisi
Danışma
Kurulunun 10/1/2019 Perşembe günü (Bugün) yaptığı toplantıda, Genel Kurulun 10
Ocak 2019 Perşembe günkü birleşiminde çalışmalarını 21.00’e kadar devam
ettirmesi ve daha önce çalışmasına karar verilen 11 Ocak 2019 Cuma günü
toplanmaması önerilmiştir. 
 Binali
Yıldırım
 Türkiye
Büyük Millet Meclisi 
 Başkanı
 
 Cahit
Özkan Engin Özkoç
 Adalet
ve Kalkınma Partisi Cumhuriyet Halk Partisi
 Grubu
Başkan Vekili Grubu Başkan Vekili

 Ayhan
Bilgen Muhammed Levent Bülbül Lütfü Türkkan
 Halkların
Demokratik Partisi  Milliyetçi Hareket Partisi İYİ PARTİ
 Grubu
Başkan Vekili  Grubu Başkan Vekili Grubu Başkan Vekili
BAŞKAN
– Kabul edenler… Kabul etmeyenler… Danışma Kurulu önerisi kabul edilmiştir. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– 28’inci madde üzerindeki aynı mahiyetteki iki önergeyi okutup birlikte işleme
alıyorum. 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 28’inci maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz. 
 Aylin
Cesur Feridun Bahşi Lütfü Türkkan
 Isparta Antalya Kocaeli
 Ayhan
Erel Durmuş Yılmaz Mehmet Metanet Çulhaoğlu
 Aksaray Ankara Adana
 Arslan
Kabukcuoğlu
 Eskişehir

Aynı
mahiyetteki diğer önergenin imza sahipleri: 
 Mehmet
Bekaroğlu Ömer Fethi Gürer Cavit Arı
 İstanbul Niğde Antalya
 Emine
Gülizar Emecan Fikret Şahin Alpay Antmen
 İstanbul Balıkesir Mersin
 Rafet
Zeybek
 Antalya
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım. 
BAŞKAN
– Aynı mahiyetteki önergeler üzerinde söz isteyen Ankara Milletvekilimiz Sayın
Durmuş Yılmaz. (İYİ PARTİ sıralarından alkışlar)
Süreniz
beş dakika Sayın Yılmaz.
DURMUŞ
YILMAZ (Ankara) – Efendim, yüce heyetinizi saygıyla selamlıyorum. 
22’nci
madde görüşülürken Finansal İstikrar ve Kalkınma Komitesiyle ilgili görüşlerimi
belirtmiştim ama bu süre yeterli değil; bu, böyle beş dakikayla veya on
dakikayla geçiştirilecek bir konu değil fakat zaman yine kısıtlı, dolayısıyla
tekrar bu konuya girip zamanımı boşa harcamak istemiyorum. Bu konuyla ilgili
sadece şunu söylemek istiyorum: Eğer kurulacak olan bu kurum, bu konuyla ilgili
şu anda var olan finansal istikrarla görevlendirilmiş, değişik veçhelerle,
Merkez Bankası, BDDK, Hazine, SPK, Tasarruf Mevduatı Sigorta Fonu vesaireyle
ilgili kurumların üstünde bir kuruluş ise gerçekten bir çatışma kültürü ortaya
çıkartıyorsunuz ve içinden çıkılmaz bir sorunun tohumunu ekiyorsunuz; sizi
uyarmış olayım. Eğer eşitse bile, onların üstünde değil de onlarla aynı
düzlemde bir kurumsa bile, o zaman da söylediğim gibi, ekonomi yönetimi için
elinizde enstrüman olması lazım, faiz politikası, kur politikası, vergi
politikası, teşvikler politikası, düzenleme politikası. Şu anda bunlar mevcut
kurumlar arasında dağıtılmış vaziyette, bu kurumun elinde, uygulayabileceği,
uygulamaya koyabileceği herhangi bir ekonomi yönetim enstrümanı yok, olmayacak.
Hangi kurumdan neyi alıp vereceksiniz, bu da sizin bileceğiniz bir iş. 
Bunu
söyledikten sonra ben 28’inci maddedeki Emlak Katılım Bankasıyla ilgili
görüşlerimi belirtmek istiyorum. Daha önce bu katılım bankalarının adı
“kâr-zarar hesabı” “kâr-zarar ortaklığı” idi. Faizsiz finansman, faizsiz bankacılık
İslam âleminin geliştirdiği bir sistem değil, daha önce Batı’da HSBC Bank
“İslami pencere” diye bir pencere açtı, Citibank bunun içerisine girdi, diğer
yabancı bankalar da bunu geliştirdiler ve oradan Orta Doğu bölgesindeki,
Müslüman, İslam âlemindeki sermayeyi kendi ülkelerine çekip yine İslam âlemine
pazarlamanın bir aracı olarak kullandılar ve bugün, bu, hâlâ daha devam ediyor.
Özellikle İngiltere dünya finans merkezinin önemli bir birimi, şu anda
İngiltere Merkez Bankası nezdinde bir şeriat komitesi var; bu komite
çerçevesinde İngiltere’de faizsiz veyahut da bizim tabirimizle katılım
bankacılığı yürüyor. Onlar için, yapılan uygulama dine uygundur, değildir
vesaire bence hiç önemli değil, onlar için önemli olan şey, bu yolla kendi
ülkelerine nasıl sermaye çağrılabilir, nasıl sermaye getirilebilir ve
dolayısıyla bu ekonomiye nasıl katkı sağlayabilir. Onlar için geçerli olan bu
ama bizim durumumuzda bu biraz farklı. Laik ve sosyal bir hukuk devleti olan
ülkemde bu tür kuruluşların olmasına benim şahsen hiçbir itirazım yok, yeter ki
kamu düzeni açısından sıkıntı olmasın. Nasıl, İngiltere nerede sermaye varsa,
ABD nerede sermaye varsa, kaynak varsa kendi ülkesine çekiyorsa, biz de bu
bankalar aracılığıyla bu sermayeyi çekip ülke ekonomisine katkı sağlayabiliyorsak
bunu yapalım, hiçbir itirazım yok, hiçbir engeli de yok. 
Benim
burada yalnız bir itirazım var, o itirazım da şu: Toplumda şöyle bir algı var;
dinimizde faiz haram, dolayısıyla biz faizsiz bir düzen kurmak istiyoruz ama,
maalesef, Türkiye'deki yerleşik düzen buna izin vermiyor ve dolayısıyla da
bunun propagandası yapılıyor ve bu propaganda sonucunda bir siyasi rant ortaya
çıkıyor.
Dolayısıyla,
insanların, buradan da hareketle seçmenin oy kullanmasına benim herhangi bir
söyleyecek sözüm de olamaz, onların tercihidir, ona da saygı duyarım ama şunu
söylemeyi de boynumun borcu biliyorum yani bu faizsiz bankacılık finans
konusunda benim gördüğüm şu: Ben faizli düzenin üniversitesinde okudum ve o
sistemi iyi bildiğimi zannediyorum. 
Burada
gördüğüm şey şu: İslam ülkelerinde, eğer İslam ülkelerinin tarihsel olarak
ilişkisi devletçi bir sistemle olduysa… Mesela komünist blokla ilişkili olan
ülkelerden gelen insanlar genellikle İslam ekonomisi diye şunu tarif ediyorlar,
diyorlar ki: “Marksizm artı Allah inancı, eşittir İslam ekonomisi.” Böyle bir
şey yok. Amerika’yla içli dışlı olan ülkelerden gelenler, bizim gibi ülkelerden
gelenler de şunu söylüyorlar, diyorlar ki: “İslam ekonomisi vardır ve
dolayısıyla İslam ekonomisi eşittir kapitalizm eksi faiz.” Böyle bir şey yok,
bu bir aldatmaca.
(Mikrofon
otomatik cihaz tarafından kapatıldı) 
BAŞKAN
– Sayın Yılmaz, bir dakika ilave ediyorum. 
DURMUŞ
YILMAZ (Devamla) – İçinizde okuyan var mı bilmiyorum, Elmalılı Hamdi Yazır’ın
tefsirinde Bakara’nın 275’inci ayetiyle ilgili olarak 27 sayfa var. Hayrettin
Karaman ve arkadaşlarının yaptığı 5 ciltlik tefsirde yine aynı ayetle ilgili
olarak 13 sayfa var. Seyyid Kutub’un tefsirinde yine bir o kadar sayfa var. Ben
bunları baştan sona okudum ve faizsiz düzenin nasıl olacağı… Ben Müslüman’ım ve
buna da inanıyorum ama faizsiz düzenle ilgili bir fikir ortada yok. Sadece
faizin haram olduğuna inanıyoruz, nokta. Öbür tarafı, kapitalist sistemi
alıyoruz, ona kapitalistlerin kendi sistemlerini eleştirdiği şekilde bir kılıf
uyduruyoruz ve bunun adına da “İslami finans” diyoruz. 
Dediğim
gibi, Emlak Katılım Bankasının kurulmasına veyahut da başka hiçbir şeye
itirazımız yok, sermayeyi çeksin, gelsin ama buradan siyasi rant devşirmek
yanlış ve bunu bilen de yok. Lütfen, bilmediğimizi de itiraf edelim. Günün
birinde birisi çıkar da eğer bunu yapacak olursa bunun önünü de kesmeyelim. 
(Mikrofon
otomatik cihaz tarafından kapatıldı) 
BAŞKAN
– Sayın Yılmaz, selamlamak için… Toparlayalım. 
DURMUŞ
YILMAZ (Devamla) – Sonuç olarak şunu söylüyorum: Yani biz şu anda bir değer
yaratmıyoruz, var olan değerlerin içini boşaltıyoruz ve buradan da bir yere
gideceğimiz yok. Bu da bizi nereye götürdü? Geldiğimiz nokta itibarıyla İslam
âleminde -Türkiye de buna dâhil- kültürel hayat, düşünce hayatı Gobi Çölü’ne
döndü, Büyük Sahra’dan da kötü. 
Teşekkür
ediyorum. (İYİ PARTİ sıralarından alkışlar)
BAŞKAN
– Aynı mahiyetteki diğer önerge üzerinde söz isteyen Mersin Milletvekilimiz
Sayın Alpay Antmen. 
Buyurun
Sayın Antmen. (CHP sıralarından alkışlar) 
Süreniz
beş dakika. 
ALPAY
ANTMEN (Mersin) – Teşekkür ederim Sayın Başkan.
Sayın
Başkan, değerli milletvekilleri; 37 sıra sayılı Kanun Teklifi’nin 28’inci
maddesi üzerinde söz talep etmiş bulunuyorum. 
Demokrasilerde
en az yasanın içeriği kadar önemli bir şey daha vardır, o da yasanın nasıl
yapıldığı. Bugün, her zamanki gibi uzlaşmacı yasa yapım tekniğine aykırı bir
yöntem izlenmekte, AK PARTİ’nin rutin yasa yapma tekniği hâline gelen torba
yasa uygulaması, şu an görüşülen kanun teklifinde de Meclisin ruhuna aykırı bir
şekilde devam etmektedir.
Sayın
milletvekilleri, ülkede marketlerde verilen naylon torbalara gösterdiğiniz
hassasiyeti Meclisteki torbalardaki yasalarda gösterseydiniz ülkeyi bugün bu
hâle getirmezdiniz. Umarım yeni dönemde naylon poşet kullanımı azalacak.
Dilerim aynı şekilde Meclisteki torbalar da azalır, daha uzlaşmacı, her
maddenin kendi alanında, komisyonunda, uzmanlarınca görüşüldüğü bir dönem olur,
olmalıdır da.
Değerli
milletvekilleri, bugün 10 Ocak Çalışan Gazeteciler Günü. Uluslararası Basın Enstitüsüne
göre, Türkiye, dünyanın en çok gazetecisinin tutuklu olduğu ülke. Ben de 10
Ocak Çalışan Gazeteciler Günü’nü sevinçle kutlamak isterdim ama ülkede özgürce
gazetecilik yapanlar ya tutuklu ya işsiz bırakıldı ya da baskı altında. Ben,
her şeye rağmen, emeğiyle, onuruyla çalışan bütün gazetecilerimizin günlerini
kutluyor, iyi ki varlar diyorum. 
Sadece
gazeteciler mi? Sadece gazeteciler değil elbette, sanatçılar da nasibini alıyor
bu baskıdan. En son, değerli sanatçılarımız Müjdat Gezen ve Metin Akpınar
hakkında soruşturma açıldı. Aydınlar konuşuyor, sonra saraydan mahkemeye bir
telefon geliyor, ardından soruşturmalar başlıyor.
AK
PARTİ döneminde yargı şöyle çalışıyor: Bir aydın, bir gazeteci, bir vatandaş
konuşuyor. Ardından tak, mahkemeye bir telefon. Hemen ardından, şak, o kişi
hakkında soruşturma başlıyor. Değerli Parti Meclisi Üyemiz Eren Erdem önce
serbest bırakıldı, ardından hemen, tak, şak, yargı devreye girdi ve beş saat
içinde tutukluluğun devamına karar verildi. Dünyada en hızlı karar veren mahkemeler
maalesef Türkiye’deki bu tak, şak yargısı.
Değerli
milletvekilleri, başka bir konuya gelelim, lütfen buraya dikkat buyurun. Daha
önce Mersin Bozyazı AKP İl Başkanlığında İŞKUR kuralarının çekildiği ortaya
çıkmıştı. İlçe başkanı işe girenlerden bağış talep ettiğini de söylemişti,
itiraf etmişti; belgelemiştik. Yine, Mersin’de bir başka AKP klasiğinin
belgesini, daha doğrusu 5 tane belgesini göstermek istiyorum size resmî
tutanaklarda burada. Bu defa, AKP Tarsus İlçe Başkanı zabıt kâtipliği sınavına
girecek birileri için Mersin vekilinden torpil istiyor. Konuyu sorduk
soruşturduk, önerge de verdik. İlçe başkanı ne yapsın “Vatandaş istiyor, ben de
vekile iletiyorum.” demiş. Tarsus İlçe Başkanı adliyeye kâtip alımı için tam 5
kişinin ismini yazılı, imzalı, mühürlü şekilde AKP’li sayın vekilimize
gönderiyor. Bu 5 isim işe girdi. Elhamdülillah, 5’te 5. Örneğin, bu 5 isimden
birisi KPSS’den 72 almış, daktiloda üç dakikada 100 kelime yazmış ama KPSS’den
82 alan ve daktiloda üç dakikada 154 kelime yazan bir kardeşimiz ise elenmiş.
Nerede elenmiş? Mülakatta. Madem kendinize güveniyorsunuz, mülakatlar kamera
kaydına alınsın ve kamuya açık şekilde yayınlansın, o zaman görelim bakalım
kapalı kapılar ardında kim ne yapıyor, kim ne yapamıyor, nasıl yapıyor. (CHP sıralarından
alkışlar) Çok üzülerek söylüyorum, AKP döneminde mülakat demek, biat demek,
tarikat demek, yandaş demek, kul hakkı yemek demek olmuş. Kul hakkını ağzından
düşürmeyenler kul hakkını yemekte hiçbir sakınca görmüyor, bunda hiçbir beis
görmüyor. Çok üzücü ama maalesef artık aleni olmaya başladı.
Hepinize
sevgi ve saygılar sunuyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
28’inci
maddeyi oylarınıza sunuyorum: Kabul edenler… Kabul etmeyenler… 28’inci madde
kabul edilmiştir. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
41.- Çankırı Milletvekili Muhammet Emin Akbaşoğlu’nun, Allah’ın
rızasını, kulların duasını almak için hizmet yapan bir iktidar olduklarına
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, biraz evvel hatibin konuşmasında
ileri sürdüğü iddiaların hepsini reddediyoruz. Biz kul hakkını yemekten Allah’a
sığınırız. Kesinlikle bile bile böyle bir tutum ve davranışın içerisinde de
olmayız. Biz “Yaratılanı severiz Yaradan’dan ötürü” anlayışıyla Allah’ın
rızasını, kulların da duasını almak için en güzel hizmetleri yapan bir iktidarız.
Biz “Durmak yok, yola devam.” diyerek bu hizmetleri milletimize sunmaya devam
edeceğiz.
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler. 
ALPAY
ANTMEN (Mersin) – Sayın Başkan…
BAŞKAN
– Buyurun Sayın Antmen.
ALPAY
ANTMEN (Mersin) – Efendim, sadece zabıtlara girmesi açısından…
Bir
sayın milletvekilimize gönderilen imzalı, mühürlü 5 tane belgeyi sayın başkan
vekiline arz edeceğim. Bunlar önce zabıt kâtipliği için KPSS’ye giriyorlar, 70
üzeri not alıyorlar. Daha sonra, üç dakika içinde en az 90 kelime yazmaları
isteniyor ve bu da yetmiyor, daha sonra bir mülakata alınıyorlar. Mülakata
giren 78 kişi, kazanan 37 kişi; 5’te 5; 5’i de burada… Şöyle göstereyim. 
BAŞKAN
– Onları bir dosya yapın Sayın Antmen. 
ALPAY
ANTMEN (Mersin) – İl başsavcısının, il adli yargı komisyonu başkanının ve il
yargı komisyonu üyesinin imzası var. 
Çok
teşekkür ederim.
BAŞKAN
– Peki, teşekkür ederim.
ENGİN
ÖZKOÇ (Sakarya) – Belgelerle konuşacaksınız efendim.
BAŞKAN
– Sayın Aydemir, Erzurum Milletvekili olarak bir başsağlığı dileğinde bulunmak
istiyorsunuz. 
Buyurun.
42.- Erzurum Milletvekili İbrahim Aydemir’in, vefat eden 23 ve 24’üncü
Dönem Erzurum Milletvekili Muhyettin Aksak ile 16 ve 19’uncu Dönem Ağrı
Milletvekili Mikail Aydemir’e Allah’tan rahmet dilediğine ilişkin açıklaması
İBRAHİM
AYDEMİR (Erzurum) – Evet Başkanım, çok teşekkür ediyorum.
Değerli
Başkanım, bu Parlamentoda 23 ve 24’üncü Dönemlerde Erzurum’u temsil eden çok
nitelikli, çok kaliteli, hakikaten vatanperverlikte kıvam sahibi bir ismi bugün
kaybettik, Muhyettin Aksak Bey. Uzun yıllar kendisiyle siyaset yaptık,
Erzurum’da belediye başkanlığı da yaptı. Bulunduğu her zemine pozitif enerji
yayan ve hizmeti önceleyen bir isimdi. Kaybından çok derin bir üzüntü duyduk. 
Erzurum
adına burada grup başkan vekillerimiz taziye dileklerinde bulunmuşlar. Ben
kendisine rahmet diliyorum ve Erzurumlular adına bu hâli Türkiye Büyük Millet
Meclisinde aşikâr eden, başta siz olmak üzere Değerli Başkanım, grup başkan
vekillerimize de çok teşekkür ediyorum. 
Bu
vesileyle, gene, bugün kaybettiğimiz Ağrı eski milletvekili Mikail Aydemir
Bey’e de rahmet diliyorum. 
Makamı
cennet olsun her ikisinin de. 
Çok
teşekkür ederim. 
BAŞKAN
– Teşekkür ederim. 
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, vefatı nedeniyle 16
ve 19’uncu Dönem Ağrı Milletvekili Mikail Aydemir’e Allah’tan rahmet dilediğine
ilişkin konuşması
BAŞKAN
– Biz de Mikail Aydemir’e Allah’tan rahmet diliyoruz, yakınlarına başsağlığı
diliyoruz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– 29’uncu madde üzerinde iki önerge var, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 29’uncu
maddesinin aşağıdaki şekilde değiştirilmesini arz ve teklif ederiz. 
 Mehmet
Bekaroğlu  Ömer Fethi Gürer  Emine Gülizar Emecan
 İstanbul
 Niğde  İstanbul
 Fikret
Şahin  Cavit Arı  Aydın Özer
 Balıkesir
 Antalya  Antalya
 Neslihan
Hancıoğlu  Rafet Zeybek 
 Samsun
 Antalya 
MADDE
29- 28/3/2001 tarihli ve 4632 sayılı Bireysel Emeklilik Tasarruf ve Yatırım
Sistemi Kanununun 20/A maddesinin birinci fıkrasına “altyapı oluşturulmasına,”
ifadesinden sonra gelmek üzere “portföy yönetim şirketlerinin emeklilik yatırım
fonlarına ilişkin faaliyetlerinin Kurulca gözetimine yönelik altyapı
oluşturularak raporlama yapılmasına,” ifadesi ilave edilmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.

BAŞKAN
– Önerge üzerinde söz isteyen, Samsun Milletvekilimiz Sayın Neslihan Hancıoğlu.
(CHP sıralarından alkışlar)
Süreniz
beş dakika Sayın Hancıoğlu.
NESLİHAN
HANCIOĞLU (Samsun) – Sayın Başkan, değerli milletvekilleri; bireysel emeklilik
sisteminin işleyişini daha verimli hâle getirme iddiasıyla hazırlanmış olan
29’uncu madde üzerine söz aldım. Genel Kurulu saygıyla selamlıyorum.
Bireysel
emeklilik sisteminin amacı nedir? Kısaca söylemek gerekirse, çalışanları
tasarruf etmeye yönlendirmek. Yani sistemin öznesi tasarruftur. Tasarruf her
zaman önemlidir ama bugün daha çok önemli. İktidar da bunun farkında olmalı ki
şimdi market torbasını 25 kuruşa satmanın peşine düştü. Vatandaş 25 kuruşa
muhtaç olunca zorunlu tasarruf yine vatandaşa düştü. Saltanat sefası sürüp
sonra da çıkıp millete “İtibardan tasarruf olmaz.” diyenler market torbasını
paralı yapınca tasarruf şampiyonu falan olmaz. 
Madem
torba israfına karşısınız, önce şu kanunları torbaya doldurmayı bırakacaksınız.
Bakınız, geçmişte bu Mecliste Başkanlık eden, sonrasında Hükûmet Sözcülüğü
yapan Sayın Bülent Arınç bir Bakanlar Kurulu toplantısından sonra “Bundan sonra
torba yasa çıkmayacak.” demişti. Sayın Arınç bunu söyleyeli tam dört yıl dört
ay oldu; peki, ne değişti? Kanunları hâlâ torbaya doldurup bu Meclise en
sağlıksız yasama çalışmasını yaptırıyorsunuz. İsrafla mücadele edecekseniz,
milleti tasarrufa teşvik edecekseniz önce kendinizi ve milletin Meclisini torbadan
kurtarın. (CHP sıralarından alkışlar)
İşin
özü şudur: Bir insan ancak asgari harcamalarını karşılamaya yetecek kadar
gelire sahipse tasarruf edebilir. 6 milyon 700 bin kişi asgari ücretli ve
aileleriyle birlikte yaklaşık 15 milyon insan bu parayla yaşamaya çalışıyor.
Şimdi bu insanlara diyorsunuz ki “İsraf etmeyin, tasarruf yapın.” Şuna emin
olun, bu insanlar siz istemeseniz de her şeyden tasarruf ediyorlar zaten çünkü
bu insanlar ekonomik krizi iliklerine kadar hissediyorlar. Kazandığı üç kuruş
paranın her ay daha da değersizleştiğini, elektriğe, doğal gaza, çarşıya,
pazara her ay daha fazla ödemek zorunda kaldığını yaşayarak görüyor. Bu,
vatandaşın gördüğü şey. Peki, iktidardakiler neyi görüyor? Mesela, Hazine ve
Maliye Bakanı Sayın Berat Albayrak “Ekonomide 2018 yılında bütün hedefleri
tutturduk, güçlü performans yakaladık, vatandaşa müjde üstüne müjde veriyoruz.”
diyor. Durum ortada, ya vatandaş hayal görüyor ya da Sayın Albayrak, ya bu
ülkenin vatandaşları başka bir dünyada yaşıyor ya da Sayın Albayrak. 
Sayın
Başkan, değerli milletvekilleri; kendilerini masal diyarında görenleri bir
kenara bırakıp gerçek dünyaya dönersek ülkemiz ekonomik açıdan son derece zorlu
bir süreçten geçiyor. Kriz, küçük bir azınlık haricinde, halkımızın tümünü
yaralıyor. Krizleri rant aracı hâline getirmiş bu mutlu azınlık dışındaki
herkes, işçisi, çiftçisi, memuru, esnafı, işsizi, küçük işletme sahibi kan
ağlıyor, memleketimizin bir tarafı cefa çekerken başka tarafı sefasını
sürmüyor. Kriz her yerde. Bu kriz benim seçim bölgem Samsun’da da var, Kars’ta
da Edirne’de de. Samsun’da fabrikalar kapanırken, çalışanlar işsiz kalırken
Kars’ta, Edirne’de ekonomi şahlanmıyor, oralarda da canlar yanıyor. 
Şimdi
sizlere ürkütücü bir örnek veriyorum: Şu an Genel Kurulda iktidar partisinin Adıyaman
milletvekilleri var mı acaba? Söyleyeceklerimi onların da duymasını isterim.
İki gün önce -partimizin görevlendirmesiyle- Adıyaman’daydım. Görevim krizin
etkilerini gözlemlemek ve bunu raporlamaktı. Esnaf, işçi, işsiz, çiftçi,
herkesle görüştük. Burada bir esnaf kardeşimiz şu bilgiyi paylaştı benimle:
“Piyasada artık para kalmadı. Esnaf, çiftçilerle mal takasına başladı.” İşte
durum bu kadar vahim bir hâl almıştır. Koca koca fabrikaların iflas ettiği,
işsizliğin, enflasyonun zirve yaptığı, çiftçilerin borçla, hacizle boğuştuğu
günlerden geçiyoruz.
(Mikrofon
otomatik cihaz tarafından kapatıldı)
BAŞKAN
– Bir dakika ilave edeyim Sayın Hancıoğlu. 
Buyurun.

NESLİHAN
HANCIOĞLU (Devamla) – Bir insan tablo buyken çıkıp da “Hedefi tutturduk.”
diyebiliyorsa bize de ancak şunu söylemek düşer: Evet, hedefi tam on ikiden
vurdunuz; vatandaşı hedef almışsınız, ona en büyük düşmanlığı yapıyorsunuz ve
inatla da yapmaya devam ediyorsunuz. 
Teşekkür
ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 2/1369 esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 29’uncu maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederim.
 Aylin
Cesur Mehmet Metanet Çulhaoğlu Lütfü Türkkan
 Isparta Adana
 Kocaeli
 Arslan
Kabukcuoğlu Ayhan Erel
 Eskişehir Aksaray
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Başkanım. 
BAŞKAN
– Önerge üzerinde söz isteyen Aksaray Milletvekilimiz Sayın Ayhan Erel. (İYİ
PARTİ sıralarından alkışlar) 
Süreniz
beş dakika Sayın Erel. 
AYHAN
EREL (Aksaray) – Sayın Başkan, değerli milletvekilleri, yüce Türk milleti; Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin 29’uncu maddesi üzerine İYİ PARTİ adına söz almış bulunmaktayım, hepinizi
saygıyla selamlıyorum. 
Bireysel
emeklilikle ilgili bir düzenleme var, zoraki düzenlemelerin topluma hiçbir
faydası yok, öncelikle onu söylemek istiyorum. 
Bu
arada yediden yetmişe 85 bine yakın hastanın derdine tercüman olmak adına bir
sorunu dile getirmek istiyorum. Ülseratif kolit hastaları özellikle asacol
lavman ve tabletlerini eczanelerde bulamıyorlarmış. Bakanlığın “Bu ilaçları
dağıtan firmalar piyasadan çekilecek.” şeklindeki beyanı karşısında umutlarını
yitirmişler. Gelen mesajda “İltihaplı bağırsak hastasıyım, benim gibi 85 bine
yakın hasta var, çok sıkıntı çekiyoruz. Yirmi gündür bağırsaklarımdan kanama
geliyor, ilaç bulamıyoruz, eczanelerde kur farkından dolayı ilaç firmaları ilaç
vermiyorlarmış. Bunu dile getiriniz. Biz neyse de çocuk hastalar dayanamıyor.
Çocuklar ne yapsın diyor, isyan ediyoruz. 85 bin hasta var ancak piyasada 20
bine yakın ilaç bulunmakta. Bu derdin bir an önce çözülmesini ve hastaların
ilaçlarının temin edilmesini bekliyoruz.”
Yine,
İŞKUR ile TELEKOM arasında imzalanan bir protokol gereği 2.500 teknikerin alımı
karara bağlanmıştı. Altı aydır bundan bir ses yok. Teknikerler bundan bir haber
bekliyorlar.
Yine,
bir genç, lise 1 öğrencisi “Sürekli sistem değişiyor, artık sabit bir sisteme
geçilsin, geleceğimiz güvende olsun. ‘Geleceğimiz gençlere emanet’ diyorlar ama
her şeyi berbat ediyorlar.” diyor. 
Yine,
PTT’de çalışan taşeron postacıların birçok problemleri var. Bu problemlerinin
çözülmesini iktidardan sabırsızlıkla bekliyorlar.
Sayın
Başkan, değerli milletvekilleri; günümüzde Sosyal Sigortalar Kurumundan 2000
öncesi emekli olan bir vatandaşımızın en düşük aylığı 1.888 TL, 2000 yılından
sonra emekli olan bir vatandaşımızın aylığı ise 1.126 lira. BAĞ-KUR 1.569 lira,
tarım BAĞ-KUR’u 1.238 lira, Emekli Sandığından emekli olan bir memur ise 2.379
lira almaktadır.
Türkiye
İstatistik Kurumu verilerine göre aralık ayındaki dört kişilik bir ailenin
asgari geçim indirimi 6.454 lira, açlık sınırı 2.426 lira, ortalama gıda ve
barınma harcamaları ise 2.369 lira.
Yine,
2018 yılında dört kişilik bir ailenin aylık zorunlu harcamalarında bir yılda
tam 985 TL artış meydana gelmiş. Artışlara baktığımızda bir yılda 985 lira
vatandaşın bütçesine yük binerken yapılan artışlara baktığımızda bu oranı
karşılamaktan çok uzak gözükmektedir.
Yine,
emekli maaşlarını ortaya koyduğumuzda aynı emekli insanlar arasında büyük
farklılıklar meydana gelmektedir. Oysa insanların temel ihtiyaçları farklı
değildir. İnsanların, ortak ve zorunlu ihtiyaçlarını karşılayabilecek şekilde
bir maaşa ihtiyaçları vardır. Bunun için de bizim önerimiz, beklentimiz tüm
emekli maaşlarının en düşük memur emekli maaşına denk getirilmesidir ve bunun
üzerinden maaş verilmesidir. 
Sayın
Başkan, değerli milletvekilleri; orta ölçekli küçük esnaflar iş yapmakta büyük
sıkıntı çekmektedirler. Dükkân kiralarını ödeyemez, elektrik paralarını
yatıramaz, yanında çalışan çocukların, işçilerin maaşlarını ödeyemez duruma
gelmişlerdir. Bugün, BAĞ-KUR primlerine baktığımız zaman 882,65 kuruş
indirimsiz prim var, yine 754,73 kuruş indirimli prim var. Ben bu indirimli ile
indirimsiz nedir diye merak ettim, indirimli olması için BAĞ-KUR’lu vatandaşın
borçlarını bugüne kadar hiç aksatmadan ödemesi gerekiyormuş, eğer bu ödemeyi
yapmış ise indirimden faydalanıyor. Ama günümüzün ekonomik şartları içerisinde
esnafımızın bu BAĞ-KUR primini ödemediği, ödeyemediği hepimizce bilinen bir
gerçektir. Dolayısıyla, bu indirimli primden faydalanan hiçbir esnafımız
bulunmamaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Erel, devam edin.
AYHAN
EREL (Devamla) – Günümüzde futbol kulüplerinin borçlarını yapılandırma yoluna
giden siyasi irade, keşke evine ekmek götürmekte zorlanan, elektrik parasını,
su parasını ödeyemeyen bu esnaflarımızın da BAĞ-KUR borçlarına ve BAĞ-KUR
primlerine bir çare sunsa diyorum. 
“Futbol
kulüplerinin borcu” deyince de yani bir esnaf borcunu ödemediği zaman
taşınmazına, gayrimenkullerine, araçlarına nasıl ki haciz konuluyor, mal
varlığından devletin alacağı tahsil ediliyorsa futbol kulüpleri de yabancı
futbolcularını satsınlar, borçlarını ödesinler. Netice itibarıyla 2003 yılından
bu tarafa Türk futbolunun uluslararası arenada bir başarısını göremedik. Demek
ki yabancı futbolcuların çokça ülkemizde olması problemi çözmüyor. Geçen,
arkadaşımızla maç seyrediyorduk, dedik ki “Bakalım, hangi takımda Türk
futbolcusu daha çoksa onu tutalım.” Ama maalesef iki takımı da tutamadık. Bu
arada, ben Trabzonsporu bu anlamda tebrik ediyorum. Yaklaşık 19 futbolcuyu alt
yapıdan kampa götürmüştür, bunlardan 7-8 tanesini de A takıma kazandırmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Erel. 
AYHAN
EREL (Devamla) – Türk futbolu bir an önce öz kaynaklarına dönmelidir diyorum. 
Başkanıma
geçmiş olsun diyor, hepinizi saygıyla selamlıyorum. (İYİ PARTİ sıralarından
alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
29’uncu
maddeyi oylarınıza sunuyorum: Kabul edenler… Kabul etmeyenler… 29’uncu madde
kabul edilmiştir. 
Sayın
Özen, sisteme girmişsiniz. 
Buyurun.

V.- AÇIKLAMALAR (Devam)
43.- İstanbul Milletvekili Zeynel Özen’in, 37 sıra sayılı Kanun
Teklifi’nin torba yasa değil çuval yasa olarak adlandırılması gerektiğine,
“Mescitsiz okul kalmasın.” projesiyle din derslerinin salt bir inancın
ibadethanesi altında farklı inançlardaki çocuklara dayatılmasının kabul
edilemez olduğuna ilişkin açıklaması
ZEYNEL
ÖZEN (İstanbul) – Değerli Başkan, bunu torba yasa olarak adlandırıyoruz, oysa
yanlış bir terim, aslında bunlar çuval yasa çünkü bunlar torbaya sığmaz. Biz de
Meclis olarak bu çuval yasalarda çuvallıyoruz. 
Değerli
Başkan, İnsan Vakfı diye bir vakıf var, kurucularını biliyorsunuz. Bir önerisi
var: “Mescitsiz okul kalmasın.” projesini Millî Eğitim Bakanlığına onaylatıp
sponsor oldu. Bu projeye göre tüm din dersleri öğrencilere mescitlerde
verilecek. Alevilik gibi bu toprakların birçok kadim inancını asimile etmeye
çalışan Diyanet kafası, maalesef devletin tüm birimlerine hâkim olarak
geleceğimizi yok etmeye devam ediyor. “Mescitsiz okul kalmasın.” projesiyle
Alevi çocuklarına ibadethanesi olmayan bir yerin dayatılması çok açık ve net
insanlık suçudur. 
(Mikrofon
otomatik cihaz tarafından kapatıldı) 
ZEYNEL
ÖZEN (İstanbul) – Değerli arkadaşlar, biz Aleviler mescide, kiliseye ve
sinagoga karşı değiliz. Fakat din derslerinin zorunlu olması başlı başına bir
insan hakkı ihlali olduğu gibi, Avrupa İnsan Hakları Mahkemesinde onaylanan
karara göre, din derslerinin salt bir inancın ibadethanesi altında farklı
inançlardaki çocuklara dayatılması asla kabul edilemez, biz Aleviler olarak da
kabul etmiyoruz. 
Teşekkür
ederim. 
BAŞKAN
– Sayın Çelebi…
44.- Ağrı Milletvekili Ekrem Çelebi’nin, 16 ve 19’uncu Dönem Ağrı
Milletvekili Mikail Aydemir’e Allah’tan rahmet dilediğine ilişkin açıklaması
EKREM
ÇELEBİ (Ağrı) – Teşekkür ediyorum Başkanım. 
Başkanım,
16’ncı ve 19’uncu Dönem Ağrı Milletvekili olarak Türkiye Büyük Millet Meclisi
bünyesinde görev yapan ve bölgemizin çok sevilen sayılan bir insanı Mikail
Aydemir vefat etmiştir. Ben burada ailesine başsağlığı dileklerimi iletiyorum.
Yüce Meclisin özelinde başsağlığı dileklerimi iletiyorum. 
Hepinize
saygılarımı sunuyorum.
Teşekkür
ediyorum.
BAŞKAN
– Teşekkür ederim.
Sayın
Işık…
45.- Muş Milletvekili Mensur Işık’ın, Muş ili için eğitim ve araştırma
hastanesine ihtiyaç olduğuna ilişkin açıklaması
MENSUR
IŞIK (Muş) – Sayın Başkan, Muş için araştırma hastanesi çok ciddi bir
ihtiyaçtır. Her gün neredeyse Muş’tan onlarca mesaj almaktayım. Muş’taki yerel
yönetimler ve sivil toplum kurumlarının, herkesin ortak talebidir bu. Bu bizim
de talebimiz ve bu Muş için ciddi bir ihtiyaçtır, aynı zamanda Muş’un hakkıdır.

Sayın
Binali Yıldırım iki yıl önce Muş’ta yapmış olduğu bir mitingde Muş’a 400
yataklı bir araştırma hastanesi sözü vermişti ama iki yıldır bunu hiçbir
şekilde gündeme getirmemektedir. Niyeti unutturmak ama biz bunu asla
unutmayacağız ve Muş’a araştırma hastanesini mutlaka getireceğiz.
Teşekkür
ediyorum Başkanım.
BAŞKAN
– Sayın Arı.
46.- Antalya Milletvekili Cavit Arı’nın, 10 Ocak Birinci İnönü
Zaferi’nin 98’inci yıl dönümü ile Türkiye’de tarım eğitiminin başlamasının
173’üncü yıl dönümünü kutladığına ilişkin açıklaması
CAVİT
ARI (Antalya) – kurtuluş mücadelemizin en önemli aşamalarından biri olan, 6
Ocak günü başlayıp 11 Ocakta sonuçlanan, ordumuzun ilk zaferi Birinci İnönü
Zaferi’mizin yıl dönümünü kutluyor, başta Ulu Önderimiz Gazi Mustafa Kemal
Atatürk ve Birinci İnönü Zaferi’mizin kahramanı 2’nci Cumhurbaşkanı İsmet İnönü
ile silah arkadaşlarını saygı ve minnetle anıyorum.
Ayrıca,
bugün 10 Ocak. Türkiye’de tarımsal eğitimin başlamasının 173’üncü yıl dönümü.
Bu anlamda, Türk tarımına destek veren ziraat mühendislerinin gününü
kutluyorum.
Teşekkür
ederim.
BAŞKAN
– Sayın Özdemir…
47.- Batman Milletvekili Ziver Özdemir’in, 23 ve 24’üncü Dönem Erzurum
Milletvekili Muhyettin Aksak’ın vefatına ilişkin açıklaması
ZİVER
ÖZDEMİR (Batman) – Teşekkür ederim Sayın Başkan.
Ben
de 24’üncü Dönemde bu Parlamentoda beraber çalıştığımız ağabeyimiz Erzurum
Milletvekili Sayın Muhyettin Aksak Bey’e Allah’tan rahmet diliyorum. Ailesine,
çocuklarına ve sevenlerine başsağlığı diliyorum.
BAŞKAN
– Teşekkür ederim.
Değerli
milletvekilleri, birleşime beş dakika ara veriyorum.
Kapanma Saati: 20.54
BEŞİNCİ OTURUM
Açılma Saati: 21.01
BAŞKAN: Başkan Vekili Levent GÖK
KÂTİP
ÜYELER: İshak GAZEL (Kütahya), Mustafa AÇIKGÖZ (Nevşehir)
----- 0 -----
BAŞKAN
– Değerli milletvekilleri, Türkiye Büyük Millet Meclisinin 44’üncü Birleşiminin
Beşinci Oturumunu açıyorum.
Sayın
milletvekilleri, Danışma Kurulu kararıyla çalışma süremiz sona erdiğinden
alınan karar gereğince kanun teklifleri ile komisyonlardan gelen diğer işleri
sırasıyla görüşmek için 15 Ocak 2019 Salı günü saat 15.00’te toplanmak üzere
birleşimi kapatıyorum.
Hepinize
iyi geceler, iyi haftalar diliyorum.
Kapanma Saati: 21.02




(X) 37 S. Sayılı Basmayazı 8/1/2019
tarihli 42’nci Birleşim Tutanağı’na eklidir. 




