



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
90’ıncı Birleşim
23 Nisan 2018 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- BAŞKANLIĞIN GENEL KURULA SUNUŞLARI
A) Çeşitli İşler
1.- Cumhurbaşkanı Recep Tayyip Erdoğan’ın
Genel Kurulu teşrifleri

III.- ÖZEL GÜNDEM
A) 23 Nisan Görüşmeleri
1.- Türkiye Büyük Millet Meclisinin
kuruluşunun 98’inci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi görüşmeleri

IV.- AÇIKLAMALAR
1.- Kayseri Milletvekili Mustafa Elitaş’ın,
Cumhuriyet Halk Partisi Genel Başkanı ve Meclis Grubu Başkanı Kemal
Kılıçdaroğlu’nun konuşmasındaki bazı ifadelerine ilişkin açıklaması
2.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı ifadelerine
ilişkin açıklaması
3.- Kayseri Milletvekili Mustafa Elitaş’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
4.- Başbakan Binali Yıldırım’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
5.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı ifadelerine
ilişkin açıklaması
6.- Amasya Milletvekili Mehmet Naci
Bostancı’nın, Halkların Demokratik Partisi Genel Başkanı ve Meclis Grubu
Başkanı Pervin Buldan’ın konuşmasındaki bazı ifadelerine ilişkin açıklaması
7.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
8.- Adana Milletvekili Meral Danış
Beştaş’ın, yaptığı açıklamasındaki bazı ifadelerine ilişkin açıklaması
9.- Adana Milletvekili Meral Danış
Beştaş’ın, Oturum Başkanı TBMM Başkanı İsmail Kahraman’ın yaptığı
açıklamasındaki bazı ifadelerine ilişkin açıklaması
10.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı ifadelerine
ilişkin açıklaması
11.- Aksaray Milletvekili İlknur İnceöz’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkanı İsmail
Kahraman’ın, Türkiye Büyük Millet Meclisinin bir bütün olduğuna, 15 Temmuz
gecesi güzel bir demokrasi imtihanı verdiklerine ve emeği olan herkese teşekkür
ettiğine ilişkin konuşması
2.- Oturum Başkanı TBMM Başkanı İsmail
Kahraman’ın, Adana Milletvekili Meral Danış Beştaş’ın yaptığı açıklaması ile
Halkların Demokratik Partisi Genel Başkanı ve Meclis Grubu Başkanı Pervin
Buldan’ın konuşmasındaki bazı ifadelerine ilişkin konuşması

VI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, 2015-2018 yılları arasında Bakanlıkta görevden alınan üst düzey
bürokratlara ilişkin sorusu ve Gümrük ve Ticaret Bakanı Bülent Tüfenkci’nin cevabı
(7/25916)
23 Nisan 2018 Pazartesi
BİRİNCİ OTURUM
Açılma Saati: 14.00
BAŞKAN: İsmail KAHRAMAN
KÂTİP ÜYELER : Bayram ÖZÇELİK (Burdur), Bülent ÖZ (Çanakkale)
-------0-------
BAŞKAN
- Türkiye Büyük Millet Meclisinin 90’ıncı Birleşimini açıyorum.
Şimdi
İstiklal Marşı’mız okunacaktır.
(İstiklal
Marşı)
II.- BAŞKANLIĞIN GENEL KURULA SUNUŞLARI
A) Çeşitli İşler
1.- Cumhurbaşkanı Recep Tayyip Erdoğan’ın
Genel Kurulu teşrifleri
BAŞKAN
– Muhterem Cumhurbaşkanımız dinleyici locasındaki yerlerini alarak yüce
Meclisimizi onurlandırmışlardır. Kendilerine Meclisimiz adına “Hoş geldiniz.”
diyorum. (AK PARTİ ve Bakanlar Kurulu sıralarından alkışlar)
Sayın
milletvekilleri, gündemimize göre Genel Kurulun 17 Nisan 2018 tarihli 86’ncı
Birleşiminde alınan karar uyarınca Türkiye Büyük Millet Meclisinin kuruluşunun
98’inci yıl dönümünün ve Ulusal Egemenlik ve Çocuk Bayramı’nın kutlanması ve
günün anlam ve öneminin belirtilmesi gayesiyle yapacağımız görüşmelere
başlıyoruz. 
III.- ÖZEL GÜNDEM
A) 23 Nisan Görüşmeleri
1.- Türkiye Büyük Millet Meclisinin
kuruluşunun 98’inci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi görüşmeleri
BAŞKAN
– Muhterem Cumhurbaşkanım, değerli milletvekilleri, sayın davetliler; Türkiye Büyük
Millet Meclisinin açılışının 98’inci yılı sebebiyle düzenlediğimiz özel
gündemli toplantımıza hoş geldiniz diyor, sizleri saygıyla selamlıyorum. 
İstiklalimizin
kazanılmasında ve bayrağımızın gölgesi altında hür ve bağımsız olarak
yaşamamızın sağlanmasında ellerinden gelen gayreti gösteren, emek veren fedakâr
ve asil insanlarımızı rahmet, minnet ve şükranla anıyorum. 
23
Nisan Millî Egemenlik ve Çocuk Bayramı’mız kutlu olsun. 23 Nisan Millî
Egemenlik ve Çocuk Bayramı’nın Türkiye Büyük Millet Meclisinde özel gündemle
toplanılarak kutlanmasına 1985 yılında başlanmıştır. Bu birlikteliğimizle
33’üncü toplantımızı yapmış olacağız. 
Sayın
hazırun, Meclis tecrübemiz 1876 Kanuni Esasi’ye dayalı olarak 18 Mart 1877’de
toplanan Meclis-i Mebusan’la başlamıştır. Savaş dolayısıyla çalışmalarına ara
verilen Meclis 14 Şubat 1878’de tatil edildi, Meclis-i Âyan ise açık kaldı.
Uğradığımız yıkımları giderirken savaşlarla karşılaştık. Birinci Dünya
Savaşı’nı başlatan emperyalist devletlerin hedefi, cihan devletimiz Osmanlı’yı
yıkmak ve topraklarını paylaşmaktı. Bu harbe girmemiz sosyal, siyasi, ekonomik
sahalarda büyük kayıplarımıza sebep oldu. 1910 yılında dünyanın ilk 6 devleti
arasında olan, 9 milyon 100 bin kilometrekare yüz ölçümüne sahip cihan
devletimiz, sekiz sene içinde Meriç Nehri ile Ağrı Dağı arasına sıkıştı.
Savaşlarda büyük kayıplara uğradık. Birinci Dünya Savaşı’nda nüfusumuzun yüzde
10’unu askere verdik. 2 milyon 900 bin askerimiz 9 cephede çarpıştı.
Çanakkale’de 60 bin, Sarıkamış’ta 70 bin, toplamda 400 bin şehit verdik.
Kurtuluş Savaşı’nda, Gediz, İnönü, Sakarya ve Büyük Taarruz’da 9.200 şehidimiz
var. Evlatlarımız milleti, vatanı, dini, imanı, namusu için kara toprağa
girdiler, Peygamber Efendimiz’e komşu oldular. 
15
Temmuzda, Fırat Kalkanı’nda, Zeytin Dalı Harekâtı’nda şehadet şerbeti içenleri
ve bütün şehitlerimizi minnetle ve şükranla anıyoruz. 
Orhan
Şaik Gökyay’ın “Bu Vatan Kimin?” şiirinden birkaç kıtayı hatırlatmak istiyorum:

“Bu
vatan toprağın kara bağrında,
Sıradağlar
gibi duranlarındır.
Bir
tarih boyunca onun uğrunda,
Kendini
tarihe verenlerindir.

İleri
atılıp sellercesine, 
Göğsünden
vurulup tam ercesine,
Bir
gül bahçesine girercesine,
Şu
kara toprağa girenlerindir.”
Parlamenter
demokrasi yolunda ilerlerken de birçok engel ve zorluklarla karşılaştık; onları
aşmaya devam ediyoruz, edeceğiz. Engelleri aşa aşa “Yeniden Büyük Türkiye”
yolunda daima ileriye yürüyeceğiz, engelleri yeneceğiz. Engelleri aşamayanlar,
onları aşılmaz görenlerdir. Cesareti olmayanın başarısı, gayesi olmayanın
hedefi olmaz. En büyük zafer, hiç düşmemek değil, her düşüşte yeniden ayağa
kalkabilmektir. 
Sayın
hazırun, 20 Ocak 1920’de Misakımillî’yi ilan eden Meclis-i Mebusan son
toplantısını 11 Nisan 1920 tarihinde yaptı ve çalışmalarına ara verme kararı
aldı. İki hafta sonra, Ankara’da Büyük Millet Meclisi açıldı. Anadolu’dan
çağrılanların yanında, Meclis-i Mebusan üyesi 88 kişi de çalışmalara katıldı.
1921 Anayasası millî egemenliği temel ilke olarak benimsedi, beşerî manada
millî egemenliğin kaynağının millet olduğu açık bir şekilde ifade edildi. 
Birinci
Meclis, sonraki dönemlerde görev yapan meclislerden farklı olarak olağanüstü
yetkilerle görev yapmıştır. Yasama, yürütme ve yargı erklerini de kendisinde
toplamış, kurucu Meclis olarak çalışmıştır. İstiklal Savaşı’nı bizzat yönetmiş,
milletin her türlü işiyle doğrudan ilgilenmiş, Millî Mücadele’yi zaferle
neticelendirmiştir. Bu sebepledir ki Meclisimiz “Gazi”lik payesini kazanmıştır.

Değerli
hazırun, doksan sekiz yıl önce ilk oturumunu gerçekleştiren Birinci Meclisin
ruh ve heyecanı her zaman için ihtiyaç duyacağımız bir husustur. Aynı ruh ve
heyecanla çalışmalara devam edilmelidir. Genç nesillerimiz ve çocuklarımız da
aynı şuur ve hissiyatla yetiştirilmelidir. 
Millî
iradeyi temsil eden Meclisimiz ne yazık ki zaman zaman saldırılara maruz
kalmış, vesayet altına alınmak istenmiş, bir tasdik makamı olarak kullanılmış,
sistemin işlemesini zorlaştıran müdahaleler yapılmıştır. 
Ne
hazindir ki milletin Meclisi yani millet 15 Temmuz 2016 tarihinde bombalandı,
kurşun yağmuruna tutuldu. Bu lain ve hain saldırıyı yapan ihanet şebekeleri,
kahraman ordumuza ait üniformalar giyen teröristler, vatan ve millet düşmanları
bertaraf edildi. Kendilerinden hesap soruluyor, sorulmaya devam edilecek. 
Muhterem
Cumhurbaşkanımız Recep Tayyip Erdoğan’ın çağrısı ve önderliğinde milletimiz
meydanları doldurdu, demokrasi nöbetine geçti. O gece, milletin emanetinin
sadakatli bekçisi olan Gazi Meclisimizi de açtık. Bombalar, kurşunlar ve
saldırılar altında gece boyu 3 parti mensubu milletvekili arkadaşlarımızla bir
bütünlük içinde toplandık. Ertesi gün olağanüstü toplantı için yaptığım çağrıya
Mecliste grubu bulunan 4 parti de katıldı ve darbelere karşı ortak bir bildiri
yayınladık. 
Tarih
önünde, 15 Temmuz gecesi Mecliste sabahlayan değerli arkadaşlarımı, Cumhurbaşkanımızın
davetiyle parti farkı gözetmeksizin meydanları doldurup demokrasi nöbeti
tutanları, 7 Ağustos 2016’da milyonların sel gibi aktığı Yenikapı Meydanı’ndaki
necip milletimizi, tüm illerimizdeki insanlarımızı millî iradenin tecelligâhı
olan bu kürsüden tebrik ediyorum. (AK PARTİ ve Bakanlar Kurulu sıralarından
alkışlar)
Vatan
hainlerinin, satılmış kuklaların saldırısı necip milletimiz, güvenlik güçleri,
siyasi partiler ve sivil toplum kuruluşlarımızın inançlı karşı koyuşuyla
akamete uğratıldı. İnanıyorum ki Türkiye’mizde darbeler dönemi sona ermiştir,
dış veya iç herhangi bir güç böylesi bir kalkışmaya cesaret edemeyecektir. 
Demokrasi,
günümüzün en iyi yönetim biçimi olarak kabul görmektedir. Demokrasiyi özümsemiş
bir ülke olarak geçmişten aldığımız ders ve aklımızın bize gösterdiği istikamet
doğrultusunda ülkemizi, Meclisimizi ve kurumlarımızı yaşatıp demokrasiyi
güçlendirmeliyiz. Bizler ruh kökümüze bağlıyız, Osmanlı Cihan Devleti’nin
vârisiyiz, cumhuriyetçiyiz. Milletimizi ve devletimizi güçlü kılmak için hep
birlikte özveriyle çalışacağız. 
Muhterem
Cumhurbaşkanım, değerli milletvekilleri; içinde bulunduğumuz 26’ncı Dönemin
övgüye değer bir diğer başarısı, 1982 Anayasası’nda yaptığımız temel
değişikliktir. 16 Nisan 2017 tarihinde milletimizin kabul ettiği Anayasa
değişikliğiyle Türkiye’miz âdeta makas değiştirmiştir. Yeni anayasayla
belirlenen yetki ve sorumluluklar çerçevesinde ülkemiz yeni bir döneme
girmiştir. 
24
Haziran 2018 tarihinde Cumhurbaşkanlığı ve 27’nci Dönem milletvekili seçimleri yapılacaktır.
Milletimizin kararının ülkemize, devletimize, gönül coğrafyamıza ve tüm
insanlığa hayırlar getirmesini niyaz ediyorum. 
Kıymetli
hazırun, 23 Nisan 1920 Millî Egemenlik Günü olsa da diğer yönüyle Çocuk
Bayramı’dır. Dünyadaki 196 ülke içerisinde Çocuk Bayramı ihdas eden tek
ülkeyiz. Çocuk milletin geleceğidir, yarınıdır, üzerinde önemle durulması
gereken bir varlıktır. Manevi ve millî değerlerle mücehhez kılınmalı, gereken
ihtimam gösterilmelidir.
Türkiye
Büyük Millet Meclisinin kuruluşunun 98’inci yıl dönümünde milletimizin sağlık,
huzur ve daha büyük başarılar içinde nice bayramlara ulaşmasını diliyorum.
Zatıalinizi, şahsınızda necip milletimizi, aziz milletimizin seçkin
temsilcileri olan değerli milletvekillerimizi tekraren hürmetle selamlıyorum.
Bütün emeği geçenleri, Birinci Meclisten itibaren hizmet vermiş olanları, başta
Mustafa Kemal olmak üzere saygıyla anıyorum. 
GÜLAY
YEDEKCİ (İstanbul) – Atatürk.
İSMAİL
OK (Balıkesir) – Atatürk diyemiyor musun, Atatürk?
BAŞKAN
– Hayırlı günler diliyorum. Allah’ın selamı, rahmeti ve bereketi üzerimize
olsun. (AK PARTİ ve MHP sıralarından alkışlar)
Sayın
milletvekilleri, alınan karar gereğince, Türkiye Büyük Millet Meclisinde temsil
edilen siyasi partilerin genel başkanlarına veya grup başkanlarına veya kendilerinin
belirlediği temsilcilerine onar dakika süreyle söz vereceğim. 
Söz
sırasını okuyorum: 
Adalet
ve Kalkınma Partisi Meclis Grubu Başkanı Başbakan İzmir Milletvekili Sayın
Binali Yıldırım’ın yerine Millî Eğitim Bakanı ve Sivas Milletvekili Sayın İsmet
Yılmaz. (AK PARTİ sıralarından alkışlar)
Cumhuriyet
Halk Partisi Genel Başkanı ve Meclis Grubu Başkanı İzmir Milletvekili Sayın
Kemal Kılıçdaroğlu. (CHP sıralarından alkışlar)
Halkların
Demokratik Partisi Genel Başkanı ve Meclis Grubu Başkanı İstanbul Milletvekili
Sayın Pervin Buldan. (HDP sıralarından alkışlar)
Milliyetçi
Hareket Partisi Genel Başkanı ve Meclis Grubu Başkanı Osmaniye Milletvekili
Sayın Devlet Bahçeli’nin yerine Konya Milletvekili Sayın Mustafa Kalaycı. (MHP
sıralarından alkışlar)
İYİ
PARTİ Meclis Grubu adına Isparta Milletvekili Sayın Nuri Okutan. (İYİ PARTİ
sıralarından alkışlar)
İlk
söz Adalet ve Kalkınma Partisi Meclis Grubu Başkanı Başbakan İzmir Milletvekili
Sayın Binali Yıldırım’ın yerine Millî Eğitim Bakanı ve Sivas Milletvekili Sayın
İsmet Yılmaz’a aittir. 
Buyurun.
(AK PARTİ ve Bakanlar Kurulu sıralarından alkışlar)
ADALET
VE KALKINMA PARTİSİ MECLİS GRUBU BAŞKANI ADINA MİLLÎ EĞİTİM BAKANI İSMET YILMAZ
(Sivas) – Sayın Cumhurbaşkanım, Türkiye Büyük Millet Meclisi Başkanım, Muhterem
Başbakanım, değerli milletvekilleri; sizleri saygıyla selamlıyorum. 
Türkiye
Büyük Millet Meclisinin 98’inci kuruluş yıl dönümünü kutluyorum. Çocuklarımızın
dünya çocuklarıyla birlikte kutladığı Ulusal Egemenlik ve Çocuk Bayramı’mız
kutlu olsun. 
Bugün
çocuklarımızın bayramı. Cumhuriyet kurulurken bedelini evlatlarını yetim
bırakarak ödeyen kahraman şehitlerimizin çocuklarının bayramı. Ordusu galip
gelsin diye aç kalmayı göze alan, son lokmasını cepheye gönderen aziz
milletimin çocuklarının bayramı. Yurdun dört bir yanında yere düşen bayrağı
öperek yükseklere kaldıran kendi küçük, yürekleri memleket kadar büyük güzel
çocuklarımın bayramı. Çanakkale’de, Kurtuluş Savaşı’nda ve 15 Temmuzda
hayatının baharında şehit düşen kahraman çocuklarımın bayramı. Bu vesileyle
Türkiye'nin ve dünyanın bütün çocuklarına barış içinde, umut dolu yarınlar
diliyorum. 
Bugünü
bayram olarak çocuklarımıza armağan eden Meclisimizin ilk Başkanı Gazi Mustafa
Kemal Atatürk'ü, silah arkadaşlarını ve Millî Mücadele’mizi yöneten bütün milletvekillerini
saygıyla, rahmetle yâd ediyorum. Doksan sekiz yıl boyunca bu çatı altında millî
iradeye vekâlet eden bütün milletvekillerimize de şükranlarımı sunuyorum.
Sayın
Cumhurbaşkanım, değerli milletvekilleri; Türkiye Büyük Millet Meclisi bundan
doksan sekiz yıl önce de millî iradenin üstünlüğünü savundu. “Kuvayımilliye’yi
amil, iradeyimilliyeyi hâkim kılmak esastır.” diyerek yola çıktı. Halkın
gücünün üstünde bir gücü o gün de tanımadı, bugün de tanımadı, yarın da
tanımayacaktır. (AK PARTİ ve Bakanlar Kurulu sıralarından alkışlar) 
Tam
bağımsızlığı “Manda ve himaye kabul edilemez.” diyerek doksan sekiz yıl önce
savundu, bugün de savunuyor, yarın da savunacaktır. Türkiye Büyük Millet
Meclisi, bu ülkenin, bu milletin gururudur. Bu Meclis, istiklal ve istikbal
mücadelemizin en önemli savunucusudur. 23 Nisan 1920’de, doksan sekiz yıl önce
bugün dualarla açılan Gazi Meclis, Millî Mücadele’yi zaferle sonuçlandırdı ve
Türkiye Cumhuriyeti’ni kurdu. Bu süreçte cumhuriyetimiz demokrasiyle de
taçlandı.
Sayın
Cumhurbaşkanım, değerli milletvekilleri; on altı yıldır bu ülkeyi idare eden
siyasi kadro olarak milletimizin bize çizdiği rotadan zerre kadar ayrılmadık.
Cumhurbaşkanımızın liderliğinde Hükûmet olarak milletimizin hayalini birer
birer gerçekleştirdik, gerçekleştirmeye devam ediyoruz. Demokrasinin olmazsa
olmazlarından biri olan muhalefet partilerimize de eleştiri ve uyarılarıyla bu
sürece verdikleri katkı için teşekkür ediyorum. Ülkemizi muasır medeniyetler
seviyesinin üzerine çıkarmak, güçlü Türkiye’yi inşa etmek için canla başla
çalıştık, çalışmaya devam ediyoruz. Türkiye’nin bugün dünden daha güçlü
olduğunu, çağdaş uygarlık seviyesinin üzerine çıkma hedefine her geçen gün daha
çok yaklaştığını da ifade etmek isterim. Biz çalıştıkça, gayret ettikçe milletimizin
desteği ve hayır duası arttı; hamdolsun emekler, gayretler zayi olmadı.
Türkiye, son iki yüz yıllık Türk devlet tarihinin en güçlü dönemini yaşıyor.
Yüz yıl önce olduğu gibi bugün de mazlum milletlerin umudu olarak emin
adımlarla doğru yolda yürümektedir.
Sayın
Cumhurbaşkanım, değerli vekiller; bugün bu Meclis çatısı altında hep birlikte
Ulusal Egemenlik ve Çocuk Bayramı’nı kutluyoruz. Demokrasimiz birçok engeli
aşarak hep birlikte bugünkü seviyesine geldi. 1960, 1971, 1980 ve 1997
yıllarında milletin iradesi hedef alınarak gerçekleştirilen darbeler Türkiye’ye
büyük bedeller ödetti. Milletimiz koalisyon, kriz ve kaos sarmalından uzun
seneler boyunca kurtulamadı. 1980 darbesini müteakiben ülkemize zorla
giydirilen 1982 Anayasası ülkemizde vesayet kurumlarını güçlendirdi. Bu
Anayasa, milletimizin bünyesine uymayan ve millî iradeyi hiçe sayan bir anayasa
olarak yıllarca tartışıldı. Milletimiz her fırsatta, insan hak ve
özgürlüklerini güçlendiren, hukukun üstünlüğünü sağlayan, demokratik ve
özgürlükçü bir anayasa talebini dile getirdi. 1987’den itibaren yapılan Anayasa
değişiklikleriyle bu talepler karşılanmaya çalışıldı fakat tamamen sivil bir
anayasa yapılması mümkün olamadı. 
2002
sonrası milletin çizdiği rotada ilerleyen Türkiye Cumhuriyeti hükûmetleri siyasi
krizlerin yaralarını sarmış, ekonomik olarak güçlenmiş ve yeni Anayasa talebini
karşılayacak noktaya gelmişken benzeri daha önce görülmeyen bir darbe teşebbüsü
oldu. “Hâkimiyet milletindir.” ilkesini kabul etmeyen, meşru siyasi yönetimi
ortadan kaldırmak isteyen FETÖ’cü hainler 15 Temmuzda Gazi Meclisimize
saldırdılar. Milletin iradesinin temsil edildiği Gazi Meclise bomba atacak
kadar gözü dönmüş FETÖ ihanet çetesi karşısında milletimiz hakkına, hukukuna,
evlatlarının geleceğine sahip çıktı. Cumhurbaşkanımızın, Hükûmetimizin,
Meclisimizin, siyasi kurumlarımızın ve halkımızın demokrasiye sahip çıkması 15
Temmuzu bir millî irade ve demokrasi destanına dönüştürdü. Meclisi açık tutarak
darbeye direnen Türkiye Büyük Millet Meclisi, millet iradesini savunan milletvekillerimiz
demokrasi kahramanı olarak tarihteki yerlerini aldı. 
O
gece millî irade ve demokrasi destanını yazan bu aziz milletin her bir
mensubunu bir kez daha saygıyla selamlıyorum. 
Bu
hain girişim vesayet odaklarının müdahalesine bir daha fırsat vermeyecek bir
anayasal düzenlemenin gecikmeden yapılması gerçeğini ortaya çıkardı. Bu
gerçeği, siyasi partiler, sivil toplum kuruluşları ve geniş halk kitleleri dile
getirdi. 
Hükûmet
olarak halkımızın bu değişim taleplerini dikkate alarak bir Anayasa değişiklik
paketi hazırladık, Türkiye Büyük Millet Meclisinin desteğini alan Anayasa
değişikliğini milletimizin onayına sunduk, 16 Nisan 2017 tarihinde aziz
milletimiz büyük bir demokratik olgunlukla tarihî bir karar aldı, milletimiz
Cumhurbaşkanlığı hükûmet sistemine “evet” dedi. 16 Nisan halk oylaması
Türkiye’yi ayak bağlarından, ağırlıklarından, zincirlerinden de kurtararak
“Yeniden Büyük Türkiye”nin yolunu açtı. 
İnanıyoruz
ki cumhuriyetimizin en önemli kazanımlarından biri, milletimizin zaten sahip
olduğu egemenliğin bir parçası olan hükûmet kurma yetkisini 16 Nisanda kendi
uhdesine almış olmasıdır. Bu, ülkemizin demokrasi tarihinde önemli bir
kilometre taşıdır. Demokratik istikrar yolunda son on beş yılda elde ettiğimiz
kazanımlar 16 Nisan halk oylamasıyla perçinlenmiştir. Türkiye, 24 Hazirandan
sonra Cumhurbaşkanlığı hükûmet sisteminin hayata geçmesiyle birlikte hızlı
karar alma ve bu kararları etkin bir biçimde uygulayabilme kabiliyetini
kazanacaktır. Bizim hedefimiz, hukukun üstünlüğü ilkesine dayanan, demokratik,
büyük ve güçlü Türkiye’dir. Türkiye, önümüzdeki süreçte, Saygıdeğer
Cumhurbaşkanımızın liderliğinde, siz değerli milletvekillerimizin katkılarıyla
çok daha güçlenecektir. 
Sayın
Cumhurbaşkanım, değerli milletvekilleri; bizim siyasetimizin esası barıştır,
huzurdur, kardeşliktir. Bizim siyasetimiz, büyük Türkiye siyasetidir. Şimdi,
demokrasinin bayram günü olan seçime gidiyoruz. Bu süreçte bizler gönüller
kazanmak için seferber olacağız. Dilimiz Yunus’un dili, gönlümüz Mevlâna’nın
gönlü, kucağımız aslan ile ceylanı aynı kucakta buluşturan Hacı Bektaş’ın
kucağı olacaktır. Bundan sonra da el birliğiyle, hep birlikte evlatlarımız için
“Yeniden Büyük Türkiye”yi inşa edeceğiz.
Bu
duygu ve düşüncelerle bir kez daha 23 Nisan Ulusal Egemenlik ve Çocuk Bayramı’mızı
kutluyorum. Ebediyete akıp giden her doksan sekiz senede aziz milletimizin çok
daha büyük başarılara imza atacağına ve bu bayramı daha büyük şan ve şerefle,
huzur ve refah içinde kutlayacağına olan inancımız tamdır. Çocuklarımızın
gözlerinden öpüyorum, bu ülkenin aydınlık geleceği adına onlara inanıyor ve
güveniyoruz. Dünyanın bütün çocukları için barış, huzur ve mutluluklar
diliyoruz. İlk Meclisin aziz hatırasını minnet ve şükranla yâd ediyoruz. Bütün
şehitlerimize Allah’tan rahmet diliyoruz. Aziz milletimizin her daim başı dik,
alnı ak, gönlü pak olsun. Allah Türkiye’nin yolunu, bahtını açık eylesin.
Yüce
Meclisi saygıyla selamlıyorum. (AK PARTİ ve Bakanlar Kurulu sıralarından
alkışlar) 
BAŞKAN
– Teşekkür ediyorum Sayın Yılmaz. 
Şimdi
söz sırası Cumhuriyet Halk Partisi Genel Başkanı ve Meclis Grubu Başkanı İzmir
Milletvekili Sayın Kemal Kılıçdaroğlu’na aittir.
Buyurun
efendim. (CHP sıralarından ayakta alkışlar, İYİ PARTİ sıralarından alkışlar) 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (İzmir) –
Sayın Başkan, değerli milletvekilleri, televizyonları başında bizleri izleyen
saygıdeğer vatandaşlarım ve geleceğimiz, umudumuz olan sevgili çocuklar;
Cumhuriyet Halk Partisi adına 23 Nisan Ulusal Egemenlik ve Çocuk Bayramı’nızı
kutluyor, bu güzel günün aydınlık ve huzur dolu günlerin müjdecisi olmasını
diliyorum. 
Sevgili
çocuklar ve değerli milletvekilleri; bu yüce çatı altında yapılan ilk konuşma,
Sinop Mebusu Şerif Bey’e aittir. 23 Nisan 1920’de bir cuma günü Hacı Bayram
Veli Camisi’nde kılınan cuma namazının ardından Anadolu’nun dört bir yanından
gelen milletvekilleri Birinci Türkiye Büyük Millet Meclisi binasında bir araya
gelirler. Türkiye Büyük Millet Meclisinin saat ikiye çeyrek kala başlayan ilk
Genel Kurul toplantısına en yaşlı üye sıfatıyla Sinop Milletvekili Şerif Bey
Başkanlık yapar. İstanbul’un işgaline atıfla Şerif Bey şunları söyler: “Ezelden
beridir hür ve bağımsız yaşayan milletimiz bu esaretini kesin ve kararlı bir
biçimde reddetmiş ve derhâl vekillerini toplamaya başlayarak yüce Meclisini
vücuda getirmiştir. Bu yüce Meclisin Reisi sıfatıyla ve Allah’ın yardımıyla
milletimizin iç ve dış tam bağımsızlığı dâhilinde geleceğini bizzat
düzenleyerek ve bütün dünyaya ilan ederek Millet Meclisini açıyorum.” demiştir
ve bu konuşmayla sesini dünyaya duyurur Türkiye Büyük Millet Meclisi. Türkiye
Cumhuriyeti devletini kurma yolunda kararlı ve azimli çalışmalarını
sürdürürler. 
Milletin
Meclisi artık onurlu yürüyüşünü başlatmıştır, en büyük güvencesi ise milletin
kendisidir. 1923’te Gazi Mustafa Kemal Atatürk şöyle der: “Bütün cihan
bilmelidir ki artık bu devletin ve bu milletin başında hiçbir kuvvet yoktur,
hiçbir makam yoktur. Yalnız bir kuvvet vardır; o da millî egemenliktir. Yalnız
bir makam vardır; o da milletin kalbi, vicdanı ve mevcudiyetidir.” (CHP
sıralarından alkışlar) Milletine bu kadar güvenen, milletini bu kadar yücelten
devlet adamı tarihte çok az bulunur. Halkını baş tacı yapıp milletin
egemenliğini millete emanet eden bir lidere tarihte çok az rastlanır. Atatürk,
daha Millî Kurtuluş Savaşı’nın başlangıcında, 22 Haziran 1919’da Amasya
Tamimi’yle halkına güvenini şöyle ifade etmiştir: “Milletin istiklalini yine
milletin azim ve kararı kurtaracaktır.” 
Değerli
milletvekilleri, bu devleti kuranların millete olan güvenleri sözde kalmamış,
ilk anayasa olan 1921 Anayasası’nda 1’inci madde olarak şu cümle yer almıştır:
“Hâkimiyet bilakayduşart milletindir.” (CHP sıralarından alkışlar) Aynı ilke,
1924 Anayasası’nda 3’üncü madde olarak yer almıştır. Bugün yürürlükte olan
Anayasa’mızın 6’ncı maddesi de egemenlikle ilgilidir. Madde aynen şöyledir:
“Egemenlik, kayıtsız şartsız Milletindir. 
Türk
Milleti, egemenliğini, Anayasanın koyduğu esaslara göre, yetkili organları
eliyle kullanır.
Egemenliğin
kullanılması, hiçbir surette hiçbir kişiye, zümreye veya sınıfa bırakılamaz.
Hiçbir kimse veya organ kaynağını Anayasadan almayan bir Devlet yetkisi
kullanamaz.”
Bu
bağlamda, 24 Haziran 1918’de yapacağımız seçimlerle görev süresini dolduracak
olan 26’ncı Dönem milletvekillerinin yani bizlerin, yani sizlerin
çocuklarımıza, torunlarımıza, sevdiklerimize bırakacağı en güzel miras, 15
Temmuz 2016 Cuma akşamı FETÖ darbe girişimine karşı topyekûn direnmektir. Bu,
bizim, çocuklarımıza bırakacağımız en güzel mirastır. (CHP sıralarından
alkışlar) Milletvekili arkadaşlarımız bu kutsal çatının altında toplanarak
sadece darbecilere karşı parlamenter demokrasiyi savunmakla kalmamış, darbe
girişimini bastırmaya çalışan güvenlik güçlerimize ve direnme hakkını
kullanarak darbecilerin karşısına çıkan vatandaşlarımıza da güç vermiştir. Bu
vesileyle, 15 Temmuz gecesi şehit olmuş tüm vatandaşlarımızı, güvenlik
güçlerimizi rahmetle anıyorum; gazilerimize şükranlarımı sunuyor, o gece
Türkiye Büyük Millet Meclisinde bulunan 107 milletvekili arkadaşımı bir kez
daha yürekten kutluyorum. (CHP sıralarından alkışlar) 
Değerli
arkadaşlarım, bir cuma günü açılan Gazi Meclisimizin yine bir cuma günü
gerçekleşen darbe girişimini başarısız kılan iradesine güç veren ruh, hiç
şüphesiz, Atatürk’ün arkamızdaki duvara nakşedilmiş sözleridir: “Egemenlik
kayıtsız şartsız milletindir.” Bu söz, sadece milletimizin egemenlik hakkını
değil, aynı zamanda o hakkın nasıl kullanılması gerektiğini de bize anlatır.
Dolayısıyla 15 Temmuz 2016’da darbecilerin başarısız kalması nedeniyle
“kahraman” sıfatını hak eden 26’ncı Dönem milletvekili arkadaşlarımızın bir
kısmı, üzülerek ifade ediyorum, 20 Temmuz OHAL darbesiyle milletimizin
egemenlik haklarını ve bu hakların kullanıldığı Türkiye Büyük Millet Meclisinin
temel yetkilerini, üzülerek ifade ediyorum, devretmişlerdir. Hep
birlikte, çocuklarımıza, 15 Temmuz 2016’da FETÖ darbe girişimini başarısız
kılma mirasının yanında sizin çocuklarınıza bırakacağınız tek adam rejimi kurma
kararı mirası vardır ki -üzülerek söylüyorum- bu, kötü bir mirastır. Biz, bu
mirasın parçası olmadık ve parçası olmadığımız için de son derece mutluyuz.
(CHP sıralarından “Bravo” sesleri, alkışlar; AK PARTİ sıralarından gürültüler) 
BENNUR
KARABURUN (Bursa) – Egemenlik kayıtsız şartsız milletindir. 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Değerli milletvekilleri, egemenliğin kullanılmasının… (AK PARTİ sıralarından
gürültüler)
Sizi
rahatsız etmesin beyefendi. 20 Temmuz darbesini şiddetle reddediyorum, şiddetle
reddediyorum, şiddetle reddediyorum; 20 Temmuz darbesini şiddetle reddediyorum.
(CHP sıralarından alkışlar, AK PARTİ sıralarından gürültüler) 
BÜLENT
TURAN (Çanakkale) – Hadi oradan be! 
ENGİN
ÖZKOÇ (Sakarya) – Beyler, ayıp oluyor ayıp, Genel Başkan konuşuyor. 
BÜLENT
TURAN (Çanakkale) – Geç bunları, geç! 
BAŞKAN
– Sayın milletvekilleri, lütfen müdahale etmeyiniz efendim. 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Halkın birliği ve bütünlüğünü savunduk. Bu Meclisin yetkilerini birileri el
kaldırarak başka bir kişiye devredemez. Bunun mücadelesini vermek bizim
boynumuzun borcudur. (CHP sıralarından “Bravo” sesleri, ayakta alkışlar; AK
PARTİ sıralarından gürültüler) 
BAŞKAN
– Sayın Kılıçdaroğlu, bir dakika efendim. 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Sizler yetkilerinizi başkalarına devredebilirsiniz ama bu Meclisin, Gazi
Meclisin yetkilerini hiçbir makam, hiçbir kişi başka bir makama veremez ve
devredemez. (CHP sıralarından “Bravo” sesleri, alkışlar; AK PARTİ sıralarından
gürültüler)
MUHAMMET
EMİN AKBAŞOĞLU (Çankırı) – Zırva tevil götürmez!
BAŞKAN
– Sayın Kılıçdaroğlu, müsaade eder misiniz… Sayın Kılıçdaroğlu… Kemal Bey,
affedersiniz…
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Buyurun Sayın Başkan. 
MUHAMMET
EMİN AKBAŞOĞLU (Çankırı) – Zırva tevil götürmez!
HÜSNÜYE
ERDOĞAN (Konya) – Kiraya verdiğiniz vekillerinizi düşünün, kiraya verdiğiniz
vekillerinizi.
BAŞKAN
– Değerli milletvekilleri, lütfen insicamı bozmayalım. 
BÜLENT
TURAN (Çanakkale) – Kürsüye vurmasın Sayın Başkan.
BAŞKAN
– Beyefendiler, değerli milletvekilleri; müsaade ederseniz… Efendim, lütfen
insicamı bozmayalım. Özel bir gündeyiz, tarihî bir gündeyiz. Birbirimizi
iğnelemeyelim. 
NURSEL
REYHANLIOĞLU (Kahramanmaraş) – Suçluluk psikolojisiyle konuşuyorsunuz.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Dinleyeceksiniz.
BAŞKAN
– Lütfen, sataşma yapmayalım.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Dinleyeceksiniz.
BAŞKAN
– Ve Sayın Kılıçdaroğlu, lütfen, Genel Kurula hitap ediniz, şahsi olarak
olmasın. 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Sayın Başkan, ben Genel Kurula hitap ediyorum zaten. (AK PARTİ sıralarından
gürültüler)
BAŞKAN
– Ama efendim, parmağınızla kişiyi de göstererek konuştunuz. Rica edeyim,
lütfen… Lütfen toparlayıcı olalım.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Egemenliğin kullanılmasının hiçbir surette, hiçbir kişiye, zümreye veya
sınıfa bırakılmaması için “kuvvetler ayrılığı” ilkesi getirilmiştir. 
HÜSNÜYE
ERDOĞAN (Konya) – Siz kiraya verdiğiniz vekillerinizi düşünün. Kiraya verdiniz,
kiraya.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Bütün demokrasilerin ana omurgasını “kuvvetler ayrılığı” ilkesi
oluşturmaktadır. Yani yasama, yürütme ve bağımsız yargı demokrasilerin olmazsa
olmazıdır. 
BÜLENT
TURAN (Çanakkale) – Kiralık vekil olmaz.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Kuvvetler ayrılığı, aynı zamanda gücün demokratik kurallar içinde
denetlenmesidir. Seçimlerin dört veya beş yıl içinde yapılması o ülkede
demokrasi olduğunu göstermez. Demokrasinin gücü de varlığı da güçlü bir
“kuvvetler ayrılığı” ilkesine bağlıdır. “Güçler ayrılığı” ilkesinin olmadığı
bir ülkede seçimlerin sadece bir anlamı vardır: “Sandıktan çıkarım, istediğimi
yaparım.” Biz bunu kabul etmiyoruz. (CHP sıralarından alkışlar, AK PARTİ
sıralarından gürültüler) 
BENNUR
KARABURUN (Bursa) – Sandıktan çıkana…
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Bu anlayışın egemen olduğu bir ülkede millî irade bir kişinin iki dudağına
teslim edilmiş demektir. Ayrıca, bu anlayışın egemen olduğu bir ülkede
seçilenler halka hesap vermezler. 
ÖZNUR
ÇALIK (Malatya) – 15 milletvekilini kim istifa ettirdi?
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Oysa demokrasilerin özünde seçilmişlerin halka hesap vermesi temel kuraldır.
ÖZNUR
ÇALIK (Malatya) – Siz kendi iradelerinizi satıyorsunuz.
ENGİN
ÖZKOÇ (Sakarya) – Çıkarcılık yaparsanız, öyle oluyor.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Üzülerek ifade edeyim ki bugün hükûmet edenler bırakın millete hesap vermeyi,
bir daha söylüyorum, bugün hükûmet edenler bırakın millete hesap vermeyi yasama
organının asli unsuru olan milletvekillerinin soru önergelerine dahi cevap
vermemektedirler, lütfedip bu cevabı vermemektedirler. 
YUSUF
BEYAZIT (Tokat) – Yalan söylüyorsun! (CHP sıralarından gürültüler)
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Bu, yürütme organının yasama organını tanımaması demektir. Açıkça söylüyorum,
böyle bir tablo bu Meclisin saygınlığına gölge düşürür. (AK PARTİ sıralarından
gürültüler) 
(Mikrofon
otomatik cihaz tarafından kapatıldı) 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Ben bundan rahatsızım, sizlerin de rahatsız olması lazım. Milletvekili olarak
önerge veriyorsunuz, on beş gün içinde cevap verilmesi lazım. (AK PARTİ
sıralarından gürültüler) 
BAŞKAN
– Sayın Kılıçdaroğlu…
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Bırakın on beş günü, on beş ay içinde cevap verilmiyor. Siz milletin hakkını
sormayacak mısınız, milletvekilinin hakkını sormayacak mısınız, Gazi Meclisin
hakkını sormayacak mısınız? (CHP sıralarından alkışlar, AK PARTİ sıralarından
gürültüler) 
TAHİR
ÖZTÜRK (Elâzığ) - Millet soracak, millet.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Değerli milletvekilleri, yasama, yargı ve yürütme gücünü yani egemenliği bir
kişiye teslim ettiğinizde hukukun üstünlüğü yok olur, üstünlerin hukuku geçerli
olur yani egemenlik bir kişiye, zümreye ve sınıfa bırakılmış olur. Yine
üzülerek ifade edeyim ki bugün bu tabloyu yaşıyoruz ve bütün dünya bu tablonun
tanığıdır. Bu bayram gününde bu gerçekleri bu çatının altında dile getirmek
benim görevim ve sorumluluğumdur. Çünkü bu Meclis millî Kurtuluş Savaşı’nı
yöneten bir Meclistir ama üzülerek ifade edeyim ki bugün yetkileri büyük ölçüde
elinden alınmış bir Meclistir.
(Mikrofon
otomatik cihaz tarafından kapatıldı) 
BAŞKAN
– Sayın Kılıçdaroğlu, lütfen, tamamlar mısınız efendim, son olarak
mikrofonunuzu açıyorum.
HÜSNÜYE
ERDOĞAN (Konya) – Sizin milletvekilleriniz talimatla parti değiştirdiler ya,
sizin vekilleriniz.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Hanımefendi, özel bir sorununuz mu var?
HÜSNÜYE
ERDOĞAN (Konya) – Yok.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Güzel, teşekkür ederim.
Değerli
milletvekilleri, bakınız, yedi yıl önce bu Mecliste yaptığım 23 Nisan
konuşmasında şunları söyledim: Türkiye Cumhuriyeti’nin demokratikleşme tarihi,
bu Meclisin yetkilerini savunma ve genişletme tarihidir. Bugün dahi bu yüce
Meclisin yetkilerine göz dikenler bu hususu hiçbir zaman akıllarından
çıkarmasınlar. Yedi yıl önce söylemişiz, evet, yedi yıl önce bunları söylemişiz.
Bugün Meclisin gasbedilen yetkilerine ses çıkarmayanları, duymazlıktan
gelenleri, Meclisin hakkını aramayanları tarih asla affetmeyecektir. (CHP
sıralarından alkışlar) 
ZEHRA
TAŞKESENLİOĞLU (Erzurum) – Kiraya verdiklerinizin hesabını kim verecek?
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Hanımefendi, birazdan gelir konuşursunuz, niye birden, öyle oradan
konuşuyorsunuz? Mahallede değiliz, evde değiliz, sohbet etmiyorum değil mi? (AK
PARTİ sıralarından gürültüler) 
BAŞKAN
– Lütfen, Genel Kurula hitap edelim Sayın Genel Başkan. 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Dedikodu yapacaksanız dışarıda var, bak dışarısı müsait, orada dedikodu
üretebilirsiniz. (AK PARTİ sıralarından gürültüler)
MUHAMMET
EMİN AKBAŞOĞLU(Çankırı) – Sizin yaptığınız dedikodu. 
AYŞE
SULA KÖSEOĞLU (Trabzon) - Çok ayıp, hiç yakışmadı.
(Mikrofon
otomatik cihaz tarafından kapatıldı) 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Değerli milletvekilleri, son sözlerim çocuklarımıza, geleceğimiz olan,
demokrasimizin teminatı olan, umudumuz olan çocuklarımıza. Sevgili çocuklar, 23
Nisan, aynı zamanda dünya çocuklarına armağan edilmiş ilk ve tek bayramdır.
Özgürlüğe, eşitliğe ve bilime bağlı toplumlar, Mustafa Kemal’in işaret ettiği
gibi, fikri hür, vicdanı hür, namusu hür, irfanı hür nesiller
yetiştirebilirler. Biz çocuklarımızı bilime dayalı, sevgiyle dolu, yüzünü
geleceğe dönmüş bir eğitim sistemiyle yetiştirmek istiyoruz. Biz çocuklarımızı
küreselleşen dünyayla uyumlu, haberleşme ve iletişim olanaklarını etkin bir
şekilde kullanan ve yaşadıkları dünyayı sorgulayan bireyler olarak yetiştirmek
istiyoruz. Bizim çocuklarımıza karşı bir borcumuz var, daha güçlü, daha özgür,
daha zengin bir Türkiye’yi onlara bırakmalıyız çünkü biliyoruz ki özgür ve eşit
bir gelecek özgürce yetişen nesillerle mümkündür. Biz bunu başarma azim ve
kararlılığındayız. 
(Mikrofon
otomatik cihaz tarafından kapatıldı) 
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Değerli milletvekilleri, şu anda cezaevinde televizyonu başında bizi izleyen
Milletvekilimiz Enis Berberoğlu başta olmak üzere, tüm milletvekillerini
saygıyla selamlıyorum. Milletimize adalet ve huzur dolu bir gelecek diliyorum. 
Hepinize
saygılar sunuyorum. (CHP sıralarından ayakta alkışlar, İYİ PARTİ sıralarından
alkışlar)
BAŞKAN-
Teşekkür ediyorum Sayın Kılıçdaroğlu. 
MUSTAFA
ELİTAŞ (Kayseri) – Sayın Başkan...
BAŞKAN
– Mustafa Bey, buyurun efendim. 
MUSTAFA
ELİTAŞ (Kayseri) – Cumhuriyet Halk Partisi Genel Başkanı...
BAŞKAN
– Açayım mikrofonunuzu.
MUSTAFA
ELİTAŞ (Kayseri) – Efendim, bu bayram gününde sataşma... Gerçek olmayan
bilgiler verdi, cevap vermek istiyorum 69’a göre. (CHP sıralarından gürültüler)
ENGİN
ÖZKOÇ (Sakarya) – Başkanlar konuşuyor, ne sataşması?
MUSTAFA
ELİTAŞ (Kayseri) – Sayın Başkan, 69’a göre…
ENGİN
ÖZKOÇ (Sakarya) – Herhangi bir Meclis mi bu?
BAŞKAN
– Zabıtlara geçsin diye diyorum, mikrofonunuzu açıyorum.
İLKNUR
İNCEÖZ (Aksaray) – Açıklama yapma gerekliliği doğdu. 
IV.- AÇIKLAMALAR
1.- Kayseri Milletvekili Mustafa Elitaş’ın,
Cumhuriyet Halk Partisi Genel Başkanı ve Meclis Grubu Başkanı Kemal
Kılıçdaroğlu’nun konuşmasındaki bazı ifadelerine ilişkin açıklaması
MUSTAFA
ELİTAŞ (Kayseri) – Bugün 23 Nisan, Türkiye Büyük Millet Meclisinin kuruluşunun
98’inci yılını kutluyoruz. Az önce konuşan Millî Eğitim Bakanım, 1920’den
bugüne gelen bütün tarihî süreçleri bugünün önemine binaen hakikaten çok güzel
bir şekilde izah etti. 
ÖZCAN
PURÇU (İzmir) – Yok ya!
MUSTAFA
ELİTAŞ (Kayseri) – Sayın Genel Başkan burada meseleleri idrak ederken,
anlatırken anlaşılan o ki 15 Temmuz günü kahramanca burada direnen
milletvekillerinin yaptığı direnci gösteremeyip Bakırköy Belediye Başkanının
evinde kahvesini içerken, orada o “Sonuç ne olacak?” diye bekleme ve o
milletvekillerine yaptığı kıskançlığı… (AK PARTİ sıralarından alkışlar; CHP
sıralarından “Yuh” sesleri, gürültüler) Burada, 20 Temmuz tarihinde aldığı
talimatla efelik yapmaya kalkıyor. 
ENGİN
ÖZKOÇ (Sakarya) – Yazıklar olsun! Yalancılar! Senin Başbakanına sor, neredeydi!
MUSTAFA
ELİTAŞ (Kayseri) – Bakın, Sayın Başkan -20 Temmuz tarihinde geldiğimiz süreçte-
19 Temmuzda bütün siyasi parti grup başkan vekillerinin 20 Temmuz tarihinde
olağanüstü hâl ilan edileceğiyle ilgili bilgisi vardı. (CHP sıralarından
gürültüler)
ENGİN
ÖZKOÇ (Sakarya) – Yanındaki Hayati Yazıcı’ya sor! Kiminle beraberdi, sor!
MUSTAFA
ELİTAŞ (Kayseri) – Ama Sayın Kılıçdaroğlu demek ki grup başkan vekili ile benim
bizzat yaptığım görüşmenin farkında değil çünkü sonuçlar farklı diye
bekliyordu. (CHP sıralarından gürültüler)
ENGİN
ÖZKOÇ (Sakarya) – Ayıp, ayıp!
MUSTAFA
ELİTAŞ (Kayseri) – İkinci konu: Türkiye Büyük Millet Meclisinin yaptığı
çalışmaları… 
ENGİN
ÖZKOÇ (Sakarya) – Sayın Başkan, böyle bir usul yok!
MUSTAFA
ELİTAŞ (Kayseri) – Tamamen yanlış bilgi vermiştir. 
BAŞKAN
– Mustafa Bey… Mustafa Bey… Lütfen, sözlerinizi bağlayınız.
MUSTAFA
ELİTAŞ (Kayseri) – Bakın, Sayın Başkan, 26’ncı Dönemde 24.287 yazılı soru
sorulmuş, bunlardan 10.075’i cevaplanmıştır. Bugüne kadar en çok yazılı soru
cevaplanması AK PARTİ iktidarları döneminde olmuştur. 
VELİ
AĞBABA (Malatya) – Postacı! Postacı!
MUSTAFA
ELİTAŞ (Kayseri) – Üçüncüsü; sözlü sorular; 24’üncü Dönemde 7.062 sözlü soru
sorulmuş, 2.134’ü cevaplanmış. Yine, yanlış bilgi veriyor.
ERDİN
BİRCAN (Edirne) - Sayın Başkan, bu ne yapıyor ya! Böyle bir şey var mı!
MERAL
DANIŞ BEŞTAŞ (Adana) – İade edilenleri de söyleyin!
MUSTAFA
ELİTAŞ (Kayseri) – 26’ncı Dönemde 1.226 sözlü soru sorulmuş, 568’i cevaplanmış.

HAYDAR
AKAR (Kocaeli) – Elitaş, imamı anlat, imamı!
MUSTAFA
ELİTAŞ (Kayseri) – Bugüne kadar hiç olmamış, araştırma komisyonları kurulmuş.
Aslında, Türkiye Büyük Millet Meclisini oyalamak, gereksiz şekilde tahrik etmek
yerine…
LEVENT
GÖK (Ankara) – Sayın Başkan, bu ne? 
MUSTAFA
ELİTAŞ (Kayseri) – …salı günleri sözlü soruları görüşme arzumuz maalesef, ana
muhalefet partisi tarafından yerine getirilmemiş. (CHP sıralarından gürültüler)
MAHMUT
TANAL (İstanbul) – Böyle bir usul yok Sayın Başkan.
MUSTAFA
ELİTAŞ (Kayseri) – Bugün benim Sayın Kılıçdaroğlu’nda gördüğüm hadise şu… (CHP
sıralarından gürültüler)
HAYDAR
AKAR (Kocaeli) – Yeter Başkan, yeter! Bu ne ya!
MUSTAFA
ELİTAŞ (Kayseri) – Milletvekillerini kiraya vermenin huzursuzluğunu bugün bu
kürsüde yansıtmıştır. (CHP sıralarından “Yuh” sesleri, gürültüler, sıra
kapaklarına vurmalar; AK PARTİ sıralarından alkışlar)
ENGİN
ÖZKOÇ (İstanbul) – Yazıklar olsun!
MUSTAFA
ELİTAŞ (Kayseri) – Hepinizi saygıyla selamlıyorum. (AK PARTİ sıralarından
alkışlar)
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, bir dakika… 
Mustafa
Bey, mufassal bir konuşma yaptınız. (CHP sıralarından gürültüler)
MUSTAFA
ELİTAŞ (Kayseri) – Ama sataşmadan istedim ben Sayın Başkan. 
BAŞKAN
– Öyle oldu, öyle oldu. 
GÜLAY
YEDEKCİ (İstanbul) – Siz zaten sataşmadan yönetemiyorsunuz Meclisi, istifa
edin. 
KEMAL
KILIÇDAROĞLU (İzmir) – Mufassal bir cevap vereceğim ben de. 
BAŞKAN
– Özgür Bey de şu anda Cumhuriyet Halk Partisi Grup Başkan Vekili olarak söz
istiyor. 
BÜLENT
TURAN (Çanakkale) – Zabıtlara bakalım Başkanım. 
BAŞKAN
– Benim, yalnız, naçiz tavsiyem –hepinizin de iştirak edeceğine inanıyorum-
böyle bir günde polemiklerle, karşılıklı didişmelerle zaman almayalım. (CHP
sıralarından “Yuh” sesleri, gürültüler)
BAŞKAN
– Vereceğim, söz vereceğim. Söz vereceğim efendim. (CHP sıralarından
gürültüler)
Söz
vereceğim fakat rica edeyim… Rica edeyim, bütün Türkiye takip ediyor. Kavgacı
bir Meclis değiliz. 
ENGİN
ÖZKOÇ (İstanbul) – Tabii tabii(!)
BAŞKAN
– Hepimiz bu memleketin evladıyız. Meramımızı daha sakin ifade edelim. (CHP
sıralarından gürültüler)
Özgür
Bey, yerinizden, buyurun. 
2.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, böyle bir söz almak zorunda kaldığım için
üzgünüm. Meclisin yerleşik uygulamalarına aykırı olarak...
BÜLENT
TURAN (Çanakkale) – Kürsüye vurulmaz…
ÖZGÜR
ÖZEL (Manisa) – …bir Sayın Genel Başkandan sonra bir grup başkan vekilinin bu
sözü almış olması Adalet ve Kalkınma Partisinin içinde bulunduğu rahatsızlığı
açıkça ortaya koymaktadır. 
ÖZNUR
ÇALIK (Malatya) – Genel Başkanın kürsüye vurma alışkanlığı nereden çıktı?
MAHMUT
TANAL (İstanbul) – Kıssana sesini kardeşim.
ÖZGÜR
ÖZEL (Manisa) – Çok kısaca sataşmasına cevap verecek olursak: 15 Temmuz akşamı
hepimiz buradaydık, hepimiz birlikteydik, hepimiz birbirimizin şahidiydik. 
Sayın
Genel Başkanımız bize, Meclise gitme, Meclise, demokrasiye, seçilmiş hükûmete
sahip çıkma konusundaki talimatı vermiş; kapalı olan hava yolu yüzünden
Ankara’ya ulaşamamış, ilk fırsatta Ankara’ya geleceğini söylemiştir. 
BÜLENT
TURAN (Çanakkale) – Bravo(!)
ÖZGÜR
ÖZEL (Manisa) – Ancak 15 Temmuz Darbe Girişimini Araştırma Komisyonunda
İstanbul Vali Yardımcısının ve İstanbul Emniyet Müdürünün kayıt altındaki
tutanakları ortaya koymaktadır ki dönemin Adalet ve Kalkınma Partisi Genel
Başkanı Sayın Binali Yıldırım Tuzla’daki evine bırakılmış, tankların Tuzla’ya
hareket ettiği vehmi üzerine kendisi evden alınmış, bilinmeyen bir yöne doğru
yola çıkmış… (AK PARTİ sıralarından gürültüler) 
MUSTAFA
ELİTAŞ (Kayseri) – Darbenin karşısında ölmeyen adamı… Vay anasına be! Yazıklar
olsun size! Anlaşılan, darbenin gerçekleşmediğine üzülüyorsunuz.
ÖZGÜR
ÖZEL (Manisa) – …jandarmanın çakarları görüldüğünde Ilgaz Tüneli’ne saklanmış,
geceyi Ilgaz Tüneli’nde geçirmiştir. (CHP sıralarından alkışlar)
BAŞBAKAN
BİNALİ YILDIRIM (İzmir) – Sayın Başkan…
ÖZGÜR
ÖZEL (Manisa) – İkinci ve son husus: İstanbul Emniyet Müdürü bugünkü Genel
Başkanlarının kendisini defalarca telefonla aradığını tutanak altında söylemiş,
kule temizlendikten sonra, darbeciler havaalanından ayrıldıktan sonra inişe
karar vermiş, inişten sonra hangarda geçen dört saat hâlâ izaha muhtaçtır
izaha. (CHP sıralarından alkışlar)
BAŞKAN
– Özgür Bey, teşekkür ediyorum.
ÖZGÜR
ÖZEL (Manisa) – Son sözüm: Bazı rakamları okuyup bazı rakamları okumamakla
olmaz. Cumhuriyet tarihinin en çok sözlü soru önergesi yanıtlamayan Hükûmetiyle
karşı karşıyayız. Ama bir örnek verecek olursak on yıl önce bugünkü Genel
Başkanınızın Kısıklı’daki villasıyla ilgili verilmiş soru önergesi hâlen daha
cevaplanmamıştır.
Saygılar
sunuyorum. (CHP sıralarından alkışlar)
BAŞKAN
– Efendim, öncelikle, bir noktayı açıklığa kavuşturmak istiyorum ve inanıyorum
ki bu bizim topyekûn düşüncemizdir. Siyasi mülahazalar var, herkesin kendi
fikri kendine ait, taraftar bulması gerekir, seçime gidiyoruz ama bunları bir
tarafa ittiğimizde, bizim birlikte, bütünlükte, bayrağımızın altında hep
beraber yürüme noktasındaki irademiz kesinlikle beraber olmasaydı 15 Temmuzda
burada bir arada olmazdık, 7 Ağustosta Yenikapı’da bir arada olmazdık. 
ENGİN
ÖZKOÇ (Sakarya) – Bravo! Onu Genel Başkanımız da söyledi. 
BAŞKAN
– Biz bunları ötelemeyelim, örselemeyelim ve itelemeyelim. Topyekûn güzel bir
imtihan verdik, demokrasi imtihanı verdik. Cumhurbaşkanımız meydanlara çağırdı,
parti farkı olmaksızın bütün millet meydanlarda toplandı. Bunu kalkıp bir
malzeme gibi görmek yanlış olacak. 
Ama
tabii, şunu ifade etmek isterim: Yani “Sözlü sorular cevaplandırılmadı.” diye
bir hadise yok. Burada, önümde rakamlar var ama…
ÖZGÜR
ÖZEL (Manisa) – Yüzde 34…
BAŞKAN
– Devam etmeyeceğim ona da… 
Yalnız,
Sayın Başbakanımızın bir açıklama isteği var, kendisine…
MUSTAFA
ELİTAŞ (Kayseri) – Sayın Başkan, müsaade eder misiniz. Bir cümle ifade etmek
istiyorum.
ÖZGÜR
ÖZEL (Manisa) – Ben de ederim.
BAŞKAN
- “Sayın Elitaş cevaplasın.” deniyor.
Buyurun
Sayın Elitaş.
3.- Kayseri Milletvekili Mustafa Elitaş’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUSTAFA
ELİTAŞ (Kayseri) – Bakın, tankların arasından sıvışan milletvekili değil…
Bakın, Türkiye darbelerle anılır, 27 Mayıs, 9 Mart, 12 Mart, 12 Eylül, 28
Şubat.
TAHSİN
TARHAN (Kocaeli) – 20 Temmuz.
MUSTAFA
ELİTAŞ (Kayseri) – Bugüne kadar herkes şapkasını almış, gitmiş ama ilk defa,
bir millet ve hükûmet tankların arkasına saklanmak değil, tankın önüne göğsünü
gererek siper etmiş ve darbeyi durdurmuştur. Son söz budur. (AK PARTİ
sıralarından alkışlar)
BAŞKAN
– Güzel, bunda ihtilaf yok.
Teşekkür
ediyorum.
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, müsaade edin de devam edelim.
ÖZGÜR
ÖZEL (Manisa) – Hayır, müsaade ederseniz… Söylemeyecek miyiz?
BAŞKAN
- O gece beraberdik, tamam.
ÖZGÜR
ÖZEL (Manisa) – Evet, o gece kendimizle de milletimizle de gurur duyuyoruz.
Müsaade ederseniz…
BAŞKAN
- 7 Ağustosta beraberdik, tamam. Hep beraber olacağız, tamam. Demokrasiye
devam, kavgaya “Hayır.”, demokrasiye yürü. 
ÖZGÜR
ÖZEL (Manisa) – Müsaade eder misiniz.
BAŞKAN
- Durmak yok, ileri.
BAŞBAKAN
BİNALİ YILDIRIM (İzmir) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
- Müsaade edin de Sayın Başbakana yerinden söz vereyim.
ÖZGÜR
ÖZEL (Manisa) – Peki, sonrasında alayım, olur.
BAŞKAN
- Buyurunuz Beyefendi.
4.- Başbakan Binali Yıldırım’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
BAŞBAKAN
BİNALİ YILDIRIM (İzmir) – Sayın Başkan, değerli milletvekilleri; Ulusal
Egemenlik ve Çocuk Bayramı’mızın 98’inci yıl dönümünde bu Meclisin mehabetine
daha yaraşır bir toplantıyı gönlümüz arzu ederdi ancak burada, ana muhalefet
partisinin hatibi…
İBRAHİM
ÖZDİŞ (Adana) – Elitaş, sana söylüyor Başbakan.
BÜLENT
TURAN (Çanakkale) – Dinle!
İBRAHİM
ÖZDİŞ (Adana) – Siz müdahale ederken iyiydi.
BAŞBAKAN
BİNALİ YILDIRIM (İzmir) – …şahsımı hedef alarak darbe gecesi benim tanklar
eşliğinde evimden çıkarıldığımı, emniyetli bir yere götürüldüğümü ifade
etmiştir.
ÖZGÜR
ÖZEL (Manisa) – Hayır, hayır, öyle bir şey demedim. “Tanklar geliyor.” vehmi
üzerine…
BAŞBAKAN
BİNALİ YILDIRIM (İzmir) – O gecenin gerçeği şudur: O gece tanklar senin Genel
Başkanına yol verirken bu ülkenin Başbakanı uçaklara “Alçakları vurun!”
demiştir, bu mücadeleyi yapmıştır. (AK PARTİ ve Bakanlar Kurulu sıralarından
ayakta alkışlar) 
BAŞKAN
– Evet, lütfen, devam edeceğiz.
Özgür
Bey, açık efendim mikrofonunuz.
İLKNUR
İNCEÖZ (Aksaray) – Genel Başkanınızın nerede olduğunu açıklasın.
MUHARREM
ERKEK (Çanakkale) – Darbecilere kim yol verdi?
ÖZGÜR
ÖZEL (Manisa) – Bir dakika arkadaşlar…
İLKNUR
İNCEÖZ (Aksaray) – Bakırköy’de sabahlayıp sabahlamadığını açıklasın.
5.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başbakan, biz de bu yaşansın istemezdik, grup başkan
vekiliniz 15 Temmuz gecesiyle ilgili yaptığı iftiraya cevap aldı ancak
hakkınızda, tanklar eşliğinde götürüldüğünüzü söylemedim, tutanaklar açık.
İstanbul Vali Yardımcısının açık ifadesidir: “Sayın Başbakanı eve bıraktık…”
Daha sonra tankların Başbakana doğru ilerlediği vehmi üzerine -sonradan doğru
olmadığı ortaya çıkıyor- sizi aldıklarını, bilinmez bir yola çıktıklarını ve
ardından… (AK PARTİ sıralarından gürültüler)
MUSTAFA
ELİTAŞ (Kayseri) – Darbenin amacı neydi, darbenin amacı? Hükûmeti yıkmak,
Cumhurbaşkanını öldürmek, olay bu. 
ÖZGÜR
ÖZEL (Manisa) – …sizin Ilgaz Tüneli’ne sığındığınızı cümle âlem biliyor,
tutanaklar yazıyor.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkanı İsmail
Kahraman’ın, Türkiye Büyük Millet Meclisinin bir bütün olduğuna, 15 Temmuz
gecesi güzel bir demokrasi imtihanı verdiklerine ve emeği olan herkese teşekkür
ettiğine ilişkin konuşması
BAŞKAN
– Değerli arkadaşlar, Türkiye Büyük Millet Meclisi olarak bir bütünüz,
kardeşiz, beraberiz yani bir elin tek bileğe bağlı birer parmaklarıyız…
ZİYA
PİR (Diyarbakır) – Parmağın biri cezaevinde.
BAŞKAN
– …ayrı parti ismi olabilir ama bir yekûnuz, bunu bozmayalım.
Bir
diğeri, biliyorsunuz bendeniz Meclisi açtım, fare değildim, gemiden kaçmadım,
kaptandım, geldim ve arkadaşlarım, geldiniz, sabahladık; güzel bir demokrasi
imtihanı verdik.
Cumhurbaşkanımızın
kaldığı yerdeki kişi “Beş dakika içinde uluslararası sahadasınız, on dakika
sonra Rodos’tasınız, hemen götüreyim.” dedi. Ne yaptı? Uçakla İstanbul’a indi
ve “Hayır.” dedi, terk etmedi. (AK PARTİ sıralarından alkışlar) Başbakanımız
derhâl yola çıktı ve ilk defa radyoda, televizyonda beyanını duyduğumuz,
hareketin ne olduğuna dair teşhisini duyduğumuz ses Sayın Binali Yıldırım’a
aittir. (AK PARTİ sıralarından alkışlar) Topyekûn hepimiz varız. Beni Kemal Bey
cumartesi günkü çağırdığım olağanüstü toplantı için aradı, dedi ki: “Saat
14.00’te diyorsunuz, acaba 15.00 olmaz mı çünkü toplantıya yetişmek istiyorum,
arkadaşlarımı dinlemek istiyorum?” “Hayhay.” dedim, 15.00’e bıraktık. Sonra
17.00’de toplandık ve bütün 4 parti de toplandık. Bu bizim demokrasi savaşımız,
mücadelemiz ve alnımızın akıyla çıktık, hepimize aittir; bunu lütfen malzeme
hâline getirmeyelim. Türkiye büyük bir badireden kurtuldu. Eğer Türkiye o günü
atlatmamış olsaydı, bugün bir felaket hâlinde gelecektik. Bu yüzden, emeği olan
herkese teşekkür ediyoruz; başta Cumhurbaşkanımıza, Başbakanımıza, siyasi parti
liderlerimize, bütün partililerimize, bütün halkımıza teşekkür ediyoruz. 
Bu
mevzuyu burada kapatıyoruz. Böyle didişmeyi kabul etmiyoruz. Tamam mı, hep
beraber “evet” mi? Hep beraber evet. (AK PARTİ sıralarından alkışlar) 
III.- ÖZEL GÜNDEM (Devam)
A) 23 Nisan Görüşmeleri (Devam)
1.- Türkiye Büyük Millet Meclisinin
kuruluşunun 98’inci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi görüşmeleri (Devam)
BAŞKAN
– Şimdi devam ediyorum.
Söz
sırası Halkların Demokratik Partisi Genel Başkanı ve Meclis Grup Başkanı
İstanbul Milletvekili Sayın Pervin Buldan Hanım’a aittir.
Buyurunuz
Hanımefendi. (HDP sıralarından alkışlar) 
HALKLARIN
DEMOKRATİK PARTİSİ GENEL BAŞKANI VE MECLİS GRUBU BAŞKANI PERVİN BULDAN
(İstanbul) – Sayın Başkan, çok değerli milletvekili arkadaşlarım; bugün,
Türkiye Büyük Millet Meclisinin kuruluşunun ve Millî Egemenlik Bayramı’nın
çocuklara armağan edilişinin yıl dönümü. Ben sizlere böylesi önemli bir günde,
bu çatı altında, halkın egemenliğinin geçersiz kılındığı bir Parlamento
heyetine dolayısıyla eksik bir temsiliyete bu kürsüden sesleniyor olacağım.
Nitekim, egemenliğin kayıtsız şartsız millete ait olduğu bir Mecliste, yalnızca
ve yalnızca bu ülke yurttaşlarından oluşan milyonların seçtiği Sayın Demirtaş
veya Sayın Yüksekdağ’ın bugün bu kürsüden sizlere sesleniyor olmaları gerekirdi
ve yine hapishanede tutulan, milletvekillikleri hukuk dışı bir şekilde
düşürülen milletvekili arkadaşlarımızın bugün siz değerli milletvekillerinin
arasında bulunması icap ederdi ancak ne yazık ki halkın iradesi bir yılı aşkın
bir süredir Mecliste değil, hapishanelerdedir. Bu nedenle, ben konuşmama
başlarken heyetinizi ve başta Sayın Demirtaş ve Sayın Yüksekdağ olmak üzere
hapishanelerde bulunan bütün milletvekili arkadaşlarımızı saygıyla
selamlıyorum. (HDP sıralarından alkışlar) 
Sayın
Başkan, değerli milletvekilleri; bundan bir asır önce bu ülkenin asli
unsurlarıyla kurulan bu Meclis geçen bu doksan sekiz yıl içerisinde temsil
krizini aşamamakla beraber, yakın zamandaki uygulamalarla parlamenter sistem
tamamen tasfiye edilmiştir. Başlangıç aşamasında ortaya konulan demokratik
hedefler, otorite ve ideoloji merkezli düzen tarafından rafa kaldırılmıştır.
Tekçi resmî ideoloji, demokrasi ve hukuk değerleri yerine her türlü hukuk dışılığı
ve antidemokratik uygulamayı yüzyıllık bir gelenek hâline getirmiştir. Tek
ulusçu devlet anlayışıyla oluşturulan Anayasa’da insan onuru ve insan hakları,
bürokrasi ve devlet erkinin önceliği ve hâkimiyeti altında ezilmiştir. Yüz
yıldır Anayasa değişikliklerinin sık sık gündeme gelmesi, yeni bir anayasa
ihtiyacı, toplumun yukarıdan aşağıya doğru yönetilmesinden dolayı insan hakları
merkezli değil, otoriter devlet merkezli bir yönetim anlayışından
kaynaklanmaktadır. Yüz yıllık zaman, toplumların kendilerini dönüştürüp
müreffeh bir geleceğe taşıyabilmeleri açısından azımsanmayacak bir süreçtir.
Bir sistem toplumun ihtiyaçlarından yola çıkarak hareket ederse sistem krizi
yaşaması olası değildir. Ancak yüz yıllık yakın tarihimize baktığımız zaman
tekçi otoriter devlet idaresinin bu süreci halkın bütün hak ve taleplerini
duymazdan, görmezden, bilmezden gelerek tükettiğini görürüz hatta toplumun
yukarısına konuşlanan devlet gücü, varlığını sadece zor politikalarıyla güvence
altına alma yoluna gitmiştir. Çünkü net söylemek gerekirse merkez dışına
itilen, ötekileştirilen her kesim eşit yurttaşlık haklarından mahrum
bırakılarak kendi ülkesinde mülteci konumuna düşürülmüştür. Devlet, geçen asrın
bütün unsurlarını kucaklayarak kendisini gerçek anlamda oluşturabilecekken
belli bir zümrenin ve ideolojik bir darlığın devleti olmuş, bu nedenle hep
eksik ve hep yetersiz kalmıştır, zorba ve baskıcı olmuştur. 
Cumhuriyet
tarihi boyunca değişen siyasi iktidarlar, bu Meclisi kendilerinin ve belirli
bir yandaş zümrenin çıkarları doğrultusunda kullanmışlardır. Demokratik bir
sistemin önünü açacak ve bu Parlamentoyu asli işlevine kavuşturacak gerçek bir
çaba içerisine bugüne kadar hiçbir şekilde girilmemiştir. Bu ülkenin
farklılıkları siyasi iktidarlar tarafından ne Yaradan’dan ötürü sevilmiş ne
milletin inkâra gelinmez bir parçası olarak kabul edilmiş ne de binbir renkli
çiçek bahçesinin güzel bir rengi olarak yaşam hakkına layık görülmüştür.
Binlerce yıllık Anadolu’nun medeniyetler mozaiğinin istenmeyen desenleri,
istenmeyen renkleri her türlü zor aygıtıyla kazınmaya çalışılmıştır. Bu
uygulamalar hasebiyle bu toprakların kadim halkı Ermeniler de büyük bir tarihî
trajedinin kurbanı edilmişlerdir. Yarın bu tarihsel trajedinin yıl dönümü. Ben
bu vesileyle Ermeni halkının acısını paylaştığımı belirtiyor, yaşamını
yitirenleri saygıyla anıyorum ve aynı zamanda, cumhuriyet tarihi boyunca çok
hazin acılara maruz bırakılmış bütün mazlum halklarımızın acılarını da buradan
içtenlikle paylaşıyorum. 
Çok
iyi bilinmelidir ki geçmişi anlamayanlar onu yeniden yaşamaya mahkûm olurlar.
Bu nedenle gerçek bir demokrasinin inşası için cumhuriyet tarihiyle
yüzleşilmesi elzemdir. Zira cumhuriyet tarihi boyunca süregiden bütün sorunlar
demokrasi, insan hakları ve özgürlükleriyle ilintilidir. Bu sorunlarla
yüzleşmeden çocuklarımıza ne kutlanacak bir bayram ne de umutlu, aydınlık bir
gelecek vadedebiliriz. Bir asırdır varlıkları tekçi kimliğin varlığına armağan
ettirilen çocuklarımızın -özellikle son yıllarda çok büyük oranda artış
göstermek üzere- varlıklarına polis kurşunlarıyla, havan mermisiyle, panzer
paletleriyle, uçak bombalarıyla el konulmuştur. Asırlık zamana binlerce çocuk
bedeninin devlet şiddetiyle katlinin sığdırılması insanlık suçunun yanı sıra
devleti büyük bir utancın ve büyük bir vebalin altına sokmuştur. Ceylan Önkolların,
Uğur Kaymazların, Berkin Elvanların ve daha binlerce çocuğun evinde bugün
bayram yok. Hapishanelerde bulunan binlerce çocuk bugünü hapishane damının
altında karşılıyor. Binlerce çocuk için bugün bayram yok.
Sayısı
2 milyona yaklaşan ve ezici çoğunluğu kayıt dışı çalıştırılan çocuklar aynı
zamanda iş cinayetlerinde körpe canlarından oluyorlar. Bu çocuklar için
bayramları kutlayacak bir yaşam yok. 
Çocuğa
yönelik cinsel istismarda dünya 3’üncüsü olan ülkemizde binlerce çocuğun
dünyası karartıldı. Çocuk evliliklerinde yine öncü olan ülkemizde kız
çocuklarının gelecekleri göz göre göre ellerinden alındı. Bu çocukların
hiçbirisi için ne 23 Nisan diye bir gün var ne de dünya bir bayram yeri. En
kötüsü ise yaşam hakkı, güvenlik hakkı, barınma hakkı, sağlıklı beslenme hakkı,
eğitim hakkı, eşitlik ve özgürlük hakkı elinden alınan çocuklarımızın koruma
tedbirleri geliştiren ve onların geleceğe umutla bakmalarına olanak sağlayan
bir devletleri de yok. Bütün bu sorumlulukları üstlenmesi gereken mevcut siyasi
iktidar Çocuk Bayramı’nın 98’inci yıl dönümünde, 23 Nisan Haftası’nda bir
öğretmeni, sadece ama sadece “çocuklar ölmesin.” diyen Ayşe öğretmeni mahkûm
etti; yeni doğmuş bebeğiyle birlikte tutuklattı. “Çocuklar yaşasın.” diyen bir
öğretmeni, bir anneyi cezalandıran bir anlayışın başat olduğu bir ülkede
çocuklar için bayram mümkün olabilir mi? Dahası çocukların yaşam hakkını
savunmayan, bu hakkı savunmayı suç addeden bir anlayışa çocuklarımızın geleceği
nasıl emanet edilebilir? Bizler kendimizi en çok çocuklara karşı borçlu
hissediyoruz. Çocukların güvenliğinin ve haklarının her türlü siyasi
taraftarlığın ve çıkar düşüncesinin üzerinde olması gerektiğine içtenlikle
inanıyoruz ve bu doğrultuda çaba sarf ediyoruz. Bu nedenle, bunca sorun altında
ezilen çocuklarımızın korunmaya alınabilmesi adına, birkaç gün önce çocuk
bakanlığının kurulması amacıyla vermiş olduğumuz kanun teklifinin siyasetüstü
olarak görülmesini ve yasalaştırılmasını bütün milletvekili arkadaşlarımdan
önemle rica ediyorum. 
Halk
egemenliğinin ilan edilişinin üzerinden bir asır geçti ve şu an itibarıyla
ülkemizde içinde bulunduğumuz siyasi ortam maalesef ki yüzyıl öncesinin daha
gerisine denk düşmektedir. Bugün halk egemenliği yerine OHAL-KHK düzeni
egemenliği kurumsallaştırılmaktadır. Son iki yıldır hukuk tamamen devre dışı
bırakılmış, ülke OHAL ortamında her türlü “Ben yaptım, evladır.” yöntemleriyle
yönetilmeye çalışılmaktadır. Böylesi boz bulanık bir ortamda, ülkenin kaderini değiştirecek
düzeyde önemli bir referandum meşruluğu tartışmalı bir şekilde gerçekleştirilmiştir.
Şimdi bu referandum sonrası yapılacak ilk büyük seçimlere, yine olağanüstü
hukuksuz bir ortamda, baskın bir seçim kararıyla gidiyoruz. Sizlere buradan bir
hatırlatma yapmak isterim: Bu coğrafyada Kürtlerin yaşadığı bölgeler 1925-1950 yılları
arasında OHAL uygulamalarıyla yönetildi. 1978’den 2002 yılına kadar yirmi dört
yıl yine aynı Kürt bölgelerinde yaşam olağanüstü yönetim düzeninin gölgesinde
devam etti.
(Mikrofon
otomatik cihaz tarafından kapatıldı)
BAŞKAN
– Buyurun. 
PERVİN
BULDAN (Devamla) – Son iki yılı da sayarsak yarım asrı aşkın süredir Kürtlerin
yaşadıkları topraklarda olağan bir yönetim hüküm sürmemiştir. Kürtler hukuk
ile, adalet ile, eşit yurttaşlık haklarıyla hasbıhal olmamıştır. Bütün bunlara
rağmen, tarihî emsalde bir mücadeleyle, Kürtler seçmiş, partileri
kapatılmıştır. Kürtler seçilmiş, milletvekilleri tutuklanmıştır,
kurşunlanmıştır, yumruklanmıştır. Kürtler seçmiş, milletvekillerinin
vekillikleri düşürülmüştür. Yani, Kürt’ün iradesi, yine beş gün öncesinde yine
gösterilmek üzere, Parlamentodan atılmış, Kürtlere mücadele alanı olarak
Parlamentonun dışı gösterilmiştir. 
Ben,
bu vesileyle, bu önemli günde buradan tekrar önemle beyan etmek istiyorum:
Bizler bu topraklarda ezelinden beri hep vardık, hep var olacağız. Ne dilimiz
ne rengimiz ne kültürümüz ne de irademiz hiç kimsenin, hiçbir zümrenin
icazetine ve buyurganlığına tabi değildir. Bizler bütün değerlerimiz ve
varlığımızla bu topraklarda nefes alan hiçbir aidiyetten ne üstünüz ne
aşağıyız; ne daha fazla ne daha az değerliyiz. Dilimiz en az Türkçe kadar
kıymetli, varlığımız en az Türkler kadar gerekli, siyasi temsiliyetimiz en az
bütün diğer siyasi partiler kadar haktır; bundan gayrı söz ve uygulama
faşizmdir. Dün Çanakkale'de şehit olan Kürtlerin bugün iradesini yok saymaya
hiç kimsenin hakkı da yoktur haddi de ve bu zihniyet bugün olmazsa yarın, er ya
da geç mahkûm olmaya mecburdur. 
Çok
değerli arkadaşlarım, sözlerimi rahmetli Yılmaz Güney’in şu sözleriyle
noktalamak istiyorum: “Arkadaşlar, dışarıda bir şeyler oluyor; farkında
mısınız? Uykuda olanları uyandırın, sarsın. Herkese söyleyin, yarın ışıklar
kesilebilir. Karanlıkta kalırsanız ne yaparsınız?” 
Saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum.
MEHMET
NACİ BOSTANCI (Amasya) – Sayın Başkan…
BAŞKAN
– Naci Bey, açayım mikrofonunuzu efendim.
IV.- AÇIKLAMALAR (Devam)
6.- Amasya Milletvekili Mehmet Naci
Bostancı’nın, Halkların Demokratik Partisi Genel Başkanı ve Meclis Grubu
Başkanı Pervin Buldan’ın konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Teşekkür ediyorum. 
Sayın
Genel Başkan Sayın Buldan “Kürtlerin iradesine engel konuluyor, onların seçtiği
temsilciler Meclisten atılıyor.” diye haksız, yersiz, ırkçı bir kışkırtma
taşıyan, aynı zamanda Türkiye’nin sosyal, siyasi gerçekleriyle uyuşmadığı gibi,
doğrudan HDP'nin diliyle de uyuşmayan bir değerlendirmede bulundu. Benim
bildiğim HDP, bütün Türkiye’nin partisi olmaya çalışan bir siyaset yürütüyor.
Peki, o zaman temsilcileriniz nasıl sadece Kürtlerin temsilcisi olabiliyor? Bu
söylediğiniz diğer dilinizle çelişmiyor mu; bu bir. 
FİLİZ
KERESTECİOĞLU DEMİR (İstanbul) – Öyle bir şey yok.
PERVİN
BULDAN (İstanbul) – Kürt vekiller cezaevinde.
MEHMET
NACİ BOSTANCI (Amasya) – Sayın Buldan, dönüp arkanıza baksanız, metine bakarken
aynı zamanda dönüp AK PARTİ Grubuna baksanız, burada da, arkanızda da Kürt
kökenli vekiller olduğunu görürsünüz. (AK PARTİ sıralarından alkışlar) Yaşanan,
Kürt meselesine ilişkin bir tartışma değil; yaşanan ve hukuka intikal eden
husus, Türkiye’nin yaşadığı terör süreçleri ve bunun siyasetle bağlantıları
üzerine yargının verdiği kararlardır. O yüzden, bunları değerlendirirken
buradan ayrı bir etnik kışkırtma çıkartan dili çok yanlış, Türkiye’nin
gerçekleriyle uyumsuz; doğrudan Genel Başkanı olduğunuz partinin dili ve tavrı,
millete vadettiği sözleriyle de uyumsuz bir değerlendirme olarak görüyorum ve
kınıyorum.
Teşekkürler.
(AK PARTİ sıralarından alkışlar)
MERAL
DANIŞ BEŞTAŞ (Adana) – Sayın Başkan…
BAŞKAN
– Meral Hanım, açayım mı efendim?
MERAL
DANIŞ BEŞTAŞ (Adana) – Evet.
BAŞKAN
– Buyurun. 
7.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Doğrusu,
Sayın Grup Başkan Vekilinin sözleri alışılageldik sözler. Ortada hiçbir mesele
olmadığını iddia ededursunlar; şu anda, Parlamentonun 11 milletvekilinin
vekilliği düşürüldü, 9 milletvekili hapiste.
HÜSNÜYE
ERDOĞAN (Konya) - Neden, neden? 
MERAL
DANIŞ BEŞTAŞ (Adana) – Ve bu milletvekillerinin hepsi -1 kişi hariç- Kürt. 
Bizde
köken yok Sayın Grup Başkan Vekili, biz Kürt’üz. 
NURSEL
REYHANLIOĞLU (Kahramanmaraş) - PKK’yla kol kola gezdiği için.
MERAL
DANIŞ BEŞTAŞ (Adana) - Siz nasıl Türk kökenli değilseniz biz de Türkiye
Cumhuriyeti vatandaşı Kürtleriz. 
Doğru,
biz Türkiye partisiyiz; bizim içimizde Türkler olduğu gibi Ermeniler, Araplar,
Mıhallemiler, Süryaniler, feministler, emekçiler ve Türkler de var; Türkiye’nin
bütün kimliklerinin oluşturduğu bir partiyiz. Ama şu da bir gerçek ki:
Koalisyon ve şu anda iktidardaki AKP, Kürt düşmanlığı üzerinde bu koalisyonu
kurmuştur. (AK PARTİ sıralarından gürültüler)
MUSTAFA
ELİTAŞ (Kayseri) – Yalan söylüyorsun, yalan söylüyorsun! 
NURSEL
REYHANLIOĞLU (Kahramanmaraş) – PKK, PKK…
MERAL
DANIŞ BEŞTAŞ (Adana) - Bu konuda ben sayın milletvekillerine şunu öneriyorum… 
MUSTAFA
ELİTAŞ (Kayseri) – Yalan söylüyorsun. Irkçılık yapma! Biz teröristle mücadele
ediyoruz, terörle mücadele ediyoruz. Teröristin milletvekili olmaz! 
MERAL
DANIŞ BEŞTAŞ (Adana) - Sayın Başkan, uyarırsanız…
Sayın
milletvekillerine şunu öneriyorum: Gidip Kürt illerinde lütfen Kürtçe isimlerin
değiştirilmesine baksınlar, cami isimlerinin değiştirilmesine baksınlar, Kürtçe
müzik yaptığı için tutuklanan insanları görsünler. (AK PARTİ sıralarından
gürültüler) 
MUSTAFA
ELİTAŞ (Kayseri) - Yalan söylüyorsun, yalan söylüyorsun!
MERAL
DANIŞ BEŞTAŞ (Adana) – Ahmed-i Hani’nin, Ceylan Önkol’un, Uğur Kaymaz’ın
büstleri yıkıldı, büstleri. Bunlar Kürt çocuklarıydı ve şu anda kayyumlar
Kürt’e dair, Kürtlüğe dair ne varsa hepsini kaldırıyorlar. 
MUSTAFA
ELİTAŞ (Kayseri) – Sayın Başkan, bu ırkçılık, bölücülük söylemine izin
veremezsiniz. 
MERAL
DANIŞ BEŞTAŞ (Adana) – Bu konuda söz söylemekle olmaz. Biz, Türkiye'de Kürtlerin
de diğer bütün yurttaşlar gibi eşit ve özgür birer vatandaş olduğunu savunan
bir partiyiz. Kürtlerin ana dilde eğitim hakkı da dâhil, bütün hakları hiç
kimseden ne fazla ne eksik… 
BENNUR
KARABURUN (Bursa) – Kürtçe televizyonlarınız var.
MERAL
DANIŞ BEŞTAŞ (Adana) – Eş Genel Başkanımız da ifade etti, bu ülkenin özgür ve
eşit yurttaşı olarak söylüyorum. 
MİHRİMAH
BELMA SATIR (İstanbul) – Meral Hanım, Kürt Meclis Başkan Vekili var, oturuyor
orada. 
MERAL
DANIŞ BEŞTAŞ (Adana) – Son olarak şunu da söylemek istiyorum: Biraz önce Eş
Genel Başkanımız Sayın Pervin Buldan tam konuşmaya başladığı sırada havuz
medyasını bir tarafa bırakıyorum, içlerinde Habertürk, CNN Türk ve NTV’nin
olduğu ünlü kanallar saniyesinde yayını kestiler. Bunları danışman arkadaşlar izliyorlar.
MUSTAFA
ELİTAŞ (Kayseri) – Haber değeri yok demek ki. 
MERAL
DANIŞ BEŞTAŞ (Adana) – İşte, ayrımcılık böyle yapılır. Meclisin 3’üncü büyük
grubunun milletvekillerini düşürerek, hapiste tutarak Eş Genel Başkanlarımız
Sayın Demirtaş ve Yüksekdağ’ı tutuklayarak HDP’yi bitiremezsiniz. HDP 24
Hazirana gümbür gümbür geliyor ve biz kazanacağız. (HDP sıralarından alkışlar)
MEHMET
NACİ BOSTANCI (Amasya) – Sayın Başkan…
BAŞKAN
– Naci Bey…
MEHMET
NACİ BOSTANCI (Amasya) – “Kürt düşmanlığı” lafı siyasal kışkırtmanın dili
olarak burada kullanılıyor.
BÜLENT
TURAN (Çanakkale) – Çaresizlik, çaresizlik.
MEHMET
NACİ BOSTANCI (Amasya) – Kürtlerin de Türklerin de düşmanı terördür, PKK’dır. 
MUSTAFA
ELİTAŞ (Kayseri) – PKK’dır. 
MEHMET
NACİ BOSTANCI (Amasya) – PKK en çok Kürtleri öldürdü. PYD en çok Kürtleri
öldürdü. (AK PARTİ sıralarından alkışlar) Onlar karşısında sesi çıkmayanlar
Kürtlerin temsilcisi olamaz. 
BAŞKAN
– Naci Bey…
MEHMET
NACİ BOSTANCI (Amasya) – Bu ülkede Kürt’ün de Türk’ün de düşmanı terördür.
Çıkın ve reddedin. (AK PARTİ sıralarından alkışlar)
FİLİZ
KERESTECİOĞLU DEMİR (İstanbul) – Siz de mi bakan olacaksınız?
MERAL
DANIŞ BEŞTAŞ (Adana) – Sayın Başkan…
BAŞKAN
– Meral Hanım, söylediniz. 
MERAL
DANIŞ BEŞTAŞ (Adana) – Bitiriyorum, kayıtlara geçsin.
BAŞKAN
– Meramınızı ifade ettiniz.
MERAL
DANIŞ BEŞTAŞ (Adana) – Sadece kayıtlara geçsin.
MUSTAFA
ELİTAŞ (Kayseri) – Efendim, PKK’nın temsilcisi mi konuşuyor burada?
MERAL
DANIŞ BEŞTAŞ (Adana) – Biz mesnedi olmayan, somut olmayan hiçbir meseleyi
burada iddia etmiyoruz. 
MİHRİMAH
BELMA SATIR (İstanbul) – PKK’dan bahsediyor Meral Hanım.
MERAL
DANIŞ BEŞTAŞ (Adana) – Bizim söylediklerimiz yaşadıklarımızdır. Şu anda, bu
dönemde AKP’li olmayan herkesin terörist ilan edildiğini önemle ifade etmek
istiyorum.
SEBAHATTİN
KARAKELLE (Erzincan) – PKK terör örgütü müdür, söyler misiniz?
İLKNUR
İNCEÖZ (Aksaray) – Sayın Başkan…
BAŞKAN
– Efendim…
İLKNUR
İNCEÖZ (Aksaray) – Sayın Başkan, kayıtlara girsin diye söylüyorum. Son
cümlesinde dedi ki: “AKP’li olmayan herkesi terörist ilan ediyor.” Bu itham
asla kabul edilemez. Türkiye'nin bir terör sorunu vardır. Kürtlerle ilgili
ayrımı da yapanlar terör örgütleridir, teröristlerdir. Kürtlere yaşam hakkı
tanımayan terör örgütleriyle sonuna kadar mücadele edilecektir (AK PARTİ
sıralarından alkışlar) 
MAHMUT
TANAL (İstanbul) – Sayın Başkan, Oslo’da PKK’yla görüşen AKP iktidarı.
BAŞKAN
– Efendim, seçime giderken…
AYŞE
SULA KÖSEOĞLU (Trabzon) – Kürtleri istismar ediyorlar.
BAŞKAN
- …görüyorum ki biraz mesajlar bollaşmış. Mesaj veriyoruz amma bazı kelimeler o
kadar tuhaf ki. Mesela “Kürt illeri” asla olamaz.
MERAL
DANIŞ BEŞTAŞ (Adana) – Neden?
İLKNUR
İNCEÖZ (Aksaray) – O ayrımı teröristler yapıyor, terör örgütü yapıyor; onlar da
burada sözcülüğünü yapıyor sadece.
BAŞKAN
– Türkiye’yi oranın illeri, Trakya’nın illeri, Arapların illeri, Lazların
illeri… 
MERAL
DANIŞ BEŞTAŞ (Adana) – Öyle ama.
BAŞKAN
- Böyle böldürtmeyiz.
BÜLENT
TURAN (Çanakkale) – Ayrımcı bunlar, ayrımcı. 
BAŞKAN
– Böyle şey yok. (AK PARTİ sıralarından alkışlar) “Kürt illeri” Neresi bu? Yok
böyle bir yer. Türkiye'de, Türkiye coğrafyasında yalnız Türkiye Cumhuriyeti
Hükûmeti var. (AK PARTİ sıralarından alkışlar) 
GARO
PAYLAN (İstanbul) – Sayın Başkan, yorum yapamazsınız.
BAŞKAN
- Böyle bir şey olamaz. Anayasa’ya da, İç Tüzük’e de aykırıdır beyanlarınız. 
FİLİZ
KERESTECİOĞLU DEMİR (İstanbul) – Fezleke getirin, fezleke.
BAŞKAN
– Bak, tekrar ediyorum, Sayın Genel Kurul bu “Kürt illeri” sözü hususunda beyan
edeni ben oturumdan çıkarmak isterim. (AK PARTİ sıralarından alkışlar) 
LEZGİN
BOTAN (Van) – “Kürdistan” diyen Cumhurbaşkanı burada oturuyor.
BAŞKAN
– Evet, efendim. Çünkü bunu dışarda kullanabilme hakkını almak lazım Meclis
olarak. Ya açıklık getirin, geri alın, meramınızın bölünme olmadığını söyleyin…
MERAL
DANIŞ BEŞTAŞ (Adana) – Asla geri almayız.
BAŞKAN
- …yoksa sizin oturumdan çıkarılmanızı teklif edeceğim.
MERAL
DANIŞ BEŞTAŞ (Adana) – Asla geri almayız.
BAŞKAN
– Evet, efendim.
PERVİN
BULDAN (İstanbul) – Sayın Başkan, alışacaksınız “Kürt illeri.”
MERAL
DANIŞ BEŞTAŞ (Adana) – “Kürt illeri” vardır. Kürtlerin yoğun olarak yaşadığı
iller “Kürt illeri”dir.
BAŞKAN
– “Yoğun” başka “Kürt illeri” başka hanımefendi.
MERAL
DANIŞ BEŞTAŞ (Adana) – Siz yarın öbür gün “Kürtler de yoktur.” diyeceksiniz.
Yok mu olacak?
BAŞKAN
– Böldürmeyiz.
MERAL
DANIŞ BEŞTAŞ (Adana) – Siz bölüyorsunuz, siz.
BAŞKAN
– Bayrağı değiştirtmeyiz. (AK PARTİ sıralarından alkışlar) 
MERAL
DANIŞ BEŞTAŞ (Adana) – Şu anda bölücülüğü yapan sizsiniz.
BAŞKAN
- Başka bir millet dedirtmeyiz. 
Lafınızı
açıklayacak mısınız?
MERAL
DANIŞ BEŞTAŞ (Adana) – Hayır.
BAŞKAN
- Yoksa ısrar ediyor musunuz?
MERAL
DANIŞ BEŞTAŞ (Adana) – Sayın Başkan, açın mikrofonumu.
BAŞKAN
– Efendim?
MERAL
DANIŞ BEŞTAŞ (Adana) – Açın mikrofonumu.
BAŞKAN
– Açıyorum mikrofonunuzu, açıldı.
ZİYA
PİR (Diyarbakır) – “Kürdistan” diyen orada oturuyor “kürdistan” diyen.
8.- Adana Milletvekili Meral Danış
Beştaş’ın, yaptığı açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Öncelikle
ben geri alacağım hiçbir cümle sarf etmedim. Şu anda biz burada konuşurken-eş
genel başkanımız da dâhil- Türkiye’deki realiteleri olduğu gibi ifade ediyoruz,
hakikat dışında tek bir sözümüz yoktur. 
ZEHRA
TAŞKESENLİOĞLU (Erzurum) – “Kürt ili” diye bir şey yok ya!
MERAL
DANIŞ BEŞTAŞ (Adana) – Hakikat de bizim Türkiye’yi bölmek değil, Türkiye’de
herkesin, 80 milyonun bir arada demokratik bir ülkede yaşamasıdır, bizim
mücadelemiz budur. “Kürt illeri” derken “Marmara” “Trakya” da diyebilirsiniz,
Kürtlerin yoğun olarak yaşadığı iller. Şimdi, Diyarbakır’ın yüzde 80’i Kürt ise
oraya “Kürt ili” demenin ne mahzuru var? 
MÜCAHİT
DURMUŞOĞLU (Osmaniye) – Hayır, asla olamaz.
MERAL
DANIŞ BEŞTAŞ (Adana) – Yani burada bizim kesinlikle bunu geri almamız söz
konusu değildir. Kürtlerin olduğu gibi, ben Kürt olduğum gibi, Kürt illeri de
bir realitedir, bunu reddetmek kesinlikle kabul edilemez. 
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkanı İsmail
Kahraman’ın, Adana Milletvekili Meral Danış Beştaş’ın yaptığı açıklaması ile
Halkların Demokratik Partisi Genel Başkanı ve Meclis Grubu Başkanı Pervin
Buldan’ın konuşmasındaki bazı ifadelerine ilişkin konuşması
BAŞKAN
– Meral Hanım, Sayın Grup Başkan Vekili, bu beyanlarınızla maksadınızın
Türkiye’nin vilayetlerinin herhangi birini “kürdistan” diye ifade etmediğinizi,
nüfus kesafeti bakımından söylediğinizi ifade ettiniz, nüfus yoğunluğu olarak
ifade ettiğinizi beyan ettiniz. 
ENGİN
ALTAY (İstanbul) – Biz de öyle anladık zaten.
BAŞKAN
– “Kürt illeri” diye bir hadise mevzubahis değil. 
Bir
diğeri, Sayın Buldan, sizinle mesai arkadaşlığı yaptık, birbirimizi gayet
yakinen tanıyoruz. Türkiye Cumhuriyeti, öteden beri, bir tez müdafaa etmektedir
ve tarihe uygundur. Türkiye herhangi bir Ermeni katliamı yapmamıştır, bir
soykırım katliamı mevzubahis değildir.
FİLİZ
KERESTECİOĞLU DEMİR (İstanbul) – Niye bütün konuşmalara ayar vermek zorunda
hissediyorsunuz kendinizi?
BAŞKAN
– Dünyadaki bazı parlamentolarda soykırım kabulü gibi bir mesele ortaya kondu,
onu “Türkiye Parlamentosunda da getirildi ve kabul edildi.” gibi...
Uluslararası arenada bu mevzu hâline gelebilir. Ölen kişiler dolayısıyla üzüntü
beyanı başkadır, “soykırım” “katliam” lafı başkadır. Lütfen bunu tavzih ediniz.
MUSTAFA
ELİTAŞ (Kayseri) – Efendim, Sayın Başkanım, karşılıklı polemik olmaması
gerekir, gündemimize devam edelim.
MERAL
DANIŞ BEŞTAŞ (Adana) – Sayın Başkan, izin verirseniz, bunu yapmaktan çok hoşnut
değilim, Meclis başkan vekilimiz olarak ilk başta...
Bir
açabilir misiniz lütfen?
İLKNUR
İNCEÖZ (Aksaray) – Yeter artık!
BAŞKAN
– Buyurun Hanımefendi. 
IV.- AÇIKLAMALAR (Devam)
9.- Adana Milletvekili Meral Danış
Beştaş’ın, Oturum Başkanı TBMM Başkanı İsmail Kahraman’ın yaptığı
açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Doğrusu,
Meclis Başkanı olarak İç Tüzük’e en çok riayet etmesi gereken şahsiyet
olduğunuzu takdir edersiniz.
BAŞKAN
– Amenna.
MERAL
DANIŞ BEŞTAŞ (Adana) – Ancak İç Tüzük’e uymak, takdiri ve keyfî değildir,
hepimiz için emredici hükümler içerir. Meclis Başkanı da olsanız, milletvekili
de olsanız, bakan da olsanız bu İç Tüzük Meclisin Anayasası’dır.
İç
Tüzük 64’e göre, Genel Kurula başkanlık eden Başkan veya Başkanvekili, asıl
konu görüşülürken ve oylanırken hiçbir surette görüşünü açıklayamaz.
Siz
burada Meclis Başkanı olarak hatiplerin konuşmasına ve bizlerin konuşmasına
cevap verme, yorum yapma yetkisine sahip değilsiniz. Grup başkan vekilleri
verebilir ancak siz Meclis Başkanı olarak tarafsız bir şekilde bu oturumu
yönetmek durumundasınız, bunu ifade etmek istiyorum.
Teşekkür
ederim.
BAŞKAN
– Meral Hanım, 64’üncü maddeye beraber bakalım; siz de hukuk tahsil ettiniz,
ben de.
MERAL
DANIŞ BEŞTAŞ (Adana) – Bakalım. 
FİLİZ
KERESTECİOĞLU DEMİR (İstanbul) – Bakmayın ne olur, devam edelim, bitsin gitsin
Allah aşkına.
BAŞKAN
- O mevzu birkaç defa Genel Kurula geldi.
“Madde
64- Genel Kurula başkanlık eden Başkan veya Başkanvekili, asıl konu
görüşülürken ve oylanırken hiçbir surette görüşünü açıklayamaz.
Başkan
veya Başkanvekilleri, görevlerinin yerine getirilmesinin gerektirdiği haller
dışında tartışmalara katılamazlar; -buraya dikkat edelim- kişisel savunma
hakları saklıdır.” 
Bu
arada ben, Türkiye Büyük Millet Meclisini temsil ediyorum. Ben Türkiye’mi
temsil ediyorum. Ben Türkiye’min millî menfaatlerini de temsil ediyorum.
MİZGİN
IRGAT (Bitlis) – Tarafsız değilsiniz. 
BAŞKAN
- Öyle, o zaman bu İç Tüzük bana, bazı hususlarda sözünü geri almazsa oylamayla
Genel Kuruldan dışarı çıkarma yetkisini vermez. Dolaysıyla, benim bu
söylediklerim şahsi değil, partisel değil, millî sözlerdir.
Tutumum
doğrudur ve senelerdir bu mevzuyu bilen bir kardeşinizim, arkadaşınızım. 
MERAL
DANIŞ BEŞTAŞ (Adana) – Tutumunuz doğru değil, İç Tüzük’e aykırıdır. 
BAŞKAN
- Neyse, uzatmıyorum. 
III.- ÖZEL GÜNDEM (Devam)
A) 23 Nisan Görüşmeleri (Devam)
1.- Türkiye Büyük Millet Meclisinin
kuruluşunun 98’inci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi görüşmeleri (Devam)
BAŞKAN
– Efendim, şimdi söz sırası, Milliyetçi Hareket Partisi Genel Başkanı ve Meclis
Grubu Başkanı Osmaniye Milletvekili Sayın Devlet Bahçeli’nin yerine, Konya
Milletvekili Sayın Mustafa Kalaycı’ya aittir. 
Buyurunuz
Beyefendi. (MHP sıralarından alkışlar) 
MHP
MECLİS GRUBU BAŞKANI ADINA MUSTAFA KALAYCI (Konya) – Sayın Cumhurbaşkanı, Sayın
Başkan, değerli milletvekilleri; konuşmamın başında muhterem heyetinizi ve
temsilcisi olmakla onur duyduğumuz aziz milletimizi Milliyetçi Hareket Partisi
adına en iyi dileklerimle ve saygılarımla selamlıyorum. (MHP sıralarından
alkışlar)
Doksan
sekiz yıllık bir maziden süzülerek gelen Gazi Meclisimizin kutlu hatıralarını
sevinç, dua ve hürmetle yâd ediyoruz. İftihar edilecek bir adanmışlığa eşlik
eden; derin, manevi hassasiyet içerisinde bir cuma günü Hacı Bayram Veli
Camisinde cuma namazı kılınarak dualarla, kurbanlarla, tekbirlerle,
salavatlarla, Kur’an-ı Kerim tilavetleriyle açılan Büyük Millet Meclisi, Türk
milletinin 20’nci yüzyıldaki en önemli adımı ve eseridir. 
Büyük
Millet Meclisinin açılması, dönemin şartlarını dikkate aldığımızda, destansı
bir atılım, kararlı bir adımdır. Milletimiz, kendi geleceğine bizatihi
kendisinin yön vereceğini 23 Nisan 1920 itibarıyla göstermiş, temsilcileri
eliyle tüm dünyaya duyurmuştur. En yaşlı üye sıfatıyla Meclisin ilk
toplantısını idare eden ve açılış konuşmasını yapan Sinop Mebusu Şerif Bey’in
de vurguladığı gibi, Türk milleti esaret vaziyetini şiddetle ve kesin olarak
reddederek vekillerini Ankara’da toplamış ve kendi kaderine bizatihi kendisinin
yön vereceğini ilan etmiştir. Gazi Mustafa Kemal Atatürk'ün sözleriyle ifade
edecek olursak, Büyük Millet Meclisi, bizi yaşatmamak isteyenlere karşı yaşama
hakkımızı müdafaa etmek üzere toplanmıştır. 
Türkiye
Büyük Millet Meclisi, her şeyden önce, Türk milletine duyulan sevgi ve saygının
eşsiz bir tezahürü, çok kıymetli bir ürünüdür. Millî iradeye sadakatin, millî
egemenliğe bağlılığın, meşruiyete verilen önemin çok açık, çok net kanıtıdır.
Millî varlığın mukaddes bir bütün olduğunun ispatı, parçalanamaz ve el
uzatılamaz bir değer olarak bayraklaştığının teyit ve temini çatısı altında
bulunduğumuz kutlu Meclisimizin başarısıyla ve garantisiyle cihana
duyurulmuştur. Fedakârlık, burada zirveye tırmanmış, vatan ve millet sevgisi
buradan özgürlük kıvılcımını tutuşturmuştur. Anadolu’nun ortasında, o dönemin
zor şartları altında hilalin cihana meydan okuması, milletimizin hayat ve
varlık haklarına sahip çıkması şüphesiz Büyük Millet Meclisinin üstün
kabiliyeti ve mücadele azmiyle gerçekleşmiştir. 
İlk
Meclisin kahraman mebuslarının dünya görüşleri, doğdukları yöreler, etnik
kimlikleri farklı farklı olsa da şunu unutmayınız ki hepsi birden büyük Türk
milletiyle kaynaşmış, davalarına inanmış, vatan ve bayrak ortak paydasında
buluşmuşlardır. Ankara'ya gelmenin “ölüm” demek olduğu bir dönemde burada
toplanan kahramanlar hiçbir fedakârlıktan kaçınmamış ve milletimizin sesi,
nefesi ve demir yumruğu olmuştur. Gazi Mustafa Kemal Atatürk ve arkadaşlarının
millî mücadele şartları içerisinde geliştirdikleri metot, savaşın ancak
milletle beraber kazanılacağı inancıyla onları millî mücadeleyi örgütleyen
meşru bir güç olarak kongrelere ve Büyük Millet Meclisinin kuruluşuna
götürmüştür. Böylece Kurtuluş Savaşı’nın önder kadrosu ile millet arasında bir
düşünce ve inanç birliği oluşmuş, bu ise 23 Nisan 1920’de millet iradesinin
örgütlenmesi şeklinde tecelli etmiştir.
Eşsiz
komutan ve devlet adamı Mustafa Kemal’in önderliğinde Türk milletinin ortaya
koyduğu bu güç, Kurtuluş Savaşı’nı kazanmıştır. Mücadeleyi kazanan ordular, hiç
şüphesiz, Türkiye Büyük Millet Meclisinin orduları yani milletin kendisidir.
Büyük Millet Meclisi bir yanda cepheleri yönetirken öte yanda bağımsız ve
onurlu yaşamanın esaslarını belirlemiş, bu uğurda ne gerekiyorsa da yapmıştır.
Bu Mecliste millî vicdanın geleceğe ait bütün arzu ve beklentileri bir araya
gelmiş, cumhuriyetimiz bu ortam içinde yeşermiş ve filizlenmiştir.
Meclisimiz,
bağımsızlık savaşı kazanmış ve vatan kurtarmış ilk Meclistir ve bunun için
“Gazi Meclis” unvanını fazlasıyla hak etmiştir. Hamdolsun, bugünkü Türkiye
Büyük Millet Meclisi de ilk Meclisin emanet ve şerefine korkusuzca sahip
çıkarak 15 Temmuz 2016’da hain FETÖ işgalini durdurmuş; bu hâliyle ikinci defa
vatan kurtarıcılığı unvanına layık olmuştur. Gazi Meclis, 15 Temmuzda bir kez
daha “gazilik” unvanını teyit etmiştir. 
Sayın
Başkan, değerli milletvekilleri; Türkiye Büyük Millet Meclisi, yalnızca
meşruiyetini ve iradesini milletten alan kurumsal bir yapı değil, aynı zamanda
büyük Türk milletinin yaşama, var olma, bağımsızlık ve özgürlük coşkusunun
temsil edildiği millî ruhun ta kendisidir. Büyük Millet Meclisi inanmışlığın
eseri, korkusuz yüreklerin mükafatıdır. Büyük Millet Meclisi aklın, adaletin,
uzlaşmanın, anlaşmanın ve kucaklaşmanın demokrasiyle mühürlenmiş manevi
sözleşmesidir. İmparatorluğumuzun yıkıntıları arasından yeni bir devlet
doğmuşsa, Mondros’tan Sevr’e kadar yazılan imha belgeleri yırtılıp atılmışsa,
Türk milleti aynı ülküler etrafında buluşmayı başarabilmişse, bunun şeref
payesi elbette Türkiye Büyük Millet Meclisine aittir. Büyük Millet Meclisi,
Malazgirt’in emanetini yere düşürmemiş, binlerce yıllık haysiyet ve itibarımızı
lekeletmemiş; milletimizin gidecek, sığınacak veya vazgeçecek bir yurdu
olmadığını, gerek irfanıyla gerek hamiyetiyle gerekse de tutkusuyla ortaya
koymuştur. Tarih, Gazi Meclisimizin bu muhterem ve hayranlık uyandıran ulvi
vasfını her fırsatta gösterecek ve millî yürekler her şart altında bunu hayırla
yâd edecektir. 
Büyük
Millet Meclisinin açılması, milletimizin, varlığına ve bekasına yönelmiş
dayatmalar karşısında neleri göze alıp neleri başarabileceğinin de imrenilecek bir
numunesini teşkil etmiştir. Gerek Büyük Millet Meclisinin açılış destanı ve
şartları gerekse sonradan yaşanan siyasi, sosyal gelişmelerin tamamı,
milletimizi küçümseyen, onuruna ve mukaddesatına el ve dil uzatmaya yeltenen,
gücünü sınamaya kalkışan odakları nasıl bir akıbetin beklediğini anlamaları
açısından tarihî ihtar belgesi olmuştur. Bu nedenle, Millet Meclisimizin
açılmasıyla başlayan sürecin manasını ayrıntılarıyla bilmenin, devlet ve millet
hayatımızda yeniden karşımıza çıkan benzer tehditlerin ve tehlikelerin doğru
anlaşılması bakımından çok önemli olduğuna inanıyorum. Unutulmasın ki 23 Nisan
1920 hiçbir zaman ihmal ve inkâr edilemeyecektir. Türkiye Büyük Millet Meclisi,
gücünü ve meşruiyetini Türk milletinden alarak ve yine, milletimizin onay verdiği
Cumhurbaşkanlığı hükûmet sistemiyle birlikte daha da etkin ve güçlü bir şekilde
ebediyen var olacaktır.
Tarihî
bir gerçektir ki Türk milleti birlik ve beraberliğini koruduğu sürece daima
muzaffer olmuş, kutlu mazisine altın sayfalar eklemiştir. Bir olalım. “Herkes
eşittir” Türkiye gerçeğinde birleşip millî bekamızı sonuna kadar koruyalım.
Bu
duygu ve düşüncelerle, egemenliğin aziz milletimiz tarafından kullanılmaya
başlandığı 23 Nisan 1920 tarihinin 98’inci yıl dönümünün hayırlara vesile
olmasını Cenab-ı Allah’tan niyaz ediyorum.
Türkiye
Büyük Millet Meclisini bize emanet eden, başta Gazi Mustafa Kemal Atatürk olmak
üzere tüm kurucu kahramanları ve vatanımızın selameti için canlarını seve seve
ortaya koyan muhterem şehitlerimizi rahmet ve minnetle anıyorum. Cenab-ı Allah
hepsinden razı olsun.
Milletimizin
egemenlik yetkilerini doğrudan doğruya eline aldığı 23 Nisan tarihi, aynı
zamanda, sevgili çocuklarımız için de bayram olarak kutlanmaktadır. Bu
vesileyle, gözümüzün nuru, hayatımızın en güzel meyvesi ve geleceğimizin
teminatı olan bütün çocuklarımızın bayramını kutluyorum.
Konuşmama
son verirken ekranları başında bizi izleyen aziz milletimizi ve muhterem
heyetinizi saygılarımla selamlıyorum. (MHP ve AK PARTİ sıralarından alkışlar)
BAŞKAN
- Teşekkür ediyorum Sayın Kalaycı.
Son
söz, İYİ PARTİ Meclis…
ÖZGÜR
ÖZEL (Manisa) – Sayın Başkan, bir müsaade eder misiniz…
BAŞKAN
– Özgür Bey, buyurun.
IV.- AÇIKLAMALAR (Devam)
10.- Manisa Milletvekili Özgür Özel’in,
Kayseri Milletvekili Mustafa Elitaş’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, henüz konuşmasını bitiren hatiple ilgili bir şey
demiyorum. Tutanaklarda da var maalesef. Biraz önceki tartışmanın içinde bir
cümleyle geçti ama sayın grup başkan vekili, dün partimizden ayrılan 15
arkadaşımızı kastederek “15 milletvekilini kiraya verenler” ifadesini
kullanmış. 
Bu
konuda şuna müsaade edin: 3 Kasım 2002 seçimlerinde iktidar partisinin genel
başkanı milletvekili olamamıştı. 9 Mart 2003’te seçimle sonuçlanacak bir
Anayasa değişikliğiyle birlikte iki parti Siirt’teki tüm milletvekillerini
istifa ettirdi. 
AYŞE
SULA KÖSEOĞLU (Trabzon) – Ama söz konusu olan iktidar partisiydi değil mi?
Şimdi söz konusu olan ne?
ALİ
ÖZKAYA (Afyonkarahisar) – Hangisi?
ÖZGÜR
ÖZEL (Manisa) - Partilerinin kararıydı ve Siirt’teki milletvekillerinin
istifası sonucu demokrasi kahramanı olundu ve Genel Başkanınız geldi,
milletvekili ve Başbakan oldu. Ancak bugün, 15 arkadaşımıza bu haksız, hadsiz
ve terbiye yoksunu ifadeyi kullanmaktan Sayın Grup Başkan Vekilini menederiz.
(CHP sıralarından alkışlar) Demokrasi düşmanları, demokrasi kahramanlarının
yaptıkları kahramanlığı anlayamazlar. 
AYŞE
SULA KÖSEOĞLU (Trabzon) – Tarih onları hak ettiği yere koyacak. 
ÖZGÜR
ÖZEL (Manisa) - Kiralık insanlar, ancak bir tek adamın verdiği karar dışında
karar veremeyen, oy kullanamayan ama buna rağmen her ay maaş alanlar kiralık
olanlardır. (CHP sıralarından alkışlar)
FATMA
BENLİ (İstanbul) – Milletvekillerinizi başka bir partiye verdiniz, o partiyle
ne alakaları var?
ÖZGÜR
ÖZEL (Manisa) - Arkadaşlarımızı kiralayabilecek ya da satın alabilecek bir
parayı dünyanın hiçbir matbaası basamaz, onlar birer demokrasi kahramanıdır. 
Saygılar
sunuyorum.(CHP sıralarından alkışlar) 
BÜLENT
TURAN (Çanakkale) – Bravo sana!
İLKNUR
İNCEÖZ (Aksaray) – Sayın Başkan…
BAŞKAN
– Buyurun Hanımefendi. 
11.- Aksaray Milletvekili İlknur İnceöz’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; az evvel, ana
muhalefet partisinin grup başkan vekilinin söylemleri gerçekten içler açısı.
Bir kere, demokratik anlamda sıkışmışlığın, çaresizliğin ve acziyetin
sözleriydi; onu özellikle belirtmek istiyorum.
İBRAHİM
ÖZDİŞ (Adana) – Hadi ya!
İLKNUR
İNCEÖZ (Aksaray) – Bugün -dün yaşanan- 15 milletvekilinin oradaki görüntülerini
hep beraber izledik, âdeta hepsi limon yemiş gibi yüzleri ekşi, mutsuz ve
partilerinden gitmelerinin üzüntüsünü yaşıyordu; bu bir. [CHP sıralarından
alkışlar(!)] 
ENGİN
ÖZKOÇ (Sakarya) – Harikaydı. 
ÖZGÜR
ÖZEL (Manisa) – Hepsi burada. 
İLKNUR
İNCEÖZ (Aksaray) – İkincisi, dünkü yaşanan olaylarla 15 milletvekilinin
Cumhuriyet Halk Partisinden, Atatürk’ün partisinden, ana muhalefet partisinden
bir başka partiye transferlerine, gönderilmelerine, onların üzüntülerine
Türkiye olarak hep beraber tanık olduk. 
ÖZGÜR
ÖZEL (Manisa) – Şimdi mi aklına geldi? 
ENGİN
ÖZKOÇ (Sakarya) – Çok doğru olmuştur.
İLKNUR
İNCEÖZ (Aksaray) – Bunun 9 Mart seçimleriyle, Siirt seçimlerindeki olayla karıştırılması
siyaseten ne kadar sıkışmış olduklarını göstermektedir. 
İBRAHİM
ÖZDİŞ (Adana) – İşinize gelmedi mi “karıştırma”.
İLKNUR
İNCEÖZ (Aksaray) – Bir başka hususu daha belirtmek istiyorum ki, orada konuşan
Grup Başkan Vekilinin cümlelerinin altını çizmek lazım, diyor ki: “Genel
Başkanın talimatıyla.” Şimdi, adama sormazlar mı, “tek adam rejimi” derken
kendi partilerindeki muhtemelen tek adamı, tek adamın söylemiyle kendi
partisinden 15 milletvekilinin bir başka partiye, iradesinin, millet iradesinin
teslim edilmesini açıklamalarını kendilerinden beklemezler mi? (AK PARTİ
sıralarından alkışlar) 
“Millet
iradesi” deniliyor ya, egemenlik bilakayduşart milletindir ve millet sandıkta
verdiğini sandıkta görmek ister aynı şekilde ve aynı şekilde sormazlar mı,
egemenliğin kayıtsız şartsız millete ait olduğu bir dönemde 15 milletvekilinin
genel başkanlarının talimatlarıyla bir başka partiye rızaları hilafına,
iradeleri hilafına geçişine milletimiz 24 Haziranda sandık kurulduğunda gereken
cevabı verecektir.
ENGİN
ÖZKOÇ (Sakarya) – Çok doğru olmuştur.
İBRAHİM
ÖZDİŞ (Adana) – “Demokrasinin yolunu açmak.” denir ona.
İLKNUR
İNCEÖZ (Aksaray) - Sayın Başkanım, bir başka konu da şu ki: Az evvel Genel
Başkanları konuşmalarında pek çok konuda arızi, bu anlamda, ciddi anlamda
sıkıntılar oluşturan bir konuşma yapmıştır, özellikle millet iradesi
noktasında.
İBRAHİM
ÖZDİŞ (Adana) – Bu ülkenin Başbakanını kapıya koydunuz, bize neler
söylüyorsunuz ya? Bu ülkenin Başbakanını kapıya koydunuz. 
CEMAL
OKAN YÜKSEL (Eskişehir) – Belediye başkanları talimat almadı değil mi?
İLKNUR
İNCEÖZ (Aksaray) - Ve yine “tek adam” dedikleri bütün konuda Sayın
Cumhurbaşkanımız, Genel Başkanımız her daim sorunların çözümü noktasında millet
iradesinden başka bir kapı aramamıştır ve millet iradesini üstün kılmıştır. Tek
adamın sözüyle hareket eden milletvekillerine de milletimiz 24 Haziranda
gereken dersi verecektir diyorum.
Teşekkür
ediyorum. (AK PARTİ sıralarından alkışlar) 
ÖZGÜR
ÖZEL (Manisa) - Sayın Başkan…
BAŞKAN
- Özgür Bey, bu mevzu uzar gider. Siz beyanlarınızda bulundunuz.
ÖZGÜR
ÖZEL (Manisa) – Sayın Başkan, o zaman şunu söyleyeyim: Süresiz konuştu. Şu
kadar net bir şey söylüyoruz: Sayın Grup Başkan Vekilinin görev yaptığı
partinin Başbakanı yüzde 49 oy almışken bir kişinin sözüyle görevinden azledilmiştir.
(CHP sıralarından alkışlar) 
ENGİN
ÖZKOÇ (Sakarya) – Evet, evet…
ÖZGÜR
ÖZEL (Manisa) - İkincisi: Sayın Grup Başkan Vekilinin partisinin belediye
başkanları “İstifa et, istifa etmezsen ben gereğini yapacağım.” diyen birisi
tarafından azledilmiştir, millî iradeye darbe yapılmıştır. (CHP sıralarından
“Bravo” sesleri, alkışlar) 
Bir
kişi Adalet ve Kalkınma Partisinin tüm kararlarını vermekte, Adalet ve Kalkınma
Partisi Grubunun Anayasa gereği gizli oy kullanma sorumluluğu bile ellerinden
alınarak açıkta oy kullandırılarak…
BAŞKAN
– Özgür Bey…
ÖZGÜR
ÖZEL (Manisa) – …o kişilere en büyük hakaret yapılmaktadır. 
BAŞKAN
– Özgür Bey…
ÖZGÜR
ÖZEL (Manisa) – Cumhuriyet Halk Partisi olarak bu tek adam rejimini de bu tek
adam rejimini övenleri de kınıyoruz. (AK PARTİ sıralarından gürültüler) 
MEHMET
UĞUR DİLİPAK (Kahramanmaraş) – El kaldırma! El kaldırma! Haddini bil!
Terbiyesiz!
BAŞKAN
– Özgür Bey, rica ediyorum… 
Sayın
Genel Kurul, bugün ayın kaçıdır? Nisan ayındayız değil mi?
MEHMET
MUŞ (İstanbul) – Sayın Özel, nasıl genel başkan olunduğunu da anlat! Anlat
anlat!
BAŞKAN
– Yani biz 23 Nisandayız değil mi?
MEHMET
MUŞ (İstanbul) – Sayın Baykal’ı nasıl sattığını da anlat!
MEHMET
UĞUR DİLİPAK (Kahramanmaraş) – Terbiyesiz! Haddini bil, el sallayarak
konuşamazsın!
BAŞKAN
– Yani Çocuk Bayramı değil mi? Seyrediliyoruz değil mi? Bu mu bizim tablomuz?
Olmaz.
ÖZGÜR
ÖZEL (Manisa) – Ulusal Egemenlik…
MEHMET
UĞUR DİLİPAK (Kahramanmaraş) – Yazıklar olsun!
BAŞKAN
– Bunu lütfen bir başka güne taşıyın. 
MEHMET
UĞUR DİLİPAK (Kahramanmaraş) – Kimsin sen!
BAŞKAN
– Gelin, bugünü ve şu mekânı bu maksatla kullanmayın. 
ÖZGÜR
ÖZEL (Manisa) – Elitaş’a söyleyin, o başlattı. 
BAŞKAN
– Çok az bir zaman kaldı. 
MEHMET
UĞUR DİLİPAK (Kahramanmaraş) – Elini kaldırarak bir daha yapmayacaksın! Elini
kırarız!
BAŞKAN
– Demokrasi, sandık; sandık 24’ünde geliyor. Bir propaganda zamanı da var,
orada görüşürsünüz. Lütfen, mevzuyu ajite etmeyelim. Siyasi tarihimizde kötü
sayılacak birçok vaka var ta 1950’den beri, çünkü 1950’den itibaren çoğulcu
demokrasi başladı. 
ENGİN
ÖZKOÇ (Sakarya) – Gene yorum yapmaya başladınız Sayın Başkan.
BAŞKAN
– Onları öne almak, onları anlatmak yerine müspetleri ortaya koymanın daha
doğru olduğuna inanıyorum. Meclisi aşındırmayalım. Mesela bir beyan var: “20
Temmuz Meclis darbesi…”
BÜLENT
TURAN (Çanakkale) – Ayıp ayıp Sayın Başkan, bu söylenebilir mi?
ENGİN
ÖZKOÇ (Sakarya) – Sayın Başkan…
İLKNUR
İNCEÖZ (Aksaray) – Sayın Başkan…
BAŞKAN
– Şimdi, bu ve benzeri lafları rica edeyim demeyelim, etmeyelim. Günün
ehemmiyetine, önemine binaen burayı bir müzakere makamı, yeri, mekânı olmaktan
çıkarıp mücadele ve kavga yeri hâline getirmeyelim. Ben, şimdi, tekrar…
İLKNUR
İNCEÖZ (Aksaray) – Sayın Başkanım… Sayın Başkanım, kayıtlara girmesi açısından
söylemek…
BAŞKAN
– Nasıl efendim?
İLKNUR
İNCEÖZ (Aksaray) – Kayıtlara girmesi açısından söylemek durumundayım. 
BAŞKAN
– Anlamadım Hanımefendi, mikrofondan konuşur musunuz.
İLKNUR
İNCEÖZ (Aksaray) – Sayın Başkanım, biraz evvel, Ana Muhalefet Partisinin Grup
Başkan Vekilinin sözlerini kabul etmediğimizi özellikle belirtmek istiyorum.
Sayın Cumhurbaşkanımız, Sayın Genel Başkanımız her fırsatta millet iradesinin
üstünlüğüne… Bunu da 15 Temmuz gecesi çok net olarak göstermiştir. Ölümle burun
buruna gelmesine karşılık, halkına -meydanlara ve sokaklara, havalimanlarına-
çağrıda bulunmuş ve milletiyle beraber darbeyi püskürtmek için çaba sarf
edilmiştir.
Şimdi,
Grup Başkan Vekili -hazır Genel Başkanları da buradayken- şu iki soruya da
cevap verirse…
BAŞKAN
– Olmaz. 
İLKNUR
İNCEÖZ (Aksaray) – …özellikle burada AK PARTİ Grubumuz çok memnun olacaktır. 
ÖZGÜR
ÖZEL (Manisa) – Cevap istiyor Sayın Başkan, cevap istiyor.
ENGİN
ÖZKOÇ (Sakarya) – Cevap bekliyor.
İLKNUR
İNCEÖZ (Aksaray) – 1) Genel Başkanları nasıl Genel Başkan olmuş?
İBRAHİM
ÖZDİŞ (Adana) – Haddini bil, haddini!
İLKNUR
İNCEÖZ (Aksaray) – 2) Genel Başkanları 15 Temmuz 2016 gecesi neredeymiş? Hazır,
bunu buradayken açıklasın. (AK PARTİ sıralarından alkışlar) 
BAŞKAN
– Bakınız, siz bu beyanlarınız ve suallerinizle demin beni dinlemediğinizi
ortaya koydunuz. Rica ediyorum. 
ENGİN
ÖZKOÇ (Sakarya) – Evet evet.
BAŞKAN
– Mevzuları bayram hukuku, ahlakı, yaşayışı, günü içinde halledelim. 
İLKNUR
İNCEÖZ (Aksaray) – O kadar ağır ithamlar bu şekilde cevapsız kalamazdı.
BAŞKAN
– Bu mevzular zaten meydanlarda çok konuşulacaktır, anlaşılacaktır. 
Ben
gene devam edeyim.
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, rica ederim.
ÖZGÜR
ÖZEL (Manisa) – Hayır hayır, bu ifade…
BAŞKAN
– Efendim, meramlarınızı ifade ettiniz “Hayır.”ı yok.
İLKNUR
İNCEÖZ (Aksaray) – Bunlara cevap versin.
ÖZGÜR
ÖZEL (Manisa) – Ne yapabilirim? Ne yapabilirim? 
BAŞKAN
– Söz sırası…
ÖZGÜR
ÖZEL (Manisa) – Sayın Başkan, bunu yapamazsınız. 
BAŞKAN
– Size mi sorarım? Neyi yapacağımı size sormam. 
ÖZGÜR
ÖZEL (Manisa) – Bunu yapamazsınız. 
İLKNUR
İNCEÖZ (Aksaray) – Sen yapacaksın, Başkan mı yapamayacak? Sen niye yapıyorsun? 
BAŞKAN
– Hayır, ben idare ediyorsam sormam.
ÖZGÜR
ÖZEL (Manisa) – Ama bu lafın üstüne bir şey söyleyeyim.
BAŞKAN
– Yok Beyefendi, yeter.
İLKNUR
İNCEÖZ (Aksaray) – O sözler asla cevapsız kalamazdı. 
ÖZGÜR
ÖZEL (Manisa) – Sayın Başkan, bunu yapamazsınız.
BAŞKAN
– Yeter Beyefendi. 
ENGİN
ÖZKOÇ (Sakarya) – Sayın Başkan, cevap istedi efendim, cevap. 
ÖZGÜR
ÖZEL (Manisa) – Böyle bir şey yok!
BAŞKAN
– Ne bu şiddet, bu celal? Ne oluyoruz? 
ÖZGÜR
ÖZEL (Manisa) – Böyle bir şey yok! 
ENGİN
ÖZKOÇ (Sakarya) – Yok yok, cevap verecek.
BAŞKAN
– Siz ona, o ona; o ona, o ona. Millet bizi seyrediyor. 
ÖZGÜR
ÖZEL (Manisa) – Böyle bir şey yok! 
BAŞKAN
– Yapmayın, olmaz Özgür Bey.
ÖZGÜR
ÖZEL (Manisa) – Sayın Başkan, tutanaklara geçsin.
ENGİN
ÖZKOÇ (Sakarya) – Sayın Başkan, cevap verecek.
BAŞKAN
– Bu, hakkın suistimali olur, oturun lütfen.
ÖZGÜR
ÖZEL (Manisa) – Hayır, gördünüz, ne yaptığını gördünüz.
ENGİN
ÖZKOÇ (Sakarya) – Sayın Başkan, cevap istedi, cevap.
ÖZGÜR
ÖZEL (Manisa) – Ne yaptığını gördünüz efendim.
ENGİN
ÖZKOÇ (Sakarya) – Sayın Başkan, cevap istedi efendim.
BAŞKAN
– Bütün konuşmalar tutanaklara geçti Özgür Bey. 
ENGİN
ÖZKOÇ (Sakarya) – Hayır, kayıtlara geçsin diye. 
ÖZGÜR
ÖZEL (Manisa) – Sayın Başkan, hanımefendi…
İLKNUR
İNCEÖZ (Aksaray) – Sayın Başkanım, az evvel o konuşmayı yapmasaydı bu konuşmayı
yapma gereği duyulmazdı, misline misliyle cevap vermek gerekirdi. 
BAŞKAN
– Hanımefendi, lütfen…
ÖZGÜR
ÖZEL (Manisa) – Elitaş başlatmasaydı şu anda bitmişti bu oturum. 
ENGİN
ÖZKOÇ (Sakarya) – Kayıtlara geçsin.
ÖZGÜR
ÖZEL (Manisa) – Sayın Başkan, Adalet ve Kalkınma Partisinin Sayın Grup Başkan
Vekili, dün yaşananlardan sonra, halkın, milletin, demokrasi sevdalısı bu
milletin yaşadığı coşkuyu görmüş, kendi içlerindeki ruhsal çöküntüyü hitabetine
yansıtmıştır.
Şunu
açıkça söylüyoruz: Korksanız da ağlasanız da bağırsanız da çağırsanız da…
NURSEL
REYHANLIOĞLU (Kahramanmaraş) – Senin gibi mi?
ÖZGÜR
ÖZEL (Manisa) – …yolcudur Abbas, bağlasan durmaz; gidiyorsunuz. (CHP
sıralarından alkışlar) 
BAŞKAN
– Lütfen…
İLKNUR
İNCEÖZ (Aksaray) – Sayın Başkanım, kimin bağırıp çağırdığını kimin yolcu
olduğunu milletimiz takdir edecek. 
ENGİN
ÖZKOÇ (Sakarya) – Aynen öyle. 
ÖZGÜR
ÖZEL (Manisa) – Millet yolcu edecek. 
BAŞKAN
– Efendim, adam berbere gidiyor, saçının rengini soruyor, değil mi? Ne diyor
berber? “Biraz sonra saçın önüne dökülecek.” 
İSMAİL
TAMER (Kayseri) – Genel Başkanın psikolojisi çok bozuk Özgür, çok bozuk Genel
Başkanın psikolojisi. Masaya vurulmaz. 
BAŞKAN
– Sabredin, iki ay var, hatta daha az var. Demokrasiyi zedeleyici beyanlarda
bulunmayalım lütfen. Bir şey yok. Sandık var. Sandık eşittir demokrasi. Sandık
konuşur. Demokrasi devam edecektir. 
CEMAL
OKAN YÜKSEL (Eskişehir) – 7 Haziranda ne oldu? 7 Haziranda sandık yok muydu?
BAŞKAN
– Evet, gidenler olacak, yeni gelenler olacak. Kim bilir? Ali gidecek, Veli
gelecek; İsmail gidecek, İbrahim gelecek. (CHP sıralarından “İnşallah” sesleri,
alkışlar)
Velhasıl,
ne yazılıysa o olacak. Ne diyor İbrahim Hakkı Hazretleri? “Mevla görelim
neyler, / Neylerse güzel eyler.” Erzurumlu İbrahim Hakkı Hazretlerinin... (AK
PARTİ sıralarından alkışlar) 
Önümüzde
yeni dönemler olacak, Türkiye daha iyiye gidecek, demokrasi kökleşecek ve
yerleşecek. Buna alışacağız, bir şey yok, kavga yok. Allah Allah!
III.- ÖZEL GÜNDEM (Devam)
A) 23 Nisan Görüşmeleri (Devam)
1.- Türkiye Büyük Millet Meclisinin
kuruluşunun 98’inci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi görüşmeleri (Devam)
BAŞKAN
- Şimdi, söz sorası İYİ PARTİ Meclis Grubu adına Isparta Milletvekili Sayın
Nuri Okutan’a aittir. 
Buyurun
Sayın Okutan. (İYİ PARTİ sıralarından alkışlar)
İYİ
PARTİ GRUBU ADINA NURİ OKUTAN (Isparta) – Sayın Başkan, değerli
milletvekilleri, aziz milletimiz, ekranlarından bizi izleyen sevgili çocuklar,
gençler; herkesi saygıyla, hürmetle selamlıyorum. 
Türkiye
Büyük Millet Meclisinin kuruluşunun 98’inci yıl dönümü ile büyük Atatürk’ün
çocuklarımıza armağanı olan Ulusal Egemenlik ve Çocuk Bayramı’nızı da kutluyor,
iki güzel olayın kaynaştığı bu müstesna günün milletimize, Meclisimize,
ülkemize ve tüm dünya çocuklarına mutluluklar getirmesini temenni ediyorum. 
Ayrıca,
bugün burada Ulusal Egemenlik ve Çocuk Bayramı’nı kutluyoruz. Güzel bir millî
gün. Gayet tabii, burası Meclis; millet adına partiler, sözcüler birtakım
siyasi eleştirilerde de bulunacak. Ben Hükûmet tarafının, iktidar tarafının
daha anlayışlı, daha müsamahakâr davranmasını temenni ederdim.
Bir
başka husus: Burada bütün partiler dinlenildi, misafirlerimiz geldi; İYİ
PARTİ’nin de dinlenilmesinin daha nazik bir davranış olacağını da düşünüyordum.
Bunu burada, milletin huzurunda, uygun görmediğimizi de belirtmek isterim. 
23
Nisan sadece Çocuk Bayramı değil, aynı zamanda Ulusal Egemenlik Bayramdır da.
Bu vesileyle, ulusal egemenliğimizin, demokrasimizin ve ülkemizin durumuyla
ilgili bir değerlendirme yapmakta da fayda var. 23 Nisan 2018’de devletimizin,
milletimizin, demokrasimizin içinde bulunduğu durum ve şartlar nelerdir? Bu
konulardaki tespit, teklif ve düşüncelerimizi sizlerle paylaşmak istiyorum öz
olarak. 
Bugün
itibarıyla ülkemize, demokrasimize ve ulusal egemenliğimize baktığımızda
gördüğümüz tablo şudur: Milletimizin varlığının teminatı olan ahlak çöktü
çöküyor. İslam âleminin ve Türk dünyasının ümidi olan Türkiye Cumhuriyeti’nin
bekası tehlikeye düşmüş durumdadır yani ülkemizin geleceği tehlikededir,
karanlıktır. İnsanımız kutuplaştırılmıştır, ikiye bölünmüştür âdeta. Ordumuzun
caydırıcılığına gölge düşmüştür. Devlet kurumlarının içi boşaltılmıştır. Türk
devleti kuruluş felsefesinden uzaklaştırılmıştır. Laikliğin içi boşaltılmıştır.
Türkiye Cumhuriyeti’nin sembolleri saldırı altındadır. Türkiye'nin dış itibarı
bitirilmiştir. Tek adam, tek parti sistemi ve parti devleti anlayışı neredeyse
hâkim hâle gelmiştir. Meclis millet iradesinin tecelli yeri olmaktan ve ülke
kaderine hükmeder olmaktan âdeta çıkmak üzeredir. Demokrasi ağır yara almıştır.
Adil ve serbest seçim ilkesi rafa kaldırılmıştır. Hukuk ve yargı tanınmaz ve
bilinmez hâldedir, yargıçların dahi güvencesi kalmamıştır bu ülkede. Hak ve
özgürlükler askıdadır, basın özgürlüğü ayaklar altındadır. Kapalı devre merkezî
hortum düzeniyle yolsuzlukta çağlar üzeri bir sıçrama yapılmıştır. Üniversite
bitme noktasındadır. Devlet görevlileri kıskaç altındadır, iş dünyası korku
içindedir. Türkiye yönünü kaybetmiştir, hangi yöne gideceğini bilmez hâle
düşürülmüştür. Kontrolsüz Suriye göçü ülkemiz ve milletimiz için büyük bir
sorun hâline gelmiştir. Türkiye enerjisini boşa harcar hâldedir. Ekonomi
dışarıya ve yabancılara çalışır durumdadır. Eğitim boşluktadır, sahipsizdir.
Kültür ve sanat ihmal edilmiştir. Dine ve dindara güven ağır yara almıştır.
İslam’ın şiddetle ve terörle özdeşleştirilmesine gerekli karşılık
verilememiştir. Batı’nın İslam ve Türk düşmanı politikalarına âdeta çanak
tutulmaktadır. Irak ve Suriye sınırlarındaki belirsizlik tehlike saçmaya devam
etmektedir. İnsanımız ağır borç altında yaşamaya alıştırılmıştır. Kamu
imkânları yandaşlara aktarılmaktadır. Muhaberat ve polis devleti olma
yolundayız. Yeni rejim ve yeni devlet tartışmaları gündemdedir. Bugün ülkemiz
dolu dizgin bir felakete doğru sürüklenmektedir. Ülkemizde devlet, demokrasi,
hukuk, din, ahlak ve benzeri dâhil her şeyin çivisini çıkaranlar sağlam bütün
kurum ve dayanak noktalarını yıkarak, çürüterek, içini boşaltarak milletimizi
ve devletimizi tek adamlığa ve büyük bir kaosa doğru sürüklemektedir. Şaibeli
bir referandumla yolu açılan bu sistem kötülüğün geri dönülmez bir şekilde
kurumsallaşmasına ve kalıcılaşmasına neden olacaktır. Hülasa, Türkiye an
itibarıyla uçurumun kenarındadır. 
Değerli
milletvekilleri, tek adam-tek parti sisteminin ve parti devleti anlayışının
önlenmesinde üzerimize büyük görevler düştüğünün bilinci içindeyiz İyi Parti
olarak. Türkiye, bugün her anlamda uçurumun kenarına kadar gelmiştir.
Türkiye’yi uçurumdan kurtarmanın yolu, ülkesini gerçekten seven, ona kol kanat
germek isteyen insanlarımızın bir araya gelmesinden ve güç birliği yapmasından
geçmektedir. Bunun için, her şeyden önce inanç, cesaret ve kararlılık
gerekmektedir. 
Seçim
ve sandık güvenliği ile seçim sonuçlarının korunabilmesi için alınması gerekli
tedbirler konusunda demokrasi, hukuk devleti, hak ve özgürlükten yana olan
kesimler arasında mutabakat ve iş birliği yapılması gerekmektedir. Denetimsiz
ve gözlemsiz tek bir sandık ve kurul bırakılmamalıdır. Hileli hiçbir sonucun
kabul edilmeyeceği ve böyle bir durumda, meşru bütün imkânların kullanılarak
karşı çıkılacağı şimdiden bilinmelidir. Bize göre iktidarın acımasızlığı
karşısında yıllardır mağdur ve mazlum durumda olan geniş kesimlerin kabul
etmemesi imkânsız, yüzde yüz kabul görebilecek temel konular aşağıda
sıralayacağım hususlardır. 
Hukuk
devletinin ihyası, demokratik düzenin ihyası, haklar ve özgürlükler düzeninin
tekrar ihyası ve takip edilmesi gereken bu ana hususlar gözden
kaçırılmamalıdır. 
Diğer
husus, mevcut siyasi partiler sistemi Türkiye’yi tek adam rejimine taşıyan bir
mahiyet arz etmektedir. Türkiye’de siyasi partiler arasındaki yarış, sınırlı
sayıda partinin katıldığı ve bu nedenle de sürekli aynı yarışçının kazandığı
bir yarışa dönüşmüştür âdeta. İktidar, kendi alanında ve merkezde bir başka
siyasi oluşumun öncelikle ortaya çıkmasını her türlü imkânla engellemiş, her
şeye rağmen ortaya bir siyasi oluşum çıkmışsa da yine her türlü güç ve metodu
kullanarak onu saf dışı etmiştir. Ancak kaderden kaçış yoktur. Korkunun ecele
de faydası yoktur. İYİ PARTİ kurulmuş ve seçimlere de katılmaktadır.
Merkezde
güçlü bir şekilde yerini alan partimiz, iktidar partisinin siyasi yelpazede ait
olduğu yere geri döndürecektir. Siyaset bu sayede rahatlayacaktır. Dengeler
yerine oturacak ve siyaset normal bir düzene kavuşacaktır. Biliyoruz ki
partimiz ilk seçimlerde güçlü bir şekilde Meclise girecek, partimizin Türkiye
Büyük Millet Meclisine güçlü bir şekilde gelişiyle birlikte tek parti sistemi,
yerini zorunlu olarak çoğulcu parti sistemine bırakacaktır çünkü Türkiye Büyük
Millet Meclisinde bir partinin her şeyi belirleyecek gücü elinde toplayacak
düzen bozulmuş olacaktır.
Değerli
milletvekilleri, Ulu Önder Atatürk’ün 23 Nisan Ulusal Egemenlik ve Çocuk
Bayramı’nı çocuklara armağan etmesi, kuşkusuz, çocuk sevgisinden öte anlamlar
ifade etmektedir. 23 Nisan, çocuklarımız için sadece bir bayram veya şenlik
değil, öncelikle çocuklarımıza kazandırmamız gereken egemenlik bilincidir.
Çocukları elbette seveceğiz ve onlara değer vereceğiz ancak geleceğimizin
teminatı olan çocuklarımızı egemenlik bilinciyle donatıp Gazi Mustafa Kemal
Atatürk’ün işaret ettiği gibi Türkiye Cumhuriyeti devletinin ilelebet payidar
olmasını sağlamalıyız. Nitekim, bu bayramın Çocuk Bayramı olmasının yanında,
aynı zamanda Ulusal Egemenlik Bayramı olmasının altında yatan düşünce de budur.
Atatürk diyor ki: “Bütün cihan bilmelidir ki artık bu devletin ve bu milletin
başında hiçbir kuvvet yoktur, hiçbir makam yoktur; yalnız bir kuvvet vardır, o
da millî egemenliktir; yalnız bir makam vardır, o da milletin kalbi, vicdanı ve
mevcudiyetidir.” 
Bugün
kutladığımız bayramın adında da geçen egemenlik sadece bir sözden ibaret
değildir. “Egemenlik Kayıtsız Şartsız Milletindir.” diye Gazi Meclisin duvarına
yazılmış, milletimizin vicdanlarına da kazınmıştır. 
Milletimiz
ve onun bağrından çıkan temsilcilerin oluşturduğu Gazi Meclisimiz bundan sonra
da egemenliğimize yönelecek saldırılar karşısında tek bilek ve tek yürek
olacak, özgürlüğümüzü ve bağımsızlığımızı sonuna kadar savunacaktır. 
(Mikrofon
otomatik cihaz tarafından kapatıldı) 
NURİ
OKUTAN (Devamla) – Sayın Başkanım, bir dakika daha.
BAŞKAN
– Buyurun.
NURİ
OKUTAN (Devamla) – Bu bayramı çocuklara armağan eden Ulu Önder Atatürk’ün
sözleriyle konuşmama son vermek istiyorum: “Küçük hanımlar, küçük beyler;
hepiniz geleceğin bir gülü, yıldızı ve istikbal ışığısınız. Memleketi asıl
ışığa boğacak olan sizlersiniz.” 
23
Nisan Ulusal Egemenlik ve Çocuk Bayramı’nı bu duygularla tekrar kutluyor,
açılışının 98'inci yılında Gazi Meclisi ve aziz milletimizi bir kez daha
saygıyla, hürmetle selamlıyorum. (İYİ PARTİ ve CHP sıralarından alkışlar)
BAŞKAN
– Sayın milletvekilleri, Türkiye Büyük Millet Meclisinin kuruluşunun 98’inci
yıl dönümünün ve Ulusal Egemenlik ve Çocuk Bayramı’nın kutlanması ve günün
anlam ve öneminin belirtilmesi gayesiyle yapılan konuşmalar tamamlanmıştır. 
Gündemimizde
başka bir iş bulunmadığından, alınan karar gereğince kanun tasarı ve tekliflerinin
sırasıyla görüşülmesi için 24 Nisan 2018 Salı günü saat 15.00’te toplanmak
üzere birleşimi kapatıyorum. 
Teşekkür
ederim. 
Kapanma
Saati: 15.53



