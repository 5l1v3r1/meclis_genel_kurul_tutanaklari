



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

8’inci Birleşim
18 Ekim 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak 18 Ekim Azerbaycan Cumhuriyeti’nin
25’inci Bağımsızlık Günü’nü kutladıklarına ilişkin konuşması
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Müslüm Doğan’ın,
Karadeniz Bölgesi’ndeki ekolojik yapının bozulmasına ilişkin gündem dışı
konuşması
2.- Manisa Milletvekili Mazlum Nurlu’nun,
Manisalı çiftçilerin sorunlarına ilişkin gündem dışı konuşması
3.- Adana Milletvekili Necdet Ünüvar’ın, 18
Ekim Azerbaycan Cumhuriyeti’nin 25’inci Bağımsızlık Günü’ne ilişkin gündem dışı
konuşması
V.- AÇIKLAMALAR
1.- Uşak Milletvekili Özkan Yalım’ın,
Uşak-Çivril yolunun bitirilmesi ve Dinar-Çivril yolunun bir an önce programa
alınması için Ulaştırma, Denizcilik ve Haberleşme Bakanlığını uyardığına
ilişkin açıklaması
2.- Bursa Milletvekili Erkan Aydın’ın,
Hükûmetin geçici orman işçilerinin kadro sorununu çözmesini ve taşeron işçiliğe
son vermesini istediğine ilişkin açıklaması
3.- İstanbul Milletvekili Sibel Özdemir’in,
proje okul uygulaması kapsamında Kabataş Erkek Lisesi Müdür Yardımcılığına
atanan Şakir Voyvot’un bazı açıklamaları nedeniyle görevinden alınması gerektiğine
ilişkin açıklaması
4.- Artvin Milletvekili Uğur
Bayraktutan’ın, yöre halkının Cankurtaran Tüneli’nin açılması konusunda
Hükûmetin gerekli duyarlılığı göstermesini talep ettiğine ilişkin açıklaması
5.- İstanbul Milletvekili Didem Engin’in,
Ankara Valiliğinin güvenlik gerekçesiyle her türlü yürüyüş ve mitingi
yasaklaması kararına ve bu tür mazeretlerle ulusal bayramların kutlanmasının
engellenemeyeceğine ilişkin açıklaması
6.- Adana Milletvekili İbrahim Özdiş’in,
Çevre ve Şehircilik Bakanından Adana ilindeki riskli bölgelerle ilgili bilgi
almak istediğine ilişkin açıklaması
7.- Erzurum Milletvekili İbrahim
Aydemir’in, 18 Ekim Azerbaycan Cumhuriyeti’nin 25’inci Bağımsızlık Günü’ne
ilişkin açıklaması
8.- Niğde Milletvekili Ömer Fethi Gürer’in,
Niğde’nin Avrupa Birliği Katılım Öncesi Yardım Aracı Kırsal Kalkınma Programı
kapsamı dışında tutularak çevre illere göre önemli bir mağduriyete uğratıldığına
ilişkin açıklaması
9.- Osmaniye Milletvekili Mücahit
Durmuşoğlu’nun, 18 Ekim Azerbaycan Cumhuriyeti’nin 25’inci Bağımsızlık Günü’ne,
hem Azerbaycan hem de Türkiye’deki şehitleri rahmetle yâd ettiğine ve FETÖ,
DAEŞ, PKK ve YPG’yle mücadeleyle eden tüm güvenlik güçlerine başarılar
dilediğine ilişkin açıklaması
10.- Giresun Milletvekili Bülent Yener
Bektaşoğlu’nun, Ankara Valiliğinin miting, gösteri ve yürüyüş gibi etkinlikleri
yasaklamasını kınadığına ve bu tür yasakların Cumhuriyet Bayramı kutlamalarına
engel olamayacağına ilişkin açıklaması
11.- Hatay Milletvekili Hilmi Yarayıcı’nın,
açığa alınan eğitim emekçilerinin yaşadığı belirsizliğin devam ettiğine ve
Hükûmetin bu konuda açıklama yapması gerektiğine ilişkin açıklaması
12.- Kahramanmaraş Milletvekili İmran
Kılıç’ın, teknolojinin çocukların ve gençlerin gelişimlerine etkilerine ilişkin
açıklaması
13.- İstanbul Milletvekili Markar
Eseyan’ın, Türkiye’nin, Musul operasyonunun yeni bir mezhep fitnesini
ateşlemeyecek ve bölgenin kadim halklarını evlerinden etmeyecek şekilde tertip
edilmesi konusunda uyarılarını en yüksek düzeyde yaptığına ilişkin açıklaması
14.- Bursa Milletvekili Nurhayat Altaca
Kayışoğlu’nun, kamuya alımların durdurulmasına ilişkin açıklaması



15.- Hatay Milletvekili Mehmet Necmettin Ahrazoğlu’nun,
Suriye’de yaşanan sorunların sonucunda ekonomi, turizm ve işsizlik yönünden en
çok etkilenen illerin başında gelen Hatay’ın teşvik paketine eklenmesinin
düşünülüp düşünülmediğini öğrenmek istediğine ilişkin açıklaması
16.- Adana Milletvekili Tamer Dağlı’nın,
Adana’nın Saimbeyli ilçesinin düşman işgalinden kurtuluşunun 96’ncı yıl
dönümüne ilişkin açıklaması
17.- Manisa Milletvekili Erkan Akçay’ın,
Türkiye’nin, Musul’un IŞİD’den temizlenmesi operasyonunun dışında
kalamayacağına ve 18 Ekim Azerbaycan Cumhuriyeti’nin 25’inci Bağımsızlık
Günü’ne ilişkin açıklaması
18.- Diyarbakır Milletvekili İdris
Baluken’in, AKP’nin on dört yıldır sürdürmüş olduğu ırkçı, milliyetçi, mezhepçi
dış politikanın Türkiye’yi hızla büyük bir bölgesel savaşın içerisine sürüklediğine,
OHAL neticesinde toplumsal, siyasal, ekonomik yaşamda her gün yeni krizlerle
karşılaşıldığına ve Hükûmete bu yanlış politikalardan vazgeçme çağrısı
yaptığına ilişkin açıklaması
19.- İstanbul Milletvekili Engin Altay’ın,
18 Ekim Azerbaycan Cumhuriyeti’nin 25’inci Bağımsızlık Günü’ne, Musul’da
yaşanan gelişmelere ve bu konuda Hükûmetin Türkiye Büyük Millet Meclisine derhâl
bilgi vermesini talep ettiğine ilişkin açıklaması
20.- Çanakkale Milletvekili Bülent
Turan’ın, 18 Ekim Azerbaycan Cumhuriyeti’nin 25’inci Bağımsızlık Günü’ne,
Musul’un IŞİD’den temizlenerek gerçek sahiplerine teslim edilmesini amaçlayan
uluslararası operasyonda yer alan askerlere muvaffakiyetler dilediğine ve
başarılı bir yasama haftası temenni ettiğine ilişkin açıklaması
21.- Diyarbakır Milletvekili İdris
Baluken’in, yetkilileri Türk savaş uçaklarının Musul operasyonuna katılıp
katılmadığı konusunda bilgi vermeye davet ettiğine ilişkin açıklaması
22.- Diyarbakır Milletvekili İdris
Baluken’in, Musul’daki gelişmeler konusunda yapılan çelişkili açıklamaların
cevabının verilmesi gerektiğine ilişkin açıklaması
23.- İstanbul Milletvekili Mahmut Tanal’ın,
Yurtta Sulh Konseyi üyelerine ulaşmak için yapılan çalışmaların ne aşamada
olduğunu öğrenmek istediğine ilişkin açıklaması
24.- Diyarbakır Milletvekili İdris
Baluken’in, KHK’ların geri çekilmesi ve darbeyle mücadeleyle ilgili yapılacak
yasal düzenlemenin Meclis komisyonları ile Genel Kurulun iradesi doğrultusunda
yapılması gerektiğine ilişkin açıklaması
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
İslam İşbirliği Teşkilatı Parlamento Birliği (İSİPAB) üyesi 15 ülkenin meclis
başkan ve başkan vekilleri ile bazı milletvekillerinden oluşan heyete “Hoş geldiniz.”
denilmesi


B) Meclis Araştırması Önergeleri
1.- HDP Grubu adına, Grup Başkan Vekilleri
Diyarbakır Milletvekili Çağlar Demirel ve Diyarbakır Milletvekili İdris
Baluken’in, yerel yönetimlerin yaşadığı vesayetle ilgili sorunların ve maddi
sıkıntılarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/327)
2.- Hatay Milletvekili Mehmet Necmettin
Ahrazoğlu ve 20 milletvekilinin, redevanslı maden işletmelerinin sorunlarının
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/328)
3.- HDP Grubu adına, Grup Başkan Vekili
Diyarbakır Milletvekili İdris Baluken’in, 10 Ekim 2015 tarihinde yaşanan Ankara
katliamının tüm boyutlarıyla araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/329)
C) Önergeler
1.- İstanbul Milletvekili Eren Erdem’in,
(2/918) esas numaralı 5018 Sayılı Kamu Malî Yönetimi Kontrol Kanununda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/59)
VII.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun
çalışma saatlerinin yeniden düzenlenmesine; gündemin "Kanun Tasarı ve
Teklifleri ile Komisyonlardan Gelen Diğer İşler" kısmında bulunan 418,
388, 405 ve 341 sıra sayılı Kanun Tasarılarının bu kısmın sırasıyla 2, 3, 4 ve
5’inci sıralarına alınmasına ve diğer işlerin sırasının buna göre teselsül
ettirilmesine; Genel Kurulun 18, 25 Ekim 2016 ile 1, 8, 15, 22 ve 29 Kasım 2016
Salı günkü birleşimlerinde sözlü sorular ve diğer denetim konularının
görüşülmeyerek gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesine; 19, 26 Ekim
2016 ile 2, 9, 16, 23 ve 30 Kasım 2016 Çarşamba günkü birleşimlerinde sözlü
soruların görüşülmemesine; 418, 388, 405 ve 341 sıra sayılı Kanun Tasarılarının
İç Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
VIII.- SATAŞMALARA İLİŞKİN KONUŞMALAR
1.- Bolu Milletvekili Tanju Özcan’ın,
Çanakkale Milletvekili Bülent Turan’ın yerinden sarf ettiği bazı ifadeleri
sırasında şahsına sataşması nedeniyle konuşması
2.- Diyarbakır Milletvekili İdris
Baluken’in, İstanbul Milletvekili Mehmet Muş’un yerinden sarf ettiği bazı
ifadeleri sırasında Halkların Demokratik Partisine sataşması nedeniyle
konuşması

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412)
X.- YAZILI SORULAR VE CEVAPLARI
1.- İstanbul Milletvekili Mahmut Tanal'ın,
TBMM'de düzenlenen iftar davetlerine ilişkin sorusu ve Türkiye Büyük Millet
Meclisi Başkan Vekili Ahmet Aydın’ın cevabı (7/6457)
2.- İstanbul Milletvekili İzzet Ulvi
Yönter'in, Türk Milli Futbol Takımının futbolcularına ve teknik direktörüne
ödenen primlere ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/7225)
3.- Niğde Milletvekili Ömer Fethi Gürer'in,
ülkemize son yıllarda getirilen yabancı sporculara ilişkin sorusu ve Gençlik ve
Spor Bakanı Akif Çağatay Kılıç’ın cevabı (7/7324)
4.- Denizli Milletvekili Melike
Basmacı'nın, muhtarların özlük haklarının iyileştirilmesine ilişkin sorusu ve
Maliye Bakanı Naci Ağbal’ın cevabı (7/7477)
5.- Artvin Milletvekili Uğur
Bayraktutan'ın, SGK tarafından 2014 yılında yapılan görevde yükselme sınavına
ilişkin Başbakandan sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/7550)
6.- Diyarbakır Milletvekili Sibel
Yiğitalp'ın, bireysel emeklilik sistemine ilişkin Başbakandan sorusu ve
Başbakan Yardımcısı Mehmet Şimşek’in cevabı (7/7632)
7.- İstanbul Milletvekili Mustafa Sezgin
Tanrıkulu'nun, Haydarpaşa Garı ve liman sahasının özelleştirme kapsamına
alınmasına ilişkin Başbakandan sorusu ve Maliye Bakanı Naci Ağbal’ın cevabı
(7/7674)
8.- İzmir Milletvekili Müslüm Doğan'ın,
Milli Piyango İdaresi'ne bağlı şans oyunlarının çekilişlerine ilişkin sorusu ve
Maliye Bakanı Naci Ağbal’ın cevabı (7/7742)
9.- Çanakkale Milletvekili Muharrem
Erkek'in, milletvekillerine dağıtılması öngörülen dizüstü bilgisayarların alım
ihalesi için FETÖ ile bağlantılı bir şirketle 15 Temmuz Darbe Girişimi
öncesinde anlaşıldığı iddiasına ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/7776)
18 Ekim 2016 Salı
BİRİNCİ OTURUM
Açılma Saati: 15.02
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), İshak GAZEL (Kütahya)
-----0-----
BAŞKAN – Türkiye
Büyük Millet Meclisinin 8’inci Birleşimini açıyorum.
Toplantı yeter
sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak 18 Ekim Azerbaycan
Cumhuriyeti’nin 25’inci Bağımsızlık Günü’nü kutladıklarına ilişkin konuşması
BAŞKAN
– Sayın milletvekilleri, bugün Azerbaycan Cumhuriyeti’nin Bağımsızlık Günü. Yirmi
beş yıl önce bugün, 18 Ekim 1991 tarihinde, Azeri kardeşlerimiz
bağımsızlıklarını ilan ederek Azerbaycan Cumhuriyeti’ni kurmuştur. Azerbaycan
ile Türkiye iki ayrı devlet ancak aynı dili konuşan, aynı kültürün mensubu tek
bir millettir. Osmanlı İmparatorluğu’nun, Anadolu’nun ve Kafkasya’nın en zor
döneminde kurulan, Kafkasya’da ilk Türk devleti unvanına sahip, halkının
birliği ve beraberliğiyle bugün bölgesinin parlayan yıldızı olan Azerbaycan,
bugün olduğu gibi tarihte de her zaman kardeş ülkemiz olmuştur. Bu vesileyle
Türkiye Büyük Millet Meclisi Başkanlık Divanı olarak Azerbaycanlı
kardeşlerimizin 18 Ekim Bağımsızlık Günü’nü kutluyor, bütün Azeri
kardeşlerimize buradan selam ve sevgilerimizi gönderiyoruz. (CHP ve AK PARTİ
sıralarından alkışlar)
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Karadeniz Bölgesi’ndeki ekolojik yapının bozulması hakkında söz
isteyen İzmir Milletvekili Müslüm Doğan’a aittir.
Buyurunuz
Sayın Doğan. (HDP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Müslüm Doğan’ın,
Karadeniz Bölgesi’ndeki ekolojik yapının bozulmasına ilişkin gündem dışı
konuşması
MÜSLÜM
DOĞAN (İzmir) – Sayın Başkan, değerli milletvekilleri; sermayenin rant uğruna
doğayı tahrip etme ve yağmalama politikalarının doğrudan ürünü olan büyük
faciaların sonuncusuna yakın zamanda, biliyorsunuz, Trabzon’da şahit olduk.
Yatakları değiştirilen, HES’lerle, yollarla setler çekilen dereler aşırı yağış
sonucunda akacak kanal bulamayınca sel olup yerleşim yerlerini yuttular.
Trabzon’da yaşanan şey bu tür faciaların ilk örneği değildi ve sermayenin
gözünü karartıp hayata geçirdiği rant politikalarına dur denilmedikçe bunun da
sonu olmayacaktır. 
AK
PARTİ Hükûmetinin bölge halkının ve uzmanların itirazlarını hiçe sayarak
yaptığı HES’ler, barajlar ve Karadeniz Sahil Yolu, dere yataklarının imara
açılmasıyla ve doğal bitki örtüsünün çay tarımıyla katledilmesiyle
birleştiğinde Karadeniz’de bu manzaralar kaçınılmaz olmaktadır. 
Değerli
milletvekilleri, halkın suyunu kırk dokuz yıllığına “kiralama” örtüsü altında
sermayeye peşkeş çeken AK PARTİ Hükûmeti, her yerde olduğu gibi Karadeniz’de de
gördüğü her derenin üzerine birkaç HES kondurmuştur. Meslek odalarının temsilcileri,
AK PARTİ’nin bir dereye 10 HES için lisans verebildiğini, hatta olmayan dereler
için bile HES teşvikinden yararlananlar olduğunu dile getirmektedir. Geçen yıl
büyük bir felaket yaşayan Artvin bölgesinde 15 baraj ve 166 HES daha
yapılmasının planlandığı gerçeği dikkate alındığında önümüzdeki aylarda ve
yıllarda yaşanacak faciaları şimdiden kestirmek zor değildir. 
Biyolojik
çeşitlilik, orman ve yayla -özellikle bölge için söylüyorum- denildiğinde akla
gelen fiziki ve ekolojik gerçekliğin arkasında aslında asıl görülmesi gereken
husus, büyük bir tarihsel sürecin ürünü olan ve günümüze kadar ulaşan gelenek,
toplum ve tarihtir. Bu durum toplumların ruhi şekillenmesiyle yakından
ilgilidir aslında. Toplumsal ekoloji verilerinden olan horonlarla, türkülerle bugünlere
gelen bir geleneğin varlığını göremezseniz yanlış yaparsınız ve rant
projelerine de yenik düşersiniz. 
Değerli
milletvekilleri, kapitalist modernitenin olanaklarını reddeden bölge halkı,
doğal, ekolojik toplum değerinin de önemini kavramıştır. Bu yüzden, bölge
halkı, yaşam kültürlerini yok edeceğini bildiği bu rant projelerini
reddetmekte, Yeşil Yol’da olduğu gibi yaylalarda yolun yanı sıra elektrik dahi
istememektedir. Bölge halkı temsilcileriyle yapmış olduğumuz toplantılarda,
aslında, yapılan yolların “turizm” örtüsü altında asıl maden ve enerji üretimi
için yapıldığı ve yolları yapanların iyi niyetli olmadığı artık bir bilince
dönüşmüş durumdadır. 
Karadeniz Sahil Yolu, dere yatakları ve vadiler ile
deniz arasına girerek sistemin işlerliğini ortadan kaldırmakta, yoğun
yağışlarda yağmur sularının denize deşarjını kaçınılmaz olarak engellemektedir.
Sahil yolu ve dereler bugünkü hâliyle yerlerinde kaldıkça, hatalardan
vazgeçilerek önlem alınmadıkça Karadeniz kentleri açısından sel baskınlarından kaynaklı
can ve mal kayıpları kader değil, AK PARTİ Hükûmetinin aymazlığının doğal bir
sonucu olarak ortaya çıkmaktadır. Karadeniz Bölgesi gibi yılın büyük bölümünde
yağış alan bir coğrafyada bu durum daha büyük felaketlere kapı aralamaktadır.
Buradan Hükûmeti bir kez daha uyarmak istiyoruz. Karadeniz Sahil Yolu yerinde
durdukça, Karadeniz kentlerinde, dere yataklarının yanı sıra sokaklar, parklar,
meydanlar ve okullar da büyük risk altındadır.
Değerli
milletvekilleri, bir diğer önemli konu da orman yangınları. Adana, Yozgat,
Muğla ve son olarak Hatay’da çıkan yangınlar göstermektedir ki yangınları
söndürme politikaları yerine önleme politikalarına hız vermeniz gerekmektedir.
İstatistiklere göre 1937’den günümüze kadar çıkan 70 bine yakın yangında
yaklaşık 1 milyon 600 bin hektar yani 16 milyon dönüm orman alanı yok olmuştur.
Bir de tabii, yaktığınız ormanlar, özellikle yaktığınız ormanlar bu alanın
dışındadır. Yani her yıl ortalama 1.028 orman yangınıyla karşı karşıya
kalmaktayız. Her yangında da 23.924 hektar yani 239.240 dönüm orman yanarak yok
olmaktadır. İstanbul’dan Kahramanmaraş’a kadar 1.700 kilometre uzunluğunda, 160
kilometre eninde bir bantta yaklaşık 12 milyon hektar ormanımız var ve bunların
hepsi yangın riski altındadır. Ayrıca son dönemlerde değişik sektörler için
olmak üzere 10 milyon dönümlük alan kırk dokuz yıllığına özelleştirildi. Bu
alan Türkiye yüz ölçümünün yüzde 10,84’ünü oluşturuyor. Ne için? Lüks oteller
için tabii, altın madenleri için, taş ocakları için, fabrikalar ve mezarlıklar
için. 
Orman
yangınlarının önlenmesi, yangına sebep olan unsurların açığa çıkarılması ve
yangından zarar gören ormanların yeniden ekolojik …
(Mikrofon
otomatik cihaz tarafından kapatıldı) 
MÜSLÜM
DOĞAN (Devamla) - …yaşama kazandırılması için tüm yetkilileri göreve çağırıyor,
cümlenizi saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Doğan.
Gündem
dışı ikinci söz, Manisalı çiftçilerin sorunları hakkında söz isteyen Manisa
Milletvekili Mazlum Nurlu’ya aittir.
Buyurunuz
Sayın Nurlu. (CHP sıralarından alkışlar) 
2.- Manisa Milletvekili Mazlum Nurlu’nun,
Manisalı çiftçilerin sorunlarına ilişkin gündem dışı konuşması
MAZLUM
NURLU (Manisa) – Sayın Başkan, değerli milletvekilleri; Manisalı çiftçimizin
sıkıntıları üzerine söz almış bulunuyorum. Genel Kurulu saygıyla selamlıyorum.
Hatırlarsak,
geçen yıl yaşadığımız seçim öncesi siyasi iktidar, oy kaybederim kaygısıyla,
tarım ürünlerinin fiyatının düşmesini önlemek, ihracat imkânlarını artırmak
için büyük bir çaba sarf etmişti. Kuru üzüm 6 liradan, sofralık zeytin ise 5
liradan satılıyordu. Köylümüz de bu düzen böyle devam edecek zannederek iyi
niyetle oylarını AKP’den yana kullanmıştı. Ancak, seçim bitmiş, siyasi iktidar
çiftçimizi unutmuştur. TARİŞ üzüm fiyatını 6 liradan 3 liraya düşürmüş, bugün
zeytin ortalama 2 lira. 
Değerli
milletvekilleri, üzümün yüzde 90’ı Manisa’da üretildiği için bizim açımızdan
önem verilmesi gereken bir ürün. Manisa’da zeytin üreticileri de ağır bir
krizin içinde çabalayıp duruyor. Zeytinyağı ihracatımız 2013’te 92 bin ton iken
geçen yıl 15 bin ton oldu.
Sayın
milletvekilleri, bu yıl önce İzmir Ticaret Borsası rekolte açıklama gibi bir
görevi olmadığı hâlde kasıtlı, yüksek ve afaki verilerle yaptığı açıklamayla
piyasada panik havası yaratarak fiyatların düşmesine neden olmuş, sonra da
TARİŞ Üzüm Birliği yönetimi beceriksizliği nedeniyle geçen yıldan elinde kalan
16 bin ton üzümün zararını üreticiden çıkarırcasına geçen yıl 6 lira olarak
açıkladığı üzüm fiyatını bu yıl 3 lira olarak açıklamıştır. Ne hazin bir durum,
üzüm 2015 yılında 6 lira, 2016 yılında ise 3 lira.
TARİŞ
geçmiş yıllarda 7 numaraya kadar üzüm aldığı hâlde bu yıl 8 numaranın altındaki
üzümleri almıyor, üstelik kalite tipi belirlemede en az 1 numara da eksik
yazarak. Güya, Hükûmetin piyasada fiyat dengesi sağlasın diye devreye soktuğu
tarım kredi kooperatifleri de TARİŞ’le aynı fiyatı veriyor; üstüne, alımlarda
TARİŞ’ten daha katı, 8,5 numaranın altındaki üzümü almıyor. 
Sayın
milletvekilleri, kuru üzümün dünya fiyat ortalaması ton başına 2.400-2.500 dolar
iken bizim ülkemizde neden 1.000 dolarlara kadar düşmüştür? Avrupa’da pek
tutulmayan, hatta Mersin Serbest Bölge’de Türk üzümüyle karıştırılarak “Türk
üzümü” diye satılan İran üzümünün bile Avrupa pazarındaki fiyatı 1.900 dolar
iken, soruyorum, bizim ülkemizde ne oldu da fiyatlar yüzde 100 geriye çakıldı?
Mazot fiyatları mı düştü, gübre fiyatları mı düştü, ilaç fiyatları mı düştü,
işçilik maliyetleri mi düştü? Aksine, hepsine ayrı ayrı zam da geldi.
Hükûmete,
Tarım Bakanına sormak isterim: Bu ülkede ürün rekoltesini ziraat odaları ya da
Tarım Bakanlığı değil de, tam tersine, neden bu ürünleri satın alacak olan
tüccarların oluşturduğu ticaret borsası açıklar? 
Sayın
milletvekilleri, Manisa ilimiz, 81 ilimiz içinde yaklaşık 4 milyar lirayla
tarımsal üretimin yarattığı artı değer bakımından 1’inci sırada. Manisa’da 700
bin dekardan fazla bir alanda 90 bin aile geçimini üzüm üretiminden
sağlamaktadır. 21 milyon zeytin ağacı bulunan Manisa önemli bir zeytin üretim
merkezidir. 
Değerli
milletvekilleri, AKP’nin iktidara geldiği 2002’den bugüne bankalara borçlu
sayısı 1,6 milyondan 13 milyon kişiye çıkmış, çiftçinin bankalara olan borcu 5
milyardan 61 milyara yükselmiştir. Resmî tapu kayıtlarına göre, ülkedeki tarım
arazilerinin yüzde 47’si, Manisa’daki arazilerin yüzde 60’ı ipotekli hâle
gelmiştir. Tarım açısından bıçak kemiğe dayanmaktan öteye geçmiş, artık bıçak
kemiğe girmiş durumdadır. 2002’den günümüze bu tablonun sorumlusu olan siyasi
iktidar nasıl ki “Milletin orasına burasına koyacağız.” diyen müteahhitlerin
425 milyon liralık vergi borcunu silebiliyor ise milletin efendisi çiftçinin
derdine de çare bulmak zorundadır. Bu nedenle, özel bankalar da dâhil olmak
üzere, çiftçilerin borç ertelemesinin mutlaka faizleri silinerek yapılması
sağlanmalıdır. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Nurlu. 
Gündem
dışı üçüncü söz, 18 Ekim 1991 Azerbaycan Cumhuriyeti Bağımsızlık Günü
münasebetiyle söz isteyen Adana Milletvekili Necdet Ünüvar’a aittir. 
Buyurunuz
Sayın Ünüvar. (AK PARTİ sıralarından alkışlar) 
3.- Adana Milletvekili Necdet Ünüvar’ın, 18
Ekim Azerbaycan Cumhuriyeti’nin 25’inci Bağımsızlık Günü’ne ilişkin gündem dışı
konuşması
NECDET
ÜNÜVAR (Adana) – Sayın Başkan, değerli milletvekilleri; hepinizi saygıyla
selamlıyorum. İyi bir hafta olması dileğiyle sözlerime başlıyorum. 
Değerli
arkadaşlar, bugün 18 Ekim. 18 Ekim, benim için 2 açıdan tarihî önemi haiz bir
gün. Birincisi, dost ve kardeş olmanın ötesinde can Azerbaycan’ın 25’inci
bağımsızlık yıl dönümü. Bir diğer önemi de Adana’mızın küçük ama çok önemli bir
ilçesi olan Saimbeyli’nin 96’ncı kurtuluş yıl dönümü. 
Azerbaycan,
geçen yüzyılda 2 defa bağımsızlığını kazandı, bir tanesini 1918’de, diğerini de
1991’de kazandı; bir yüzyılda 2 kez bağımsızlığını kazanan bir ülke. 1918’de
Nuri Paşa idaresindeki Kafkas İslam Ordularının büyük gayretleriyle
bağımsızlığını kazandı. 8 bin eğitimli asker gitmişti, 1.300’ü şehit oldu. Bakü
Şehitliği’ne gittiğiniz zaman Musullu ile Malatyalıyı, Halepli ile Hataylıyı,
Kosovalı ile Adanalıyı, Kerküklü ile Kayseriliyi yan yana yatarken görürsünüz.
Aslında Bakü Şehitliği bize şunu söyler: Onların yan yana yatması “Sizin ne
işiniz var Irak’ta, ne işiniz var Suriye’de?” şeklinde bugün bize ifade edilen,
atfedilen suallerin cevabıdır. 
Tabii,
1918’de Azerbaycan bağımsızlığını kazandı ama Sovyetler, 27 Nisan 1920’de
tekrar Azerbaycan’ı işgal etti. Esasında ne Azerbaycan’ın işgali tesadüftü ne
de Türkiye'nin yüz yıldır uğradığı saldırılar çünkü gerçekten çok sıkıntılı bir
coğrafyada yaşıyoruz ama tesadüf olmayan başka bir şey var ki, o da Türklerin
asla esarete mahkûm olmayacağı. Esareti asla kabul etmeyiz. Nitekim, Azerbaycan
hem 1918’de hem de 1991’de bağımsızlığına kavuştu. Anadolu coğrafyasını yurt
edinen bizler ise asla esareti kabul etmedik. Nitekim 15 Temmuzda da gerçekten,
Parlamentoda AK PARTİ, CHP, MHP milletvekilleriyle, sokakta eline bayrağı alan
vatandaşlarıyla o esareti kabul etmeyeceğimizi ve bu ülkeyi hain darbecilere
bırakmayacağımızı ispat ettik.
Dolayısıyla,
değerli arkadaşlar, el ele verirsek, dayanışırsak asla yenemeyeceğimiz herhangi
bir güç yoktur. Bağımsızlığı kazanmanın ve korumanın yolu cesaret ve
dayanışmadır. Bunu, 1918’deki Bakü müdafaasında da, 1920’de Saimbeyli’nin
düşman işgalinden kurtulmasında da, 1991’de Azerbaycan’ın yeniden bağımsızlığını
kazanmasında da, 15 Temmuzdaki hain darbe girişiminin püskürtülmesinde de
gördük. O hâlde cesur olacağız, bir ve bütün olacağız. Millet olmanın da millet
kalmanın da yegâne yolu budur. 
Ben,
bu vesileyle Kafkas İslam Ordularının muzaffer kumandanı Nuri Paşa’ya, “Bir
defa yükselen bayrak bir daha inmez.” diyen Mehmet Emin Resulzade’ye, bağımsız
Azerbaycan’ın ilk Cumhurbaşkanı Ebulfez Elçibey’e, modern Azerbaycan’ın
kurucusu ve “Tek millet, iki devlet.” özdeyişinin sahibi Haydar Aliyev’e,
Saimbeyli’nin 1920 yılında kurtuluşundaki -1915’ten 1920’ye kadar süren bir
süreçtir- o süreçte başta Doğan Bey ve Saim Bey isimli kumandanlar olmak üzere
bütün Saimbeyli halkına, ayrıca binlerce isimsiz kahramana, şehitlerimize,
gazilerimize Allah’tan rahmet diliyorum. Allah bir daha ne Saimbeyli’ye
kurtuluş günü için savaşmayı ne de Azerbaycan’ın bağımsızlığı için yeniden
mücadele etmeyi nasip etmesin. 
İlelebet
ve kıyamete kadar hem Azerbaycan hem Türkiye hür, bağımsız, müreffeh kalsın diyor,
hepinizi saygıyla, muhabbetle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Ünüvar. 
İç
Tüzük’ün 59’uncu maddesine göre yapılan gündem dışı konuşmalar sona ermiştir. 
Şimdi,
elektronik sisteme girerek söz talep eden milletvekillerine sırayla söz
vereceğim. 
Söz
verme işlemini başlatıyorum. 
Sayın
Yalım… 
V.- AÇIKLAMALAR
1.- Uşak Milletvekili Özkan Yalım’ın,
Uşak-Çivril yolunun bitirilmesi ve Dinar-Çivril yolunun bir an önce programa
alınması için Ulaştırma, Denizcilik ve Haberleşme Bakanlığını uyardığına
ilişkin açıklaması
ÖZKAN
YALIM (Uşak) – Teşekkür ederim Başkanım. 
Yaklaşık
on üç yıl önce başlayan Uşak-Çivril yolu hâlâ bitirilememiştir. Facebook’ta
alay konusu hâline gelen bu uzun sürecin artık bir an önce bitirilmesi için
buradan Ulaştırma Bakanına tekrar sesleniyoruz. Aynı şekilde Çivril-Dinar yolu
hiç başlamamıştır, bütün Dinar’ın etrafındaki yollar, Denizli yolu, Afyon yolu
bitmesine rağmen hâlâ Dinar-Çivril yoluna bir kazma dahi vurulmamıştır, bir
makine dahi girmemiştir. Bir an önce bu çok tehlikeli, can alan yolun
başlaması, bir an önce yapılması için, buradan gerekli önlemlerin alınması ve
de bir an önce programa alınması için Ulaştırma Bakanını uyarıyoruz. 
Teşekkür
ederim. 
BAŞKAN
– Sayın Erkan Aydın…
2.- Bursa Milletvekili Erkan Aydın’ın,
Hükûmetin geçici orman işçilerinin kadro sorununu çözmesini ve taşeron işçiliğe
son vermesini istediğine ilişkin açıklaması
ERKAN
AYDIN (Bursa) – Teşekkür ederim.
Orman
Genel Müdürlüğüne bağlı iş yerlerinde sendikalı, düşük ücretle, taşeron
marifetiyle, Toplum Yararına Çalışma Programı kapsamında olmak üzere on
binlerce işçi çalışmaktadır. Bu işçilerin yaklaşık 8 bini 5620 sayılı Yasa
gereği beş ay yirmi dokuz gün çalışmaktadır. Beş ay yirmi dokuz gün çalışan
işçilerin büyük bir kısmı uzun yıllardır teşkilatta çalışmaktadır. Orman Genel
Müdürlüğü taşra teşkilatında 5620 sayılı Yasa gereği çalışan bu işçiler yangın
işçiliği, dozer operatörlüğü gibi birçok işlerde can pahasına görev
yapmaktadır. Bu işçilere kadro sözü verilmesine rağmen bugüne kadar bir adım
atılmamıştır. Hükûmetin geçici orman işçilerinin sesine bir an önce kulak
vermesini istiyor, artık taşeron işçiliğine son veriniz diyoruz.
BAŞKAN
– Sayın Sibel Özdemir…
3.- İstanbul Milletvekili Sibel Özdemir’in,
proje okul uygulaması kapsamında Kabataş Erkek Lisesi Müdür Yardımcılığına
atanan Şakir Voyvot’un bazı açıklamaları nedeniyle görevinden alınması
gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım.
“Bütün
okullarımızın imam-hatip lisesi gibi olmasının zamanı geldi. Şimdi dağı taşı
imam-hatiple dolduracağız. Her imam-hatibin kapısında bir Anadolu Gençlik
çalışması olacak.” Tahmin edin, bu sözler, bu menzil kime ait? Maalesef, bir
dernek veya cemaat başkanına değil, bu sözler, proje okullar kapsamında Kabataş
Erkek Lisesine Müdür Yardımcısı olarak atanan Şakir Voyvot’a ait. Bu durum
Millî Eğitim Bakanlığının laik, demokratik, bilimsel eğitimi ve kurumlarını yok
etmeyi kendisine menzil edindiğini göstermektedir. Buradan Sayın Bakana sesleniyorum:
Bu müdür yardımcısı daha fazla geç kalınmadan derhâl görevinden alınmalıdır.
Laik, demokratik, bilimsel eğitim kurumlarından, proje okullarından elinizi
çekiniz artık.
Teşekkür
ederim Başkanım.
BAŞKAN
– Sayın Bayraktutan…
4.- Artvin Milletvekili Uğur
Bayraktutan’ın, yöre halkının Cankurtaran Tüneli’nin açılması konusunda
Hükûmetin gerekli duyarlılığı göstermesini talep ettiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın Başkan, 29 Ekim 2010 tarihinde temeli atılan,
Artvin’i Hopa’ya bağlayan Cankurtaran Tüneli bir bilinmezlikle karşı karşıya
kalmıştır. İhale tarihinde, bugün Başbakan olan dönemin Ulaştırma Bakanı,
projenin dokuz yüz on günde biteceği gerçeğine rağmen bir pazarlık yapmış,
yüklenici firmayla iki yıl iki ayda bitirileceğine dair bir el sıkışması
yapılmıştır. Gelinen noktada yedi yıllık süre dolmuş olmasına rağmen, yedi yıla
yaklaşmış olmamıza rağmen tünelin ne zaman açılacağına ilişkin muamma devam
etmektedir. Daha dün oradaydım, ne zaman açılacağı gerçekten bir belirsizlik
hâlinde durmaktadır. Sayın Bakana da durumu söyledim. Bir an önce, Artvin’i
Hopa’ya bağlayan, Karadeniz’e bağlayan Cankurtaran Tüneli’nin açılmasında
zaruret vardır. Bu konuda Hükûmetin gerekli duyarlılığı göstermesini yöre
halkı, yöre milletvekili olarak talep ediyoruz. Bu konudaki belirsizliğin bir
an evvel ortadan kaldırılması gerekmektedir; bu konuda yöre halkının beklentisi
de budur. Bunu yüce Meclis aracılığıyla Parlamentoyla paylaşmak istedim.
Teşekkür ediyorum Sayın Başkan. 
BAŞKAN – Sayın Engin…
5.- İstanbul Milletvekili Didem Engin’in,
Ankara Valiliğinin güvenlik gerekçesiyle her türlü yürüyüş ve mitingi
yasaklaması kararına ve bu tür mazeretlerle ulusal bayramların kutlanmasının
engellenemeyeceğine ilişkin açıklaması
DİDEM
ENGİN (İstanbul) – Teşekkürler Sayın Başkan.
Dün,
Ankara Valiliği, güvenlik gerekçesiyle her türlü yürüyüş ve mitingin 30 Kasıma
kadar yasaklandığını duyurdu. Ne ilginç ve ne acıdır ki AK şovların yapılacağı
köprü ve tünel açılışlarında güvenlik sorunu olmuyor ama ulusal bayramlarımızın
kutlanması ve Ulu Önderimiz Atatürk’ün anılması söz konusu olduğu zaman
güvenlik sorunları ortaya çıkıyor. 
AKP’nin
yasakçı zihniyeti her ulusal bayram yaklaştıkça benzer mazeretlerden medet
umarak ulusal bayramlarımızı, cumhuriyetimizi ve Atatürk’ü unutturma çabasına
girişiyor. Unutmayınız ki siz 29 Ekim yürüyüşünü engellemeye çalıştıkça biz
Cumhuriyet Bayramı’mızı daha büyük coşkuyla kutlarız, siz Anıtkabir’e giden
yolları kapatmaya çalıştıkça biz halkımızla birlikte o engelleri yıkarız,
ezeriz, geçeriz, Atamıza daha sıkı sarılırız; bu böyle biline. (CHP
sıralarından alkışlar) 
BAŞKAN
– Sayın Özdiş…
6.- Adana Milletvekili İbrahim Özdiş’in,
Çevre ve Şehircilik Bakanından Adana ilindeki riskli bölgelerle ilgili bilgi
almak istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkanım. 
Sorum
Sayın Mehmet Özhaseki’ye. 49 ilde yaklaşık 11 bin hektarlık alanın riskli bölge
ilan edildiğini açıklamıştınız. Adana ili için bu veriler nelerdir? Hangi ilçeleri
kapsamaktadır? Bu alanlarda ne gibi çalışmalar ne zaman yapılacaktır?
Teşekkür
ediyorum Sayın Başkan. 
BAŞKAN
– Sayın İbrahim Aydemir… 
7.- Erzurum Milletvekili İbrahim
Aydemir’in, 18 Ekim Azerbaycan Cumhuriyeti’nin 25’inci Bağımsızlık Günü’ne ilişkin
açıklaması
İBRAHİM
AYDEMİR (Erzurum) – Başkanım, teşekkür ediyorum. 
Azerbaycan’ın
yüz yıllık bağımsızlık mücadelesinde bayraktarlık eden ve “Yükselen bayrak bir
daha inmez.” diyen mütefekkir Mehmet Emin Resulzade’yi, Kafkas İslam Ordusunun
kahraman komutanı Nuri Paşa’yı, 1991’de yeniden bağımsızlığını kazanan
Azerbaycan’ın ilk Cumhurbaşkanı Ebulfez Elçibey’i, Türkiye ile Azerbaycan
arasındaki ilişkiyi “Tek millet, iki devlet” özdeyişiyle sembolleştiren modern
Azerbaycan’ın mimarı Haydar Aliyev’i, kardeş Azerbaycan’ın istiklal meşalesini
tutuşturan yüce gönüllü şehitleri bağımsızlıklarının 25’inci yıl dönümünde
rahmet ve minnetle anıyoruz. Bu kardeşliği küresel tarihe bir damga hâlinde
kaydettiren Ak önder Sayın Cumhurbaşkanımıza da minnet ve saygılarımızı
sunuyoruz.
Çok
teşekkür ediyorum.
BAŞKAN
– Sayın Gürer…
8.- Niğde Milletvekili Ömer Fethi Gürer’in,
Niğde’nin Avrupa Birliği Katılım Öncesi Yardım Aracı Kırsal Kalkınma Programı
kapsamı dışında tutularak çevre illere göre önemli bir mağduriyete uğratıldığına
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ili tarım ve hayvancılıkla geçinmektedir. Niğde ili, Avrupa Birliği Kırsal
Kalkınma Projesi’nde kapsam dışı tutularak çevre illere göre önemli mağduriyete
uğratılmıştır. IPARD dışı bırakılan Niğde, bu kere Başbakanın açıkladığı havza
bazlı üretime dayalı destekleme modelinde de ne yazık ki unutulan il olmuştur.
Hükûmet mera hayvancılığı yetiştirici bölgeleri oluşturacağını açıkladı, bu
iller arasında Niğde yer almamaktadır. Damızlık gebe düve üretim merkezlerinin
hayata geçirileceği açıklandı, Niğde ili kapsam dışı bırakılmıştır. Damızlık
koç, teke üretim merkezleri kurulacak iller içinde Niğde yoktur. Damızlık manda
üretim merkezleri kurulacak iller içinde de Niğde yer almamıştır. Hayvan
kontrol istasyonları kurulacağı açıklandı, Niğde yine bu kapsamda
düşünülmemiştir. Niğde ili tarım, hayvancılıkla geçinir. Avrupa Birliği Kırsal
Kalkınma Programı’nda (IPARD) yer verilmeyen Niğde ili bu kere hayvancılıkla
ilgili açıklanan projelerde de unutulan il durumdadır. Niğde neden tarım ve
hayvancılıkta çevre illere sağlanan desteklerden mahrum bırakılmaktadır? Tarım
ve hayvancılık…
(Mikrofon
otomatik cihaz tarafından kapatıldı) 
BAŞKAN
– Sayın Durmuşoğlu…
9.- Osmaniye Milletvekili Mücahit
Durmuşoğlu’nun, 18 Ekim Azerbaycan Cumhuriyeti’nin 25’inci Bağımsızlık Günü’ne,
hem Azerbaycan hem de Türkiye’deki şehitleri rahmetle yâd ettiğine ve FETÖ,
DAEŞ, PKK ve YPG’yle mücadeleyle eden tüm güvenlik güçlerine başarılar
dilediğine ilişkin açıklaması
MÜCAHİT
DURMUŞOĞLU (Osmaniye) – Dost ve kardeş ülke Azerbaycan’ın bağımsızlığının
25’inci yılını kutluyorum. Ankara’dan Bakü’ye, Gence’ye, Şuşa’ya, Kelbecer’e,
Ordubad’a, Ağdam’a, Şeki’ye, Kusar’a, Kuba’ya, Nahçıvan’a ve Karabağ’a selam
olsun. 
Sovyetler
Birliği’nin dağılmasının ardından 18 Ekim 1991’de Azerbaycan’ın bağımsızlığını
yetmiş yıllık bir aradan sonra yeniden kazanması, bölgesinde büyük ve güçlü bir
ülkeyi yeniden tarih sahnesine çıkarmıştır. Azerbaycan’ın bağımsızlığını ilk
tanıyan ülke olan Türkiye için de Azerbaycan’ın 1991’de kazandığı bağımsızlığın
25’inci yılı kuşkusuz ki en önemli hadiselerden biridir. Azerbaycan’ın millî
lideri Haydar Aliyev “Azerbaycan ve Türkiye bir milletin iki devletidir.”
diyerek iki ülke arasındaki yıkılması imkânsız kültürel, sosyal, ekonomik ve
siyasi bağlara işaret etmiştir. Azerbaycan ve Türkiye'nin dostluğu ilelebet
sürecek ve yükselen şanlı bayrağımız bir daha asla inmeyecektir. Bu vesileyle
hem Azerbaycan’da hem de Türkiye'de tarihî bir dönemde vatanı ve milleti için
canını feda eden tüm şehitlerimizi rahmetle, minnetle yâd ediyor; FETÖ, DAEŞ,
PKK ve YPG’yle mücadele eden tüm güvenlik güçlerimize üstün başarılar
diliyorum.
Teşekkür
ederim.
BAŞKAN
– Sayın Bektaşoğlu…
10.- Giresun Milletvekili Bülent Yener Bektaşoğlu’nun,
Ankara Valiliğinin miting, gösteri ve yürüyüş gibi etkinlikleri yasaklamasını
kınadığına ve bu tür yasakların Cumhuriyet Bayramı kutlamalarına engel
olamayacağına ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Ankara
Valisinin 29 Ekimdeki cumhuriyet kutlamasını ve Atatürk’ü anmayı OHAL kapsamına
alıp miting, gösteri, yürüyüş gibi değerlendirerek yasak getirmesini kınıyorum.
Bu yasakla birlikte Hükûmetin OHAL yetkisini FETÖ’yle mücadele için
kullanmadığını, tersine, Atatürk ve cumhuriyetle mücadele için kullandığını bir
kez daha gördük. İçişleri Bakanı Sayın Süleyman Soylu’nun validen hesap
sormasını bekliyorum. Aksi hâlde bu yasağı ondan yüz bularak aldığını
düşüneceğiz ve kendisini bu yasağın sorumlusu olarak göstereceğiz. Bu tür
yasaklar bizi asla engelleyemeyecektir. 29 Ekimde cumhuriyeti de kutlayacağız,
10 Kasımda Ata’mızı da anacağız. 29 Ekimde halkımızı meydanlara ve alanlara
bekliyorum.
Teşekkür
ederim. 
BAŞKAN
– Sayın Yarayıcı…
11.- Hatay
Milletvekili Hilmi Yarayıcı’nın, açığa alınan eğitim emekçilerinin yaşadığı
belirsizliğin devam ettiğine ve Hükûmetin bu konuda açıklama yapması
gerektiğine ilişkin açıklaması 
HİLMİ
YARAYICI (Hatay) – Teşekkür ederim Sayın Başkanım. 
Ülkesi
için barış isteyen, çocukların eğitim hakkından mahrum edilmesine sessiz
kalmadığı için açığa alınan eğitim emekçilerimizin yaşadığı belirsizlik 39’uncu
gününü doldurmuştur. Bakanlık yetkilileriyle yaptığımız görüşmelerde
“Soruşturmalarda sona geldik, sonuçlandırmak üzereyiz.” gibi açıklamalar
yapılmaktadır. Ancak bugüne kadar öğretmenlerimizin durumlarıyla ilgili
herhangi bir gelişmeye tanık olmadık. Hükûmet neden adım atılmadığını,
öğretmenlerin neden görevlerine iade edilmediğini çıkıp açıklamalıdır. Bir
nebze olsun halka sorumluluk duygusu taşıyorsanız yarattığınız adaletsizliği ne
zaman sona erdireceğinizi açıklarsınız, açıklamadığınız sürece kürsüm açığa
alınan öğretmenlerimize aittir. 
Teşekkür
ederim. 
BAŞKAN
– Sayın İmran Kılıç…
12.- Kahramanmaraş Milletvekili İmran Kılıç’ın,
teknolojinin çocukların ve gençlerin gelişimlerine etkilerine ilişkin
açıklaması
İMRAN
KILIÇ (Kahramanmaraş) – Teşekkürler Sayın Başkan.
Teknolojinin
çocuklara etkileri: Her ne kadar teknolojik araçlar çocukların ve gençlerin
eğitimlerine katkıda bulunup öğrenimleri için sınırsız bir imkân sağlasa da
bazen gelişimlerine uygun olmayan bilgi ve deneyimlerle karşılaşmalarına da
sebep olmaktadır. Çocuklar ve gençler bu araçlar vasıtasıyla olumsuz bilgiler
edinebilir, şiddet içerikli davranışları izleyebilir, alkol, sigara ve kumar
alışkanlıkları geliştirebilirler. Özellikle bilgisayar önünde uzun süreler
harcanması gelişim çağında olan çocuklarda duruş ve oturuş pozisyonlarına bağlı
olarak birtakım fiziksel sorunlara, görme problemlerine, dil becerilerinde
gerilemeye, bazı çocuklarda epilepsi nöbetlerine, ayrıca okumaya dayalı
akademik başarıda düşmeye ve beyin gelişiminde problemlere neden
olabilmektedir. Diğer taraftan, İnternet ve benzeri alışkanlıklar çocuğun
toplumsal hayattaki başarısını ve öz güvenini de olumsuz etkilemektedir. Gayret
ve inisiyatif eksikliği, konsantrasyon bozuklukları, dayanma gücü yoksunluğu,
maymun iştahlılık…
(Mikrofon
otomatik cihaz tarafından kapatıldı) 
BAŞKAN
– Sayın Eseyan…
13.- İstanbul Milletvekili Markar
Eseyan’ın, Türkiye’nin, Musul operasyonunun yeni bir mezhep fitnesini
ateşlemeyecek ve bölgenin kadim halklarını evlerinden etmeyecek şekilde tertip
edilmesi konusunda uyarılarını en yüksek düzeyde yaptığına ilişkin açıklaması
MARKAR
ESEYAN (İstanbul) – Sayın Başkan, bilindiği üzere, iki yıldır hazırlığı süren
Musul operasyonu dün itibarıyla başlamış bulunmaktadır. Özgür Suriye Ordusunun
TSK’nın desteğiyle Dabık’ı ele geçirmesinden hemen sonra başlayan bu
operasyonun yeni bir mezhep fitnesini ateşlemeyecek ve bölgenin kadim halklarını
evlerinden etmeyecek şekilde tertip edilmesi konusunda Türkiye uyarılarını en
yüksek düzeyde yapmış ve yapmaktadır. 
Türkiye,
Suriye’de olduğu gibi, Irak’ta da birilerinin iddia ettiği üzere mezhepçi bir
strateji gütmemekte, bilakis operasyonun arka planında bu yöndeki eğilimlere
karşı, ABD başta olmak üzere, koalisyon güçlerini uyarmaktadır. Türkiye, 1.250
kilometre uzunluğundaki sınırlarının hemen ötesinde terör koridorları ve uydu
devletçikler kurulmasına, masum insanların bu amaçla canlarından olmasına göz
yumamaz. Bu nedenle, Mecliste grubu bulunan tüm partilerin bu çok kritik
noktada yerli ve millî bir söylemi benimsemeleri, Türkiye’yi mezhepçi bir
politikayla itham eden emperyal güçlerin malzemesi olmaması gerekir. 
Bu
vesileyle dost ve kardeş Azerbaycan’ın “Azatlık Günü”nü kutlar, sevgi ve
saygılarımı sunarım.
BAŞKAN
– Sayın Altaca Kayışoğlu…
14.- Bursa Milletvekili Nurhayat Altaca
Kayışoğlu’nun, kamuya alımların durdurulmasına ilişkin açıklaması
NURHAYAT
ALTACA KAYIŞOĞLU (Bursa) – Sayın Başkan, geçen gün, Çalışma Bakanı kamuya
alımlarda cimri davranılacağını ve alımların durdurulduğunu açıkladı. Birçok
engelli yurttaşımız ikinci alımları beklerken, 1.500 engelli öğretmen atanma
umudu taşırken böyle bir karar alınması büyük bir hayal kırıklığı yaratmıştır.
Hükûmete sesleniyorum: Asıl cimriliği sarayın ödeneğinde yaparsanız sosyal
devletin gereği olan engellilere istihdam yaratma görevinizi de yerine getirmiş
olursunuz diyorum, teşekkür ediyorum.
BAŞKAN
– Sayın Ahrazoğlu…
15.- Hatay Milletvekili Mehmet Necmettin
Ahrazoğlu’nun, Suriye’de yaşanan sorunların sonucunda ekonomi, turizm ve
işsizlik yönünden en çok etkilenen illerin başında gelen Hatay’ın teşvik
paketine eklenmesinin düşünülüp düşünülmediğini öğrenmek istediğine ilişkin
açıklaması
MEHMET
NECMETTİN AHRAZOĞLU (Hatay) – Teşekkür ederim Sayın Başkan.
27
Haziran tarihinde Türkiye Büyük Millet Meclisi Genel Kurulunda Sayın Bakana
yerimden soru sorarak dile getirmiştim ve… 4 Eylül tarihinde, Başbakan Sayın Binali
Yıldırım Diyarbakır’da, toplam 23 ili kapsayan 202 milyar liralık Doğu ve
Güneydoğu Anadolu Bölgesi teşvik primlerini açıklamıştı. 
Her
dönem tahsil edilen vergi sıralamasında ilk 20’de yer alan Hatay, maalesef,
hiçbir dönem açıklanan teşvik paketlerinde hak ettiği yeri alamamıştır. Suriye’deki
iç savaş ve beraberinde meydana gelen siyasi göç, Suriye’ye sınırı olan bölge
coğrafyasını ve özellikle de Hatay’ı çok etkilemiştir. Suriye’de yaşanan
sorunların sonucunda ekonomi, turizm ve işsizlik yönünden en çok etkilenen
illerin başında gelen Hatay’ın henüz daha yayınlanmamış olan teşvik paketine
eklenmesini düşünüyor musunuz?
Teşekkür
ederim.
BAŞKAN
- Son konuşmacı Sayın Dağlı.
16.- Adana Milletvekili Tamer Dağlı’nın,
Adana’nın Saimbeyli ilçesinin düşman işgalinden kurtuluşunun 96’ncı yıl dönümüne
ilişkin açıklaması
TAMER
DAĞLI (Adana) – Teşekkür ederim Sayın Başkanım. 
Bugün
Adana Saimbeyli ilçemizin düşman işgalinden kurtuluşunun 96’ncı yıl dönümü.
Kurtuluş
Savaşı boyunca Fransız işgali altında olan ve bölgedeki Ermeni çetelerinin
zulmüne maruz kalan Saimbeyliler, kaymakam Saim Bey ve yüzbaşı Doğan Bey’in
önderliğinde bu milletin istiklaline ve istikbaline pranga vurulamayacağını bir
kez daha haykırmışlardır.
Bu
önemli gün vesilesiyle Kurtuluş Savaşı’mızın başkomutanı Gazi Mustafa Kemal Atatürk
ve silah arkadaşlarını, Saim Bey’i, Doğan Bey’i ve tüm şehitlerimizi ve
ebediyete intikal etmiş tüm gazilerimizi rahmet, şükran ve minnetle anıyorum.
Bu
vesileyle başta Saimbeyliler olmak üzere tüm Adanalı hemşehrilerimi saygıyla
selamlıyorum. 
Teşekkür
ediyorum. 
BAŞKAN
– Teşekkür ederim Sayın Dağlı. 
Birer
dakikalık konuşmalar sona ermiştir. 
Şimdi,
söz talep eden sayın grup başkanvekillerine söz vereceğim. 
Sayın
Akçay, buyurunuz. 
17.- Manisa Milletvekili Erkan Akçay’ın,
Türkiye’nin, Musul’un IŞİD’den temizlenmesi operasyonunun dışında
kalamayacağına ve 18 Ekim Azerbaycan Cumhuriyeti’nin 25’inci Bağımsızlık
Günü’ne ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Haftalardır
tartışılan Musul’un IŞİD’den temizlenmesi operasyonu dün gece başladı. En fazla
tartışılan konulardan birisi de Türkiye’nin bu operasyonda yer alıp
almamasıydı. 
Sayın
Başbakan bugün yaptığı konuşmada Musul’daki hava operasyonuna Türk jetlerinin
de katıldığını açıklamıştır. Ancak, gerek Irak Merkezî Hükûmetinden gerekse de
diğer aktörlerden Türkiye’yi Musul operasyonundan uzak tutmak için bir gayret
gösterildiğine tanık oluyoruz.
Türkiye’nin
Musul’da masa ve saha dışında kalması tarihî, siyasi ve jeopolitik olarak kabul
edilebilir bir durum değildir. Bölgedeki gelişmeler Türkiye’nin güvenliği için
önemli bir konu oluşturmaktadır. Bu gerçek karşısında Türkiye’nin meşru müdafaa
hakkını kullanması kadar doğal bir husus yoktur. Daha da önemlisi, başta Musul
olmak üzere Türkmeneli’nin her bir kentinin demografik yapısı tehdit
altındadır. Bölgede ve kentte etnik bir çatışma potansiyeli yüksektir. Musul’da
Türkmen nüfusunun varlık ve çıkarları tehdit altındayken Türkiye bu operasyonun
dışında kalamaz. Hükûmetin gerek Irak’tan gelen tehditleri bertaraf etmek
gerekse de bölgedeki Türkmen nüfusun varlığını teminat altına almak, barış ve
huzurun temini için bir an önce somut adımlar atması gerekmektedir. 
Bugün
dost ve kardeş Azerbaycan’ın bağımsızlığının yıl dönümü. Mehmet Emin Resulzade,
Azerbaycan’ın 1918’de ilk kez bağımsızlığını ilan ettiği gün “Bir kere yükselen
bayrak bir daha inmez.” demişti ve o bayrak inmemiştir. Azerbaycan, 18 Ekim
1991’de Azerbaycan Cumhuriyeti’nin Devlet Bağımsızlığı Hakkında Anayasa Akdi’ni
kabul etmiştir. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, buyurununuz, mikrofonunuzu açıyorum. 
ERKAN
AKÇAY (Manisa) – Bağımsızlığının üzerinden geçen yirmi beş yıla rağmen,
Azerbaycan’ın toprak bütünlüğü hâlen sağlanamamıştır, Azerbaycan
topraklarındaki işgal devam etmektedir. Ülke nüfusunun yüzde 10’undan fazlasını
oluşturan Azeri kardeşlerimiz yerinden yurdundan edilmiş ve hâlen sığınmacı
durumundadır. İnşallah, gün gelecek Dağlık Karabağ esaretten, işgalden
kurtulacak ve vatanıyla bütünleşecektir. 
Türkiye
ile Azerbaycan arasında sarsılmaz temellere dayanan dostluk ve kardeşlik
ilişkilerinin ve iş birliğinin tek millet, iki devlet anlayışına uygun olarak
ebediyete kadar gelişeceğine olan inancımızı ve irademizi bir kez daha ifade
etmek istiyorum. 
Bu
vesileyle, ömrünü Azerbaycan’ın hürriyet mücadelesine adamış başta Ebulfez
Elçibey, Mehmet Emin Resulzade olmak üzere Azerbaycan’ın bağımsızlığı yolunda
çaba gösteren Millî Azatlık Hareketi’nin mensuplarını rahmet ve minnetle
anıyor, Azerbaycan’ın bağımsızlığının 25’inci yılını kutluyorum. 
Teşekkür
ederim. 
BAŞKAN
– Teşekkür ederim Sayın Akçay. 
Sayın
Baluken, buyurunuz. 
18.- Diyarbakır Milletvekili İdris
Baluken’in, AKP’nin on dört yıldır sürdürmüş olduğu ırkçı, milliyetçi, mezhepçi
dış politikanın Türkiye’yi hızla büyük bir bölgesel savaşın içerisine
sürüklediğine, OHAL neticesinde toplumsal, siyasal, ekonomik yaşamda her gün
yeni krizlerle karşılaşıldığına ve Hükûmete bu yanlış politikalardan vazgeçme
çağrısı yaptığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, AKP’nin on dört yıldır sürdürmüş olduğu ırkçı, milliyetçi, mezhepçi dış
politika, maalesef, Türkiye’yi büyük bir bölgesel savaşın içerisine hızla
sürüklemektedir. Önce Cerablus’a ve Suriye’ye yönelik askerî müdahaleler, şimdi
de bölge halklarının, bölge devletlerinin ve orada bulunan koalisyon güçlerinin
iradelerine rağmen, Musul'a yönelik bir askerî müdahale hazırlığı Türkiye
açısından önü alınamaz, öngörülemez büyük felaketlerin âdeta habercisi şeklinde
gündemleştirilmek istenmektedir. Biz, Neoosmanlıcı, ayakları yere basmayan,
maceracı bir anlayışla bu ülkenin yoksul çocuklarının Orta Doğu’ya götürülerek
orada ölüme gönderilmesini ve buranın üzerinden milliyetçi duyguları okşayarak
bir saltanatın çıkarılması hesaplarını kabul edilemez bulduğumuzu ve son derece
yanlış olarak bulduğumuzu ifade etmek istiyoruz.
BAŞKAN
– Sayın Baluken, bir saniye efendim. 
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
İslam İşbirliği Teşkilatı Parlamento Birliği (İSİPAB) üyesi 15 ülkenin meclis
başkan ve başkan vekilleri ile bazı milletvekillerinden oluşan heyete “Hoş
geldiniz.” denilmesi
BAŞKAN
– Sayın milletvekilleri, Türkiye Büyük Millet Meclisi Başkanımızın davetlisi
olarak Meclisimizi ziyaret etmekte olan İslam İşbirliği Teşkilatı Parlamento
Birliği (İSİPAB) üyesi 15 ülkenin meclis başkan ve başkan vekilleri ile bazı
milletvekillerinden oluşan heyet şu anda Genel Kurulumuzu teşrif etmiş
bulunuyorlar. (Alkışlar) Ben, Türkiye Büyük Millet Meclisimiz adına, gelen
heyete hoş geldiniz diyorum. (Alkışlar) 
BAŞKAN
– Sayın Baluken, konuşmanızı kesmek zorunda kaldım. Süreyi baştan alıyorum.
Buyurunuz.
V.- AÇIKLAMALAR (Devam)
18.- Diyarbakır Milletvekili İdris
Baluken’in, AKP’nin on dört yıldır sürdürmüş olduğu ırkçı, milliyetçi, mezhepçi
dış politikanın Türkiye’yi hızla büyük bir bölgesel savaşın içerisine
sürüklediğine, OHAL neticesinde toplumsal, siyasal, ekonomik yaşamda her gün
yeni krizlerle karşılaşıldığına ve Hükûmete bu yanlış politikalardan vazgeçme
çağrısı yaptığına ilişkin açıklaması (Devam)
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, AKP'nin on dört yıldır sürdürmüş olduğu ırkçı, milliyetçi, mezhepçi dış
politika, maalesef, Türkiye'yi büyük bir bölgesel savaşın içerisine
sürüklemiştir. Önce Cerablus’a ve Suriye’ye yönelik yapılan askerî müdahale ve
bugünlerde de bölge halklarının, bölge devletlerinin ve orada bulunan bütün
koalisyon güçlerinin iradelerine rağmen Musul'a yönelik bir askerî müdahaleye
dâhil olma isteği, AKP eliyle ülkenin hızla bir felakete sürüklenmesi ve belki
de on binlerce yoksul Anadolu çocuğunun Orta Doğu bataklığında yaşamını
yitirmesiyle sonuçlanacak bir kötü gidişatın habercisidir. Biz bunu kabul
edilemez buluyoruz. Başından beri AKP’nin Suriye, Irak ve Orta Doğu
politikasının ayakları yere basmayan Neoosmanlıcı, hegemonik bir anlayışla
devreye konduğunu ve buradan çözüm değil, çözümsüzlük çıkacağını; bunun yerine
bölge halklarını esas alacak barışçıl, diplomatik, siyasi çözüm çabalarına
öncülük etmek gerektiğini vurgulamıştık. Bugün de aynı ilkesel duruşumuzu, aynı
ilkesel tutumuzu buradan vurgulamak istiyoruz. Dışarıda işgal, içeride OHAL
anlayışıyla bu ülkeye ancak daha büyük faturalar bizzat bu Hükûmetin eliyle
ödetilir. O nedenle, bu mevcut politikaların Türkiye Büyük Millet Meclisinde de
tartışılması gerektiğini düşünüyoruz.
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Baluken.
İDRİS
BALUKEN (Diyarbakır) – Düşünün ki ülke bu kadar büyük bir tehlikenin yanı
başında duruyor ama bugüne kadar bu Hükûmetin yetkilileri, temsilcileri zahmet
edip, lütfedip gelip bu konuyu Mecliste bir bilgilendirme üzerinden, bir
tartışma üzerinden ele alma ihtiyacı bile duymuyor. Bu, AKP’nin ne kadar “Ben
yaptım, oldubitti.” anlayışıyla ülkenin temel politikalarına yaklaştığını
ortaya koyuyor. 
Diğer
taraftan, içeride sürdürülen OHAL neticesinde maalesef, toplumsal, siyasal,
ekonomik yaşam her gün yeni krizlerle karşılaşıyor. Ortada bir yönetilememe
durumu var. Büyük bir istikrarsızlık, bir kriz durumuyla karşı karşıyayız.
Düşünün ki ülkenin başkentinde kırk gün boyunca her türlü toplantı, gösteri,
basın açıklaması yasaklanıyor ama bunun gerekçesi bile Türkiye Büyük Millet
Meclisine ve Türkiye kamuoyuna…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – …Hükûmet yetkilileri tarafından ifade edilmiyor. Biz,
hem içeride hem dışarıda bu gidişattan kaygı duyduğumuzu, bu anlayıştan bir an
önce vazgeçilerek demokrasi, barış ve istikrar temelinde iç ve dış politikanın
şekillenmesi gerektiğini düşünüyoruz ve Hükûmete de bu yanlış politikalardan
vazgeçme çağrısı yapıyoruz. 
Teşekkür
ederim.
BAŞKAN
– Teşekkür ederim Sayın Baluken.
Sayın Altay…
19.- İstanbul Milletvekili Engin Altay’ın,
18 Ekim Azerbaycan Cumhuriyeti’nin 25’inci Bağımsızlık Günü’ne, Musul’da
yaşanan gelişmelere ve bu konuda Hükûmetin Türkiye Büyük Millet Meclisine
derhâl bilgi vermesini talep ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Bugün
Azerbaycan’ın bağımsızlık günü, 18 Ekim. “Bir millet iki devlet” şiarıyla
dostluk ve kardeşlik ilişkilerimizi sürdürdüğümüz Azerbaycan halkına,
Cumhuriyet Halk Partisi adına selam ve sevgilerimizi iletiyoruz, bu kutlu
günlerini tebrik ediyoruz. Bu vesileyle ilk Cumhurbaşkanı Ebulfez Elçibey ve
merhum Haydar Aliyev’i saygı ve rahmetle anıyoruz. 
Sayın
Başkan, bu vesileyle Musul’da yaşanan gelişmelere de bu kısa sürede bir parça
dikkat çekmek istiyorum. Musul’da yaşanan gelişmelerin üç önemli sonucunu
öngörmemek için kör olmak lazım. Birleşmiş Milletler verilerine göre 1 milyon
200 bin civarına kadar ulaşabilecek ve büyük yoğunlukla Türkiye’ye yönelecek
bir göç dalgası riski vardır. Gene bu bölgede, özellikle Türkiye’nin başından
beri -tüm uyarılarımıza rağmen- yürüttüğü etnikçi politikaların sonucu olarak
bütün bölgeye yayılabilecek bir etnik çatışma riski vardır. Bununla beraber,
uzun sürecek ve çok sivil kayıplı bir çatışma ortamının bizi beklediğini
öngörüyoruz. 
Böyle
bir tabloda, gerek Sayın Cumhurbaşkanının gerek Sayın Başbakanın gerek Sayın
Dışişleri Bakanının zaman zaman kendileriyle de çelişen beyanatlarıyla
Türkiye’nin Musul politikasında ne biz ne dünya kamuoyu bir net algıya sahip
olamadı. 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Altay.
ENGİN
ALTAY (İstanbul) - Hükûmetin, Türkiye Büyük Millet Meclisine, Anayasa’nın da
gereği olarak derhâl ve derhâl bilgi vermesini talep ediyoruz. Bu talebin çok
meşru bir talep, doğal bir talep olduğunu düşünüyoruz. Ancak, üzülerek
görüyoruz -ki siyaset, hep söylerim, bir nezaket ve vicdan işidir diye-
Hükûmetin, Türkiye Büyük Millet Meclisine karşı dolayısıyla millî iradeye karşı
bu nezaketsiz tutumunu da kamuoyu vicdanının takdirine bırakıyorum. 
Teşekkür
ederim.
BAŞKAN
– Teşekkür ederim Sayın Altay. 
BÜLENT
TURAN (Çanakkale) – Sayın Başkan…
ENGİN
ALTAY (İstanbul) – İktidar konuşmaz ya!
BAŞKAN
– Söz talebiniz var Sayın Turan. 
Sistemde
göremediğim için… 
Buyurunuz
Sayın Turan.
20.- Çanakkale Milletvekili Bülent
Turan’ın, 18 Ekim Azerbaycan Cumhuriyeti’nin 25’inci Bağımsızlık Günü’ne,
Musul’un IŞİD’den temizlenerek gerçek sahiplerine teslim edilmesini amaçlayan
uluslararası operasyonda yer alan askerlere muvaffakiyetler dilediğine ve
başarılı bir yasama haftası temenni ettiğine ilişkin açıklaması
BÜLENT
TURAN (Çanakkale) – Teşekkür ediyorum Sayın Başkanım. 
Değerli
arkadaşlar, grup başkan vekillerimizin ifade ettiği gibi, bugün, dost ve kardeş
ülke olarak bildiğimiz, iki devlet bir millet olarak görmekten gurur duyduğumuz
Azerbaycan Cumhuriyeti’nin Sovyetlerden ayrılarak bağımsızlığını ilan ettiğinin
25’inci yıl dönümü. Kaderimizin bir olduğu Azerbaycan’ın kardeş halkını bu
kutlu günden dolayı kutluyoruz. 
Ayrıca,
Sayın Başkanım, yine diğer grup başkan vekillerimizin ifade ettiği gibi,
Musul’un IŞİD’den temizlenerek gerçek sahiplerine teslim edilmesini amaçlayan
uluslararası operasyon malumunuz başladı. Başika’da eğittiğimiz milisler ile
Hava Kuvvetlerimiz de bu operasyonda yer aldı. Askerlerimize bu operasyonda
muvaffakiyetler diliyoruz.
Hayırlı,
başarılı bir yasama haftası olmasını temenni ediyorum.
Teşekkür
ediyorum. 
BAŞKAN
- Teşekkür ederim Sayın Turan. 
Gündeme
geçiyoruz.
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 
VI.- BAŞKANLIĞIN GENEL KURULA SUNUŞLARI
(Devam)
B) Meclis Araştırması Önergeleri
1.- HDP Grubu adına, Grup Başkan Vekilleri
Diyarbakır Milletvekili Çağlar Demirel ve Diyarbakır Milletvekili İdris
Baluken’in, yerel yönetimlerin yaşadığı vesayetle ilgili sorunların ve maddi
sıkıntılarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/327)
Türkiye Büyük Millet Meclisi Başkanlığına
1924
Anayasası’ndan günümüze gelen süreçte merkezî yönetimin yönetimler üzerindeki
hegemonyasını sürekli olarak arttırdığı bilinmektedir. Merkezî yönetimin yerel
yönetimler üzerindeki vesayet yetkisi, sosyoekonomik gelişmişlik sıralamasında
son sıralarda kalan yerel yönetimlerin yaşadıkları maddi sıkıntılar ve iktidar
partisine mensup yerel yönetimlerin sahip oldukları imkânların ne kadarını
iktidar yandaşlarına rant olarak aktardıklarının araştırılması amacıyla
Anayasa’nın 98’inci ve İç Tüzük’ün 104’üncü ve 105’inci maddeleri gereğince
Meclis araştırması açılmasını arz ve talep ederiz. 

 Çağlar
Demirel İdris
Baluken 
 HDP
Grup Başkan Vekili HDP
Grup Başkan Vekili
 Diyarbakır Diyarbakır

Gerekçe:
İktidarın
can ve mal güvenliği gerekçesiyle ilan ettiği sokağa çıkma yasakları yüzlerce
canın yitirilmesine, binlerce yaralanmaya, yüz binlerce yerinden edilmeye ve
milyarlarca dolar değerinde maddi zararın oluşmasına neden olmuştur.
Türkiye'de
reformlar ya çatışma sürecinin hemen ardından konuşulur ya da savaşın tam
ortasında yasakları artırmak için gündeme gelir. Şu an devam eden çatışmalı
süreçte AKP, yerel idarelerin yetkilerini yok etmek için reform söylemi
geliştirmektedir. “Reform” söylemi adı altında saklanan şey ise daha fazla
otoriterleşmedir. Öz yönetim talebine karşı otoriterliği tesis etmek üzere yasal
çalışmalar yapmaya çalışan AKP, paralel olarak da halk tarafından irade olarak
seçilen onlarca belediye başkanını, yüzlerce belediye meclis üyesini gözaltına
alıp tutuklamıştır.
Hükûmetin
adımları değerlendirilirken sürekli olarak geriye dönüş eğilimi göze
çarpmaktadır. Yerel yönetimler alanındaki düzenlemelerde temel alınması
gereken, yetki ve bütçenin yerele aktarılmasıdır. 1808 yılında modern anlamda
yerel yönetimlerin temelini oluşturan Prusya Kentler Yönetmeliği’nden Avrupa
Yerel Yönetimler Özerklik Şartı’na kadar, gelişen iki yüz yıllık süreçte atılan
adımların neredeyse tamamında yerel yönetimlerin özerkliği sürekli olarak
güçlendirilmiştir. Öyle ki Avrupa Parlamentosunda kabul edilen yasaların yüzde
70'i yerel yönetimlerin taleplerinin karşılanması amacını taşır. Türkiye ise
yasakları ve yetki daraltmasını gündemine alıp modern demokrasilerin gerisinde
kalmaktadır.
6360
sayılı Yasa’yla toplam büyükşehir belediyesi sayısı 30'a çıkarılmıştır. Bu
yasayla, büyükşehir belediyelerindeki beldelerin tamamı, büyükşehir yapılmayan
illerdeki bazı belde belediyeleri de nüfus kriteri doğrultusunda kapatılmıştır.
Genel bütçe vergi gelirlerinden belediyelere ayrılan payın belediyeler arasında
paylaşımında uygulanan kriterler göz önüne alındığında, çok gelişmiş illerin
çok, az gelişmiş illerin az kaynak sahibi oldukları görülmüştür.
Gelişmiş
iller olan İstanbul, Ankara ve İzmir illerine ayrılan kişi başı yerel yönetim
payları Mardin ve Diyarbakır'ın 1,5 katı, en az gelişmiş iller olan Ağrı ve Muş
ile Bartın illerinin 1,93 katı olarak gerçekleşmektedir. Belediyelerin öz gelir
yaratma kapasiteleri göz önüne alındığında, çok gelişmiş illerin kişi başı
yerel yönetim paylarının az gelişmiş illerin 5 katı olabildiği görülmüştür.
Muhalefet
partilerinin yerel idarecilerine karşı demokratik tahammülsüzlük ülkenin sorun
alanını derinleştirmektedir. İktidar sözcülerine göre, Hükûmet, belediye
yetkilerine neşter vuracak birtakım uygulamaları hayata geçirme planları
yapmaktadır. Bu planları devreye koymak için de “öz yönetim” olarak tarif
edilen demokratik hak taleplerini kendisine bahane etmektedir. Muhalefet
partilerine mensup belediyeler sürekli olarak hayali gerekçelerle baskı altına
alınırken, Hükûmet üyesi yerel idareler âdeta dokunulmazlığa ve suç işleme
özgürlüğüne sahiptir.
İktidar
sözcülerine göre, Büyükşehir Yasası’yla kaldırılan il özel idareleri yeniden
kurulacaktır. Mevcut durumda 30 büyükşehirde il özel idaresi kapanmıştır.
Ancak, bu illerde YİKOB'lar (Yatırım İzleme Koordinasyon Başkanlığı) kurulmuş
ve maden ruhsatları gibi işlemler bu kurumlara devredilmiştir. Bu kurumlar,
pratikte il özel idarelerinin seçilmiş organlarının devre dışı bırakılmış hâli
olarak Başbakanlığa (temsilen vali) bağlı çalışan kurumlardır. Zaten bu
kurumların gerekli görüldüğü takdirde yerel yönetim gibi çalışma yetkileri
bulunmaktadır.
Toplum
ve devlet yapısının bir sistem içerisinde özgürce yaşamasını sağlayan
kurumlardan olan yerel yönetimlerin yaşadığı vesayet, maddi sıkıntıların
araştırılması ve belediyelerdeki yolsuzlukların açığa çıkarılması amacıyla bir
Meclis araştırması açılmasını talep etmekteyiz.
2.- Hatay Milletvekili Mehmet Necmettin
Ahrazoğlu ve 20 milletvekilinin, redevanslı maden işletmelerinin sorunlarının
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/328)
Türkiye Büyük Millet Meclisi Başkanlığına
"Redevanslı
maden işletmelerinin sorunlarının araştırılarak alınması gereken önlemlerin
belirlenmesi" amacıyla, aşağıda belirtilen gerekçelerle Anayasa’mızın
98'inci, Türkiye Büyük Millet Meclisi İçtüzüğü’nün 104'üncü ve 105'inci
maddeleri gereğince Meclis araştırması açılmasını arz ve teklif ederiz.
05/01/2016
1)
Mehmet Necmettin Ahrazoğlu  (Hatay)
2)
Erkan Akçay  (Manisa)
3)
Oktay Vural  (İzmir)
4)
Ahmet Selim Yurdakul  (Antalya)
5)
Baki Şimşek  (Mersin)
6)
İsmail Faruk Aksu  (İstanbul)
7)
Erkan Haberal  (Ankara)
8)
Kamil Aydın  (Erzurum)
9)
Mustafa Kalaycı  (Konya)
10)
Mevlüt Karakaya  (Adana)
11)
Mustafa Mit  (Ankara)
12)
Emin Haluk Ayhan  (Denizli)
13)
Saffet Sancaklı  (Kocaeli)
14)
Ruhi Ersoy  (Osmaniye)
15)
Fahrettin Oğuz Tor  (Kahramanmaraş)
16)
İsmail Ok  (Balıkesir)
17)
Deniz Depboylu  (Aydın)
18)
Kadir Koçdemir  (Bursa)
19)
Mehmet Erdoğan  (Muğla)
20)
Nuri Okutan  (Isparta)
21)
Erhan Usta  (Samsun)
Gerekçe:
Taş
kömürü havzalarında Türkiye Taşkömürü Kurumu (TTK) tarafından üretime değer
görülmeyen atıl sahalarda 1989 yılından bu yana redevans usulü yapılan kömür
üretimiyle özel sektör firmaları ulusal ve yerel ekonomiye büyük katkı
sağlamaktadır. 
Redevanslı
kömür sahalarında özel firmalarca 2014 yılı rakamlarıyla 4.600 kişi direkt
istihdam edilmiş, ayrıca yirmi beş yıllık sürede 175 milyon TL SGK işveren payı
ve TTK'ya 250 milyon TL redevans payı ve çeşitli vergiler ödenmiştir. Bunun
yanı sıra, yan sanayiye ciddi kaynak aktararak endirekt istihdamın artması ve
yerel piyasanın canlılığı sağlanmıştır.
1989-2014
yılları arasında, redevanslı sahalarda özel firmalarca toplam 9,5 milyon ton
kömür üretimi yapılmıştır. Redevans uygulamasının başladığı yıldan itibaren üretim
miktarı her yıl artış göstermiş ve 2011 yılında da 1 milyon tonun üzerine
çıkmıştır. Üretilen kömürler demir çelik sektörüne, termik santrale, sanayiye
ve yakımlık olarak piyasaya sunularak enerjide yerli kaynak payı artırılmış ve
kömür ithalatının bir miktar önüne geçilmiştir.
Soma
kazası sonrası yürürlüğe giren 6552 sayılı torba yasayla, işçilik ücretlerinin
en az 2 asgari ücret seviyesine çıkarılması, haftalık çalışma saatlerinin yüzde
20 oranında azaltılması, yıllık ücretli izinlerin artırılması, yer altı
işçilerinin erken emekliliğinin sağlanması yönünde düzenlemeler yürürlüğe
girmiştir. Bu düzenlemeler sonucunda, redevanslı sahalarda birçok işletme
üretimini durdurmuş ve 4.600 olan istihdam sayısı 1.500'e gerilemiştir. Torba
yasa öncesi 2 bin TL civarında olan işçilik maliyetleri 3.650 TL’ye
yükselmiştir.
Yasanın
bu şekilde yürürlüğe girmesi, zaten çok cüzi kârlarla, hatta maliyetini ancak
karşılar durumdaki redevanslı sahalarda üretimin durma noktasına gelmesine ve
birçok redevanslı sahanın faaliyetlerini durdurmasına neden olmuştur. İşçilik
maaşları, SGK payları ve TTK’ya redevans borçları ödenemez hâle gelmiş, kent
ekonomileri büyük yara almıştır. Ayrıca, Soma kazası sonrası iş güvenliği
yönetmelikleriyle uygulamaya koyulan düzenlemelerin (zorunlu özel sigorta,
personel takip sistemi) getirdiği ağır maliyetleri sektör karşılayamaz duruma
gelmiştir.
18
Şubat 2015’te yayımlanarak yürürlüğe giren Maden Kanunu ve Bazı Kanunlarda
Değişiklik Yapılmasına Dair Kanun'un ek 29’uncu maddesinde, söz konusu torba
yasayla redevans sözleşmelerinde meydana gelen maliyet artışlarının ödenmesi ve
fiyat farkına ilişkin esas ve usullerin Enerji Bakanlığının teklifiyle Bakanlar
Kurulunca belirleneceği hükme bağlanmıştır.
Hükûmetin
“Fiyat farkı düzenlemesini yapıyoruz.” şeklinde vaat vermesine rağmen,
23/5/2015 tarihli Resmî Gazete’de yayımlanan Bakanlar Kurulu kararında
redevanslı sahalardaki ek maliyetlerin redevans tutarıyla sınırlı kalmak
kaydıyla üretilen ton başına verileceği belirtilmiştir. Bakanlar Kurulu kararına
göre, yapılan hesaplamalarda ton başına 22 TL gibi bir maliyetin karşılandığı
görülmektedir. Ancak, bu düzenlemeyle işletmelere torba yasayla yüklenen 60
TL'lik ton başı maliyetin yarısı bile karşılanamamaktadır.
Anılan
kanunla yapılan düzenlemelerin ardından, oldukça ağır şartlar altında çalışan
yer altı maden işçileri için getirilen düzenlemeler korunarak iş yeri
sahiplerine yüklenen ek maliyetlerin büyük bir bölümünün devlet tarafından
karşılanarak yerli kömür üretiminin sağlanması ve ülkemizin ithal kömür cenneti
hâline getirilmesinin önüne geçilmesi gerekmektedir.
Yapılacak
yeni bir düzenlemeyle, sektörün içinde bulunduğu sorunların mutlaka çözüme
kavuşturulması gerekmektedir. Bu amaçla, sektörde çalışan işçi, işçi
sendikaları, işveren ve maden mühendislerinin de ortak talepleri ve önerileri
olan;
- Kömür
üretim maliyetlerinin altında kalan ton başına kömür fiyatları sübvanse
edilerek işletmelerin zararına çalışmasının önlenmesi ve ek maliyetlerin
karşılanması,
- Yer
altı maden işletmeciliği yapan işletmelere SGK primi ödemelerinde indirim
yapılması ya da ek primin devlet tarafından karşılanması ve benzeri gibi
konuların da dikkate alınarak gerekli önlemlerin alınması ve düzenlemelerin
gerçekleştirilebilmesi için redevanslı maden işletmelerinde yaşanan sorunların
araştırılması amacıyla bir Meclis araştırması yapılmasında yarar görülmektedir.
3.- HDP Grubu adına, Grup Başkan Vekili
Diyarbakır Milletvekili İdris Baluken’in, 10 Ekim 2015 tarihinde yaşanan Ankara
katliamının tüm boyutlarıyla araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/329)
Türkiye Büyük
Millet Meclisi Başkanlığına
Cumhuriyet
tarihinin en fazla can kaybının yaşandığı Ankara katliamının tüm boyutlarıyla
araştırılarak hakikatin açığa çıkarılması, benzer şekilde
gerçekleştirilebilecek yeni katliamların önüne geçilmesi ile adalet ve barış
mücadelesine katkı sağlamak amacıyla Anayasa'nın 98'inci İç Tüzüğün 104'üncü ve
105'inci maddeleri gereğince Meclis araştırması açılmasını arz ve teklif
ederim.
 İdris
Baluken
 Diyarbakır
 HDP
Grup Başkan Vekili
Gerekçe:
10
Ekim 2015 tarihinde, Ankara'da, KESK, DİSK, TMMOB, TTB çağrısıyla "Savaşa
İnat Barış Hemen Şimdi" şiarıyla Emek, Demokrasi ve Barış Mitingi
düzenleme kararı alındı.
Bu
çağrıya HDP, CHP, EMEP, Devrimci Parti, SYKP, ESP, EHP, Yeşiller ve Sol Gelecek
Partisi, HDK, Halkevleri, Haziran Hareketi Derneği, Barış Bloku, Barış Anneleri
ve diğer birçok siyasi parti ve çok sayıda demokratik kitle örgütü, sivil
toplum örgütü, Alevi örgütleri, Kadın örgütleri ve yurttaş Emek, Demokrasi ve
Barış Mitingi’ni desteklediklerini ve güçlü bir şekilde katılım
sağlayacaklarını belirttiler.
10
Ekim 2015'te, barış isteyen on binlerce insan sabahın erken saatlerinden
itibaren Ankara Tren Garı önünde toplanmaya başladı. Maalesef, saatler 10.04’ü
gösterdiği sırada Gar önünde bulunan toplanma noktasındaki caddenin üzerinde,
birbiriyle yaklaşık 50-60 metre mesafede, aynı hat üzerinde üç saniye aralıkla
yaklaşık bin kişiye etki edecek düzeyde 2 bomba patlatıldı. Patlamada, her biri
Türkiye'nin farklı bir yerinden gelen ve barış talebini dillendiren 100
yurttaşımız yaşamını yitirdi, 400'ün üzerinde yurttaşımız ise yaralandı.
IŞİD
tarafından intihar saldırısı şeklinde gerçekleştirilen katliamın öncesinde ve
sonrasında yaşanan gelişmeler katliamın AKP iktidarının bilgisi ve onayı
dâhilinde gerçekleştiği yönünde güçlü kuşkular oluşturmaktadır.
Miting
öncesinde tertip komitesi emniyet yetkilileriyle görüşüp içinde bulunulan ve
olası riskleri hatırlatıp toplanma yeri olan gar önünden itibaren gerekli
önlemlerin emniyetçe alınmasını talep etmesine rağmen, tren garı önünde ve
yürüyüş güzergâhında yasaya aykırı bir şekilde hiçbir önlem alınmadığı açıkça
görüldü.
Patlamanın
hemen sonrasında, güvenlik güçleri yaralıların durumunu hiçe sayarak ölüme
sebebiyet verecek düzeyde müdahalede bulundu, deliler zamanında toplanmadı,
avukatlara güçlük çıkartıldı, savcı olay yerine çok geç geldi, deliller
zamanında koruma altına alınıp toplanmadı, olayla ilgili soruşturmaya ilişkin
anında gizlilik ve yayın yasağı getirildi, Emek, Barış ve Demokrasi Mitingini
örgütleyen kurumların olaydan bir gün sonra patlamanın gerçekleştiği yerde bir
anma ve karanfil bırakma etkinliği ve cenazelerin belirlenen merkezlerde
yapılacak törenlerle memleketlerine gönderilmeleri engellendi. 
Katliamı
gerçekleştirenlerin IŞİD'li olduğu, Suruç ve Diyarbakır saldırılarını
gerçekleştirenlerle ilişkili oldukları kısa sürede açığa çıktı. Ankara
katliamını gerçekleştirenlerden biri olan Yunus Emre Alagöz'ün Suruç katliamını
gerçekleştiren Şeyh Abdurrahman Alagöz'ün ağabeyi olduğu, katliam için
Ankara'ya geldikleri sırada haklarında şüphe bulunmasına rağmen polis kontrol
noktalarından sorunsuz bir şekilde geçtikleri ve olay öncesinde basına ve
kamuoyuna yansıyan şüpheli canlı bombalar listesinde adı olduğu da kısa sürede
açığa çıktı. Hükûmetin elinde intihar saldırısını gerçekleştirenlerin
isimlerinin olduğunu ve bilinçli bir şekilde tutuklanmadıklarını Başbakan Ahmet
Davutoğlu 12/10/2015’te katıldığı bir televizyon programında "Türkiye'de
intihar eylemi yapabilecek kişilerin belli bir listesi var. Takip ediyorsunuz
ama bunun öyle bir eylemi gerçekleştirme anına kadar müdahale
edemiyorsunuz." şeklindeki açıklamasıyla açıkça kabul etti.
Başta
Cumhurbaşkanı olmak üzere Hükûmet sözcüleri tarafından katliamın arka perdesi
ilk günden itibaren “Kokteyl eylem.” şeklinde muğlaklaştırıldı ve ciddi bir
algı operasyonu yönetilmeye çalışıldı. Tüm bu yaşananlar Hükûmetin kendi
sorumluluğunun, ihmallerinin ya da çetelere katliam yapma zemini sunan
politikalarının eleştirilmesini, deşifre edilmesini ve açığa çıkartılmasını
istemediğini kanıtlar niteliktedir.
Ankara
ve Suruç katliamları aynı zamanda Türkiye'nin demokrasi güçlerine verilmiş net
bir mesajdır. Bu eylemlerin Türkiye'de toplumsal muhalefeti sindirmeye,
baskılamaya ve hareketsiz bırakmaya yönelik olduğu bugün içinde bulunduğumuz
ortamda çok daha iyi anlaşılmaktadır.
Türkiye'de
katliamların önüne geçilmesi, ölümlerin durması, demokrasi ve özgürlüklerin
gelişip güçlenmesi ancak ve ancak toplumun gerçekleri tüm boyutlarıyla
görebilmesiyle mümkündür. Üstü örtülen ve hakikatlerin karartıldığı her katliam
daha büyük katliamların da maalesef habercisi ve hazırlayıcısı olmaktadır.
Bugün Diyarbakır saldırısı tüm boyutlarıyla açığa çıkartılmış ve üzerine
gidilmiş olsaydı Suruç katliamı yaşanmayacaktı. Benzer şekilde Suruç katliamı
açığa çıkartılsaydı Ankara katliamı yaşanmayacak ve bugün içinde bulunduğumuz
acılı süreç hiç yaşanmayacaktı. Bu nedenle, Ankara katliamının tüm boyutlarıyla
açığa çıkartılması oldukça önemlidir. Türkiye Büyük Millet Meclisine de bu
bağlamda çok büyük bir görev ve sorumluluk düşmektedir. Ankara katliamının tüm
boyutlarıyla açığa çıkartılması; bugün içinde bulunduğumuz ağır savaş
koşullarının anlaşılarak son bulması, daha büyük olay ve katliamların önüne
geçilmesi, Türkiye'nin özlemini duyduğu adalet, demokrasi ve barış iklimine
ulaşması bakımından oldukça önemlidir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun
çalışma saatlerinin yeniden düzenlenmesine; gündemin "Kanun Tasarı ve
Teklifleri ile Komisyonlardan Gelen Diğer İşler" kısmında bulunan 418,
388, 405 ve 341 sıra sayılı Kanun Tasarılarının bu kısmın sırasıyla 2, 3, 4 ve
5’inci sıralarına alınmasına ve diğer işlerin sırasının buna göre teselsül
ettirilmesine; Genel Kurulun 18, 25 Ekim 2016 ile 1, 8, 15, 22 ve 29 Kasım 2016
Salı günkü birleşimlerinde sözlü sorular ve diğer denetim konularının
görüşülmeyerek gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesine; 19, 26 Ekim
2016 ile 2, 9, 16, 23 ve 30 Kasım 2016 Çarşamba günkü birleşimlerinde sözlü
soruların görüşülmemesine; 418, 388, 405 ve 341 sıra sayılı Kanun Tasarılarının
İç Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 18/10/2016 Salı günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.

 Bülent
Turan
 Çanakkale

 AK
PARTİ Grup Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında bulunan 418, 388, 405 ve 341 sıra sayılı Kanun Tasarılarının, bu
kısmın sırasıyla 2, 3, 4 ve 5’inci sıralarına alınması ve diğer işlerin
sırasının buna göre teselsül ettirilmesi;
Genel
Kurulun, 18, 25 Ekim 2016 ile 1, 8, 15, 22 ve 29 Kasım 2016 Salı günkü
birleşimlerinde sözlü sorular ve diğer denetim konularının görüşülmeyerek
gündemin "Kanun Tasarı ve Teklifleri ile Komisyonlardan Gelen Diğer
İşler" kısmında yer alan işlerin görüşülmesi;
19,
26 Ekim 2016 ile 2, 9, 16, 23 ve 30 Kasım 2016 Çarşamba günkü birleşimlerinde
sözlü soruların görüşülmemesi;
18
Ekim 2016 Salı günkü (bugün) birleşiminde 412 sıra sayılı Kanun Hükmünde
Kararname’nin görüşmelerinin tamamlanmasına kadar;
20
Ekim 2016 Perşembe günkü birleşiminde 418 sıra sayılı Kanun Tasarısı’nın
görüşmelerinin tamamlanmasına kadar;
25,
26, 27 Ekim 2016 ile 1, 2, 3, 8, 9 ve 10 Kasım 2016 Salı, Çarşamba ve Perşembe
günkü birleşimlerinde saat 24.00'e kadar çalışmalarına devam etmesi; 
418,
388, 405 ve 341 sıra sayılı Kanun Tasarılarının İç Tüzük'ün 91'inci maddesine
göre temel kanun olarak görüşülmesi ve bölümlerinin ekteki cetvellerdeki
şekliyle olması önerilmiştir.

418 Sıra Sayılı
Ticari İşlemlerde Taşınır Rehni Kanunu Tasarısı
(1/753)




BÖLÜMLER



BÖLÜM
  MADDELERİ


BÖLÜMDEKİ
MADDE
  SAYISI




1. BÖLÜM


1 ila
  10’uncu maddeler arası


10




2. BÖLÜM


11 ila
  21’inci maddeler arası (Geçici Madde 1 dâhil)


12




TOPLAM MADDE SAYISI


22







388 Sıra Sayılı
Bilirkişilik Kanunu Tasarısı
(1/687)




BÖLÜMLER



BÖLÜM
  MADDELERİ


BÖLÜMDEKİ
MADDE
  SAYISI




1. BÖLÜM


1 ila
  28’inci maddeler arası


28




2. BÖLÜM


29 ila
  57’nci maddeler arası
(Geçici Madde 1 dâhil)


30




TOPLAM MADDE SAYISI


58



405 Sıra Sayılı
Milli Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı
(1/721)




BÖLÜMLER



BÖLÜM
  MADDELERİ


BÖLÜMDEKİ
MADDE
  SAYISI




1. BÖLÜM


1 ila
  27’nci maddeler arası


27




2. BÖLÜM


28 ila
  56’ncı maddeler arası


29




3. BÖLÜM


57 ila
  85’inci maddeler arası


29




TOPLAM MADDE SAYISI


85



341 Sıra Sayılı
Sınai Mülkiyet Kanunu Tasarısı
(1/669)




BÖLÜMLER



BÖLÜM
  MADDELERİ


BÖLÜMDEKİ
MADDE
  SAYISI




1. BÖLÜM


1 ila
  28’inci maddeler arası


28




2. BÖLÜM


29 ila
  54’üncü maddeler arası


26




3. BÖLÜM


55 ila
  84’üncü maddeler arası


30




4. BÖLÜM


85 ila
  112’nci maddeler arası


28





5. BÖLÜM


113 ila 141’inci
  maddeler arası


29





6. BÖLÜM


142 ila
  171’inci maddeler arası


30







7. BÖLÜM


172 ila
  193’üncü maddeler arası
(172’nci
  madde ile ihdas olunan 15/A, 15/B, 15/C maddeler ile geçici 1, geçici 2,
  geçici 3, geçici 4, geçici 5 ve geçici 6’ncı maddeler dâhil)




30





TOPLAM MADDE SAYISI


201












BAŞKAN
– Şimdi, Adalet ve Kalkınma Partisi Grubu önerisi üzerindeki söz taleplerini
karşılayacağım. 
Önerinin
lehinde ilk konuşmacı Bülent Turan, Çanakkale Milletvekili. 
Buyurunuz
Sayın Turan. (AK PARTİ sıralarından alkışlar) 
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
AK
PARTİ Grubumuzun önerisi lehinde söz aldım. 
Az
önce okunduğu üzere, bu haftaki çalışma takvimimizi ve ekim-kasım ayı
içerisindeki çalışma takvimimizi belirlemek üzere grubumuzun teklifini Meclis
Başkanlığımıza vermiş olduk. Buna göre, geçen hafta görüşmeye başlayıp da
bitiremediğimiz, FETÖ ve diğer terör örgütleriyle mücadelede önemli bir basamak
görevi gören, işlev gören, olağanüstü hâl içerisinde, anayasal zemin içerisinde
hazırlanan kanun hükmünde kararnamenin kalan bölümünü görüşmeye bugün devam
edeceğiz. 
Yarın
itibarıyla, hepinizin yine yakından takip ettiği ve kamuoyunun çok merakla
beklediği Ticari İşlemlerde Taşınır Rehni Kanunu Tasarısı’nı görüşmeye
başlayacağız. Bunu biz, piyasaların rahatlaması için Sayın Başbakanımızın
ağustos ayı içerisindeki ekonomiyle ilgili toplantısında kamuoyuna aktarmış
olduğunu biliyoruz. Hemen ardından, Bilirkişilik Kanunu Tasarısı gibi, Sınai
Mülkiyet Kanunu Tasarısı gibi ve Millî Eğitim Bakanlığımızın Teşkilat Yasası
gibi birtakım düzenlemeleri getirmek istiyoruz. 
Kanun
hükmünde kararnameleri görüşeceğimizi diğer partilerimizle beraber ifade
etmiştik. Bununla ilgili, ilgili komisyonlar, çalışmalar ve revizeler varsa
bunları beraber grup bazında görüşecektik. Buna ilişkin davetimizin geçerli
olduğunu ifade etmek isterim. Kaldı ki bazı KHK’larda yine muhalefet partisinin
sayın genel başkanlarının talebi doğrultusunda düzenlemeler olmuştu
biliyorsunuz. 
Derdimiz
üzüm yemek, bağcıyla işimiz yok. İş yapmak istiyoruz, üretmek istiyoruz.
Meclisimizin tüm gündemini KHK’lara boğmayı doğru bulmamakla beraber, tüm
KHK’ların görüşülmesini, muhalefetin bu konudaki görüşlerini almayı da
kendimize görev biliyoruz. 
Ümit
ediyorum, usul ekonomisini kullanarak, zaman tasarrufunu göz önünde
bulundurarak, toplumun bizden beklediği yasaları bir an önce yasalaştırmayı
ihmal etmeyerek kanun hükmünde kararnamelerin tümünü görüşme imkânı
bulabiliriz. 
Sayın
Başkan, değerli milletvekilleri; bugün bizler için özel bir gün. 18 Ekim 1991
tarihinde bağımsızlığını kazanan kardeş ülke Azerbaycan’ın Devlet Bağımsızlık
Günü. Ben tekrar bu vesileyle tüm Azerbaycanlı kardeşlerimizi kutlamak
istiyorum. Biliyorsunuz, Türkiye Cumhuriyeti olarak Azerbaycan’ın
bağımsızlığını ilk tanıyan ülke biziz. Bu gurur verici bir vesile, gurur verici
bir adım. Bu gururdan dolayı da ayrıca bahtiyar olduğumuzu ifade etmek isterim.
Gazi Mustafa Kemal Atatürk’ün “Azerbaycan’ın sevinci sevincimiz, kederi
kederimizdir.” demesi, bu açıklıkta dile getirmesi, dostluk bağları açısından
da iki ülkenin kurduğu kader birliğini dünden bugüne devam ettirdiğini gösteren
güzel bir ifade ve başlangıç. 
Değerli
arkadaşlar, bir diğer husus, az önce İç Tüzük gereği 20’den fazla vekilimizin yerinden
konuşarak ifade ettiği ve öne çıkan bir konuyu açıklığa kavuşturmak istiyorum.
Biliyorsunuz, Ankara Valiliğimiz 30 Kasıma kadar gösteri ve yürüyüşle ilgili
bir yasak kararı aldı. Bununla ilgili endişelerin olmasını anlayışla
karşılıyorum. Ancak, bu endişenin içerisinde, bu kararı alırken 29 Ekim gibi,
10 Kasım gibi tüm toplumun ortak paydası olan değerlerin -sözüm ona- göz ardı
edilmesi için bu kararın alındığını ifade etmeyi de çok izandan uzak bir
yaklaşım olarak değerlendiriyorum. 
10
Kasım bu ülkenin hepsinin yas günüdür, hepsi için kıymetlidir. Bunu bir
partinin anacağı ve diğer partilerin anmayacağı bir gün gibi düşünmek doğru
değil diye düşünüyorum. 29 Ekim, hakeza, bu ülkenin kuruluşunun miladıdır,
adıdır. Bununla ilgili bir parti hassastır ama diğerleri değildir tarzı bir
yaklaşımı doğru bulmuyorum. 
Valiliğin
almış olduğu bu karar asla 29 Ekimle ilgili, 10 Kasımla ilgili değildir.
Hepinizin bildiği gibi, 10 Kasım tarzı, 29 Ekim tarzı kutlamalar, törenler,
yaslar, özel günler, özel bir kanunla düzenlenir. Toplantı ve Gösteri
Yürüyüşleri Kanunu ise 2911 sayılı başka bir kanundur. Yani o törenlerin
yasaklandığını içeren bir kanun ve yasak değildir bu söz konusu olan mesele. 
O yüzden bir daha söylüyorum: Özgürlük esastır,
kısıtlama istisnadır. Bu kısıtlama eleştirilebilir. Biz bunun gerekçelerini
biliyoruz, her STK’dan, her partiden de empati bekliyoruz, anlayış bekliyoruz
ancak bu yasaklamanın haklı gerekçelerini göz ardı bırakarak olayı farklı bir
mecraya çekip 29 Ekim gibi hepimizin ortak paydasında, 10 Kasım gibi hepimizin
ortak paydasında sanki gizli kapaklı bir iş varmış gibi yorumlamayı da açıkçası
çok doğru bulmadığımı ifade etmek istiyorum. 
O günkü törenler ve anma, resmî olarak her partinin
katılımıyla zaten yapılacak ama coğrafyamızda Musul’a kadar olan bir problem
var, bir IŞİD tehdidi var, bir PKK tehdidi var. Bununla ilgili, güvenlik
güçlerimizin çok yoğun bir konsantrasyonu var. Bu konsantrasyon dağılmasın
istiyoruz, bu konsantrasyon bozulmasın istiyoruz, iş yükü artmasın istiyoruz
tabiri caizse. 
Tabii ki özgürlük esastır, tabii ki törenler,
yürüyüşler esastır. Bununla ilgili şimdiye kadar defaatle karar almış, bununla
ilgili defaatle mevzuat değişikliği yapmış, bildirim esasını getirmiş bir
partiyiz; yasaklamayı bırakın, özgürlüğün en âlâsını isteyen bir partiyiz ama
özel süreçlerden geçtiğimizi, olağanüstü dönemlerden geçtiğimizi, ordumuzun
önemli bir kısmının şu an Suriye’de ve Irak’ta görev yaptığını, benzer
tehditler olduğunu da ifade etmek isterim. O yüzden, güvenlik güçlerimizin
konsantrasyonunu bozacak bir adımı atmamak için bunu yapıyoruz çünkü aynı anda
dört beş tane partimiz, STK’mız gösteri istiyor, yürüyüş istiyor. İlgi, alaka
başka yerde olmasın, güvenlik güçlerimiz şu an öncelikli işini yapsın
istiyoruz, o yüzden bu karar alınmıştır, bunu sizlerle paylaşmak isterim.
Bu tedbir kararına da tüm partilerimizin, tüm
STK’lılarımızın, kamuoyunun empati kurarak anlayış göstermesini ümit ediyorum.
Tekrar, başarılı, huzurlu bir yasama haftası olmasını
diliyor, hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim Sayın Turan.
Önerinin aleyhinde İdris Baluken, Diyarbakır
Milletvekili.
Buyurunuz Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi parti grubum adına saygıyla
selamlıyorum.
Doğrusu,
AKP’nin grup önerisinin ne kadar anlamsız olduğunu artık her konuşmanın başında
ifade ederek cümlelerimizi kurmaya başlıyoruz. Çünkü, Meclisin tamamen
işlevsizleştiği, Meclis iradesinin tamamen devre dışına çıktığı, Meclisin
heyecanını kaybettiği, Meclis sıralarının tamamen boş olduğu bir ortamda
aslında durumu kurtarmaya yönelik buraya grup önerileri getirme dışında AKP
Hükûmetinin de mevcut durumdan hoşnut olduğunu ifade etmemiz gerekiyor. Yani
bugün buraya getirdikleri çalışma saatinde, çalışma gündeminde ya da çalışma
takviminde ülkenin yaşamış olduğu tarihî gelişmelerle ilgili tek bir maddenin
olmaması bile AKP’nin bu Meclise nasıl yaklaştığını ele vermesi açısından son
derece önemlidir. 
Düşünün
ki ülkeyi Orta Doğu gibi büyük bir coğrafyada büyük bir bölgesel savaşın
içerisine sürüklüyorlar, geçen haftadan beri Mecliste belli takvimlerle, belli
saatlerle bir gündem işletmeye çalışıyoruz ancak bununla ilgili bu saate kadar
gelip de Meclise herhangi bir bilgi vermiş değiller. Ülkeyi savaşa götürürken
bile, ülkeyi tıpkı Enver Paşa kafasıyla ayakları yere basmayan büyük
felaketlere doğru sürüklerken bile bu Meclisin iradesini hiçe sayan bir
anlayışla karşı karşıyayız. Biz bunun böyle tesadüfi falan olduğu kanaatinde
değiliz, AKP de Erdoğan da çok bilinçli bir şekilde bu Meclisin devreden
çıkacağı bir rejim değişikliğini öngördüğü için hem Meclisteki siyasi partileri
hem de toplumu buna alıştırmaya çalışıyor; yani savaş kararları, iç
politikayla, dış politikayla ilgili temel birtakım şeyler bundan sonra burada
tartışılmayacak, burada konuşulmayacak, burada gündemleşmeyecek, burası adına
düşünen bir üst merkez var, burası adına düşünen bir üst vesayet alanı varı
maalesef hepimizi alıştıracak şekilde bu topluma dayatmaya çalışıyor. Bunu, bir
kere, kabul edilemez bulduğumuzu buradan, en başından beri ifade etmek
istiyorum. 
Bakın,
bugün ülkede üç büyük kriz var. Bir: Büyük bir siyasi kriz var. İki: Büyük bir
bölgesel kriz var. Üç: Büyük bir ekonomik kriz var. Siyasi kriz ne zamandan
itibaren başladı? 7 Haziran seçimlerine, halk iradesine darbe yapıldığı günden
bugüne kadar 80 milyon insan bir gün yüzü bile görmedi, bir gün bile rahat bir
nefes almadı. 8 Haziran sabahına rahat bir nefes alarak uyanan toplum, Türkiye
toplumu, 8 Hazirandan itibaren âdeta bir kâbusun, bir karabasanın saldırısına
maalesef maruz kaldı. O günden bugüne, düşünün, bakın, Suruç katliamından,
Ankara katliamından Sultanahmet’e, Atatürk Havalimanı’ndaki katliamdan, Sur,
Cizre, Silopi örneğinde görmüş olduğumuz savaş konseptinin sahaya
sürülmesinden, işte, bugün Suriye’ye, Irak’a yönelik savaş tamtamlarıyla her
geçen gün kendisini daha fazla hissettiren bölgesel krize kadar, Türkiye
toplumu büyük bir kaos, büyük bir çatışma, büyük bir savaş ortamına sürüklendi.
Bunun çok bilinçli bir tercih olduğunu bir kez daha altını çizerek ifade etmek
istiyorum. 
7
Haziran halk iradesine yapılan darbeden hemen sonra, bakın, bu Meclise, vekil
dokunulmazlığını kaldırıp askere dokunulmazlık getiren yasayı getirdiniz.
Cumhurbaşkanı onayladıktan bir gün sonra da bu ülke, sizin sayenizde, vekil
dokunulmazlığına onay veren üç siyasi parti ve asker dokunulmazlığına onay
veren üç siyasi parti sayesinde büyük bir darbe badiresi, büyük bir darbe
kalkışmasıyla maalesef mücadele etmek zorunda kaldı ve o darbeden doğru dersler
çıkarmak yerine, 15 Temmuz darbesini bir karşı darbeye çevirerek yani
yapılmaması gereken ne varsa yaparak bu ülkeye üç darbe-üç kriz kaosunu
maalesef bilinçli bir şekilde getirmiş oldunuz. 7 Haziran darbesi, 15 Temmuz
darbesi ve 15 Temmuzdan sonra devreye giren karşı darbe -sivil darbe- siyasi
krizi, bölgesel krizi ve ekonomik krizi beraberinde getirdi. Bakın, o nedenle
Meclis heyecanını kaybetmiş çünkü işlevsel değil. Burada ne tartışma yaparsanız
yapın ülke adına kararlar artık başka yerden alınıyor. Buradan hangi sonuç
çıkarsa çıksın, bir KHK’yla buradan çıkan irade hiçe sayılıyor. Bakın, biz
defalarca iktidar partisini uyardık. Seçimde yüzde 49,5 oy almış bir Başbakanı
haberi olmadan Cumhurbaşkanı görevden aldı, siz bu durumu sineye çektiniz.
Birçok bakan görevden alındığını televizyondan öğrenmek durumunda kaldı, siz bu
duruma seyirci kaldınız. E bakın, bunlara seyirci kaldığınızda mevcut gidişatı
değiştirmek mümkün değil. Şimdi, bakın, yeni Başbakanın da siyasi ömrü uzun
değil, birlikte göreceğiz. Şimdi çıkıp buradan cevap verebilirsiniz ama
Davutoğlu’yla ilgili de “Yakında görevden alınacak.” dediğimizde aynı tepkiyi
vermiştiniz. Şimdi, bakın, Başbakanının kendisi diyor ki “Ben Başbakanlığı
kabul ederek denetimli serbestliğe imza atmış oldum, onu kabul etmiş oldum.”
Ya, bir kere böyle cümlenin kullanılması bile kendi siyasi ömrü hakkında bir
itiraf niteliği taşıyor. “Denetimli serbestlik” demek, gidip imza verip, onun
karşılığında serbest olmak demektir. 
BÜLENT
TURAN (Çanakkale) – Espri yaptı. Yapmayın ya!
İDRİS BALUKEN (Devamla) - Sayın Başbakan nereye imza
veriyor? Her gün gidip o imza verdiği yerde bir gün imzasını aksatırsa kendi
siyasi geleceğinin, siyasi ömrünün olmayacağına şimdiden Türkiye toplumunu
alıştırmaya çalışıyor. Her gün imza verdiği kişiyi memnun etmediği zaman, bir
gün televizyondan haberleri izleyince -ki bu çok uzun bir süre de olmayacak-
birdenbire görevden alındığını bizler gibi o da öğrenmiş olacak. Siz ülkeyi bu
hâle getirdiniz. Bu hâlde olan bir ülkede istikrar olmaz, çözüm olmaz, huzur
olmaz, barış olmaz. Çünkü, mevcut siyasi iktidarın da bu anlamda ortaya koymuş
olduğu bir irade yok. Siz, bu süre içerisinde, evrensel hukuk normlarını âdeta
rafa kaldırarak her türlü hukuksuzluğu topluma kanıksatmaya çalışıyorsunuz. Ya,
bütün evrensel hukuk kriterlerinde -bakın, burada avukat arkadaşlar var-
suçların şahsiliği diye bir kavram var, ortadan kaldırdınız; savunma hakkı diye
bir şey var, ortadan kaldırdınız; can ve mal güvenliği diye bir kavram var,
ortadan kaldırdınız; masumiyet karinesi diye bir kavram var, ortadan
kaldırdınız; cezaevlerinde işkenceyi neredeyse normal, olması gereken bir
prosedür olarak İnsan Haklarını İnceleme Komisyonu üyeleriniz aracılığıyla
topluma anlatmaya çalıştınız. Sizin ülkeyi getirdiğiniz ortamdan bir çözümün,
bir huzurun, bir barışın çıkması mümkün değil.
Şimdi içeride savaş yetmedi, haydi dışarıda da büyük
bir bölgesel savaşın içerisine Neoosmanlıcı hayallerle ülkeyi sürüklemek
istiyorsunuz. Enver Paşa’nın o maceracı dış politikası yüz binlerce yoksul
Anadolu çocuğunun ölümüne ve koca bir imparatorluğun parçalanmasına neden
olmuştu, şimdi AKP’nin yaptığı şey de aynı maceracı ruhla Anadolu çocuklarını
ölüme gönderip burada kendi iktidarını tahkim etme anlayışından başka bir şey
değildir. Ama buradan kendi iktidarınızı tahkim etmenizin bu ülkenin hayrına
herhangi bir sonuç çıkarmanızın mümkün olmadığını özellikle vurgulamak
istiyorum. Suriye’de de, Musul’da da yapmanız gereken şey bölge halklarının
iradesini esas alan barışçıl diplomatik çabalara, çözüm çabalarına öncülük
yapmak olmalıydı. Bunun için, içeride iç barışını sağlamış, içeride Kürt
meselesini halletmiş, dışarıda da Kürtler başta olmak üzere Suriye ve Irak
halkları ile onların iradesini esas alacak bir politika geliştirmiş olmanız
gerekirdi ama maalesef siz bunları yapmak yerine El Nusra’yla, Ahrar el-Şam’la
IŞİD’le, bilmem, ÖSO’yla, bütün dünyanın farklı bir noktadan değerlendirdiği
birtakım çete yapılanmalarıyla ilişkiye girip şimdi de büyük bir bölgesel
krizin içerisine ülkeyi hızla sürüklüyorsunuz. Gittiğiniz yolun yol olmadığını
ifade etmek istiyoruz. Burada da sadece zaman dolduruyoruz ama ben bunun kabul
edilemez olduğunu ve halkın da mutlaka bu sürece müdahale edeceğini, Meclisin,
Parlamentonun çözüm gücünü, iradesini mutlaka Erdoğan’a ve AKP’ye
hatırlatacağını ifade ederek hepinizi saygıyla selamlıyorum. (HDP sıralarından
alkışlar) 
BAŞKAN
– Teşekkür ederim Sayın Baluken.
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkanım, kayıtlara geçsin diye söylüyorum. Bizim
genel başkan değişikliğimiz partimizin yetkili kurullarınca alınmış bir
karardır, dedikleri gibi vesayet…
TANJU
ÖZCAN (Bolu) – Hayır canım, saraydan gelen talimatla… Söylesene açık.
BÜLENT
TURAN (Çanakkale) – Efendim? Yok, sen söyle bir…
BAŞKAN
– Siz devam edin Sayın Turan.
BÜLENT
TURAN (Çanakkale) – O söylesin Başkanım.
BAŞKAN
– Sayın Turan, siz devam edin. Bitti mi?
BÜLENT
TURAN (Çanakkale) – Sayın Başkan, bir daha söylüyorum: Bu konuya defaatle cevap
verdiğim için kürsüye çıkmayı doğru bulmuyorum, vakit ekonomisi açısından
söylüyorum. Sayın Başbakanımızın değişikliğiyle ilgili mesele partimizin
yetkili kurullarının aldığı bir karardır, demokratik zemin içerisinde yapılan
kongrelerde ele alınmış bir karardır; dedikleri gibi değildir.
Teşekkür
ediyorum. 
BAŞKAN
– Teşekkür ederim Sayın Turan.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Ben de tutanaklara geçmesi açısından ifade edeyim. Yani
Sayın Davutoğlu görevden alınmadan bir gün önce bile geleceğe dair
planlamalarını büyük bir iştahla kamuoyuna, hepimize anlatıyordu. En son, benim
hatırladığım, Sur’u Toledo’ya çevirecekti ama bir de baktı ki tayini Toledo’ya
çıkmış. Ben o durumu tespit etmek için söz aldım.
BAŞKAN
– Teşekkür ederim Sayın Baluken.
Önerinin
lehinde Erhan Usta, Samsun Milletvekili.
Buyurunuz
Sayın Usta. (MHP sıralarından alkışlar)
ERHAN
USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlarım.
Şimdi, burada bugün AKP’nin grup önerisini konuşuyoruz
Meclisin çalışma programına ilişkin. Tabii, geçen hafta da yine görüşülmüştü,
her hafta neredeyse bir çalışma programı yapılıyor. Tabii, program yapmak güzel
de önemli olan programa uymaktır. Plansızlık, programsızlık maalesef, AKP’nin
olduğu her yerde var yani yapılıyor, ertesi gün bozuluyor, yine bir başkası
yapılıyor; yapılan da aslında bir şey yok. Türkiye’nin sorunları büyüktür arkadaşlar.
Büyük sorunlar da böyle günübirlik yaklaşımlarla çözülemez. Yani aynı şeyi
bakın, bu Meclis çalışmalarında da görüyoruz, birazdan ben bunu vesile kılarak
biraz orta vadeli programdan bahsedeceğim, orada da aynı şey var, planda da
aynı şey var yani birtakım işler yapılıyor fakat onlara hiç bakılmadan
günübirlik politikalarla, günübirlik yaklaşımlarla ülkenin meseleleri çözülmeye
çalışılıyor. Bunun çözülemediğini, her gün ülkenin meselelerinin katlanarak
arttığını da acı acı yaşıyoruz. Nerede yaşıyoruz? İşte, terör olaylarında
yaşıyoruz, dış politikada yaşıyoruz, ekonomide yaşıyoruz. O yüzden, biraz daha
planlı, programlı gitmek ve yaptığımız planları, programları düzgün
uygulanabilir yapmak, ondan sonra da uygulama iradesini göstermek zorundayız. Bunu
Adalet ve Kalkınma Partisi Hükûmetine şiddetle tavsiye ediyorum.
Şimdi,
dün itibarıyla, 2017 yılı bütçesi Meclise sunuldu, geçen hafta da Orta Vadeli
Program açıklandı 2017-2019 dönemine ilişkin. Buraya bakıyoruz, bunlara yani
“Orta vadeli programda ne yapıldı, tek cümleyle bunu bize özetleyin.” deseniz
söyleyeceğimiz şey şu: Türkiye’nin yapısal sorunları artarak devam ediyor.
Hükûmetin sunduğu, açıkladığı orta vadeli programın tam da anlamı budur. Niye?
Çünkü, orta vadeli programda, özellikle geçen yılla mukayese ettiğimizde
büyümenin düşürüldüğünü ve cari açığın artırıldığını görüyoruz. Yani, aslında
büyüme düştüğü zaman ekonomide cari açığı da düşürmek lazım fakat büyümeyi
düşürüyorsunuz, cari açığı artırıyorsunuz. Bunun anlamı, yapısal bir sorumuz olan
bu sorunun ve Adalet ve Kalkınma Partisi hükûmetleri döneminde, son on dört
yılda çok şiddetli bir şekilde artmış olan bu sorunun önümüzdeki dönemde de
artacağını, daha da artacağını orta vadeli program tescilliyor. Bu büyük bir
itiraftır, bu çok önemli bir itiraftır. Bunu mutlaka bu şekilde okumamız
gerekiyor.
Şimdi,
tabii, gündem çok sıcak olduğu için ekonomiye yeteri kadar vakit ayıramıyoruz
ama insanların da problemleri bir yandan artıyor. Birazdan onların detaylarına
geleceğim.
Şimdi,
tabii, orta vadeli program demişken bir de Onuncu Kalkınma Planı’mız vardı; hiç
konuşan, eden yok. Bu Hükûmet Onuncu Kalkınma Planı’nı 2013 yılında Meclise
getirdi, 2014 yılından itibaren de uygulamaya başladı. 2014, 2015, 2016, planın
3’üncü yılı bitti arkadaşlar, geriye kaldı iki yıl. Şu anda planda ciddi olarak
öngörülen işlerden hiçbir tanesi yapılmadı. Hükûmet “Biz Onuncu Kalkınma
Planı’nda yazdığımız tedbirlerden, politikalardan şu kadarını hayata geçirdik.”
desin bize. Böyle bir şey olmaz, böyle ülke yönetemeyiz. Ondan sonra,
Türkiye’nin niye sıkıntıları artıyor diyoruz. Yani, Türkiye’nin en büyük sorunu
yönetim sorunudur, Türkiye’nin en büyük sorunu Adalet ve Kalkınma Partisinin
yönetim tarzıdır, bunu görmemiz lazım. 
Şimdi,
dün itibarıyla, istihdam dataları açıklandı. Yani, istihdama bakıyorsunuz,
özellikle son üç ayda istihdam düşüyor. Bakın, işsizlik artıyor demiyorum,
işsizlik zaten artıyor. Hani, daha önceden işsizlik artıyordu ama istihdamda da
belli ölçüde bir artış vardı. Şimdi, son üç ayda özellikle istihdamın düştüğünü
görüyoruz. Tabii, bunu mevsimsel düzeltilmiş sayı üzerinden konuşuyoruz. Bunu
hiç kimse 15 Temmuzla açıklamaya kalkışmasın. Bakın, bu konuştuğumuz veriler
nisan ayı, mayıs ayı, haziran ayı verileri. Şimdi temmuz geldi, temmuzda bir
miktar 15 Temmuz etkisi vardır. Yani, 15 Temmuz etkisini biz bundan sonra
göreceğiz. 
Şimdi,
son üç ayda istihdam 300 bin kişi azalmış. Türkiye’de çalışan sayısı 300 bin
kişi azalıyor. Yani, şöyle düşünün: Bizim nüfusumuz 15 artı yaş üzerinde yıllık
865 bin kişi artıyor. Yani, çalışabilir yaştaki nüfusumuz 800-900 bin kişi
artıyor, bunun 650 bin kişisi de “Ben iş gücü piyasasına giriyorum ve iş
istiyorum.” diyor fakat biz, buna rağmen, istihdamı artıramıyoruz, istihdam
düşüyor. 
İşsizlik
oranları en son ay itibarıyla yüzde 11,2 olarak gerçekleşti yine mevsimsel
düzeltilmiş veriye göre. Bunlar çok yüksek işsizlik oranlarıdır, gelişmekte
olan ülkeler ortalamasının 2 katı işsizlik oranlarıdır. Yani, daha önceden ben
burada değişik vesilelerle konuştum, işte “demografik fırsat penceresi” dedik.
Bizim genç bir nüfusumuz var, bu genç nüfusu Türkiye değerlendirmek zorunda.
2000 yılında Türkiye bu fırsat penceresi içerisine girdi yani nüfusun
milletlere sunduğu o imkânı 2000-2030’da Türkiye görecek. On beş yılı geçti; on
beş yılı, tabiri caizse, boşa geçti. Hiç olmazsa kalan on beş yılın verimli
geçmesi için Türkiye'nin uzun vadeli hedeflerini düzgün koyması lazım ve bu
hedefler çerçevesinde planlı, programlı birtakım işler yapması lazım. 
Şimdi
“2023 hedefleri” diyoruz. Yine orta vadeli program bunu da tescilliyor. Bunu
zaten defalarca ben burada anlattım, kürsüde sizlere arz ettim. Yani, bakın,
2023 hedefi falan kalmadı. Sadece bir tane göstergeyi söyleyeyim: Hükûmetin,
2018 için kişi başı gelir hedefi planda 16 bin dolardı, şimdi ortaya koyduğu
orta vadeli programda 10 bin dolar. Bakın, 16 bin dolar hedefliyorsunuz, 10 bin
dolar… Buradaki aynı trendi devam ettirirsek 2023 yılında kişi başı gelirin
geleceği yer -hiçbir kriz olmayacağı varsayımıyla söylüyorum bakın- 12.500 dolardır
en fazla, bilemediniz 13 bin dolar olur; 25 bin dolardı bizim hedefimiz. 12.500
dolar muhtemel, en iyi şartlarda, bugünkü gibi Türkiye götürülürse, bugünkü
trendlerle, bugünkü eğilimlerle giderse 12.500 dolara gelecek. Bunun hesabını
kim verecek? 25 bin dolar hedef konulduğu zaman da Türkiye için bir hayal
değildi fakat AKP Türkiye'nin hayallerini yıktı. Sayın Cumhurbaşkanına bunu
birisinin anlatması lazım, bizim sesimiz herhâlde oraya kadar gitmiyor. Sayın
Cumhurbaşkanı külliyede konuşurken veya başka yerlerde konuşurken hâlâ “2023
hedeflerini tutturacağız.” şeklinde bir şey söylüyor. Yani bunu hakikaten
anlatmak lazım. Gerçekten inanarak söylüyorsa bu bilgiyi Hükûmetin saklamaması
lazım kendisinden; ha, bilmeden konuşuyorsa onu bilemem ben, o da kendisinin
sorumluluğudur. Yani, o yüzden…
Şimdi,
istihdamı dedik. İstihdamda özellikle sanayi istihdamı… Bakın, Türkiye
üretemiyor, Türkiye eskiden ürettiği birçok malı yurt dışından getirmek
durumunda kalıyor. Buna çözüm bulmamız gerekir. Teknoloji seviyemizi
yükseltmemiz gerekir diyoruz. Yani, bıraktık artık teknoloji seviyesinin
yükseltilmesini, düşük teknolojili ürünler dahi Türkiye’de üretilemez hâle
geldi. O yüzden, büyümemiz düştüğü hâlde -ben söylemiyorum bunu, orta vadeli
program söylüyor, bunu Hükûmet söylüyor- cari açığınız artıyor çünkü
ihracatınız düşüyor, ithalatınız artıyor ve finansman sıkıntısı var. İşte o
yüzden de faizleriniz yüzde 10. Yani, dünyada sıfır faizin konuşulduğu bir
ortamda, eksi faizin konuşulduğu bir ortamda Türkiye yüzde 10 faiz vermek
zorunda kalıyor ve ekonomisini büyütemiyor buna rağmen. Bunları görmemiz lazım,
bunları çözmemiz lazım, hepimiz aynı gemideyiz. Bu ülkenin bir ferdî olarak,
bir vatandaşı olarak insanın yüreği sızlıyor bunları görünce ama bakıyorsunuz,
hâlâ her yerde, günde 3 defa, 5 defa nutuk çekiliyor ve her yerde hamaset,
sürekli hamaset… Bu hamasetle daha nereye kadar gideceğiz biz? Bunlara bakmamız
lazım.
Şimdi,
vatandaşın borcu gırtlağına kadar gelmiş. İşte bakıyorsunuz, kredi kartları ne
kadar olmuş diyorsunuz? Daha doğrusu, tüketici kredileri, kredi kartları,
hepsine toptan baktığınızda 720 milyar TL hane halkı borcu var. Bakın, hep
2002’yle mukayese ediyorlardı, şimdi konuşamıyorlar çünkü hakikaten, Türkiye,
Adalet ve Kalkınma Partisinin devraldığı 2002’nin çok çok altında bir
performans gösteriyor. Yani, 8,7 milyar TL’den aldığınız borcu; kişilerin,
hanelerin borcunu 718-720 milyar TL’ye çıkardınız. Bana bir tane daha gösterge
söyleyin 100 kat artan, borcun dışında artan bir tane daha gösterge söyleyin.
Hani çok meraklı ya, Sayın Başbakan da burada böyle nominal rakamlar üzerinden
ta altmış yıl öncesiyle TL’ler üzerinden enflasyon ortamında karşılaştırma
yapıyor. Yani, bir tane daha bize rakam söylensin, 100 kat artan ne var? Yani,
borcu artırdınız. 
Dış
borcu sürekli söylüyoruz, Türkiye'nin dış borcu olağanüstü arttı. Yani, 130
milyar dolar olarak alınan dış borç 421 milyar dolara çıktı. Hep dediler ki:
“Efendim, dış borcu rakam olarak konuşmayın.” Kendileri TL’yi bile ta yüzyıl
öncesiyle mukayese ediyorlar, o zaman kusur yok. Yani, Türk lirası çünkü
enflasyon var yani yirmi yıl önceki 1 lira ile bugünkü 1 lira aynı mı? Değil.
Kendileri onu konuşuyorlar, dolar cinsinden dış borç konuşulduğu zaman
“Efendim, dış borç dolar cinsinden konuşulmaz.” Nasıl konuşulur? “Millî gelire
oran olarak konuşulur.” Hadi, millî gelire oran olarak konuşalım. Bakın,
Türkiye'nin dış borcu millî gelire oran olarak da devraldığınız 2002 yılına
göre artmıştır. Yani, 129’dan 420’ye çıkarak yaklaşık 290 milyar dolar bir
artış var, bunun dışında millî gelire oran olarak da artmıştır. Yani, millî
gelirin arttığının çok daha üzerinde Türkiye'nin dış borçlarında bir artış
vardır. 
Dolayısıyla,
grup önerisi…
(Mikrofon
otomatik cihaz tarafından kapatıldı) 
ERHAN
USTA (Devamla) - Plansızlık, programsızlık Türkiye’yi bu noktaya getirdi. Ben
Hükûmeti daha planlı, daha programlı olmaya davet ediyorum.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Usta.
Önerinin
aleyhinde Engin Altay, İstanbul Milletvekili.
Buyurunuz
Sayın Altay. (CHP sıralarından alkışlar) 
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; Genel Kurulu saygıyla selamlıyorum.
Adalet
ve Kalkınma Partisinin Meclisin iş takvimini düzenleyen grup önerisi üzerinde
söz aldım. Öncelikle bu önerinin de çok güncel olmadığına, çok fizibil
olmadığına, önümüzdeki hafta Adalet ve Kalkınma Partisinin yine Meclisin
çalışma saatlerini düzenleyen yeni bir öneriyle geleceğine burada senet
verebilirim. Bu, Adalet ve Kalkınma Partisinin her vesileyle her zaman yaptığı
bir iş, uygulama. Şunu söylememiz lazım Adalet ve Kalkınma Partisinin kıymetli
yöneticilerine: Siyasette belli mutabakatlar vardır, siyasetin yazılı ve yazılı
olmayan kuralları vardır. Bu çerçevede -yazılı olmayan kimi mutabakatlardan-
böyle, diğer siyasi partilerle istişare yapmadan, mutabakat sağlamadan
“Meclisteki parmak çoğunluğuna güvenerek gündemi bu şekilde değiştiriyoruz.”
yaklaşımı doğru değil. 
Türkiye
Cumhuriyeti Anayasası’nın 121’inci maddesinin amir hükümlerine ve buna bağlı
Türkiye Büyük Millet Meclisi İçtüzüğü’nün 128’inci maddesine -ki Anayasa hükmü
sayılır o madde- bağlı olarak KHK’ların bir an önce görüşülmesi talebimizi
yineliyoruz. Ancak, Sayın Turan’ın “Bu konuda bir çalışma var.” demesinden
şöyle bir umuda da kapıldım: KHK’larla ilgili olarak kantarın topuzunu fazla
kaçırdıklarını görüp de kimi düzenlemeler, kimi olumlu değişiklikler
yapılacaksa eyvallah.
Kaldı
ki bu arada -gene grup önerisinde- Ticari İşlemlerde Taşınır Rehni Kanunu
Tasarısı konusuna da müspet baktığımız için ve sanayi ve ticaret erbabı
vatandaşların, KOBİ’lerin bu kanunu beklediğini bildiğimiz için yarın olumlu,
yapıcı, iyi niyetli bir muhalefetin nasıl olduğunu da iktidar partisine
göstererek belki de son bir iyi niyet adımı atacağız. 
Ama,
bundan sonra temennim… Parlamentonun gündemini belirleme yetkisi elbette
çoğunluk partisinindir, belirlersiniz. Ben merak ediyorum: Muhalefetle
mutabakatınız olmadan 85 maddelik millî eğitim torbasını ve fikrî ve sınai
mülkiyet haklarını -180 maddeydi galiba-nasıl çıkaracaksınız, çok da merak
ediyorum. Bu ülkeyi ayakta tutan şey mutabakattır. 29 Ekim 1923’te de öyleydi,
Sivas Kongresi’nde de, Erzurum Kongresi’nde de. 
Ben
mevzu etmeyecektim, yarınki merkez yönetim kurulu toplantımızdan sonra belki
kamuoyuna açıklarız diye düşünüyordum ama -burada enine boyuna konuşacağız-
Sayın Turan’ın Ankara Valisinin aldığı karara değinmesi iyi oldu. Bu vesileyle
ben de bu konudaki anlayışımızı ortaya koymak istiyorum. Bir ülke terör
tehdidinden kaynaklı olarak ulusal bayramlarını kutlayamaz hâle geliyorsa vah
ki vah, o ülkeye vah ki vah, çok vah! (CHP sıralarından alkışlar) Ve o ülkenin
Hükûmeti, Parlamentosunun içinden çıkan Hükûmeti, onun milletvekilleri yeri
geldi mi buraya gelip “Biz şöyle bir milletin torunlarıyız.” diye hava atıyorsa
bir kere o havayı atmaktan vazgeçecek. Kurtuluş Savaşı şehitlerinin kemikleri
sızlar, cumhuriyeti kuranların kemikleri sızlar. Cumhuriyet tarihinin en büyük
ayıbını işlemiş olursunuz. Terör tehdidi nedeniyle bayram kutlamamak bu
milletin fıtratında yok kardeşim; bu millet tankın karşısında, topun
karşısında, kılıç ile tüfeğin karşısında mücadele vermiş bir millet. Buradan
muradınızın ne olduğunu anlamış değilim. 
Elbette
katılıyorum, cumhuriyetle ve Atatürk’le, Adalet ve Kalkınma Partisine oy veren
seçmenlerin yüzde 90’ının sorunu yok; sorun sizin kafanızda, Adalet ve Kalkınma
Partisinin kimi üst düzey yöneticilerinin kafasında. Size oy veren seçmenin de,
Cumhuriyet Halk Partisine oy veren seçmenin de Atatürk’le ve cumhuriyetle bir
sorunu yok. Sizin de büyük çoğunluğunuzun yok -siz derken yanlış anlaşıldı
galiba- kimi AKP’lilerin sorunu var, isterseniz bunları kendi beyanlarıyla
burada tartışırız. Gerek yok, bunları tartışmaya gerek yok. 
“Millî
bayramları statlardan sokaklara taşıyalım.” diye kanunu siz değiştirmediniz mi?
Doğru da yaptınız kısmen. Yani “Stada, salona çocukları toplayıp, çocuğu üç
saat dikip de valiyi, kaymakamı, belediye başkanını dinletmek doğru değil.”
diyen siz değil miydiniz? “Bunları millet sokakta kutlasın, meydanda kutlasın.”
diyen siz değil miydiniz? Sizdiniz. Ne oldu şimdi? “Efendim, bir tehdit var.”
Tehdit vardı, Çanakkale’de de tehdit vardı, 15 Mayıs 1919’da da bir tehdit
başladı, Kurtuluş Savaşı’nın bütün merhaleleri tehdit, risk doluydu; bugün
sizin taşıdığınız riskten daha büyük riskler vardı. Bu millet böyle tehditlere
pabuç bıraksaydı bu topraklarda şimdi 16 tane ayrı devlet bayrağı olurdu. (CHP
sıralarından alkışlar) 
Rica ediyorum -Hükûmet nerede? Burada- Sayın Hükümete
rica ediyorum. Tabii, yarın partimiz ayrıca bir karar alır bu konuda ama ben
şahsen 29 Ekim’de Ankara meydanındayım Sayın Bakanım, sizi de bekliyorum oraya,
sizi de bekliyorum. Bu cumhuriyet bizim değil, hepimizin cumhuriyeti. Herkes
buradaki varlığını, nefes alışını Kurtuluş Savaşı şehitlerine, Gazi Mustafa
Kemal Atatürk’e borçlu olduğunu unutmamalıdır. Aksini bir ihanet sayarım,
aksini bir nankörlük sayarız; bunu kabul etmek mümkün değil. (CHP sıralarından
alkışlar)
Şunu
da söyleyeyim: 15 Temmuz demokrasimiz açısından, parlamenter sistem açısından
çok kıymetli, çok kayda değer, çok önemlidir. Yalnız, 15 Temmuzu bu anlamda
önemli kılan yeni bir kazanımımız var. Bizim on küsur yıldır size
anlatamadığımız, demokrasinin yazılı olmayan kuralları çerçevesinde izah ve
ispat edemediğimiz direnme hakkı 15 Temmuzla birlikte meşru haklardan biri
olmuştur. Dolayısıyla, bu millet, AKP’lisiyle, CHP’lisiyle, MHP’lisiyle,
HDP’lisiyle 15 Temmuzda darbecilere karşı, ülkede tam bir belirsizlik varken,
Başbakan bir devlet kara yolunda, Cumhurbaşkanı bir uçaktayken direnme hakkını
kullanıp darbeyi nasıl püskürttüyse o millet 29 Ekimde de -şayet Hükûmet bir
geri adım atmazsa- o direnme hakkını âlâsıyla kullanacaktır, hiç şüpheniz
olmasın. 
Türkiye’yi
germeyin; Sayın Bakan, Türkiye’yi kamplaştırmayın, insanları ötekileştirmeyin.
Bir ülkede Cumhuriyet Bayramı kutlanamıyorsa o ülkede o bayrak direkten aşağı
insin, öyle şey olur mu! (CHP sıralarından alkışlar) Bir ülkenin kurucusunun ve
kurtarıcısının ölüm yıldönümünde toplu olarak insanlar ellerinde bayraklarıyla
ülkenin kurucusunun, önderinin, kurtarıcısının kabrine gidemiyorlarsa o ülke
bağımsız değildir kardeşim. Ben Türkiye Cumhuriyeti’ni tam bağımsız bir ülke
diye biliyorum ve Türkiye Cumhuriyeti tam bağımsız bir ülke olarak yoluna devam
edecek. 
Buradan
samimi, dostane, iyi niyetli bir uyarı yapıyorum Hükûmete. Sayın
milletvekilleri, bunun sizinle bir ilgisi yok; bunun üst akılla ilgisi var,
Hükûmetle ya da Hükûmetin üst aklıyla ilgisi var. Ben onu bilmem, benim
muhatabım Hükûmet, Sayın Bakan da burada. 
ERTUĞRUL
SOYSAL (Yozgat) – Kutlayacağız bayramı, kutlayacağız.
ENGİN
ALTAY (Devamla) – Sayın Bakan, sizi 29 Ekimde Kızılay Meydanı’na davet
ediyorum. 
BÜLENT
YENER BEKTAŞOĞLU (Giresun) – Gelecek, gelecek.
ENGİN
ALTAY (Devamla) – Cumhuriyetin Bakanı olduğunuzu -biz biliyoruz, bir şeyimiz
yok- orada herkese göstermenizi bekliyorum. 
BÜLENT
YENER BEKTAŞOĞLU (Giresun) – Bakan gelir.
ENGİN
ALTAY (Devamla) – Tekrar altını çizerek söylüyorum: Türkiye Cumhuriyeti bir
terör tehdidinden dolayı bayramını kutlayamaz hâle gelmişse o cumhuriyete
uğurlar olsun, o devlete de uğurlar olsun; öyle devlet bana lazım değil. Bu
ülke, bu millet cumhuriyetine de, Atatürk’üne de hep beraber, sizlerle beraber
sahip çıkmak zorundadır. Bunu yapmak öncelikle bu asil milletin vekilleri
olarak sizlerin, bizlerin görevidir. 
Hükûmeti
bu vesileyle tekrar uyarıyorum. 29 Ekimde cumhuriyet Bayramı bugüne kadar
olduğundan daha görkemli bir şekilde, daha heybetli bir şekilde, daha şanına
yaraşır bir şekilde kutlanmalıdır ve bunda görev öncelikle Hükûmete düşer.
Evet,
çok doğru söylediğiniz bir şey var, cumhuriyet ve Atatürk Cumhuriyet Halk
Partisine ait değil. Cumhuriyet de, Atatürk de, laiklik de Türk milletinin
malıdır, Türk milletine aittir. (CHP sıralarından alkışlar) Ama, içinden bazen
bu konuda meczuplar, sapkınlar, inkârcılar, hainler çıkmıyor değil. 29 Ekim
1923’te de karşı devrimciler vardı, şimdi de var doksan beş yıl sonra; fark şu:
O zamanki karşı devrimcilerin ayağında cizlavit vardı, şimdikilerinkinde
iskarpin var; o zamankilerin kafasında sarık, fes vardı, şimdikilerin boynunda
kravat var; bu kadarcık bir fark var. Ama, biz milletçe sizlerle, hep beraber
karşı devrime, karşı darbeye geçit vermeyeceğiz, laik, demokratik cumhuriyeti
sonsuza kadar yaşatacağız. Parlamentomuza güveniyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Altay. 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, kayıtlara geçsin diye söylüyorum sadece.
AK
PARTİ’nin hiçbir yöneticisinin 10 Kasımla ilgili, 29 Ekimle ilgili sorunu
yoktur. Bu değerler bizim değerlerimiz, milletin değerleri. Ancak, alınan
tedbir –çok uzun anlattım, gerekçelerini paylaştım- güvenlik güçlerimizin
konsantrasyonuyla ilgili bir meseledir. 
ENGİN
ALTAY (İstanbul)- Ne konsantrasyonu ya!
BÜLENT
TURAN (Çanakkale) – O yüzden, Hükûmetin bu kararına saygılıyız. Bir daha
diyorum, ortak paydamız üzerinden siyasi kamplaşma yapmayı, söylem üretmeyi çok
doğru bulmuyorum. 
Teşekkür
ediyorum.
BAŞKAN
– Teşekkür ederim.
Tutanaklara
geçmiştir Sayın Turan.
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI
(Devam)
C) Önergeler
1.- İstanbul Milletvekili Eren Erdem’in,
(2/918) esas numaralı 5018 Sayılı Kamu Malî Yönetimi Kontrol Kanununda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/59)
Türkiye Büyük Millet Meclisi Başkanlığına
(2/918)
esas numaralı Kanun Teklifi’min İç Tüzük’ün 37’nci maddesi uyarınca doğrudan
gündeme alınması için gereğini saygılarımla arz ederim.
 Eren
Erdem 
 İstanbul
BAŞKAN
– Evet, İç Tüzük’ün 37’nci maddesi uyarınca verilmiş olan bu öneri üzerinde
teklif sahibi olarak Özkan Yalım, Uşak Milletvekili konuşacaktır. 
Buyurunuz
Sayın Yalım. (CHP sıralarından alkışlar) 
ÖZKAN
YALIM (Uşak) – Çok teşekkür ederim Sayın Başkanım.
Çok
Değerli Divan, sayın bakanlar, sayın milletvekili arkadaşlarım ve de bizi
izleyen aziz Türkiye Cumhuriyeti vatandaşlarım; hepinizi saygı ve sevgilerimle
selamlıyorum. 
İlk
önce çok Değerli Grup Başkan Vekilim Engin Bey’e sonsuz teşekkürlerimi
sunuyorum ve de kesinlikle eleştirilerine yüzde yüz katılıyoruz. Çünkü bir
milletin kuruluş tarihi olan cumhuriyet bayramını kutlayamaması gerçekten yüz
karasıdır. Bu sebeple, bütün illerimizde 29 Ekim’i çok daha bir etkin şekilde
kutlayacağımızın altını buradan özellikle tekrar çiziyorum.
27
Mart 2015 tarihinde çıkarılan 5018 sayılı bir Kanun var. Bu nedir?
Cumhurbaşkanının örtülü ödenek kullanması. Evet, değerli milletvekili
arkadaşlarım, ilk önce sizlere sormak istiyorum: Hükûmeti, devleti yöneten
Sayın Başbakanın, Sayın Cumhurbaşkanının kesinlikle gizli bir işi olmamalı;
gizli bir işi olmayacağına göre gizli ödenek yani örtülü ödenek de olmamalı. Bu
sebepten dolayı, özellikle şu metni okumak istiyorum sizlere: “Örtülü ödenek
kullanımı, kapalı istihbarat ve kapalı savunma hizmetlerini kapsayan ve ödenek
kapsamında yapılan harcamaların gizliliğine yönelik yasal dayanaklara bağlı
olmasına rağmen sorumsuzluk kapsamında bir harcama kalemi değildir. Ancak,
Cumhurbaşkanlığı makamı görevinden dolayı mutlak sorumsuzluğa sahiptir ve diğer
taraftan, Cumhurbaşkanlığı makamı örtülü ödenek kullanımının ana mantıki
çerçevesini oluşturan güncel sorunları gidermeye yönelik adımların uygulanması
noktasında politik çözüm üretecek bir merci de değildir. Anayasa’mızın
Cumhurbaşkanının tarafsızlığı ve yürütme sorumsuzluğuyla ilgili hükümleri
açıktır. Bu hükümler çerçevesinde, Cumhurbaşkanlığının örtülü ödenek
kullanması, bu makamın temsil göreviyle bağdaşmamakta ve bu makamın sistem
içindeki yerini hukuki açıdan tartışmalı ve çelişkili hâle getirmektedir. Bu
nedenle, Cumhurbaşkanlığı için ayrılan örtülü ödenek kullanımı hakkı acilen
kaldırılmalı ve Cumhurbaşkanlığı makamı üzerinde anayasal bağlayıcılığı olan
tarafsızlık ilkesi -özellikle buradan altını çiziyorum- ve salt Başbakanlık ve
Kabinenin yürütme açıdan sorumlu hâli yeniden geri getirilmelidir, tesis
edilmelidir.” Yani, Cumhurbaşkanının kullanmış olduğu bütün ödenekler değil
gizli, değil örtülü ödenek; kullanmış olduğu bütün ödenekler Başbakanlık ve
Kabine tarafından kontrol edilmelidir. Neden? Çünkü, bu ülkenin yöneticileri
bizlerin de… Şu andaki Hükûmeti temsilen bakanlar ve Başbakan bulunmaktadır. 
Yani,
Sayın Cumhurbaşkanı cumhuriyetimizin en tepesindeki en yüce makamda
oturmaktadır. Bu sebeple, Türkiye Cumhuriyeti için kullandığı bütün bütçelerin,
bütün harcamaların kesinlikle Başbakan ve Kabine tarafından, bakanlar
tarafından kontrol edilmesinin ve gerektiği yönde, doğru bir şekilde kullanıldığının
kontrol edilmesinin tekrar altını çiziyoruz. Bu sebepten dolayı hem
Cumhurbaşkanının tarafsızlık ilkesini yitirmemesi adına, Türkiye
Cumhuriyeti’nde yaşayan bütün vatandaşların hakkının eşit şekilde
savunulabilmesi adına, o makamın saygınlığının sürdürülebilmesi adına
kesinlikle yetkisi olmaması gereken örtülü yani gizli ödenek bir an önce
kaldırılıp, şeffaf bir şekilde yaptığı her türlü ödeme, Türkiye Cumhuriyeti
vatandaşları, başta Başbakan, Kabine, bakanlar olmak üzere, bütün
milletvekilleri olmak üzere şeffaf bir şekilde bilinmelidir. Bu sebepten dolayı,
Türkiye Cumhuriyeti’ni yönetenlerinin gizli bir işi olmamalıdır, gizli bir şeyi
olmayacağına göre gizli ödeneğe de, örtülü ödeneğe de ihtiyaç olmadığı
kanaatindeyim. Bu sebepten gizli ödeneğin, örtülü ödeneğin bir an önce
kaldırılmasını talep etmekteyiz.
Sizleri
saygı ve sevgilerimle selamlıyorum. Teşekkür ederim. (CHP sıralarından
alkışlar)
BAŞKAN
– Teşekkür ederim Sayın Yalım.
Önerge
üzerinde bir milletvekili sıfatıyla diğer konuşmacı Tanju Özcan, Bolu
Milletvekili.
Buyurunuz
Sayın Özcan. (CHP sıralarından alkışlar) 
TANJU
ÖZCAN (Bolu) – Sayın Başkan, değerli milletvekilleri; ben de ikinci
milletvekili olarak bu yasa teklifiyle ilgili düşüncelerimi açıklamak için
huzurunuzdayım.
Aslında
sayın milletvekilleri, yasa teklifi çok net. Sayın Özkan Yalım örtülü ödenekle
ilgili düşüncelerini dile getirdi. Gerçekten, demokratik bir devletin şeffaf
olması gerekiyor harcamalarında. O anlamda gönül istiyor ki örtülü ödeneği
tamamen kaldıralım. Ancak bu yasa teklifi incelendiğinde günümüz şartlarında
buna “Evet.” demeyeceğinizi bildiğimiz için en azından sınırlandırılmasını
talep ediyoruz. Ne deniyor teklifte: “Örtülü ödenekler kişisel harcamalar ile
siyasi partilerin idaresi, propaganda ve seçim ihtiyaçlarında kullanılamaz.”
Buna hanginiz “Hayır.” diyeceksiniz? “Hayır” dememelisiniz. Peki, bu öneri niye
ortaya atıldı? Biz geçtiğimiz dönemlerde ve iktidarınız döneminde gerek Sayın
Başbakanın gerekse Sayın Cumhurbaşkanının örtülü ödeneklerinin ölçüsüz bir
biçimde her yıl çok büyük miktarlarda artış gösterdiği için ve bu örtülü
ödeneklerin önemli bir kısmının maalesef siyasal çalışmalarda ve kişisel
harcamalarda kullanıldığına dair yoğun kuşkular sebebiyle veriyoruz. 
Biz
size güvenmiyoruz örtülü ödenek konusunda. Size vatandaş olarak, milletvekili
olarak güvenmek zorunda da değiliz ama eğer siz “Türkiye Cumhuriyeti devleti
demokratik bir devlet, harcamalar da şeffaf olmalı.” diyorsanız bizim gibi, bu
yasa teklifine “Hayır.” demeyeceksiniz, muhakkak “Evet.” diyeceksiniz; ben öyle
düşünüyorum. Sayın Osman Bak öyle düşünmüyor, bakışlarından anlıyorum. 
OSMAN
AŞKIN BAK (Rize) – Öyle mi? 
Sataşma
var Başkanım!
TANJU
ÖZCAN (Devamla) – Sayın milletvekilleri, huzurunuzda söz almışken bir iki
konuda da uyarı görevinde bulunmak istiyorum. 
Sayın
milletvekilleri, “Üç aydır FETÖ’yle mücadele ediyoruz.” diyorsunuz, değil mi?
Aslında FETÖ’yle mücadele falan edilmiyor -ben milletvekili olarak uyarıyorum-
FETÖ’yle mücadele ediliyormuş gibi yapılıyor; Anadolu’da da böyle, Ankara’da da
böyle. 
Şimdi,
ne yapılıyor bütün şehirlerimizde? Bunların okullarına çocuk gönderdi diye kamu
görevlileri meslekten ihraç ediliyor, bazı şehirlerde tutuklanıyor. Doğru mu?
Doğru tabii. Bank Asya diye bir banka vardı, kurdelesini kimlerin kestiğini
hatırlatmak istiyorum, sadece o fotoğrafı. Bank Asya’dan maaş aldı diye
meslekten atılan, kamu görevinden ihraç edilen ve tutuklanan insanlar var bu
ülkede. Siz FETÖ’cülerle mücadele etmiyorsunuz, garibanlarla mücadele
ediyorsunuz “FETÖ’yle mücadele” adı altında. 
Şimdi
bu söylediğimden çok hoşlanmayacaksınız ama bu işin siyasi ayağına gidilmesi lazım,
samimi olmak lazım bu konuda. Niye “siyasi ayak” diyoruz? Ya, bu FETÖ her yere
sızmış; değil mi? Hastaneye sızmış, postaneye sızmış, askeriyeye sızmış, her
yere sızmış. Peki, bunları buralara kim sızdırmış? Ülkeyi kim yönetiyor? Ülkeyi
siyaset kurumu yönetiyor, ülkeyi siyasal iktidarlar yönetiyor. 
Şimdi, siz “Bunların okuluna çocuk gönderdi.” diye o
kamu görevlisini meslekten atacağınıza bu okula kim ruhsat vermiş, hangi siyasi
ruhsat vermiş, hangi siyasal partinin bakanı buna ruhsat vermiş, neden bunun
üzerine gitmekten imtina ediyoruz? Bu Bank Asya yasal bir banka değil miydi 15
Temmuza kadar? Niye bunu yasaklamadınız? Hatta bazı kamu görevlileri, kamu
kurumlarında çalışanların maaşlarını bu bankayla uzlaşmak suretiyle oraya
yatırdı, adam da maaşını buradan çekti. Neden, bu bankayla ilgili -işlem
yapmayanları en azından, bırakın açanları- işlem yapmayanlar hakkında herhangi
bir işlem yapmıyorsunuz?
OSMAN AŞKIN BAK (Rize) – Bakıyorum Hocam ya. 
TANJU ÖZCAN (Devamla) – Kusura bakmayın, sayın
milletvekilleri, bu konuda, AKP iktidarının ben samimiyetsiz olduğunu
görüyorum, düşünüyorum ve her yerde söylüyorum. 
OSMAN AŞKIN BAK (Rize) – Yanlış düşünüyorsun. 
TANJU ÖZCAN (Devamla) – Siyasi ayağın üzerine
gideceksiniz, gideceksiniz; korkmayacaksınız bundan. Geçmişte bu konuda
sabıkalarınız olduğunu da biliyoruz, bu yapıyla nasıl el ele, kol kola
yürüdüğünüzü de biliyoruz. (CHP sıralarından alkışlar) Bunlar ortaya çıkar diye
korktuğunuzu da biliyoruz. Ama korkunun ecele faydası yok. 
Bakın, sürekli basında yer alıyor. Bugüne kadar bu
haberleri yapanların geçmişteki haberlerinin de doğru olduğunu görüyoruz. 80
AKP milletvekilinin ByLock kullandığı söyleniyor. Şimdi, ben, burada, açık bir
çağrıda bulunuyorum hem MİT’e hem İçişleri Bakanlığına: Bu iddia doğru mu, değil
mi? Bunu söylesin. ByLock kullanan milletvekillerinin, siyasilerin tamamının
listesini her siyasal partiye göndersin, her siyasal partiye göndersin! (CHP
sıralarından alkışlar) Kim FETÖ’cü, kim değil, bunlar ortaya çıksın. 
OSMAN AŞKIN BAK (Rize) – Her habere inanma, her habere
inanma sen ya. 
TANJU ÖZCAN (Devamla) – Bakın, aranızda 80 FETÖ’cü
milletvekili varsa ve siz, “Bu FETÖ’cülerle mücadele ediyorum.”
iddiasındaysanız, ben, kusura bakmayın, sadece yazıklar olsun derim. 
Hepinizi saygıyla selamlıyorum. (CHP sıralarından
alkışlar) 
OSMAN AŞKIN BAK (Rize) – Ya, sen kendi partine bak. 
TANJU ÖZCAN (Bolu) – Bakarım, oraya da bakarım. 
OSMAN AŞKIN BAK (Rize) – Sen kendi partine bak. Bolu’da
kar yağdı mı, onu söyle. 
BAŞKAN – Teşekkür ederim Sayın Özcan. 
BÜLENT TURAN (Çanakkale) – Sayın Başkan…
BAŞKAN – Sayın Turan…
BÜLENT TURAN (Çanakkale) – Sayın Başkanım, zabıtlara
geçsin diye söyleyeceğim. 
Biz, Hükûmetin ne yaptığını beraber tartışıyoruz zaman
zaman arkadaşlarımızla. Genel Başkana sürekli bilgi veriliyor, CHP’ye de ve
diğer arkadaşlarımıza da. 
Sayın Vekilin bu denli fütursuz konuşmasını doğru
bulmuyoruz. 80 tane ByLock’la ilgili iddiası o zaman şunu ortaya koyar:
Belgesini versin, bilgisini versin. 
OSMAN AŞKIN BAK (Rize) – O kadar. 
BÜLENT TURAN (Çanakkale) – Bizdeki belgelerde bizim
grubumuzda hiçbir vekilimizin ByLock’u olmadığı yönünde. Varsa aksi bunu
ispatlaması lazım. O zaman şu hak bize geçer: Bizde yok, sende var deriz. Bu
anlamsız bir tartışma olur, gereksiz bir şey olur. Ezbere konuşmak doğru
değildir. Bu, devletimizin güvenliğiyle ilgili, FETÖ’yle mücadelesiyle ilgili
bir farklı iddiayı ortaya koyduklarını ortaya koyar. Bunu çok tehlikeli
buluyoruz. 
Teşekkür ederim. 
BAŞKAN – Teşekkür ederim Sayın Turan. 
TANJU ÖZCAN (Bolu) – Sayın Başkan…
BAŞKAN – Sayın Özcan…
BÜLENT TURAN (Çanakkale) – Sataşmadım.
TANJU ÖZCAN (Bolu) – Sayın Başkan, konuşmama atfen, AKP
Grup Başkan Vekili fütursuzca konuşmakla suçlayarak sataşmada bulundular. 
BAŞKAN – Buyurunuz Sayın Özcan, sataşma nedeniyle iki
dakika söz veriyorum. 
BÜLENT
TURAN (Çanakkale) – O zaman biz de hep kürsüye çıkalım Sayın Başkan. 
VIII.- SATAŞMALARA İLİŞKİN KONUŞMALAR
1.- Bolu Milletvekili Tanju Özcan’ın,
Çanakkale Milletvekili Bülent Turan’ın yerinden sarf ettiği bazı ifadeleri
sırasında şahsına sataşması nedeniyle konuşması
TANJU
ÖZCAN (Bolu) – Sayın milletvekilleri, şimdi bu konuşmanın neresi fütursuz? 
OSMAN
AŞKIN BAK (Rize) – Suçlamada bulunuyorsun! Yalan, yanlış haberlere dayanarak
suçlamada bulunuyorsun, itham altında bırakıyorsun!
BAŞKAN
– Sayın milletvekilleri, lütfen hatibi dinleyelim efendim, lütfen. 
TANJU
ÖZCAN (Devamla) – Şimdi, bu konuyla ilgili haberlerin basına nereden düştüğünü
hepiniz biliyorsunuz. Bakın, ben çok açık bir çağrıda bulundum.
OSMAN
AŞKIN BAK (Rize) – İtham altında bırakıyorsun!
TANJU
ÖZCAN (Devamla) – Çok açık bir çağrıda bulundum, dedim ki: Bu devletin MİT’i
var mı? Var. Bu devletin İçişleri Bakanlığı var mı? Var. 
OSMAN
AŞKIN BAK (Rize) – 17-25 Aralıkta da döndünüz, herkese “Hırsız!” diye
bağırdınız. Konuşuyorsunuz ya!
TANJU
ÖZCAN (Devamla) – Çıksın, her siyasal partiye, bakın, her siyasal partiye bu
listeleri göndersin. 
OSMAN
AŞKIN BAK (Rize) – Varsa sen gönder kendin. 
TANJU
ÖZCAN (Devamla) – “Sizin üyeniz, sizde şu görevde bulunan, sizde
milletvekilliği yapan şu kişide ByLock tespit edilmiştir.” Her partinin genel
başkanlıklarına bunu göndersin, her parti bununla ilgili gereğini yapsın, bunu
söylüyorum. Ama sizin bunda bir endişeniz var. Tamam, şunu biliyoruz… 
OSMAN
AŞKIN BAK (Rize) – Yok endişemiz, yok!
TANJU
ÖZCAN (Devamla) – Geçmişte bu “FETÖ” dediğiniz adamın çiftliğinin kapısında
haftalarca yatan milletvekilleri oldu bununla görüşmek için. Bunları hepimiz
hatırlıyoruz. (CHP sıralarından alkışlar) 
OSMAN
AŞKIN BAK (Rize) – Bizim sıkıntımız yok, sen kendine bak!
TANJU
ÖZCAN (Devamla) – Bakın, ne diyorum, samimi olarak bir teklifte bulunuyorum:
Ya, şu listeler bir açıklansın, hangi siyasinin bu yapıyla nasıl bir rol
arkadaşlığı, yol arkadaşlığı var, bunları bir görelim.
OSMAN
AŞKIN BAK (Rize) – Varsa ispatın, konuşursun. 
TANJU
ÖZCAN (Devamla) – Sizin de hayrınıza. Sayın Cumhurbaşkanı günde 5 vakit
söylemiyor mu? “FETÖ’yle mücadele için gereğini yapacağız, gereğini yapacağız.”
Ya, siz AKP içerisinde bunun gereğini yapamıyorsunuz henüz, yapma iradeniz yok,
korkuyorsunuz. 
OSMAN
AŞKIN BAK (Rize) – Kimseden korkmuyoruz be! Kimseden korkmuyorum! Sen
korkuyorsun!
TANJU
ÖZCAN (Devamla) – Bakın, bu 80 milletvekili ortaya çıkmazsa, bu 80
milletvekiliyle ilgili iddialar ortaya çıkmazsa, kusura bakmayın, toplum size
hep kuşkuyla bakmaya devam eder, bizler size kuşkuyla bakmaya devam ederiz. 
FUAT
KÖKTAŞ (Samsun) – İddiayı ispatlamak iddia sahibinin görevidir, ispatla!
TANJU
ÖZCAN (Devamla) – Sizin bu mücadelede ne kadar samimiyetsiz olduğunuzu her
yerde anlatırız. 
OSMAN
AŞKIN BAK (Rize) – Sıkıntımız yok! Bizim sıkıntımız yok, sen kendine bak!
TANJU
ÖZCAN (Devamla) – Gideceğiz bu siyasi ayağın üzerine, yapacak başka bir şey
yok. Her yere sızmış da size mi sızmamış? Birlikte kurdunuz bu partiyi,
hatırlatmak istiyorum. (CHP sıralarından alkışlar)
OSMAN
AŞKIN BAK (Rize) – Bizim bir sıkıntımız yok!
BAŞKAN
– Teşekkür ederim Sayın Özcan. 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, usul ekonomisi gereği, süre uzasın istemiyorum.
KHK önemli, FETÖ’yle mücadelemiz için bu KHK’nin kıymeti var, o yüzden devam
edeceğiz. Ancak bir daha söylüyorum: Bir iddia ortaya konuyorsa, bu iddiayı
belgelemek, ispatlamak iddia sahibine düşer. Bununla ilgili çok laf söyleyip de
arkadaşı ezebilirim. Yani iddiayı ortaya koyacaksınız, ispatını
yapmayacaksınız; bu, hukuk açısından asgari bir problemdir, yanlıştır. Bir daha
söylüyorum: Bizim partimizde, bizdeki belgelere, bilgilere göre, hiçbir
arkadaşımızın bu konuda benzer iddiaya muhatap olacak tavrı yok, varsa gereğini
yaparız. 
OSMAN
AŞKIN BAK (Rize) - Bitti, o kadar. 
BÜLENT
TURAN (Çanakkale) - Aynı hassasiyeti de bekleriz onlardan.
Teşekkür
ediyorum.
OSMAN
AŞKIN BAK (Rize) -Bravo Başkan!
BAŞKAN
- Teşekkür ederim Sayın Turan.
TANJU
ÖZCAN (Bolu) - Başkanım, sadece kayıtlara geçmesi bakımından… 
CEYHUN
İRGİL (İzmir) - Başkanım, binlerce, ispat edilmemiş, hakkında kanıt olmayan
öğretim üyesini ihraç ettiler. Onunla ilgili niye ispatlarınızı ortaya
koymuyorsunuz?
BAŞKAN
- Bir saniye Sayın Milletvekili.
Sayın
Özcan…
TANJU
ÖZCAN (Bolu) - Efendim, kayıtlara geçmesi bakımından söylüyorum: Ben bir
çağrıda bulundum, MİT’in ve İçişleri Bakanlığının bu konudaki çalışmalarını
içeren bilgilerin siyasal parti il genel başkanlıklarıyla paylaşılmasını,
çıkacak sonuca göre de herkesin gerekeni yapması gerektiğini söyledim. 
OSMAN
AŞKIN BAK (Rize) - Sen kendi partine bak!
TANJU
ÖZCAN (Bolu) - Kayıtlara yeniden geçmesi açısından…
BAŞKAN
- Teşekkür ederim Sayın Özcan, kayıtlara geçmiştir.
OSMAN
AŞKIN BAK (Rize) - Sen kendi partine bak, kanalları dolaşanlara bak! 
VI.- BAŞKANLIĞIN GENEL KURULA SUNUŞLARI
(Devam)
C) Önergeler (Devam)
1.- İstanbul Milletvekili Eren Erdem’in,
(2/918) esas numaralı 5018 Sayılı Kamu Malî Yönetimi Kontrol Kanununda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/59) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Alınan
karar gereğince, sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan, 667 sayılı Olağanüstü Hâl Kapsamında Alınan Tedbirlere İlişkin
Kanun Hükmünde Kararname (1/746) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412) (x)
BAŞKAN
- Komisyon? Yerinde.
Hükûmet?
Yerinde.
13/10/2016
tarihli 7’nci Birleşimde, İç Tüzük’ün 91’inci maddesine göre temel kanun olarak
görüşülen 412 sıra sayılı Kanun Hükmünde Kararname’nin birinci bölümünde yer
alan 4’üncü maddesi üzerinde önerge işlemleri yapılmış ve maddenin oylamasında
kalınmıştı.
Şimdi
4’üncü maddeyi oylarınıza sunuyorum: Kabul edenler… Kabul etmeyenler… 4’üncü
madde kabul edilmiştir.
5’inci
madde üzerinde toplam dört önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 5'inci maddesinin birinci fıkrasındaki "nedeniyle"
ibaresinin "deliller ile tespit edilenler" olarak değiştirilmesini
arz ve teklif ederiz.
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı Baki Şimşek
 Osmaniye Konya Mersin
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 5’inci maddesine
aşağıdaki fıkranın eklenmesini arz ve teklif ederiz.
 Bülent
Tüfenkci
 Malatya
 Gümrük
ve Ticaret Bakanı
"(2)
Birinci fıkraya göre ilgili pasaport birimine isimleri bildirilen kişilerin
eşlerine ait pasaportlar da genel güvenlik açısından mahzurlu görülmesi halinde
aynı tarihte İçişleri Bakanlığınca iptal edilebilir."
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 sayılı Kanun Hükmünde Kararname’nin
“Yürütülen soruşturmalarda alınacak tedbirler” başlıklı 5’inci maddesinin,
aşağıdaki şekilde değiştirilmesini arz ve teklif ederiz. 
Madde
5 - "Milli güvenliğe tehdit oluşturduğu tespit edilen Fethullahçı Terör
Örgütüne (FETÖ/PDY) üyeliği, mensubiyeti veya iltisakı yahut bunlarla irtibatı
olduğu nedeniyle haklarında suç soruşturması veya kovuşturması yürütülenlerin
pasaportlarına soruşturma veya kovuşturma sırasında tedbiren el konulması
kararı verilebilir. El konulmasına karar verilmesi halinde, işlemi yapan kurum
ve kuruluşlarca ilgili pasaport birimine derhâl bildirilir.
Mahkeme
kararıyla ilgili yapıya üyeliği, mensubiyeti veya iltisakı yahut bunlarla
irtibatı kesin şekilde belirlenmiş olanların mahkeme kararının kesinleşmesi
tarihinden geçerli olmak üzere pasaportlarının iptaline karar verilir.
Mahkemece yapılacak bildirim üzerine ilgili pasaport birimlerince pasaportlar
iptal edilir.”
 Şenal Sarıhan Muharrem
Erkek Nihat Yeşil
 Ankara Çanakkale Ankara

 Cemal Okan Yüksel Murat
Emir Türabi Kayan
 Eskişehir Ankara Kırklareli
 Mustafa Tuncer Gürsel
Erol
 Amasya Tunceli
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 5’inci maddesinin tasarı
metninden çıkarılmasını arz ve teklif ederiz.
 İdris Baluken Meral
Danış Beştaş Mahmut Toğrul
 Diyarbakır Adana Gaziantep
 Hüda Kaya Ayhan
Bilgen Gülser Yıldırım
 İstanbul  Kars Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Komisyonun ve Hükûmetin katılmadığı önerge üzerindeki konuşmacı Gülser
Yıldırım, Mardin Milletvekili.
Buyurunuz
Sayın Yıldırım. (HDP sıralarından alkışlar)
GÜLSER
YILDIRIM (Mardin) – Sayın Başkan, değerli milletvekilleri; kendi sivil
darbesini her geçen gün biraz daha genişleten AKP, “15 Temmuz darbe girişimiyle
mücadele” adı altında OHAL ve kanun hükmünde kararnamelerle -ki bunların da
yetki aşımıyla- hukukun ve hakikatin ilkelerini bütünüyle ortadan kaldırmıştır.
Zaten 15 Temmuz darbe girişimden önceki AKP’nin uygulamalarına baktığımızda,
yerle bir edilip yakılıp yıkılan yaşam alanları; tanklarla, toplarla, uçaklarla
dövülen kentler; insanları bodrumlarda yakan, yüzlerce can kaybına yol açan,
binlerce yöneticiyi, siyasetçiyi cezaevine atan ve hâlen Nusaybin’in 6 mahallesi,
Şırnak gibi yerlerde sokağa çıkma yasağının devam ettiği bir AKP’yle karşı
karşıyayız. Bütün bu düşmanca uygulamalar yetmiyormuş gibi, 15 Temmuz darbe
girişimine karşı, “demokrasi savunuculuğu” adı altında bugün darbenin
yapabileceği bütün uygulamaları maalesef devreye sokmuştur. OHAL ve çıkardığı
kanun hükmünde kararnamelerle, toplumda kendisine biat etmeyen ne kadar muhalif
eğitimci, gazeteci, akademisyen, kurum ve kuruluş varsa bunları tasfiye ederek
yok etme gayretindedir. Demokratik bir yolla baş edemediklerini, ekmeğinden,
özgürlüğünden, canından ederek yok etmeye çalışan bu şoven, milliyetçi, dinci,
tekçi yaklaşımıyla özünde bu topluma en büyük düşmanlığı yapmaktadır.
Değerli
milletvekilleri, toplumda kaygı ve endişeye sebep olan, binlerce kamu emekçisinin
açığa alınması ve ihraç edilmesi hâlen tüm vahametiyle ortada iken binlerce
kamu emekçisi de aynı uygulamayla tehdit edilmektedir. AKP, bütün bu faşizan ve
antidemokratik, hukuk tanımayan uygulamalarını halkın gözünden kaçırmak için,
halkın sesi olan basını ve haber alma özgürlüğünü, onlarca televizyon kanalını
karartarak, radyoları susturarak bundan sonraki süreçte halkımıza yaşatacağı
acıların, yapacağı zulmün zeminini oluşturmaktadır ve Zarok TV -yani çocuk TV-
gibi bir kanalı kapatarak nasıl bir zihniyete sahip olduklarını ortaya
koymaktadırlar.
Değerli
milletvekilleri, 12 Eylül askerî faşist darbe döneminde bile gerçekleşmeyen
uygulamalara bir yenisi de belediyelere kayyum atanarak gerçekleşti. AKP saray
iktidarı, yönetime geldiğinden bugüne değin söyleminde övündüğü ve bütün
muhaliflerine karşı kullandığı silah, halk çoğunluğuyla seçilmiş ve iradesini
temsil ettiğini dile getiren bir yaklaşım içindeyken maalesef ve maalesef
halkın ezici çoğunluğunun oyuyla seçilmiş ve halkımızın iradesini temsil eden
belediyelerimize sarayın talimatıyla Ankara'dan doğrudan kayyum atamak ve
kayyumları tam bir işgal mantığıyla hayata geçirmek AKP'nin halkın iradesine,
seçilmişlerine nasıl bir saygısızlıkla ve ikiyüzlü yaklaştığını gözler önüne
sermektedir. 
DBP'li
belediyelere kayyumlarla birlikte yalnızca Kürt seçmen iradesi yok sayılmamış,
aynı zamanda kadın mücadelesinin en önemli kazanımlarından olan eş başkanlık
modeli de hedef alınmıştır. Erkek egemen siyasete karşı kadın-erkek eşitliği ve
özgürlüğünü esas alan eş başkanlık sistemi, meşru zeminde, fiilen yürütülen bir
çalışmadır ve ciddi bir mücadeleyle hem örgütsel hem toplumsal olarak kabul
görmesine rağmen bugün kadın belediye eş başkanlarının 14’ü tutuklu, 24’ü
görevden alınmış, 2'si hakkında ise arama kararı bulunmaktadır. Eş başkan
yardımcıları, belediye ve il genel meclis üyelerinden 13 kadın siyasetçi
tutuklu, 11’i ise görevden alınmıştır. Kısacası kadının örgütlü mücadelesine ve
kadının yaşamın her alanında kendini, emeğini ve kimliğini var etme çabasına
yönelik büyük bir düşmanlık sergilenmektedir. 
Sayın
Başkan, değerli milletvekilleri; Mardin'in Nusaybin ilçesinde etrafı tel
örgülerle çevrilmiş Abdülkadirpaşa, Fırat, Yenişehir, Dicle, Zeynelabidin ve
Kışla mahallelerinde yer alan sağlam veya onarılabilecek durumdaki yapılar
dâhil olmak üzere yasak bölgesinin yıkımı aralıksız sürmektedir. Diğer
mahallelerin de riskli alan ilan edilmesiyle bir taraftan insanları
mülksüzleştirerek göçü kalıcı hâle getirmek, diğer taraftan yaşam alanlarını
yandaş sermayeye peşkeş çekerek…
(Mikrofon
otomatik cihaz tarafından kapatıldı)
GÜLSER
YILDIRIM (Devamla) – Sayın Başkan…
BAŞKAN
– Teşekkür ederim Sayın Yıldırım.
GÜLSER
YILDIRIM (Devamla) – Sürem bittiğinden bitiriyorum ama şunu da eklemeden
geçemeyeceğim: Maalesef, burada sadece beş dakika değil, saatlerce, AKP’nin
yaptığı zulmün uygulamalarını dile getirmek bile yetmiyor. (HDP sıralarından
alkışlar)
BAŞKAN
– Teşekkür ederim Sayın Yıldırım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 sayılı Kanun Hükmünde Kararname’nin
“Yürütülen soruşturmalarda alınacak tedbirler” başlıklı 5’inci maddesinin, aşağıdaki
şekilde değiştirilmesini arz ve teklif ederiz. 
Madde
5 - "Milli güvenliğe tehdit oluşturduğu tespit edilen Fethullahçı Terör
Örgütüne (FETÖ/PDY) üyeliği, mensubiyeti veya iltisakı yahut bunlarla irtibatı
olduğu nedeniyle haklarında suç soruşturması veya kovuşturması yürütülenlerin
pasaportlarına soruşturma veya kovuşturma sırasında tedbiren el konulması
kararı verilebilir. El konulmasına karar verilmesi halinde, işlemi yapan kurum
ve kuruluşlarca ilgili pasaport birimine derhâl bildirilir.
Mahkeme
kararıyla ilgili yapıya üyeliği, mensubiyeti veya iltisakı yahut bunlarla
irtibatı kesin şekilde belirlenmiş olanların mahkeme kararının kesinleşmesi
tarihinden geçerli olmak üzere pasaportlarının iptaline karar verilir.
Mahkemece yapılacak bildirim üzerine ilgili pasaport birimlerince pasaportlar
iptal edilir.”
Şenal
Sarıhan (Ankara) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Buyurunuz Sayın Sarıhan, Ankara Milletvekili. (CHP sıralarından alkışlar)
ŞENAL
SARIHAN (Ankara) – Değerli Başkanım, değerli yazman üyeler, değerli
milletvekilleri; aslında biz bu madde üzerinde herhangi bir biçimde ayrıntılı
konuşma yapmayacak idik, gerekçenin okunmasıyla yetinecektik ancak AKP’nin bir
önergesi önümüze gelince bu konuşmayı yapmak zorunlu oldu. Aslında beş dakikayı
dahi aşmadan konuşmaya çalışacağım. 
Şimdi,
bu maddede önemli olan nokta pasaportların iptaline ilişkin nokta. Şimdi,
pasaportların iptali konusunda hakkında herhangi bir adli ya da idari
kovuşturma olan şahsın ya da şahısların pasaportlarının geri alınması, iptali
gibi işlemleri kurmak mümkün. Ancak, bu düzenlemenin şöyle bir yanı var:
Pasaportların iptali konusundaki sınır sadece ilgili, kovuşturulan ya da
soruşturulan kişiyle sınırlı kalmıyor, kendi çevresine de yöneliyor. Örneğin,
elinde diplomatik pasaportu olan birinin çocuğunun yurt dışında okuduğunu
düşününüz. Yurt dışında eğitimini sürdürebilme olanağından yoksun kalıyor ya da
başka bir durumu değerlendirelim: Bu kişiyle ilgili varsayalım ki herhangi bir
tutuklama olmadı, özgür ama hakkında güvenlik sebebiyle ya da hiçbir gerekçe
gösterilmeksizin bu kararnameye uygun olarak pasaportun iptaline gidildi. Peki,
bu insan yurt dışında çalışıyor ise ya da yurt dışında eğitim görüyorsa, yurt
dışında ikamet ediyorsa, bununla ilgili pasaportun iptali doğrudan doğruya
seyahat etme haklarının elinden alınması anlamına gelecek.
Şimdi,
AKP’nin önerisinde aynen şöyle bir düzenleme var, diyorlar ki: “Birinci fıkraya
göre ilgili pasaport birimine isimleri bildirilen kişilerin eşlerine ait
pasaportlar da genel güvenlik açısından mahzurlu görülmesi hâlinde aynı tarihte
İçişleri Bakanlığınca iptal edilebilirler." 
Değerli arkadaşlar, “suç ve cezaların kişiselliği
ilkesi” diye bir ilke var. Bu, ceza hukukunun temel ilkelerinden biridir, idare
hukukunun da temel ilkelerinden biridir. Genel anlamda, insan haklarına dayalı
hukukun hem bizim Anayasa’mızda hem iç hukukumuzda hem de uluslararası
sözleşmelerde güvence altına alınmış olunan bir haktır. Aynı zamanda masumluk
karinesi vardır. Şimdi, eşlerin pasaportlarının iptal edilmesi hâlinde, yine
var sayalım, sağlık sebepleriyle yurt dışına gidip gelmek durumunda olan bir
insanın sağlık hakkının ortadan kaldırılması gibi daha vahim sonuçlara da
yönelmek söz konusu olacaktır. Ayrıca, biliyorsunuz ki, hepimiz de biliyoruz ki
mağduriyetin alabildiğine sınırları aştığı, çizgiyi taştığı ve herkesin
neredeyse mağdur durumuna geldiği bir Türkiye ortamında yaşıyoruz. Bugün, kanun
hükmündeki kararnamelerin -biraz önce değerli grup başkan vekilimiz ifade
ettiler- hatalar görülerek düzeltilmesi yolunda gelişmeler ve çalışmalar
beklenirken, özgürlük alanlarını daha da daraltıcı önlemlere doğru gidiliyor
olmasının hukuka uygun olmadığını bir kez daha ifade etmek isterim. Yanlıştan
dönmek için vaktimiz var. Bunu, daha sonra tekriri müzakereyle yapacağımıza şu
anda da bu konu üzerinde en azından yeni bir daraltmaya, yeni bir hak gaspına,
yeni bir hak kaybına sebep olmaksızın, hepimizin burada ortaklaşa, aklın ve
hukukun bize buyurduğu biçimde düzenlemelere yönelmemizin çok daha doğru
olacağını düşünüyorum. Hepimizin kapılarına sabahtan akşama kadar gelip giden
insanların haklarını burada topluca koruyabileceğimiz bir ortamın
yaratılmasının zemini var çünkü bu konuda biz görevliyiz diye inanıyorum,
Türkiye Büyük Millet Meclisi üyeleri olarak hukuka uymak gibi bir
sorumluluğumuzun olduğu inancındayım.
Teşekkür ederim. 
BAŞKAN – Teşekkür ederim Sayın Sarıhan. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 5’inci maddesine
aşağıdaki fıkranın eklenmesini arz ve teklif ederiz.
 Bülent Tüfenkci
 Malatya
 Gümrük
ve Ticaret Bakanı
"(2)
Birinci fıkraya göre ilgili pasaport birimine isimleri bildirilen kişilerin
eşlerine ait pasaportlar da genel güvenlik açısından mahzurlu görülmesi halinde
aynı tarihte İçişleri Bakanlığınca iptal edilebilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Takdire
bırakıyoruz.
BAŞKAN
– Hükûmet?
KÜLTÜR
VE TURİZM BAKANI NABİ AVCI (Eskişehir) – Katılıyoruz Sayın Başkanım. 
BAŞKAN
– Gerekçeyi okutuyorum. 
Gerekçe:
Maddeye
673 sayılı KHK ile yapılan değişikliğin yansıtılması amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 5'inci maddesinin birinci fıkrasındaki "nedeniyle"
ibaresinin "deliller ile tespit edilenler" olarak değiştirilmesini
arz ve teklif ederiz.
Baki Şimşek (Mersin) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen Baki Şimşek, Mersin Milletvekili. 
Buyurunuz
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 667 sayılı Kanun
Hükmünde Kararname’nin 5’inci maddesi üzerinde Milliyetçi Hareket Partisi Grubu
adına konuşmak üzere söz almış bulunmaktayım. Yüce heyetinizi saygıyla
selamlıyorum. 
Terör
örgütü faaliyetlerine irtibatı ve intisabı olanlarla ilgili pasaportlara el
konulması ve pasaportların iptal edilmesiyle ilgili olan yasa tasarısı üzerinde
Milliyetçi Hareket Partisinin görüşlerini açıklıyorum.
Şimdi,
pasaportlarla ilgili uygulanan sistem, açığa alma ve ihraçlarla ilgili
uygulanan sistemle eğer aynı yapılacaksa burada birçok mağduriyetler ortaya
çıkacaktır. Açığa almalarda okul, dershane ve banka kriterleri uygulandı.
Şimdi, pasaportla ilgili, zaten terör örgütünün bir faaliyetine katılmışsa,
bulaşmışsa, irtibatı varsa buna el koymak için ayrıca bir yasa çıkarma
gerektiğine inanmıyorum. Aynı şekilde davranıldığı takdirde birçok
mağduriyetler ortaya çıkacaktır. Açığa alma ve ihraçlarla ilgili son iki hafta
içerisinde Mersin’de 26 yaşında bir polis ve bir cami imamı, Mersin
Zeytinlibahçe Camisinin imamı kendisini camide iple asarak intihar etmiştir.
Bunlarla ilgili sürecin dikkatli takip edilmesini, iyi araştırılmasını ve
gerçek darbecilerin yargılanmasını talep ediyoruz. Açığa almalarda çok
trajikomik hadiselere şahit oluyoruz. Mersin Büyükşehir Belediyesine operasyon
yapılıyor, Belediye Başkanının danışmanı gözaltına alınıyor. Danışmana
savcılıkta ve emniyette sorulan soru şu: “Ankara’da Crowne Plaza Otelde
kalmışsınız, sizden yirmi altı gün sonra da darbeci Adil Öksüz sizin kaldığınız
otelde kalmış.” Emniyette ve savcılıkta bu ifadeler mevcut, isteyenlere bunun
belgelerini de gönderebilirim. “Adil Öksüz’le irtibatınız nedir?” Altı gün
gözaltında tutuluyor danışman, sorulan soru bu, başka bir soru yok, bunun
sonucunda serbest bırakılıyor. Bunun gibi birçok hadiseyle karşı karşıya
kalıyoruz. Belediyede temizlikte çöp kamyonu kullanan, 1.300 lira taşeronda
çalışıp asgari ücret alan şoför bankaya para yatırdı diye, 3 bin lira Bank
Asyada parası var diye belediyeden işten çıkartılıyor. Bunlar da birçok
mağduriyete sebep oluyor. Burada gerçekten çok alt düzeyle uğraşılmamasını,
gerçek darbecilerle uğraşılmasını ve Türkiye'nin bir an önce normalleşmesini
bekliyoruz. Bugün Mersin’de Paşabahçe Fabrikası kapatılıyor, Türkiye İş
Bankasının bir yan kuruluşu olan Paşabahçe Fabrikası kapatılıyor. Mersin’in
ekonomisi her gün geriye gidiyor. Sadece bu fabrikada 125 memur, 325 işçi, 150
müteahhit, 400 taşeron çalışmaktadır, hangi siyasi görüşten olursanız olun.
Teknik ömrünün bittiği söyleniyor, ekonomik ömrünün bittiği söyleniyor bu
fabrikanın ama Mersin’de bugüne kadar bir tane yeni fabrika açmıyoruz, sürekli
fabrika kapatıyoruz. Bu işçiler -okul açıldı hepsinin çocukları okula gidiyor-
yarın kapının önüne konacaklar. Geçtiğimiz yılda kasım ayında da bu fabrikadan
birçok işçi çıkartılmıştı. Ben, bütün siyasi partileri Paşabahçe Fabrikasına
sahip çıkmaya davet ediyorum, iktidarıyla muhalefetiyle. Bu işçileri yarın
İstanbul’a, Bursa’ya veya diğer yerlerdeki Paşabahçe’nin fabrikalarına
gönderdiğiniz zaman bunların hem düzenleri bozulacak hem aileleri bozulacak.
Onun için Paşabahçe Fabrikasına sahip çıkmamız gerekiyor. 
Mersin’de
maalesef -narenciye sezonu başladı- şu anda mandalina 20 kuruş, limon 60 kuruş.
Mersin 2015 yılının narenciye teşvikini hâlâ alamadı. Bütün iller teşvikler
almasına rağmen Mersin mağdur oluyor. Bu konuda da Hükûmetin ve Sayın
Bakanımızın gerekli desteği vermesini istiyoruz. Bunu gündeme getirdiğimiz
zaman şunu söylüyorlar: “Geçtiğimiz yıllara göre daha fazla verdik ama hâlâ
açık var.” Hâlâ 2015 yılından parasını alamayan vatandaşlarımız var,
tüccarlarımız var. Trilyonun üzerinde alacağı olanlar var. Bu da Mersinli
ihracatçılarımızı etkiliyor. Zaten Rusya krizinden dolayı henüz yaralar
sarılamadı. Şu anda çok büyük bir kriz yaşanıyor. 300 bin Suriyeli yaşıyor. Bu
konuda Hükûmetin gerekli desteği vermesini bekliyorum. 
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Şimşek.
Önergeyi
oylarınıza sunuyorum: Kabul edenler… Kabul etmeyenler…
İDRİS
BALUKEN (Diyarbakır) – Sayın Başkan, İç Tüzük 60’a göre bir söz talebim var. 
BAŞKAN
– Buyurunuz Sayın Baluken, mikrofonunuzu açıyorum.
V.- AÇIKLAMALAR (Devam)
21.- Diyarbakır Milletvekili İdris
Baluken’in, yetkilileri Türk savaş uçaklarının Musul operasyonuna katılıp
katılmadığı konusunda bilgi vermeye davet ettiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Kabine
üyesi Sayın Bakan ve AKP’li yetkililer buradayken bir durumu açıklığa
kavuşturmak için söz talebim oldu. 
Bugün,
gerek Başbakan Binali Yıldırım’ın yapmış olduğu açıklamada gerekse AKP Grup
Başkan Vekilinin Meclis kürsüsünde yaptığı bilgilendirmede, Türkiye’deki savaş
uçaklarının, Türk savaş uçaklarının Musul operasyonuna katıldığı belirtilmişti.
Genel Kurula da bu yönde bilgi verilmişti. Biz, Musul operasyonuna Türkiye’nin
katılmasının bir bölgesel felaketin habercisi olduğunu ifade etmiştik. Şimdi
uluslararası ajanslara Başbakan Binali Yıldırım’ın yaptığı yeni bir açıklama
düştü ve Binali Yıldırım’ın fikrini değiştirdiği şeklinde haberler geçiyor. Bu
haberlere göre de “Türk savaş uçaklarının Musul operasyonuna katıldı mı?”
şeklinde sorulan…
(Mikrofon otomatik cihaz tarafından kapatıldı)
İDRİS
BALUKEN (Diyarbakır) - Toparlıyorum Sayın Başkanım. 
BAŞKAN
– Buyurunuz, mikrofonunuzu açıyorum. 
İDRİS
BALUKEN (Diyarbakır) – “Türk savaş uçakları Musul operasyonuna katıldı mı?”
şeklinde sorulan soruya aynen şu cümlelerle cevap veriyor: “Oradaki
operasyonların detayını bilmiyorum tabii ama önemli olan koalisyonun içerisinde
olmak, icap ettiğinde katılınır.” diyor. Yani açıklamadan da, bu kadar önemli
bir meseleye ne kadar gayriciddi açıklamalarla AKP’nin ve Başbakanın yaklaştığı
anlaşılıyor. Anladığımız kadarıyla, oradaki operasyona Türk savaş uçaklarının
katılma durumu yok, sadece Başbakan iç kamuoyuna yönelik birtakım mesajları
verme adına bu şekilde çıkışlar yapmış. Oradaki koalisyon güçlerinin, bölge
halklarının, bölge devletlerinin iradesine karşı, sırf iç kamuoyunun gazını
almaya yönelik bu şekildeki açıklamaları kabul edilemez ve son derece tehlikeli
bulduğumuzu ifade etmek istiyorum. 
Doğru
bilgi için de Sayın Bakanı ve AKP’li yetkilileri bilgi vermeye davet ediyorum. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Büyük bir bölgesel savaşın başlangıcına işaret
edebilecek böyle bir harekâtın içerisinde Türk savaş uçakları yer almış mı,
almamış mı? Buna cevap verirlerse sevinirim. 
BAŞKAN
– Teşekkür ederim Sayın Baluken.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412) (Devam)
BAŞKAN
– 5’inci maddeyi önergeyle yapılan değişiklik doğrultusunda oylarınıza
sunuyorum: Kabul edenler… Kabul etmeyenler… 5’inci madde kabul edilmiştir. 
6’ncı
madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 Sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İçtüzük'ün 128'nci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 6'ncı maddesinin 1'nci fıkrası (ı) bendinin aşağıdaki şekilde
değiştirilmesini arz ve teklif ederiz.
"(ı)
Tutukluluğun incelenmesi, tutukluluğa itiraz ve tahliye talepleri tutuklu ya da
avukatının sunduğu deliller incelenerek ve gösterilen tanıklar dinlenerek
karara bağlanır."
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Arzu Erdem  Ruhi
Ersoy Mustafa Kalaycı
 İstanbul Osmaniye Konya
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 sayılı Kanun Hükmünde
Kararname’nin, “Soruşturma ve kovuşturma işlemleri” başlıklı 6’ncı maddesinin
(a), (c), (d), (e), (f), (ı) ve (i) bentlerinin aşağıdaki şekilde
değiştirilmesini arz ve teklif ederiz. 04/10/2016
"a)
Gözaltı süresi, şüphelinin yakalama yerine en yakın hâkim veya mahkemeye
gönderilmesi için zorunlu süre hariç, yakalama anından itibaren yedi günü
geçemez.
c)
Yürütülen soruşturmalar kapsamında görev ve unvan ayrımı yapılmaksızın kamu
görevlileri de dâhil olmak üzere bütün şüpheli, mağdur ve tanık ifadeleri
Cumhuriyet Savcıları tarafından da alınabilir.
d)
Tutuklu olanların avukatları ile görüşmelerinde, toplumun ve ceza infaz
kurumunun güvenliğinin tehlikeye düşürülmesi, Fethullahçı Terör Örgütüne (FETÖ/PDY)
yönlendirilmesi, bunlara emir ve talimat verilmesi veya yorumlarıyla gizli,
açık ya da şifreli mesajlar iletilmesi ihtimalinin varlığı halinde, Cumhuriyet
savcısının kararıyla, görüşmeler teknik cihazla sesli veya görüntülü olarak
kaydedilebilir. Tutuklunun yaptığı görüşmenin, belirtilen amaçla yapıldığının
anlaşılması halinde, görüşmeye derhal son verilerek, bu husus gerekçesiyle
birlikte tutanağa bağlanır. Görüşme başlamadan önce, taraflar bu hususta
uyarılır. Tutuklu hakkında tutanak tutulması halinde, Cumhuriyet savcısının
istemiyle tutuklunun avukatlarıyla görüşmesi sulh ceza hâkimliğince
yasaklanabilir. Yasaklama kararı, tutuklu ile yeni bir avukat görevlendirilmesi
için derhal ilgili baro başkanlığına bildirilir. Baro tarafından en geç iki gün
içinde yeni bir avukat bildirilir. Bildirilen avukatın derhal tutukluyla
görüşmesi sağlanır. Görevlendirilen avukata, 23/3/2005 tarihli ve 5320 sayılı
Ceza Muhakemesi Kanununun Yürürlük ve Uygulama Şekli Hakkında Kanunun 13 üncü
maddesine göre ücret ödenir.
e)
Tutuklu olanlar, belgelendirilmesi koşuluyla sadece eşi, ikinci dereceye kadar
kan ve birinci derece kayın hısımları ile vasisi veya kayyımı tarafından
ziyaret edilebilir. Adalet Bakanlığı ile Cumhuriyet başsavcılığının yetkileri
saklıdır. Tutuklular telefonla haberleşme hakkından ancak yedi günde bir ve bu
bentte sayılan kişilerle sınırlı olarak on dakikayı geçmemek üzere
faydalanabilirler.
f)
Tutuklu olanların bulunduğu ceza infaz kurumlarında görev yapan kamu
görevlileri tarafından düzenlenen tutanaklara, ilgili görevlinin açık kimliği
ve sicil numarası yazılır. Kurum görevlilerinin ifadesine başvurulması
gerektiği hallerde çıkarılan davetiye veya çağrı kâğıdı görevlinin işyeri
adresine tebliğ edilir. Bu kişilere ait ifade ve duruşma tutanaklarında işyeri
adresi gösterilir.
ı)
Tutukluluğun incelenmesi, tutukluluğa itiraz ve tahliye talepleri tutuklunun
hazır bulundurulduğu açık gerçekleştirilen duruşmalarda karara bağlanır.
i)
Hâkim veya mahkemenin uygun gördüğü durumlarda, aynı anda görüntülü ve sesli
iletişim tekniğinin kullanılması suretiyle şüpheli veya sanığın sorgusu
yapılabilir.”
 Şenal Sarıhan Muharrem Erkek Nihat
Yeşil
 Ankara Çanakkale Ankara
 Gürsel Erol Mustafa
Tuncer Türabi Kayan
 Tunceli Amasya Kırklareli
 Murat Emir
 Ankara
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 6’ncı maddesinin metinden
çıkarılmasını arz ve teklif ederiz.
 İdris Baluken Meral
Danış Beştaş Hüda Kaya
 Diyarbakır Adana İstanbul
 Ayhan Bilgen Mahmut
Toğrul Bedia Özgökçe Ertan
 Kars Gaziantep Van
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN –
Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen, Bedia Özgökçe Ertan, Van Milletvekili.
Buyurunuz
Sayın Özgökçe Ertan. (HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Genel
Kurulu saygıyla selamlıyorum.
667
sayılı Kanun Hükmünde Kararname’nin 6’ncı maddesi üzerine söz aldım. Bu
maddenin kanun hükmünde kararnameden çıkarılmasını talep ediyoruz.
Başından beri aslında bütün kanun hükmünde
kararnamelerle ilgili görüşlerimizi belirtirken hem Anayasa’ya hem de Avrupa
İnsan Hakları Sözleşmesi’ne ne kadar çok aykırılık içerdiğini her fırsatta
belirttik. Bizler, Meclis Genel Kurulunda da her konuşma fırsatını
yakaladığımızda, Hükûmeti adalet çizgisine çağıran söylemlerde bulunuyoruz ve
bu söylemleri devam ettiriyoruz.
Bu düzenlemenin geneline baktığımızda, 6’ncı maddede,
gözaltı süresinin otuz günü geçemeyeceği, avukat görüşmelerinin yasaklanması,
sınırlanabileceği, kaydedilebileceği, belgelerine el konulabileceği,
avukatların sayı olarak sınırlanabileceği gibi düzenlemeler var. İşte bu bütün
düzenlemelere, üç ay boyunca uygulamalara da baktığımızda aslında şunlar oldu
Türkiye'de: İşkence altında, işkenceyle 15’e yakın insan hayatını kaybetti ve
bu düzenlemeyle işkence yaygın ve sistematik bir hâl aldı. Ayrıca adil
yargılanma hakkı bertaraf oldu, savunma hakkı tamamen lağvedildi, insan
onuruna, insanlığa karşı suçlar işlenmesine vesile oldu. 
Doğrusu, bütün kanun hükmünde kararnamelerin geneline
de baktığımızda, artık bütün dünya düzenlerinin, hukuk düzenlerinin terk ettiği
o çağ dışı, o ilkel, hatırlarken, okurken bile travma yaşadığımız o korkunç
engizisyon dönemlerinin, düzensizlik, zorbalık döneminin, yönetimsizlik ve
diktatörlük dönemlerinin ruhuyla hazırlandığını söylemek mümkün. Bu kanun
hükmünde kararnameler o kadar hukuk dışı ki, milyonlarca insanı o kadar
güvencesiz bir hâlle yüz yüze bıraktı ki, hukuku uygulaması gereken ve adalet
dağıtması beklenen mekanizmalar da dâhil, bu iklimde keyfî uygulamanın dozunu
hepten kaçırmış durumdalar. Bu hâliyle bir düzenden, bir yönetimden bahsetmek
de mümkün değil.
Bu
maddeye dair eğer en ufak insan haklarına saygı, adil yargılanmayı esas alan
bir düzenleme ya da bir vurgu, bir atıf dahi görmüş olsaydık, gerçekten de sizin
darbeyle, darbecilerle mücadele alanında samimi olduğunuzu söyleyebilirdik
ancak hiçbirinde böylesi bir yaklaşım ne yazık ki yok, gerek ruhu gerekse lafzı
bakımından bu bahsettiğim değerlerden tamamen uzak. Bakın, otuz güne kadar
gözaltı süresi öngörülüyor, sıkıyönetim zamanlarında bile bu kadar uzun süre
öngörülmemişti. Zaten sürenin kendisi başlı başına “işkence” demektir. Eğer
otuz günlük bir süre koyuyorsanız -ki uygulamada bu otuz günün neredeyse tamamı
kullanılıyor- iyi ihtimal, on beşinci, on altıncı günde mahkeme huzuruna
çıkarılıyor ve o gün de görüyoruz ki işkence çıplak gözle de görülebilecek
seviyelere ulaşmış, böylesi uygulamalarda şunu açıkça söylemek mümkün aslında:
Eğer bu kadar uzun sürede, deliliniz yokken delillerle beraber hâkim karşısına
çıkarılamıyorsa o hâlde, o süreç boyunca ya delil uyduruluyordur ya da işkence
yapılıyordur yani başka bir açıklaması yok bu işin. Beş güne kadar avukat
görüşü yasaklanıyor zaten, beş günün sonunda da psikolojik ve fiziksel işkence
uygulamaları göze çarpıyor. 
Evet,
değerli milletvekilleri, bu uygulama sonunda, ayrıca uygulayıcılara çok ciddi
cesaretler de verilmiş durumda. Bu düzenlemelerin mantığını ve ruhunu okuyan
uygulayıcılar, örneğin cezaevi müdürleri, kolluk, savcı, hâkim de son derece
pervasız ve keyfî uygulama alanı yaratmış durumda. Yakın zamanda müvekkiliyle
görüşmeye giden bir avukat arkadaşımız, cezaevi müdürünün talimatıyla
gardiyanlar tarafından işkenceye maruz kaldı. Savunmaya, savunma hakkına bu
kadar müdahale ederseniz işkenceciler böyle daha açık, daha pervasız göz önünde
uygulamalarla karşımıza çıkar. 
Gerçekten
de bu düzenlemenin, bu kanun hükmünde kararnamenin içeriğine bakınca
önceliğinin ne olduğunu sormamak mümkün değil. Gerçekten önceliği insan mıdır?
Hayır. Yurttaş mıdır? Hayır. Uluslararası standartlar mıdır? Hiç değil. İnsani
değerler midir? Tamamen bunlardan uzak. Nedir peki diye sorunca biz şu cevabı
görebiliyoruz: Cemaatle ortaklığı bozulan AKP’nin devletteki makam ve mevkileri
ele geçirme operasyonudur, iktidarın devleti ele geçirme çabasıdır. AKP bu
süreçte kendi hükümranlıklarından daha üstün bir değer tanımadığını bizlere ve
tüm dünyaya ilan etmiş durumdadır. Bir an önce bu uygulamalara son verilmesini
diliyorum. 
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – OHAL’in kaldırılması gerekir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Özgökçe Ertan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 sayılı Kanun Hükmünde
Kararname’nin, “Soruşturma ve kovuşturma işlemleri” başlıklı 6’ncı maddesinin
(a), (c), (d), (e), (f), (ı) ve (i) bentlerinin aşağıdaki şekilde
değiştirilmesini arz ve teklif ederiz. 04/10/2016
"a)
Gözaltı süresi, şüphelinin yakalama yerine en yakın hâkim veya mahkemeye
gönderilmesi için zorunlu süre hariç, yakalama anından itibaren yedi günü
geçemez.
c)
Yürütülen soruşturmalar kapsamında görev ve unvan ayrımı yapılmaksızın kamu
görevlileri de dâhil olmak üzere bütün şüpheli, mağdur ve tanık ifadeleri
Cumhuriyet Savcıları tarafından da alınabilir.
d)
Tutuklu olanların avukatları ile görüşmelerinde, toplumun ve ceza infaz
kurumunun güvenliğinin tehlikeye düşürülmesi, Fethullahçı Terör Örgütüne
(FETÖ/PDY) yönlendirilmesi, bunlara emir ve talimat verilmesi veya yorumlarıyla
gizli, açık ya da şifreli mesajlar iletilmesi ihtimalinin varlığı halinde,
Cumhuriyet savcısının kararıyla, görüşmeler teknik cihazla sesli veya görüntülü
olarak kaydedilebilir. Tutuklunun yaptığı görüşmenin, belirtilen amaçla
yapıldığının anlaşılması halinde, görüşmeye derhal son verilerek, bu husus
gerekçesiyle birlikte tutanağa bağlanır. Görüşme başlamadan önce, taraflar bu
hususta uyarılır. Tutuklu hakkında tutanak tutulması halinde, Cumhuriyet
savcısının istemiyle tutuklunun avukatlarıyla görüşmesi sulh ceza hâkimliğince
yasaklanabilir. Yasaklama kararı, tutuklu ile yeni bir avukat görevlendirilmesi
için derhal ilgili baro başkanlığına bildirilir. Baro tarafından en geç iki gün
içinde yeni bir avukat bildirilir. Bildirilen avukatın derhal tutukluyla
görüşmesi sağlanır. Görevlendirilen avukata, 23/3/2005 tarihli ve 5320 sayılı
Ceza Muhakemesi Kanununun Yürürlük ve Uygulama Şekli Hakkında Kanunun 13 üncü
maddesine göre ücret ödenir.
e)
Tutuklu olanlar, belgelendirilmesi koşuluyla sadece eşi, ikinci dereceye kadar
kan ve birinci derece kayın hısımları ile vasisi veya kayyımı tarafından
ziyaret edilebilir. Adalet Bakanlığı ile Cumhuriyet başsavcılığının yetkileri
saklıdır. Tutuklular telefonla haberleşme hakkından ancak yedi günde bir ve bu
bentte sayılan kişilerle sınırlı olarak on dakikayı geçmemek üzere
faydalanabilirler.
f)
Tutuklu olanların bulunduğu ceza infaz kurumlarında görev yapan kamu
görevlileri tarafından düzenlenen tutanaklara, ilgili görevlinin açık kimliği
ve sicil numarası yazılır. Kurum görevlilerinin ifadesine başvurulması
gerektiği hallerde çıkarılan davetiye veya çağrı kâğıdı görevlinin işyeri
adresine tebliğ edilir. Bu kişilere ait ifade ve duruşma tutanaklarında işyeri
adresi gösterilir.
ı)
Tutukluluğun incelenmesi, tutukluluğa itiraz ve tahliye talepleri tutuklunun
hazır bulundurulduğu açık gerçekleştirilen duruşmalarda karara bağlanır.
i)
Hâkim veya mahkemenin uygun gördüğü durumlarda, aynı anda görüntülü ve sesli
iletişim tekniğinin kullanılması suretiyle şüpheli veya sanığın sorgusu
yapılabilir.”
Murat Emir (Ankara) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen Murat Emir, Ankara Milletvekili.
Buyurunuz
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum. 
Değerli
arkadaşlar, öncelikle bir karar vermek zorundayız. Özellikle iktidarın bir
karar vermesi açık seçik ortada duruyor. Öncelikle, FETÖ’yle mücadele edecek
misiniz, eğer edecekseniz bunu hukuk içinde mi, evrensel hukuk ilkelerine
uyarak mı, yoksa aklınıza estiği gibi mi, keyfî mi yapacaksınız? Değerli
arkadaşlar, bu konuda vereceğiniz karar son derece kritik. 
Bakınız,
benim şu anda partim adına söz aldığım, görüşlerimi açıklamak üzere söz almış
bulunduğum 6’ncı madde, savunma hakkını son derece kısıtlayan, kuvvetlerin
eşitliği ilkesini son derece daraltan ve yok eden, savunma hakkını ayaklar
altına alan birçok düzenleme içeriyor ve bunlar da hem Anayasa’mızı hem mevcut
hukuk düzenimizi hem de uluslararası hukuku inciten, ihlal eden hususlar
içeriyor. 
Değerli
arkadaşlar, mesela otuz gün gözaltı süresi. Şimdi, bu kürsüyü her
kullandığımızda ifade ediyoruz, burada aklınıza estiği gibi yapamazsınız. Otuz
gün değil de altmış gün niye değil? Düşünebiliyor musunuz, burada sizin
ölçülülük ilkesini bir göz önüne almanız gerekiyor. Niye otuz gün? Bakınız,
daha önce -sizin hazzetmediğinizi biliyorum- Avrupa İnsan Hakları Mahkemesinin
bu konuda açık içtihatları var. Mesela, Birleşik Krallık-Brogan davasında bir
ölçü koyuyor ve diyor ki: “Dört gün altı saat gözaltı süresi uygundur.” ve
hatta biz de daha öncesinde on beş gün olan tutukluluk süresini dört güne
çekerek Anayasa’mızı Avrupa İnsan Hakları Sözleşmesi’ne göre uyarlamıştık. Ama
siz bugün otuz güne çıkararak bunu ihlal etmiş oluyorsunuz. 
Yine,
daha önce Türkiye aleyhine verilmiş Aksoy ve Sakık kararları var. Onlarda da ”
On dört gün gözaltı süresi son derece uzundur. Acilen, ivedilikle hâkim
karşısına çıkartılma ilkesi ihlal edilmiştir.” diyor ve Türkiye’yi tazminata
mahkûm ediyor. İşte ilk sorduğum sorunun anlamı budur arkadaşlar. Eğer siz,
Avrupa İnsan Hakları Mahkemesinden iptaller olsun istemiyorsanız, eğer açığa
aldığınız, gözaltına aldığınız, tutukladığınız FETÖ’cüler tekrar geri dönsünler
ve bu cezaları bozulsun istemiyorsanız, Türkiye’yi Avrupa’da mahkûm ettirmek
istemiyorsanız bu kurallara uymak zorundasınız. Aksi hâlde sizin, aslında
FETÖ’yle mücadele ediyor görüntüsü altında gerçekte mücadele etmediğiniz
gerçeği ortaya çıkar, haberi olmayanlar açısından söylüyorum, bu konu son
derece kritik.
Değerli
arkadaşlar, görüşmelerin, yani avukatla görüşmelerin teknik cihazla takip
edilebilmesi, müvekkil ile avukat arasındaki görüşmelerin tutanakla takip
edilebilmesi ve gerektiğinde sulh ceza hâkimi eliyle avukatın görevinden
uzaklaştırılması, savunma hakkına halel getirecek ve savunma hakkını
kısıtlayacak noktalar içeriyor. 
Burada
da yine Türkiye’nin Salduz davası var, mahkûm edildiği ve avukatla
görüştürülmediği için, sorgusu yapılan Salduz, Avrupa İnsan Hakları Mahkemesine
gidiyor ve Türkiye’yi mahkûm ettiriyor. Buna benzer yine Brusco davası var
Fransa’da. Değerli arkadaşlar, inanamayacaksınız, “20 saat avukatsız tutuldu ve
soruşturma sonra başlatıldı.” diye Fransa hükûmeti burada tazminata mahkûm
ediliyor. 
Yine
devam ediyoruz, bakınız, ifade alma sırasında en fazla 3 avukatın bulunması
neden, hangi ihtiyaçtan kaynaklanıyor? Burada bu sınırlama neden getiriliyor,
bunu anlamak mümkün değil. 
Aynı
şekilde “Duruşmanın başlamasından önce iddianame veya iddianame yerine geçecek
belge okunur ya da özetlenerek anlatılır.” diyor. Bu olacak iş değil,
iddianameyi sanığın yüzüne okumak zorundasınız.
Bakınız,
yine Aksoy davası var. Avrupa İnsan Hakları Mahkemesi açık bir biçimde
vicahilik ilkesini anımsatıyor Türkiye'ye ve Türkiye'yi mahkûm ediyor, diyor
ki: “Aksoy davasında sen soruşturma dosyasını açığa çıkarmamışsın ve bu nedenle
de sanığın neyle suçlandığını tam olarak bilmesini sağlamamışsın, bu yüzden
tazminat ödemekle yükümlüsün.”
Şimdi,
bunlar açık seçik ortadayken bu yanlışlara devam etmenin bir anlamı yok. Bizim,
en azından -Anayasa'yı çiğniyorsunuz ama- Avrupa İnsan Hakları Sözleşmesi’ne ve
Birleşmiş Milletler İnsan Hakları Sözleşmesi’ne uygun düzenlemeleri yapmak için
hâlâ fırsatımız var.
Genel
Kurulu saygıyla selamlarım. (CHP sıralarından alkışlar)
BAŞKAN
– Teşekkür ederim Sayın Emir.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 Sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İçtüzük'ün 128'nci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 6'ncı maddesinin 1'inci fıkrası (ı) bendinin aşağıdaki şekilde
değiştirilmesini arz ve teklif ederiz.
"(ı)
Tutukluluğun incelenmesi, tutukluluğa itiraz ve tahliye talepleri tutuklu ya da
avukatının sunduğu deliler incelenerek ve gösterilen tanıklar dinlenerek karara
bağlanır."
Arzu
Erdem (İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen Arzu Erdem, İstanbul Milletvekili. 
Buyurunuz
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; 667 sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararnamenin 6’ncı maddesi üzerinde
Milliyetçi Hareket Partisi Grubu adına söz almış bulunmaktayım. Genel Kurulu
saygılarımla selamlıyorum.
Değerli
milletvekilleri, 15 Temmuz darbe girişiminin sonucu oluşan huzursuzluk ve
belirsizlikler milletimizi fazlasıyla etkilemekte, FETÖ’yle alakalı ihbarlar ve
şikâyetler her geçen gün artmaktadır. Haksız mağduriyete uğradıkları için
tarafımıza gelen müracaatlar her geçen gün artış göstermektedir. Hain FETÖ ve
uzantılarının kökü kazınmalıdır, bunda hemfikiriz ancak ne yazık ki suçlu ile
suçsuz birbirine karışmış durumdadır. 
Değerli
milletvekilleri, zannedilmesin ki tutuklama, ihraç, görevden uzaklaştırılanların
feryadı var sadece, yüzlerce insan “Acaba biz de tutuklanır mıyız, ihraç edilir
miyiz, görevden uzaklaştırılır mıyız?” gibi bir kaygı içerisinde. İşte tam
burada milletimizin bu kaygılarına tercüman olmak istiyorum ve iktidar
partisine sormak istiyorum: Görevden ihraç etme ve açığa alma kararları kesin
verilere dayanmakta mıdır? Kurunun yanında yaş yanıyor mu? At izi it izine
karıştı mı? Biliyoruz ki at izi it izine karışmıştır, kurunun yanında da yaş
yanmaktadır. Bir memur kriterlere dayalı kuvvetli şüphe sonucu derhâl açığa
alınmakta veya ihraç edilmektedir. Aşağıdan yukarıya yapılan bu uygulama şu an
hangi kademeye ulaşmıştır? Dokunulmayan kademe ve kesimler var mıdır? 
OHAL
adaletten uzak bir süreç değildir ancak OHAL mağduriyetlere sebep olmamalıdır.
OHAL, siyasetçinin yargı kurumlarına ve birbirine müdahil olacak şekilde
fırsata çevrilmemelidir. OHAL, en başta milletimizin, devletimizin huzur ve
güvenliğini esas almalıdır ve bu süreç beklenmeyen olaylara anında karşılık
verilmesi amacıyla başlatılmıştır. 
Milliyetçi
Hareket Partisi olarak bizler, suçsuz ve mağdur olan milletimizin her zaman
sesi olduk, olmaya da devam edeceğiz. Mağduriyetlerin olmaması için elimizden
geleni yapmaktayız, yine yapmaya devam edeceğiz. 
Değerli
milletvekilleri, OHAL, FETÖ’yü kapsadığı kadar diğer terör örgütlerini de
kapsamaktadır. Ülkemizin birlik ve bütünlüğünü en az FETÖ kadar tehdit eden bir
diğer terör örgütü de şüphesiz ki PKK’dır. FETÖ’cülerin ivedilikle temizlenmesi
kadar PKK’ya yardım ve yataklık edenlerin de aynı hassasiyetle temizlenmesi
ülkemizin huzuru ve güvenliği açısından oldukça önemlidir. Hemen hemen her gün
ocaklara ateş düşmekte, gencecik fidanlarımızı toprağa vermekteyiz. Ülkemizi
boyunduruk altına almayı hedefleyen, millî varlığımızı, birlik ve
beraberliğimizi tehdit eden her türlü terörizmle mücadelemiz devam etmelidir. 
Özellikle üzerinde durulması gereken bir başka husus
ise hain FETÖ ve her türlü terör örgütlerinin oluşumuna destek verenlerin
görevlerinden ihraç edilmesiyle boşalan kadrolara kimlerin getirileceğidir. Bu
hususta önemli bir öneride bulunacağım: Muharip gazilerimize, Kore
gazilerimize, Kıbrıs gazilerimize ya da vatanı uğruna canı pahasına mücadele
ederek yaralanan fakat gazi sayılmayanlara ve ailelerine ve aynı şekilde şehit
ailelerimize öncelik verilmesi gerekmektedir. 
Zamanında vatansever, milliyetçi ve ülkücü
kardeşlerimiz yerlerinden edilmeseydi şu an FETÖ yapılanması bu kadar
yayılamayacaktı, vatanımız bu denli tehdit altında olmayacaktı. Ülkesi için
canını vermeyi göze alan milliyetçi kardeşlerimizden ülkesine ve milletine
hiçbir zaman, hiçbir şekilde zarar gelmez, gelmeyecektir. 
Polis meslek yüksekokulundaki 1.803 kardeşimizin
sonradan yapılan ve iki dakika bile sürmeyen sözde mülakatlarla atamalarından
bir hafta öncesinde görev hakları ellerinden alınmıştı. Bu kardeşlerimizin
yerlerine getirilenler ise 15 Temmuz hain FETÖ saldırısının ardından yapılan
tasfiyelerle görevlerinden alınmıştır. FETÖ yüzünden görev hakları elinden
alınan 1.803 atanamayan kardeşimizin mağduriyetinin giderilmesi gerekmektedir. 
Aynı durum 1.709 şube müdürü için de geçerlidir.
Birçoğu milliyetçi, ülkücü olan müdürlerimiz görevlerinden alınıp, yerine
mülakatla müdürler alınmıştır. Danıştay kararıyla göreve iade hakları
kazanılmıştır ancak -Sayın Avcı buradaydı biraz önce, kendisine söyleyecektim,
hatırlatacaktım “Danıştay kararını uygulamayacağım.” demişti- bu konuyla ilgili
uzun süreden beri mücadele vermekteyiz ve şimdi öğreniyoruz ki mülakatla
getirilen 1.709 kişi ihraç edilmiştir. Yani, kısacası hata üstüne hata. Bari
bundan sonra hata olmasın, yeni mağduriyetler oluşmasın; liyakat esas alınsın
ve haksız yere mağdur edilenler göreve iade edilsin. 
Saygılarımla. (MHP sıralarından alkışlar)
BAŞKAN – Teşekkür ederim Sayın Erdem. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
6’ncı maddeyi oylarınıza sunuyorum: Kabul edenler…
Kabul etmeyenler… 6’ncı madde kabul edilmiştir.
6’ncı maddenin oylamasıyla birlikte birinci bölümde yer
alan maddelerin oylamaları tamamlanmış olmaktadır.
Sayın milletvekilleri, şimdi birleşime on beş dakika
ara veriyorum.
Kapanma Saati: 17.56 
İKİNCİ OTURUM
Açılma Saati: 18.12
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), İshak GAZEL (Kütahya)
-----0-----
BAŞKAN – Sayın
milletvekilleri, Türkiye Büyük Millet Meclisinin 8’inci Birleşiminin İkinci
Oturumunu açıyorum.
412
sıra sayılı Kanun Hükmünde Kararname’nin görüşmelerine kaldığımız yerden devam
ediyoruz.
Komisyon
yerinde.
Hükûmet
yerinde.
Şimdi
ikinci bölümün görüşmelerine başlıyoruz.
İkinci
bölüm 7 ila 12’nci maddeleri kapsamaktadır. 
Bu
bölüm üzerinde söz isteyen, ilk olarak siyasi parti grupları adına, Milliyetçi
Hareket Partisi Grubu adına Kadir Koçdemir, Bursa Milletvekili.
Buyurunuz
Sayın Koçdemir. (MHP sıralarından alkışlar)
MHP
GRUBU ADINA KADİR KOÇDEMİR (Bursa) – Sayın Başkan, değerli milletvekilleri;
sözlerimin başında hepinizi saygıyla selamlıyorum.
Bugün
Azerbaycan’ın Millî Kurtuluş Günü. Azerbaycan’daki kardeşlerimize ebediyete
giden yolda birlik beraberlik içinde, güçlü, kuvvetli bir devlet ve millet
olarak ve iyi komşu olarak bir millet, iki devlet olarak yaşamamızı diliyorum. 
15
Temmuz birkaç şeyi gösterdi. Bunlardan birincisi, Türk milletinin ne kadar
büyük bir millet olduğunu gösterdi; ihtilaf hâlinde, fitne fesat söz konusu
olduğunda bütün ihtilaflarını, bütün iddialarını bir tarafa bırakıp birlik
beraberlik gösterebildiğini 15 Temmuzda cümle âleme biz göstermiş olduk. 
15
Temmuzun bir kere daha bize gösterdiği başka bir şey, hukuk devletinden ve
bilhassa güçler ayrılığından, dengeleme ve kontrol mekanizmalarından
uzaklaşıldığında bunun sonucunun ağır bedeller ödenecek bir noktaya gitmek
olduğudur. 
Yine,
15 Temmuz, Türkiye’de on yılı aşkın bir süredir muktedir olan kadroların bir
belediyede bulunan alanlarda belki 10 liralık işi 15 liraya yapma şeklinde de
olsa başarılı olduklarını ama bir belediyede bulunmayan adalet, millî eğitim,
istihbarat, iç güvenlik, dış politika, millî savunma, sınırların korunması gibi
alanlarda çok başarısız oldukları ve ülkeyi uluslararası sıralamalarda
bulunduğu yerden hep geriye doğru götürdüklerini de bir kere daha göstermiş
oldu. 
Bekir
Bozdağ Bakanımız burada sık sık şunu söylüyor: “İki üç sene öncesine kadar siz
söylüyordunuz biz dinlemiyorduk; şimdi biz söylüyoruz siz dinlemiyorsunuz.”
Yani, hakikati bilme Cenab-ı Allah tarafından münavebeli bir şekilde beş yıl
bir tarafa, beş yıl bir tarafa mı veriliyor? Üç sene sonra aynı Bekir Bozdağ’ın
bugün bizim söylediklerimiz için de “2016’da siz söylediniz ama biz
dinlemedik.” demeyeceğini nereden bilelim? 15 Temmuz bize bunları gösterdi. 
15
Temmuzun gösterdiği başka bir şey, özellikle Meclis ve Parlamento bakımından
Türkiye’nin Orta Çağ’a döndüğünü gösterdi. Hakikaten, Fransa’da 1314 ile 1789
arasında parlamentodaki temsil milletin temsili esasına dayanmıyordu, bugün
bizim buradaki temsil fonksiyonumuza çok daha yakındı. Orada zümreler vardı;
ruhbandı, soylulardı ve “üçüncü zümre” denen diğerleri vardı ve
milletvekillerinin karar alma, müzakere etme, gündem oluşturma, irade oluşturma
yetkileri yoktu, sadece temsil ettikleri zümrenin taleplerini krala iletmekle
görevliydiler. Bugün, üzülerek söylüyorum, maalesef, Meclisimiz de bu
durumdadır. Kimse kimseyi dinlemiyor ve burada oylar partilerin milletvekili
sayısına göre hesap ediliyor. 15 Temmuzdan sonra aklıselim ve itidal hâkim
olacağına, alelacele verilmiş hükümler ve yönetimde eski alışkanlığın devam
ettirilmesi sebebiyle Türkiye “İnsan insanın kurdudur, birbirini yer.” diyen
Hobbes’in ülkesi hâline gelmiş durumdadır.
15 Temmuzdan sonra şunu gördük: Esasında, 2004’te
altında bugünkü muktedirlerin imzasının olduğu senetler olduğu hâlde kendi
sorumluluklarını örtmek için 17-25’i milat gösterenler paralel devlet
yapılanması konusunda hiç de samimi değiller. 15 Temmuzdan sonra öğrendik ki bu
paralel devlet yapılanmasının elebaşısı Türkiye Cumhuriyeti devleti tarafından
resmî olarak hiç istenmemiş. 15 Temmuzdan sonra gördük ki isteniyormuş gibi
yapılıyor ama iade edilmemesi için de bütün gayretler gösteriliyor. Uluslararası
suçluların iadesiyle ilgili anlaşmaların temel şartı, iade edilecek sanığın
iade edildiği ülkede adil yargılama ve savunma hakkının bulunduğuna dair bir
kanaatin bulunmasıdır. Siz hem bir sanığı isteyip hem de “Geldiğinde ‘Gebertin
beni.’ diye yalvaracak, ışık bile göremeyecek.” derseniz; hem bir sanığı
isteyip hem de “Hain!” diye ona damgayı vurup “Onların hakkı hukuku mu olur,
onlar mağdur mu olur?” derseniz dolaylı olarak “Bunu iade etmeyin.” demiş
olursunuz. Ama her sözünüzün algıda seçicilik çerçevesinde muhatabı farklı
olduğu için iyi becerdiğiniz PR ve kamuoyu oluşturma yoluyla bunu yaparsınız.
Yine,
15 Temmuz bize şunu gösterdi: 15 Temmuza ülkeyi getiren kadrolar 15 Temmuzun
faillerini tespitte de yer alıyorlar. Yani, siz Cumhurbaşkanının yaverlerinin
yüzde 80’ine yakınının bu yapılanmadan oluşmasına engel olamayacaksınız,
göremeyeceksiniz, tespit edemeyeceksiniz, Genelkurmay Başkanının Başyaverinin,
Özel Kalem Müdürünün bu yapıdan oraya gelmesini tespit edemeyip ona engel
olamayacaksınız, aynı adamlar bugün bu yapılanmayla mücadele edecekler. Dün ne
kadar isabetli, dün ne kadar tutarlıysa bugün de o kadar yapacaklardır. Başka
bir şey yapmaları mümkün değil ama biz aynı kadrolarla buna sebep olanlarla
mücadeleye de devam ediyoruz. Bu şuna benziyor: Bir otobüsü biz bir şoföre
emanet etmişiz. Şoför, aracın fennî muayenesini yaptırmamış, sağdan gelen,
soldan gelen seslere bakmamış, lastiklerini değiştirmemiş ve aracı uçurumdan
yuvarlamış, büyük hasar oluşmuş. Daha sonra, araçtan, şoför koltuğundan inmiş
kusur dağıtıyor “8/2 filanca kusurlu, 8/3 filanca kusurlu.” diye. 
Arkadaşlar,
buradan adil bir sonucun çıkması asla mümkün değildir. Burada bir operasyon
yaparsınız, bu operasyon başarılı da olur. Hani tıpta derler ya: “Operasyon
başarılı oldu ama maalesef hastayı kaybettik.” Bu darbecilerin oluşturmaya
çalıştığı fitne, fesat, birbirinden endişe eden, birbirine kin besleyen,
birbirinden korkan toplum yolunda katkıda bulunmuş olursunuz. 
Bu
kanun hükmünde kararnamede pek çok kurumu kapatıyoruz ama ben biliyorum ki AKP
kendisiyle ilgili kapatma davasında çok güçlü bir şekilde şunu söylüyordu:
“Tüzel kişilikler suç işlemez, onların karar organındaki kişiler suç işler.
Onun için, bu kişilerle ilgili işlem yapmak gerekiyor.” ama bugün daha peşin
hükümleri veriyor. 
Arkadaşlar,
öbür tarafta dirildiğimizde, ki bugün inanmayanlar da dirildiğinde Cenab-ı Allah’ı
karşılarında gördüklerinde onun varlığına ve “El Adil” sıfatına inanacaklardır
ama orada bile mizan, terazi kurulacak, delillendirme, şahitlendirme yapılacak,
savunma hakkı verilecek ve ondan sonra nereye gideceksek buna karar verilecek.
Bugün yapıldığı gibi peşin hükümlerle Türkiye'nin bütün kadrolarının ipotek
altına alınması, korku altına alınması hayırlı bir iş değildir: Buradan, bu
kafayla gidersek çıkış yoktur. 
Arkadaşlar, işin özeti, iktidardaki kadrolar emin olma
durumlarını, vasıflarını kaybetmişlerdir, ehil değillerdir, halka yakın
değillerdir, utanma ve merhamet duygusunu da kaybetmişlerdir. Utanma ve
merhamet duygusunun olmadığı, ehil olmayan, emin olmayan ve halka yakın olmayan
kadroların yürüteceği süreçler zarar getirecektir.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Koçdemir.
Gruplar
adına ikinci konuşmacı, Halkların Demokratik Partisi Grubu adına Ferhat Encu,
Şırnak Milletvekili.
Buyurunuz
Sayın Encu. (HDP sıralarından alkışlar)
HDP
GRUBU ADINA FERHAT ENCU (Şırnak) – Teşekkürler Sayın Başkan.
Değerli
arkadaşlar, hepinizi sevgiyle, saygıyla selamlıyorum.
Burada
açıkçası birçok defa söz aldık, birçok olayı izah etmeye çalıştık. 7 Hazirandan
sonra oluşan iradenin kabul edilmemesi, hemen akabinde savaşın başlatılması,
Kürtlere karşı, farklı kimliklere, diğer yapılara karşı, bu ülkede muhalif
olanlara karşı topyekûn savaşın başlamasıyla birlikte kürdistanın, Kürt
illerinin birçok ilçesinde sokağa çıkma yasağı ilan edildi.
Bu
illerden bir tanesi Şırnak’tır. Şırnak’ta, İdil’de, Silopi’de, Cizre’de, Şırnak
merkezde, Beytüşşebap’ta sokağa çıkma yasağı ilan edildi. Orada yaşanan acıları
biz burada defalarca dile getirdik. Fakat ne yazık ki, her defasında dile
getirdiğimizde AKP Hükûmeti hiçbir şey olmamış gibi davranmaya çalıştı. İki yüz
on sekiz gündür Şırnak’ta sokağa çıkma yasağı vardır.
Değerli
arkadaşlar, sekiz aydır, sekiz aydır Şırnak halkı kendi evlerine gidemiyor ve
Şırnak’ın yüzde 80’i yıkılmıştır. Bakın, arkadaşlar, “Seksen üçüncü gününde
operasyonlar bitti.” açıklamasından bu yana tam iki yüz on beş gün geçti ve
hâlâ Şırnak’ta sokağa çıkma yasağı vardır ve ne zaman kaldırılacağı belli değildir.
Şırnak’ın yüzde 80’i yıkılmış ve Şırnak halkı tümüyle köylerde, barakalarda,
Şırnak ilçelerinde, diğer yıkımın olduğu yerlerde yani İdil’de, Cizre’de,
Silopi’de barınmaya, temel ihtiyaçlarını, sağlık ihtiyaçlarını, eğitim
haklarını, ihtiyaçlarını gidermeye çalışıyorlar. 
Değerli
arkadaşlar, 5 bine yakın insan şu anda Şırnak çevresinde çadırlarda,
barakalarda yaşıyor ve en temel ihtiyaçlarını gideremiyorlar ve AKP Hükûmeti
Silopi’yi pilot bölge seçtiğinde “Bu halk için bizim projelerimiz vardır,
onların barınma ihtiyaçlarını gidereceğiz, onların eğitim, sağlık haklarını,
ihtiyaçlarını gidereceğiz.” dediler fakat şu anda Şırnak halkının yüzde 50’si
eğitim, barınma gibi sorunlarla karşı karşıyadır. Burada, Şırnak halkını zorla
yerlerinden göç ettirenler, Şırnak halkını bu sefalete mahkûm edenler bilsinler
ki tarih önünde bunun hesabını vereceklerdir, bilsinler ki bu halka bunun
hesabını vereceklerdir. İnsanların en temel ihtiyaçlarının giderilmediği ve
hâlâ sokağa çıkma yasağının olduğu Şırnak’ta, Şırnak ilçelerinde yani yaklaşık
60 bin nüfusa sahip olan Uludere, Beytüşşebap’ta bulunan insanlar Cizre’ye
gelip temel ihtiyaçlarını karşılamak istediklerinde Şırnak çevre yolundan
geçemiyorlar, mecburen -Cudi Dağı’ndan- dağlardan vuruyorlar ve Uludere’den
gelen bir insan, Beytüşşebap’tan gelen bir insan yaklaşık bir buçuk saatte
varacağı bir yere, Cizre’ye; bu dağ yolunu, topraklı yolu kullanması sebebiyle
yaklaşık dört saatte ancak varabiliyor ve hastalar bu şekilde hastanelere
taşınıyor ve bu şekilde insanlar temel ihtiyaçlarını karşılayabiliyor. Çevre
yollarını kullandıkları takdirde orada keyfî bir muameleyle karşı karşıya
kalıyorlar. Yaklaşık üç saat, altı saat, on iki saat gibi saatlerle oradaki
insanları mağdur ediyorlar ve bu mağduriyeti yaşamak istemeyen insanlar
kendilerini o tehlikeli yollara vuruyorlar.
Değerli
arkadaşlar, Şırnak’ta sadece sokağa çıkma yasağı yoktur, Şırnak’ta topyekûn bir
imha söz konusudur; doğasına, kültürüne, tarihine karşı, diline karşı bir
saldırı söz konusudur ve Şırnak halkının yüzde 80’i evlerinin yıkılmasından
kaynaklı… Daha önce Şırnak halkı eşyalarını, mallarını evlerden taşıyacakları
sırada orada bulunan vali, yetkililer “Taşımayın, bu geçici bir süreçtir, hemen
dönersiniz.” deyip taşınmalarına, mallarını taşımalarına izin vermedi.
Şırnak’ta taşeron firma, orada o evleri yıkan, sapasağlam evleri yıkan firma
kolluk kuvvetleri denetiminde, orada bulunan güvenlik kuvvetleri denetiminde
Şırnak halkının malını talan ediyor. Arkadaşlar, siz kendinizi kırk haramiler
olarak mı görüyorsunuz? Şırnak halkına haramiler olarak mı yaklaşıyorsunuz?
Yani bu şekilde mi insanların temel ihtiyaçlarını, mağduriyetlerini
gidereceksiniz? 
Bakın,
aileler gidip Şırnak Cezaevinde bulunan insanlarla görüşemiyorlar. Bahane
nedir? “Şırnak’ta sokağa çıkma yasağı vardır.” Bakın, az değil, birkaç gün önce
bundan kaynaklı, Şırnak Cezaevinde yapılan uygulamalardan kaynaklı 2 çocuk
yaşamını yitirdi. Bakın, dokuz gündür orada bir açlık grevi söz konusudur.
Niçin orada bulunan siyasi tutsaklar bu açlık grevine girmişlerdir? Şırnak’taki
ablukanın kaldırılması, ailelerinin kendileriyle görüştürülmesi talepleri
vardır. AKP Hükûmeti eğer “ileri demokrasi” diye demokrasinin
kırıntısını bile bu ülkede bırakmamışsa bunun hesabını vermek durumundadır. 
İnsanların
en temel hakları, ihtiyaçları zorba, kaba kuvvetle engelleniyorsa, bizler kendi
ilçelerimize gittiğimizde Anayasa’da bize tanınan dokunulmazlık hakkı çiğnenmek
isteniyorsa, araçlarımız aranıyor, yollarımız kesiliyorsa AKP Hükûmeti bundan
sorumludur, izlemiş olduğu politikalardan kaynaklı bundan sorumludur. AKP
Hükûmeti bunun hesabını tarih önünde, bu halkın önünde vermek durumundadır.
Değerli
arkadaşlar, bir üniversite kurulmuş Şırnak’ta; sayısını tam olarak bilmiyorum
-kapasitesi ne kadardır- ama büyük bir üniversitedir. Şimdi öğrenci alınmaya
başlandı. Peki, soruyorum Sayın Bakanım: Bu öğrencileri siz nerede
barındıracaksınız? Hakikaten merak ediyorum, siz bu öğrencilerin konaklama
hakkını nasıl sağlayacaksınız? Orada yurt yok, 200 kişilik bir yurt vardır, o
da yıkılmış mıdır, sağlam mıdır, belli değildir. Peki, “Cizre’de, Silopi’de
onları barındıracağız.” derseniz, orada bulunan sapasağlam evler bile dâhil
“riskli alan” adı altında yıkılmak isteniyor. İnsanlar topyekûn bir
cezalandırma politikasıyla karşı karşıyadır. Bunun sebebi nedir sizce? 7
Haziranda, 1 Kasımda ortaya koymuş olduğu iradedir ve orada AKP Hükûmetini,
onun politikasını, onun zihniyetini il barajının altına iterek iradesini ortaya
koyduktan sonra bu halktan öç alma politikasıdır. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Encu.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Biz, Türkiye Cumhuriyeti devletinin iktidar partisiyiz,
kendimizi kırk haramiler olarak falan da görmüyoruz. Bölgede halkı zapturapt
altına almaya çalışan teröristlere karşı büyük bir operasyon yürütülmüş ve
bunun neticesinde ortaya çıkan hasarlardan dolayı şehrin yeniden imarı söz
konusudur. 
GÜLSER
YILDIRIM (Mardin) – Operasyon bittikten sonra niye devam ediyor o zaman
yıkımlar? Operasyonlar bitti ama yıkım devam ediyor.
MEHMET
MUŞ (İstanbul) – Burada teröriste “terörist” diyemeyenlerin, ilçe
başkanlarımızı, masum insanları katleden teröristlere “terörist” diyemeyenlerin
kalkıp da Adalet ve Kalkınma Partisine demokrasi dersi vermeye hakkı yoktur. 
Teşekkür
ediyorum.
BAŞKAN
– Teşekkür ederim Sayın Muş.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Muş, açık bir sataşmada bulundu.
BAŞKAN
– Hangi cümlesiyle Sayın Baluken?
İDRİS
BALUKEN (Diyarbakır) – “Teröristlere ‘terörist’ diyemeyenler...” Yanlış bilgi
verdi.
BAŞKAN
– Buyurunuz Sayın Baluken.
VIII.- SATAŞMALARA İLİŞKİN KONUŞMALAR
(Devam)
2.- Diyarbakır Milletvekili İdris
Baluken’in, İstanbul Milletvekili Mehmet Muş’un yerinden sarf ettiği bazı
ifadeleri sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum Sayın Başkan.
Bakın, bu Şırnak meselesiyle ilgili defalarca bu
kürsüden ifade ettik. Bizim amacımız bağcıyı dövmek değil. Bağcıyı döveceğimiz
çok konu var. Siz içeride de dışarıda da dünya kadar yanlış yapıyorsunuz. Ama,
bu Şırnak’la ilgili bir çözüm arıyoruz, çözüm. Siz “Operasyonlar başladı, devam
etti, o yüzden binlerce insana Şırnak’ı yasakladık.” falan diyemezsiniz.
Aylardır Şırnak’ta operasyonlar bitmiş durumda, aylardır 5 binin üzerindeki
insan çadırlarda yaşamaya mahkûm edilmiş durumda, aylardır biz o insanlar şimdi
Şırnak’ın tamamında hissedilen bu soğuğu kışın çadırlarda karşılamasınlar diye
bir çaba içerisindeyiz ve siz bunu engellemişsiniz, böyle bir tavır ortaya
koymuşsunuz. Şimdi, gelip bunlara cevap vermeniz gerekiyor. Geçin, o operasyon
kısımlarını falan geçin, onları zaten burada defalarca biz ifade ettik. Ya,
Hükûmet olarak sizin projeniz nedir? Sekiz aydır bir şehirde sokağa çıkma
yasağı olur mu? 80 bin insana kendi evine girme yasağı konulabilir mi? On
binlerce insan kışı kar altında, çadır altında geçirmeye mahkûm edilebilir mi?
Bunlarla ilgili ne yapmışsınız? Hadi diyelim ki yapmadınız, niye bizleri
engelliyorsunuz, niye sivil toplum örgütünü engelliyorsunuz, niye halkı
engelliyorsunuz? 400 konut yapacağız dedik, 400 konut. Başbakan yardımcısıyla
bizzat ben defalarca görüştüm, “Bunun için Şırnak Valiliğiyle görüşmeler yapıp
size geri döneceğim.” dedi, yapıcı konuştu ama sonra nereye gittiyse o konuşma,
olumsuz olarak geri döndü; ya, siz bunun cevabını verin. Bizim bağcıyı
döveceğimiz, sizin politikalarınızı yerden yere vuracağımız çok konu var ama
Şırnak vekilinin yüreğinden gelen sesle burada ifade ettiği bu sorunlara bütün
Parlamentonun duyarlılık göstermesi gerektiğini özellikle rica ediyorum. 
Teşekkür ederim. (HDP sıralarından alkışlar)
BAŞKAN – Teşekkür ederim Sayın Baluken.
MEHMET MUŞ (İstanbul) – Sayın Başkan, binlerce konut şu
an inşa aşamasında, imar planları yapılıyor ve inşa ediliyor.
BAŞKAN – Teşekkür ederim Sayın Muş. 
İDRİS BALUKEN (Diyarbakır) – Kışı 5 bin insan nerede
geçirecek Mehmet Bey? Çadırda 5 bin insan var, binlerce konutu bekleyecek bir
durum yok ortada. 
FERHAT ENCU (Şırnak) – Sayın Başkan...
BAŞKAN - Sayın Encu...
FERHAT ENCU (Şırnak) – Sayın Başkan, bakın, ben
bölgeden geldiğim için... Bakın, Silopi pilot bölge seçilmişti, şu anda İdil’de
sadece bir örnek adı altında 1 tane konut inşa temeli beş gün önce atılmıştır,
onun dışında hiçbir politikası, projeleri yoktur; yıkımdan, talandan başka. 
BAŞKAN – Teşekkür ederim Sayın Encu.
İDRİS BALUKEN (Diyarbakır) – Ya, 13 bin konut yok Sayın
Başkan, milletvekilleri doğruyu bilsinler. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412) (Devam)
BAŞKAN
– İkinci bölüm üzerinde Cumhuriyet Halk Partisi Grubu adına Şenal Sarıhan,
Ankara Milletvekili. 
Buyurunuz
Sayın Sarıhan. (CHP sıralarından alkışlar) 
CHP
GRUBU ADINA ŞENAL SARIHAN (Ankara)- Teşekkür ederim Sayın Başkan.
Kâtip
üye arkadaşlarım ve yazman arkadaşlar, değerli milletvekili arkadaşlarımız; ben
667 Sayılı Kanun Hükmünde Kararname’nin ikinci bölümüne ilişkin görüşlerimizi
ifade edeceğim -daha önce birinci bölümü üzerinde de ayrıntılı olarak
görüşlerimizi sunmaya çalışmıştık- ancak bunu yapmadan önce, bu konudaki
konuşmamı, düşüncelerimizi sunmadan önce yapmak istediğim bir şey var. Sayın
Cumhurbaşkanı geçtiğimiz gün ya da dün, kadın arkadaşlarımızı, bütün kadınları
aşağılayan, çifte standartta gören bir değerlendirmede bulundular ve memleket
uğruna nasıl ölünür konusunda “adam gibi ölmek” ile “madam gibi ölmek”
deyimlerini kullandılar. Madam gibi ölmeyi de aşağıladılar. Fransızca bir
deyimle kadından söz ettiler. Bugün değerli Genel Başkanımız grup toplantımızda
da bu konuya değindi fakat ben bir kadın vekil olarak Türkiye Büyük Millet
Meclisi salonunda bu konuya değinme gereksinimi içindeyim. Hangi nedenle?
Çünkü, eğer bu konu burada ifade edilmezse ben kısa bir süre önce ölüm yıl
dönümünü değerlendirdiğimiz, kendisini andığımız Bahriye Üçok’a haksızlık
yaptığımızı düşünürüm. Bu kürsülerde oturmamakla birlikte, Parlamentoda görev
almamış olmakla birlikte bütün bir Türkiye halkının kalbinde yeri olan Türkân
Saylan’a haksızlık etmiş olurum, onların anılarına saygısızlık etmiş olurum. Ve
daha önemli isimler var hepinizin aklına gelebilecek: Halide Ediplere haksızlık
etmiş olurum. Doğrudan doğruya emperyalizme karşı, Türkiye'nin Kurtuluş Savaşı
mücadelesinde ön saflarda bulunan Erzurumlu Kara Fatma’ya, Bitlisli Ayşe’ye,
Emire Ayşe’ye, Melek Reşit’e, Çete Ayşe’ye, Tayyar Rahmiye’ye, Kılavuz
Hatice’ye, Gördesli Makbule’ye, Asker Saime’ye, 12 yaşındaki Küçük Nezahat’a ve
Nakiye Elgün’e ve birçok -adını belki burada sıralamanın oldukça zaman alacağı-
kadınımıza haksızlık etmiş olurum. Türkiye Büyük Millet Meclisindeki anlayışın
da, Cumhurbaşkanlığı düzeyindeki anlayışın da kadın-erkek eşitliği konusunu
içselleştirmediği sürece bu tür hataları yapacağı açıkça ortadadır. Herhâlde
hepimizin bu çifte standartlı anlayıştan arınmamız gerekir; yoksa, ben dâhil
olmak üzere, şu anda kürsülerde oturmakta olan kadın arkadaşlarımıza da aynı
saygısızlık yapılmış olur. Ama ne yazık ki değerli arkadaşlar, hukukun ve
Anayasa’nın âdeta kişiselleştirilmiş olduğu bir durumda sadece tek elden
vazedilen değerlendirmeler ve kanunlarla uğraşıyoruz. Elimizdeki kanun hükmünde
kararname de aslında bunun bir örneğini ifade ediyor. 
Şimdi,
bazı somut konulara izninizle değinmek istiyorum. Geçen kez de ifade ettim ve
dedim ki: OHAL yönetimleri -tırnak içinde- hukuki yönetimlerdir, kısmidirler,
geçicidirler ve denetime açıktırlar; durumun gerektirdiği sınırlar içinde
düzenlemeler yaparlar. O durum nedir? OHAL’in ilanına neden olan ana konudur,
olaydır. Aynı zamanda, bunları bir ölçülülük içinde yaparlar ve bu ölçülülüğün
temel ilkeleri, temel kuralları vardır. Bu kurallardan biri, olağanüstü hâlle
müdahale gerekli midir, değil midir? Birinci kural budur. Bu müdahaleyi hangi
araçlarla yapmamız gerekmektedir? Bu araçların amaca ulaşmaktaki elverişliliği
ne durumdadır? Bu temel konu, yani, ölçülü kararlar vermeyi, olayımıza
dönersek, tartıştığımız konuya dönersek kararnamelerin OHAL’in ihtiyacı sınırı
içinde, ölçülü olarak ve hukuka uygun olarak yapılması gereğini emreder. 
Şimdi,
elimizdeki kararnamenin devam eden haklarında neler vardır? Arkadaşlarım sıkça
atıf yaptılar, hem Anayasa’nın 15’inci maddesine atıf yaptılar hem de Avrupa
İnsan Hakları Sözleşmesi’nin 15’inci maddesine atıf yaptılar ve dediler ki:
“Sert çekirdek haklar vardır. Bu sert çekirdek haklar yani temel insan hakları
herhangi bir biçimde, OHAL süreci içinde dahi, herhangi bir şekilde
kısıtlanamaz, bunların ihlali aynı zamanda hukukun ihlali olur.” Bunlar temel
haklardı yani yaşama hakkıydı, insanlık onurunu temel alan haklardı, işkence
görmeme, kötü muamele görmeme, herhangi bir şekilde genel güvenlik hakkının tam
anlamıyla sağlanması, adil yargılanma hakkının sağlanması gibi temel haklardı.
Ne yapacaktık? Bu temel hakların yanı sıra, OHAL süresi içinde demokrasiyi
sağlayacaktık. “OHAL sürecinde demokrasi nasıl sağlanabilir?” gibi bir soru
gelebilir. OHAL süreci içinde demokrasiyi sağlayacak olan, işte, içinde
bulunduğumuz kurumdur. Yani OHAL kararlarının denetlenmiş olması, yasallık
durumunun tartışılmış olması orada demokrasiyi sağlar. Ama ne yazık ki birkaç
gündür tartıştığımız bu olağanüstü hâl kararnamesini ben aslında
tartışabildiğimizi düşünmüyorum. Neden düşünmüyorum? Çünkü hepimizin kulakları
kapalı durumda, yürekleri de kapalı durumda. İfade edilen itirazlar herhangi
bir biçimde değerlendirmeye alınmıyor ve ön yargıyla reddediliyor ve zaten şu
salonumuzun hâli de aslında bizim Türkiye Büyük Millet Meclisi olarak
demokrasiyi sağlamada bir katkı kaygımızın -üzülerek söylüyorum- olmadığının da
bir göstergesi durumunda.
Şimdi
tartışacağız, biraz sonra tartışacağız. Biraz önce tartıştığımız bir konu
vardı, pasaportla ilgili konu. Pasaportla ilgili konuda asıl mesele şuydu: Bir
mahkeme kararı olmaksızın, idari ya da adli soruşturmaya bağlı bir kesin hüküm
olmaksızın kimsenin pasaportunu iptal edemezsiniz. Ama biz biraz önce ne
yaptık? Zanlı, şüpheli diye gördüğümüz, henüz hakkında kesin karar olmayan
insanların pasaportlarını iptal ettik, bir de eşlerinin pasaportlarını iptal
ettik ve dedik ki: “Millî güvenlik gerekçesiyle.” Kim karar veriyor millî
güvenliğe? İçişleri Bakanlığı mı? Hayır. Millî güvenliğin ihlal edildiğine
mahkemeler karar verebilir, adli ve idari yargı karar verebilir. 
Bir
maddeyi daha geçtik, 6’ncı maddeyi. Hani adil yargılanma hakkını biz korumakla
sorumluyduk. Ne yaptık? Otuz günlük gözaltı süresine hepimiz el kaldırdık
-hepimiz diyorum, muhalefeti ayırarak söylüyorum, AKP’li milletvekili
arkadaşlarımıza sesleniyorum- peki dedik. Oysa değerli arkadaşlar, benden önce
konuşan Murat Emir arkadaşım tek tek Avrupa İnsan Hakları Mahkemesi kararlarına
atıf yaptı -biliyorum, burası bir hukuk kürsüsü değil ama aynı zamanda hukuki
bir kürsü- dedi ki: “Geçmişte bu tür kararlar verildi -12 Eylülleri anımsattı,
12 Martları anımsattı, hatta olağan dönemde verilmiş olan olağanüstü hâl
kararlarını ve uygulamaları hatırlattı- Türkiye Cumhuriyeti mahkûm oldu, bunu
yeniden yapmayalım.” Biz bunu tartıştık, Anayasa’mıza en fazla toplu suçlar
için bile dört günlük gözaltı süresi koyduk fakat o dört günlük gözaltı süresi
şimdi otuz gün. Hangi vicdanla, hangi akılla? Bu şu demektir: Kötü muameleye
alan açıyoruz demektir, izin veriyoruz demektir, biz bunu biraz önce yaptık. 
Şimdi,
biraz sonra da şunu yapacağız, diyeceğiz ki: “Efendim, olağanüstü hâl dönemi
içinde insanlar, kamu görevlileri herhangi bir şekilde adli ve idari sorumluluk
taşımazlar, cezai olarak onların bir sorumluluğu yoktur.” Cezasızlık hâli
getirdik, getireceğiz ya da, biliyorum getireceğiz yani kimse buna hayır
demeyecek, hepinize hatırlatırım, burada bulunan bütün vekil arkadaşlarıma.
Kenan Evren’i yargılayamadık, Kenan Evren’e hesap soramadık. Hangi sebeple
soramadık? İşte böyle bir madde sebebiyle soramadık. Şimdi, yeni hukuksuzluklar
olursa bu hukuksuzluklara karşı da hesap soramayacağız ve kamburumuz daha
yükseğe doğru çıkmış olacak.
Başka
bir şey, daha hafif gibi görünebilir, yürütmeyi durdurma kararına izin
vermeyeceğiz biraz sonra; “Yürütmeyi durdurma kararı verilemez.” diyeceğiz.
Niye? Hukuki bir hata varsa hukuki hata mahkemeler yoluyla saptanmışsa
yürütmeyi durdurma kararını neden vermeyelim arkadaşlar? İnsanlar ille mağdur
olsun mu, çile çeksin mi? Onlara kırk katır, kırk satır mı sunalım? Adalet diye
bir kavrayışımız olamayacak mı, insan hakları diye bir kavrayışımız olamayacak
mı; insan hakları, insanın onuru diye bir anlayışımız olamayacak mı? 
Değerli arkadaşlar, bir kez daha hepimizi hukuka, insan
haklarına dayalı bir hukuka ve anlayışa davet ediyorum. 
Teşekkür
ederim, saygılar sunarım. (CHP sıralarından alkışlar) 
BAŞKAN
– Teşekkür ederim Sayın Sarıhan.
İkinci
bölüm üzerinde siyasi parti grupları adına olan konuşmalar tamamlanmıştır. 
Şahsı
adına konuşma talebi yoktur. 
İDRİS
BALUKEN (Diyarbakır) – Sayın Başkan, söz talebim var İç Tüzük 60’a göre.
BAŞKAN
– Bir saniye Sayın Baluken.
Soru
sormak için sisteme giren olmaması nedeniyle soru-cevap işlemini geçiyorum. 
Şimdi,
60’ıncı maddeye göre Sayın Baluken’in söz talebi vardır, Sayın Baluken’e söz
vereceğim.
Buyurunuz
Sayın Baluken.
V.- AÇIKLAMALAR (Devam)
22.- Diyarbakır Milletvekili İdris
Baluken’in, Musul’daki gelişmeler konusunda yapılan çelişkili açıklamaların
cevabının verilmesi gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Ara
vermeden hemen önce hem Sayın Bakanın hem de AKP’li yetkililerin
cevaplandırması amacıyla bir soru sormuştum. Türkiye’nin dış politikasıyla
ilgili, Musul’daki gelişmelerle ilgili Başbakan Binali Yıldırım’ın yapmış
olduğu iki çelişkili açıklamanın gerçeğinin ne olduğunu sormuştum. Sabah “Türk savaş
uçakları Musul operasyonunda yer almıştır.” diye açıklama yapmıştı; grup
çıkışında gazetecilerin, uluslararası ajansların sorduğu soruya da “Savaş
uçakları Musul harekâtında yer almamış da, icap ederse alabilir.” mealinde bir
cevap vermişti. “Operasyonların detayına da hâkim değilim.” gibi son derece
ciddiyetsiz bir açıklama yapmıştı. Şimdi bakın, bir bölgesel savaşın Türkiye’ye
getireceği ağır sorumluluklardan bahsediyoruz. Dolayısıyla, bununla ilgili
Meclis Genel Kurulunun... 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkanım.
BAŞKAN
– Buyurunuz, toparlayınız Sayın Baluken, açıyorum mikrofonunuzu. 
İDRİS
BALUKEN (Diyarbakır) – ...ve siyasi partilerin doğru bilgi edinme hakkı var.
Burada konuşma yapan AKP grup başkan vekili de Türk savaş uçaklarının Musul
operasyonuna katıldığını ifade etmişti. Şimdi, Başbakanın yeni açıklamasıyla bu
bilginin de doğru olmadığı ve Genel Kurula yanlış bilgi sunulduğu ortaya
çıkıyor. Bölgesel savaşın dışında bunun içeride de çok farklı yansıması oluyor.
İşte dolar, AKP eliyle bu ciddiyetsiz yaklaşımdan dolayı cumhuriyet tarihinin
rekorlarını kırmaya devam ediyor; ekonomi çöküyor, istikrarsızlık büyüyor.
Dolayısıyla, sorduğum sorunun cevabını istiyorum. 
Sayın
Bakan ya da AKP’li yetkililer bu konudaki çelişkili açıklamalarının cevabını
verirlerse ona göre biz de durumumuzu değerlendireceğiz. 
Teşekkür
ederim. 
BAŞKAN
– Teşekkür ederim Sayın Baluken. 
MAHMUT
TANAL (İstanbul) – Sayın Başkan…
BAŞKAN
– Sayın Tanal, buyurunuz efendim, sizin de 60’ıncı maddeye göre söz talebiniz
var. 
23.- İstanbul Milletvekili Mahmut Tanal’ın,
Yurtta Sulh Konseyi üyelerine ulaşmak için yapılan çalışmaların ne aşamada
olduğunu öğrenmek istediğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan. 
Değerli
Bakan -yani şu anda Genel Kurulda Türk Silahlı Kuvvetleri mensupları da var- 15
Temmuz 2016 darbe girişimi gecesinde -biz, tabii, Meclisteydik o gün- yurtta
sulh konseyi bir bildiri yayınladı. Bu yurtta sulh konseyi kimlerden oluşuyor?
Bugüne kadar 120 bin kişi açığa alındı, haklarında işlem yapıldı, hâlen yurtta
sulh konseyi üyelerine ulaşılamadı. yurtta sulh konseyi üyelerine ulaşılması
için daha kaç kişi hakkında işlem yapılması lazım? Kaç kişinin cezaevine
atılması lazım? Kaç kişinin açığa alınması lazım? Kaç kişinin yakalanması lazım
veya çalışmalar ne aşamada Değerli Bakanım? Bu konu hakikaten tüm Türkiye’yi ve
dünyayı ilgilendiren bir husus. Yani, bu yurtta sulh konseyi üyeleri kim? 
Teşekkür
ederim.
BAŞKAN
– Teşekkür ederim Sayın Tanal.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
– İkinci bölüm üzerindeki görüşmeler tamamlanmıştır. 
Şimdi,
ikinci bölüm üzerinde yer alan maddeleri varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım. 
7’nci
madde üzerinde toplam dört önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 Sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 7'nci maddesinin 1’inci fıkrasındaki "borç olmama" ibaresinin
"borçlu olmama" olarak değiştirilmesini arz ve teklif ederiz.

 İsmail Faruk Aksu Kamil
Aydın Deniz Depboylu
 İstanbul Erzurum Aydın

 Ruhi Ersoy Mustafa
Kalaycı Fahrettin Oğuz Tor
 Osmaniye Konya Kahramanmaraş
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 667 Sayılı Kanun Hükmünde Kararname’nin 7’nci
maddesinin 1’inci fıkrasının aşağıdaki şekilde değiştirilmesini arz ve teklif
ederiz. 
“MADDE
7 - (1) 15/7/2016 tarihinde gerçekleştirilen darbe teşebbüsü ve terör eylemi
ile bu eylemin devamı niteliğindeki eylemler sebebiyle hayatını kaybeden veya
malul olan sivillere 3713 sayılı Terörle Mücadele Kanununun 21 inci maddesinin
birinci fıkrasının (j) bendi kapsamında bağlanacak aylıklarının hesabında aynı
fıkranın (h) bendi hükümleri esas alınır ve kendileri ile hak sahipleri, söz
konusu (h) bendi kapsamında bulunanlara ilgili mevzuatında sağlanan diğer
haklardan aynı şekilde yararlandırılır. Ancak, dul ve yetimlerine bağlanacak
aylığın toplam tutarı, malulün ya da ölenin kendisine bağlanacak aylıktan az
olamaz. Ayrıca, bunlar ile bu eylemler sebebiyle yaralananlar hakkında
3/11/1980 tarihli ve 2330 sayılı Nakdi Tazminat ve Aylık Bağlanması Hakkında
Kanunun nakdi tazminat hükümleri uygulanır. Bu şekilde bağlanacak aylıklarda,
genel sağlık sigortası primi dâhil, prim ve prime ilişkin borçsuz olma şartı
aranmaz." 
 Şenal Sarıhan  Nihat
Yeşil Murat Emir
 Ankara  Ankara
 Ankara 
 Türabi Kayan Muharrem
Erkek Gürsel Erol
 Kırklareli Çanakkale Tunceli
 Mustafa Tuncer Kazım
Arslan
 Amasya  Denizli

Türkiye Büyük Millet Meclisi Başkanlığına
Görüşülmekte
olan 412 sıra sayılı 667 Sayılı Kanun Hükmünde Kararname’nin 7’nci maddesinin
birinci fıkrasının üçüncü cümlesinde yer alan “ile bu eylemler sebebiyle
yaralananlar” ibaresinin madde metninden çıkarılmasını, son cümlesinin
aşağıdaki şekilde değiştirilmesini ve bu maddeye aşağıdaki fıkranın eklenmesini
arz ve teklif ederiz. 
 
 Bülent Tüfenkci
 Malatya
 Gümrük
ve Ticaret Bakanı
“Bunların
aylık başlangıç tarihine kadar olan genel sağlık sigortası primi dâhil kendi
sigortalılığı sebebiyle tahakkuk eden prim ve prime ilişkin her türlü borçları
Sosyal Güvenlik Kurumunca terkin edilir.”
"(3)
Birinci fıkra kapsamına giren eylemler sebebiyle hayatını kaybeden, malul olan
veya yaralanan kamu görevlileri ve siviller ile bunların hak sahipleri veya
kanuni mirasçılarına, bu madde veya ilgili mevzuatı uyarınca ödenen gelir,
aylık, emekli ikramiyesi, nakdî tazminat ve ek tazminatlar haczedilemez.”
BAŞKAN
– Şimdi, maddeye en aykırı önergeyi okutup işleme alacağım: 
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 7’nci maddesinin tasarı
metninden çıkarılmasını arz ve teklif ederiz.

 İdris Baluken Meral
Danış Beştaş Mahmut Toğrul
 Diyarbakır Adana Gaziantep

 Hüda Kaya Ayhan
Bilgen Behçet Yıldırım
 İstanbul Kars Adıyaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz efendim.
BAŞKAN
– Önerge hakkında konuşmak isteyen Behçet Yıldırım, Adıyaman Milletvekili. (HDP
sıralarından alkışlar)
Buyurunuz
Sayın Yıldırım.
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; 667
Sayılı Olağanüstü Hal Kapsamında Alınan Tedbirlere İlişkin Kanun Hükmünde
Kararname’nin 7’nci maddesi üzerine söz almış bulunmaktayım. Genel Kurulu
saygıyla selamlıyorum.
Darbe
teşebbüsü gerçekleşmiş olsaydı Meclis devreden çıkarılacaktı. Darbe
teşebbüsünün devreden çıkaramadığı bir Meclis ne yazık ki OHAL’le, kanun
hükmünde kararnamelerle Hükûmet tarafından devre dışı bırakılmıştır. Hükûmet
gerçekten darbecilerle mücadele ederken geniş toplumsal mutabakatı içeren bir
üslupla, darbecilere karşı istediği her tedbiri bütün toplumsal kesimlerin
desteğini alarak bu Mecliste yapabilirdi. Ancak Hükûmet geniş ölçekte bir
toplumsal rıza yerine “Allah’ın bir lütfu” cümlesinden hareketle sadece kendi
çıkarını, kendi iktidarını, bir adım ötesi kendi hegemonyasını pekiştirmek için
kullandı. 
Darbelerin
esas amacı demokratik, yasal, meşru düzeni ortadan kaldırmaya yönelik
girişimlerdir. Darbeciler ne yapar? Darbeciler Meclis kapatır, darbeciler
siyasi partileri kapatır, basın-yayın organlarını kapatır, halkın iradesini
tanımaz, fesheder, yerine atanmışlarla halkın meşru idaresini hiçe sayar.
Darbeciler kamuda veya özelde muhalif görüşten ne kadar insan varsa işine son
verir, sürgün eder. Şimdi yapılan nedir? Aynısı. Darbeyle yakından uzaktan
alakası olmayan gazeteciler tutuklanıyor, gazete ve televizyon yayınları polis
baskınıyla kapatılıyor. Olağanüstü hâl, kanun hükmünde kararnamelerle Meclis
sadece bir notere, bir onay makamına dönüştürülmüş durumdadır. Meclis ne yazık
ki devre dışı bırakılmıştır. 
Yine,
halkın iradesiyle seçilen belediyelere halkın iradesi hiçe sayılarak kayyumlar
atanıyor. Darbeyle herhangi bir şekilde ilişkilendirilmeyecek kamu görevlileri
ihraç ediliyor veya açığa alınarak işinden ediliyor. Özü itibarıyla
darbecilerin yaptıkları, yapacakları her şey zaten şu anda yapılıyor. 
Adıyaman’da
şu an darbeyle şu veya bu şekilde herhangi bir şekilde irtibatlandırılmayacak
50 eğitim emekçisi görevden uzaklaştırılmıştır. Açığa alınan ve ihraç edilen bu
öğretmenlerin çoğu hakkında daha önce soruşturma yapılmış, savcılık soruşturmasında
“Kovuşturmaya gerek yok.” şeklinde karar verilmiş ama buna rağmen arkadaşlar açığa
alınmış ve ihraç edilmiştir. Sadece yasal zeminde, sendika genel merkezinin
talimatı doğrultusunda bir günlük iş bırakma eylemine katılmak, açığa alınmalar
ve ihraçlar için sebep olarak gösterilmiştir. Bu, demokratik düzende
yapılabilecek bir uygulama değildir. Ancak, Hükûmet tasarrufuyla, olağanüstü
hâl kararnameleriyle, darbeyle uzaktan yakından hiçbir alakası olmayan
insanların böyle bir muameleye maruz kalması darbeciliğin ta kendisidir. 
Yine
Hükûmet, olağanüstü hâl ilan edildiğinde, bunun üç ay dolmadan, kısa sürede
kaldırılabileceğini söyledi, ancak olağanüstü hâli üç ay daha uzatma kararı
aldılar. Ülkeyi olağanüstü hâl kararnameleri ve uygulamalarıyla yönetecekleri
anlaşılmıştır. Bir an önce, bu, ne olduğu belli olmayan, “Ben yaptım, oldu.”
mantığıyla insanların hakkını, hukukunu gözetmeyen bu olağanüstü hâl kanun
hükmünde kararname uygulamasına derhâl son verilmelidir. Darbeci düzenin
getirdiği OHAL uygulamalarıyla darbenin engellenmeye çalışılması mümkün
değildir. Darbeyi önlemek istiyorsanız, darbe anayasası dâhil, bütün darbe
mevzuatını kaldırmanız gerekiyor. 
Yine,
demokratik bir cumhuriyet, demokrasiyi, hukuku temel değer sayan bir uzlaşı
anlayışı darbe geleneğini toptan bitirecek somut bir çözümdür. 
7’nci maddede, darbede hayatını kaybeden, yaralanan ya
da malul olanlara sağlanan maddi haklardan bahsediliyor. Evet, yapılmak istenen
yardımlar en iyi şekilde yapılmalı, gösterge ve güvenceler sağlam temeller
üzerine oturtulmalı. Bu duruma kimse itiraz etmez.
“Türkiye Cumhuriyeti çok güçlü, çok zengin.” diyoruz
ama bu paraları bile halktan toplamaya çalışıyoruz. Bu yardım kampanyası bence
yanlış, hiç gerek yok. Türkiye kendi şehit ve gazilerini kimseye muhtaç
ettirmemelidir. Üstelik bu yardım kampanyasında hiç de hoş olmayan bir durumu
açıklamak durumundayım. Bazı kurum yöneticileri ve kurum amirleri yapılan bağış
ve yardımların dekontlarını personelden istiyor. Bu nasıl bir anlayış? Kim ne
kadar bağış yapmış; kimler yapmış, kimler yapmamış, bunları tespit etmek,
bunları ispiyonlamak yöneticilerin görevi mi? Burada bile ayrımcılık söz
konusu, âdeta bu kampanyaya katılmayı zorunluluk hâline getirmek söz konusu.
Yardımlar Allah rızası ve gönüllülük temelinde yapılmalı, hiçbir yönetici ve
kurum amirinin bunu sorgulama ve denetleme hakkı ve haddi olmamalı. Yardımları
bu şekilde toplamaktansa bence devleti soyanlardan tahsil edilse daha mantıklı
olur. Ayakkabı kutularına sığmayan, bir türlü sıfırlanamayan çuval dolusu dolar
ve euroların milyonda 1’i bile bu toplanacak yardımlardan daha fazlasıdır, daha
fazla para toplanır. 
Yine, israf sahibi biraz masraflarını kısıtlarsa yardım
toplamaya gerek yok diyorum.
Genel Kurulu saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Yıldırım.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 7’nci maddesinin
birinci fıkrasının üçüncü cümlesinde yer alan “ile bu eylemler sebebiyle
yaralananlar” ibaresinin madde metninden çıkarılmasını, son cümlesinin
aşağıdaki şekilde değiştirilmesini ve bu maddeye aşağıdaki fıkranın eklenmesini
arz ve teklif ederiz. 
 Bülent
Tüfenkci
 Malatya
 Gümrük
ve Ticaret Bakanı
“Bunların
aylık başlangıç tarihine kadar olan genel sağlık sigortası primi dâhil kendi
sigortalılığı sebebiyle tahakkuk eden prim ve prime ilişkin her türlü borçları
Sosyal Güvenlik Kurumunca terkin edilir.”
"(3) Birinci fıkra kapsamına giren eylemler
sebebiyle hayatını kaybeden, malul olan veya yaralanan kamu görevlileri ve
siviller ile bunların hak sahipleri veya kanuni mirasçılarına, bu madde veya
ilgili mevzuatı uyarınca ödenen gelir, aylık, emekli ikramiyesi, nakdî tazminat
ve ek tazminatlar haczedilemez.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Takdire bırakıyoruz. 
BAŞKAN –
Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz efendim.
MEHMET
DOĞAN KUBAT (İstanbul) – Gerekçe… 
BAŞKAN – Gerekçeyi okutuyorum: 
Gerekçe: 
Maddeye 670 sayılı KHK ile yapılan değişikliğin
yansıtılması amaçlanmaktadır. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 667 sıra sayılı Kanun Hükmünde Kararname’nin 7’nci
maddesinin 1’inci fıkrasının aşağıdaki şekilde değiştirilmesini arz ve teklif
ederiz. 
“MADDE
7 - (1) 15/7/2016 tarihinde gerçekleştirilen darbe teşebbüsü ve terör eylemi
ile bu eylemin devamı niteliğindeki eylemler sebebiyle hayatını kaybeden veya
malul olan sivillere 3713 sayılı Terörle Mücadele Kanununun 21 inci maddesinin
birinci fıkrasının (j) bendi kapsamında bağlanacak aylıklarının hesabında aynı
fıkranın (h) bendi hükümleri esas alınır ve kendileri ile hak sahipleri, söz
konusu (h) bendi kapsamında bulunanlara ilgili mevzuatında sağlanan diğer
haklardan aynı şekilde yararlandırılır. Ancak, dul ve yetimlerine bağlanacak
aylığın toplam tutarı, malulün ya da ölenin kendisine bağlanacak aylıktan az
olamaz. Ayrıca, bunlar ile bu eylemler sebebiyle yaralananlar hakkında
3/11/1980 tarihli ve 2330 sayılı Nakdi Tazminat ve Aylık Bağlanması Hakkında
Kanunun nakdi tazminat hükümleri uygulanır. Bu şekilde bağlanacak aylıklarda,
genel sağlık sigortası primi dâhil, prim ve prime ilişkin borçsuz olma şartı
aranmaz." 
Şenal Sarıhan (Ankara) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
ENGİN
ALTAY (İstanbul) - Gerekçe… 
BAŞKAN
– Gerekçeyi okutuyorum: 
Gerekçe:
Doğru
ifadenin olduğu düşünülerek değişiklik önerilmiştir. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hâl Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128’inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 7'nci maddesinin 1’inci fıkrasındaki "borç olmama"
ibaresinin "borçlu olmama" olarak değiştirilmesini arz ve teklif
ederiz.
Fahrettin Oğuz Tor
(Kahramanmaraş) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE KOMİSYONU
BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN –
Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
- Önerge hakkında konuşmak isteyen Fahrettin Oğuz Tor, Kahramanmaraş
Milletvekili.
Buyurunuz
Sayın Tor. (MHP sıralarından alkışlar)
FAHRETTİN OĞUZ TOR (Kahramanmaraş) - Sayın Başkan,
değerli milletvekilleri; yüce heyetinizi ve bizleri izleyen yüce milletimizi
saygıyla selamlıyorum.
Malumları
olduğu üzere, AKP’nin iktidar olduğu 2002 yılı itibarıyla terör hemen hemen
sıfırlanmıştı ancak 20 Temmuz 2015’ten beri 520’den fazla askerimizi, 350’ye
yakın polisimizi, 60’a yakın korucumuzu, 31 memurumuzu, 600’den fazla sivil
vatandaşımızı teröristlerin menfur saldırı ve suikastleri neticesinde kaybettik.
Bu süre zarfından binlerce asker, polis ve sivil vatandaşımız da yaralanmıştır.
Daha dün seçim çevrem Kahramanmaraş’ta 2 şehidimizi toprağa verdik. Terörizmin
dehşeti 79 milyon Türk vatandaşına hayatı zindana çevirmiştir.
Değerli
milletvekilleri, 15 Temmuzda ülkemizi, anayasal düzenimizi, Meclisimizi ve
ulusal bütünlüğümüzü hedef alan hain, kanlı ve menfur bir darbe teşebbüsünde
bulunuldu. Hain darbe teşebbüsü sırasında da 241 insanımız şehit edilmiştir.
Gerek güneydoğuda vatan için gerekse 15 Temmuz demokrasi darbesi sırasında
birlik ve bütünlüğümüz için şehit düşen medarıiftiharlarımızın dul ve
yetimlerine, malul kardeşlerimize ne yapsak azdır. Şehitlerimizin yakınlarına,
malul gazilerimize bağlanan aylıkları, tazminatları burada mevzu etmek istememiş
olmakla beraber Hükûmetin yaptığı bir yanlışlığı burada ifade etmek zaruret
hâline gelmiştir. Bugün 15 Temmuz darbe girişiminde şehit düşen kardeşlerimizin
anne ve babalarına, eş ve çocuklarına bağlanan aylık ile terörle mücadelede
şehit düşen kardeşlerimizin anne ve babalarına, eş ve çocuklarına bağlanan
aylıklar arasında ciddi farklar vardır. Bugün itibarıyla sosyal güvenlik
kapsamında hiçbir kapsama girmeyen 15 Temmuz darbesi şehitleri için 3.200 lira
esas alınarak aynı dosyadan sadece anne ve babası varsa bağlanan aylık miktarı
ayrı ayrı 1.600 TL’yken terör şehitlerinin anne ve babalarına bağlanan aylık
bunun yarısı kadardır yani 800 TL civarındadır. Daha da olayı somutlaştırırsak
Hakkâri’de şehit düşen askerlerimizin her birinin yakınına 800 TL aylık
bağlanırken aynı durumda olan 15 Temmuz darbesi şehitlerinin anne ve babası
için bağlanan aylık 1.600 TL’dir. 
Değerli milletvekilleri, aynı dosyadan aylık bağlanacak
hak sahiplerinin sayısına göre 15 Temmuz darbesi şehitleri yakınlarına
bağlanacak aylık 3.200 TL’nin de üstüne çıkabilmektedir. 15 Temmuz darbesi
neticesinde şehit olan kardeşlerimizin eşine 3.200 TL, varsa anne ve babasına
da 500 TL aylık bağlanmaktadır. Bu, Güneydoğu’daki terör şehitlerine
uygulanmamaktadır. Tazminatlar bakımından da durum farklı değildir.
Güneydoğu’da terör şehitlerinin yakınlarına toplamda 138 bin-140 bin TL;
gazilere, malullük derecesine göre 40 bin ila 90 bin TL arasında bir ödeme
yapılırken; 15 Temmuz şehitlerine 340 bin TL, gazilerine de malullük derecesine
bakılmaksızın 340 bin TL ödenmesi öngörülmüştür. Fark 2, 3, 4 kattır bu duruma
göre. Bunlar doğru bir yaklaşım değildir. Şehitler arasında aylık ve
tazminatlar bakımından ayrım yapılmasını hiçbir vicdan kabul etmeyecektir.
Terörle ilgili tablo bu kadar içler acısıyken 15 Temmuz şehitleri ile terörle
mücadele şehitleri arasında bir ayrım yapmak yanlıştır, skandaldır, gafletin
ötesindedir. 15 Temmuzda tarih yazan şehitlerimizin hakkını ne kadar
ödeyemezsek terörle mücadelede emsalsiz bir kahramanlık gösteren şehitlerimizin
hakkını da bir o kadar ödeyemeyeceğimiz asla hatırdan çıkarılmamalıdır.
Şehitlerimizin kemiklerini sızlatacak, ruhlarını muazzep kılacak çifte
standarttan derhâl vazgeçilmelidir. Bizim için tüm şehitlerimiz şükran, vefa ve
minnete layıktır. Geride bıraktıkları namusumuza emanettir. Genel Başkanımızın
değişiyle “3 Eylülde Hakkâri Şemdinli kırsalında şehit düşen Uzman Çavuş Hasan
Yaşar, Özel Kuvvetlerde korkusuzca direnerek şehit olan Astsubay Ömer Halis
Demir’den daha az değerli değildir.” Şehitler arasında yakınlarına bağlanan
aylık, gazilere ödenen tazminat ve maaşlarda ayrım yapılması yanlışlığının
derhâl düzeltilmesi dileğiyle yüce heyetinizi saygıyla selamlıyorum. (MHP
sıralarından alkışlar) 
BAŞKAN – Teşekkür ederim Sayın Tor.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
7’nci
maddeyi biraz önce kabul edilen önergeyle yapılan değişiklik doğrultusunda
oylarınıza sunuyorum: Kabul edenler... Kabul etmeyenler... 7’nci madde kabul
edilmiştir. 
Sayın
Bayraktutan, Başkanlık Divanına bir önergeniz ulaştı ancak daha sonra geri
çektiğiniz yönünde bir not geldi.
UĞUR
BAYRAKTUTAN (Artvin) – Evet.
BAŞKAN
– Peki, teşekkür ederim.
Şimdi
8’inci maddeye geçiyorum. 8’inci madde üzerinde 4 önerge vardır, önergeleri ayrı
ayrı okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'nci maddesine göre,
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresinin 8'nci maddesinin (1)'inci fıkrasındaki
"değerlendirilmesi" ibaresinin "tespit edilmesi" olarak
değiştirilmesini arz ve teklif ederiz.
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı
 Osmaniye Konya
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 8’inci maddesinin
(1)’inci fıkrasına aşağıdaki cümlenin eklenmesini arz ve teklif ederiz.
Bülent
Tüfenkci
Malatya
Gümrük
ve Ticaret Bakanı
"Bu
durumda, ilgili kurum ve kuruluşlara ait ve sözleşme tarihinde mevcut bina,
yapı ve tesisler hariç olmak üzere, taşınmazların üzerinde yapılan bina, yapı
ve tesisler ile her türlü taşınır, alacak ve haklar, belge ve evrak 23/7/2016
tarihinden geçerli olmak üzere bedelsiz olarak Hazineye devredilmiş
sayılır." 
Türkiye Büyük Millet Meclisi Başkanlığına
Görüşülmekte olan 23/07/2016 tarih ve 667 Sıra Sayılı
Kanun Hükmünde Kararname’nin 8’inci maddesinin (1)’inci fıkrasının aşağıdaki
şekilde değiştirilmesini arz ve teklif ederiz.
“Madde
8 — (1) Mülkiyeti 10/12/2003 tarihli ve 5018 sayılı Kamu Mali Yönetimi ve
Kontrol Kanununda belirtilen genel bütçe kapsamındaki kamu idareleri ile özel
bütçe kapsamındaki idarelere, düzenleyici ve denetleyici kurumlara, sosyal
güvenlik kurumlarına, mahalli idarelerle bu idareler tarafından kurulan birlik
ve işletmelere, özel kanunla kurulmuş diğer kamu kurum, kurul, üst kurul ve
kuruluşları, kamu iktisadi teşebbüsleri ve bunların bağlı ortaklıkları,
müessese ve işletmeleri ile sermayesinin % 50'sinden fazlası kamuya ait diğer
ortaklıklara ve vakıflara ait olan her türlü taşınmazın yararlanıcıları ile
kiracılarının, milli güvenliğe tehdit oluşturduğu tespit edilen yapı, oluşum veya
gruplara ya da terör örgütlerine üyeliği veya iltisakı ya da bunlarla
irtibatının kesin mahkeme kararı ile saptanması halinde irtifak ve intifa
hakları ile kira sözleşmeleri ilgili kurum ve kuruluş tarafından resen iptal
edilir."
 Şenal Sarıhan  Muharrem
Erkek  Nihat Yeşil
 Ankara  Çanakkale Ankara
 Gürsel Erol  Mustafa
Tuncer  Mehmet Gökdağ
 Tunceli  Amasya
 Gaziantep
 Murat Emir  Turabi
Kayan Barış Karadeniz
 Ankara  Kırklareli
 Sinop
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 8’inci maddesinin tasarı
metninden çıkarılmasını arz ve teklif ederiz.
 İdris Baluken Meral
Danış Beştaş Mahmut Toğrul 
 Diyarbakır Adana Gaziantep
 Hüda Kaya  Abdullah
Zeydan  Ayhan Bilgen
 İstanbul Hakkâri
 Kars 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge hakkında konuşmak isteyen, Abdullah Zeydan, Hakkâri Milletvekili. 
Buyurunuz
Sayın Zeydan. (HDP sıralarından alkışlar) 
ABDULLAH
ZEYDAN (Hakkâri) – Sayın Başkan, saygıdeğer milletvekilleri; ben de Halkların Demokratik
Partisi Grubu adına hepinizi saygıyla selamlıyorum. 
Değerli
arkadaşlar, maalesef, burada muhalefet milletvekillerinin konuşmaları,
önerileri iktidar partisi tarafından dikkate alınmıyor. Bundan tam on ay önce,
ocak ayında, burada yaptığım bir konuşmada 2008 yılında cemaatin valileri
tarafından başlatılan halka karşı hukuksuzlukları ve yeni bir dönemi dile
getirmiştim ve o süreçte AKP’nin içerisinde birçok milletvekilinin bu
hukuksuzlukları ve haksızlıkları bilmesine rağmen Başbakanı uyarmadıklarını
dile getirmiştim ve hatta o süreçte o dönemdeki benzeri yanlışların hâlen
yapıldığını ve cesaretle AKP'nin içerisindeki milletvekillerinin
Cumhurbaşkanını ve Başbakanı uyarması gerektiğini dile getirmiştim;
tutanaklarda mevcuttur. Eğer o zaman milletvekilleri Cumhurbaşkanını
uyarsalardı belki Kürt illerinde gerçekleştirilen yıkım olmayacaktı, belki
Cizre’de insanlar diri diri yakılmayacaktı.
Bakın,
arkadaşlar, Yüksekova’da 37’nci günde çatışmaların bittiği açıklandı resmî
kurumlar tarafından. 37’nci günden sokağa çıkma yasağının kaldırıldığı 80’inci
güne kadar Yüksekova’da Yüksekova halkının evleri yakıldı hiç çatışma
olmamasına rağmen. Bunu biz orada defalarca dile getirdik. Sivil toplum
örgütlerinin heyetleri geldi, Yüksekova’ya sokulmadı; CHP milletvekilleri
geldi, Yüksekova’ya sokulmadı ama maalesef iliştirilmiş gazeteciler
getirildiler, hiç çatışmaların olmadığı, bittiği mahallelerde tekrar sanki
çatışma varmış gibi Yüksekova halkının kalan evlerini de sırf rating uğruna
bombayla patlattılar ve bunu yapan Yüksekova tümen komutanı şu anda tutuklu,
cezaevinde. Değerli arkadaşlar, bunun siyasi sorumluluğu iktidardadır. 
Değerli
arkadaşlar, içinden geçtiğimiz bugünlerde Hükûmetin izlediği çözümsüzlük
politikalarının bedelini maalesef halklarımız canı ve malıyla ödemeye devam
etmektedir. Vekilliğini yapmakta olduğum Hakkâri’de şu günlerde meydana gelen
insan hakları ihlallerinin ve demokrasi ayıplarının benzerleri çok az
görülmüştür.
Değerli
arkadaşlar, 8 Ekimde Yüksekova merkezinde, sizlerin de bildiği gibi, 4
insanımız polis panzerinden açılan ateşle yaşamını yitirdi. 16 Haziran 2016’da
Meclis Başkan Vekili Sayın Pervin Buldan’la Hakkâri Valisini ziyaret ettik.
Hakkâri Valisine aynen şunu arz ettim, dedim ki: “Sayın Vali, Yüksekova’da
sokağa çıkma yasağı kaldırıldıktan sonra yüzlerce polis ellerinde otomatik
silahlarla mermiyi ağzına vererek -Yüksekova çarşısı zaten yoğun, kalabalık- bu
şekilde disiplinsiz ve usulsüz bir davranış içerisindedir. Eğer siz Yüksekova
Kaymakamıyla beraber tedbir almazsanız önümüzdeki günlerde Yüksekova’da çok
büyük katliamlar gerçekleşebilir. Ve maalesef, alınmayan bu tedbirler
konusunda, eksiklikler konusunda insanlarımız katledildi. 
Saygıdeğer
milletvekilleri, bu kanun hükmünde kararnameyle atanan kayyumlarla ilgili son
bir şey söylemek istiyorum: Burası Hakkâri Belediye Başkanının odası. Eğer 15
Temmuz darbe girişimi gerçekleşseydi bu kayyum gibi bir albay, bir yarbay ya da
bir general gelip Meclis Başkanının odasında oturacaktı. Bu, 15 Temmuz
pratiğinin bir benzeri pratiktir değerli arkadaşlar. Belediye başkanları suç
işleyebilirler, onların yerine belediye meclisi atama yapabilir. Halkın gücünün
üstünde güç olmadığını en iyi, siyasal iktidar bilir. Bir sürü askerî vesayete
ve bürokratik vesayete karşı bugünlere gelmiş bir siyasal harekettir. 
(Mikrofon
otomatik cihaz tarafından kapatıldı) 
ABDULLAH
ZEYDAN (Devamla) – Onun için, bu atanan kayyumlara karşı da halk mutlaka kendi
demokratik tepkisini gösterecek ve seçilmişlerine sahip çıkacaktır.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Zeydan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 667 sıra sayılı Kanun Hükmünde Kararname’nin 8’inci
maddesinin (1)’inci fıkrasının aşağıdaki şekilde değiştirilmesini arz ve teklif
ederiz.
"MADDE
8 — (1) Mülkiyeti 10/12/2003 tarihli ve 5018 sayılı Kamu Mali Yönetimi ve
Kontrol Kanununda belirtilen genel bütçe kapsamındaki kamu idareleri ile özel
bütçe kapsamındaki idarelere, düzenleyici ve denetleyici kurumlara, sosyal
güvenlik kurumlarına, mahalli idarelerle bu idareler tarafından kurulan birlik
ve işletmelere, özel kanunla kurulmuş diğer kamu kurum, kurul, üst kurul ve
kuruluşları, kamu iktisadi teşebbüsleri ve bunların bağlı ortaklıkları,
müessese ve işletmeleri ile sermayesinin %50'sinden fazlası kamuya ait diğer
ortaklıklara ve vakıflara ait olan her türlü taşınmazın yararlanıcıları ile
kiracılarının, milli güvenliğe tehdit oluşturduğu tespit edilen yapı, oluşum
veya gruplara ya da terör örgütlerine üyeliği veya iltisakı ya da bunlarla
irtibatının kesin mahkeme kararı ile saptanması halinde irtifak ve intifa
hakları ile kira sözleşmeleri ilgili kurum ve kuruluş tarafından resen iptal
edilir."
Şenal Sarıhan (Ankara) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen Barış Karadeniz, Sinop Milletvekili.
Buyurunuz
Sayın Karadeniz. (CHP sıralarından alkışlar)
BARIŞ
KARADENİZ (Sinop) – Teşekkürler Sayın Başkanım.
Değerli
milletvekilleri, Orman Bakanımız burada oturduğuna göre herhâlde orman
kanunları üzerinde konuşacağız. 
412
sıra sayısıyla dağıtılan 667 sayılı OHAL Kanun Hükmünde Kararnamesi’nin 8’inci
maddesiyle ilgili söz aldım. Genel Kurulu saygıyla selamlıyorum.
Söz
konusu 8’inci madde diğer maddelerde olduğu gibi hukuku bir kenara iten keyfî
değerlendirmeyle kira ve kullanım sözleşmelerinin iptalini düzenliyor.
Değerli arkadaşlar, 15 Temmuzda bir darbe girişimi
yaşandı. Bu girişim Meclisteki bütün partilerin siyasi görüş ayrılığı, farklı
inanç anlayışları, hiçbir ayrım gözetmeden bütün yurttaşlarımızın karşı
duruşuyla önlendi, demokrasi adına önlendi, cumhuriyet adına önlendi, hukukun
üstünlüğü adına önlendi, laiklik adına önlendi. Cumhurbaşkanından Başbakana,
siyasi parti liderlerinden milletvekillerine, toplumun bütün kesimleri
demokrasiye, cumhuriyet değerlerine, hukukun üstünlüğüne, parlamenter yapıya
sahip çıkılması gerektiğinin önemini her konuşmada belirtmişlerdir. Ancak geçen
süre içerisinde ülkeyi yönetenlerin bu sözlerinde samimiyet göstermedikleri
açıkça ortaya çıkmıştır. Bu darbe girişimi bahane edilerek 12 Eylül 1980 faşist
darbe anlayışından daha beter demokrasi, hukuk, cumhuriyet değerleri askıya
alınarak keyfî yönetim anlayışı uygulamaya konulmaya başlanmıştır.
Sayın milletvekilleri, biz CHP olarak 15 Temmuzdan
önce, her fırsatta hukuk içinde kalınmasını, hukuksuzluğun hüküm sürdüğü
hâllerde iktidarın meşruiyetini yitireceğini ve bir gün hukukun herkese gerekli
olacağını söyledik, bugün de söylemeye devam ediyoruz, yarın da devam edeceğiz.
On beş yıllık AKP iktidarını da hep uyardık, her konuda uyardık, “Yanlış
yapıyorsunuz, bu gidişat ülkeyi içinden çıkılmaz sıkıntılara sokar ve herkes
bundan zarar görür.” dedik. Suriye politikasında uyardık, dinlemediniz; göçmen
politikasında uyardık, dinlemediniz; dış ilişkiler konusunda uyardık, yine
dinlemediniz; terör örgütleri konusunda uyardık, dinlemediniz; FETÖ konusunda
uyardık, dinlemediniz. Hep “Ben bilirim.” anlayışıyla ülke yönetimini tek adam
iradesine bıraktınız, geldik bugüne. Bugün her konudaki uyarımızın haklılığını
çok açık, net bir şekilde görüyorsunuz. “Hata yaptık.” diyorsunuz, “Yanlış
yaptık.” diyorsunuz ve af diliyorsunuz. Af diliyorsunuz dilemeye de ama ülkeyi
bu karanlık günlere getiren yönetim anlayışınızdan bir türlü vazgeçemiyorsunuz.
Demek ki af dileme konusunda da samimi değilsiniz. Yine demokrasiyi, darbe
girişimini her şeyi göze alarak önleyen Parlamentoyu, muhalefeti devre dışı
bırakıp tek adam iradesinin egemen olduğu yönetim anlayışında ısrar ediyorsunuz.
Sayın milletvekilleri, bu yönetim anlayışı yani tek
adam iradesinin hâkim olduğu yönetim anlayışı başarılı olsaydı Türkiye
bugünlere gelmezdi. Bu anlayışla yönettiğiniz için, daha doğrusu
yönetemediğiniz için güzel ülkemde darbe girişimi yaşandı. Terör her gün can
almaya devam ediyor. Akşama sabaha kapıda bir de ekonomik kriz var, o zaman vay
geldi hâlimize.
Sayın
milletvekilleri, gelin ne olur bu anlayıştan vazgeçin. Bakın, yaptığınız
uygulamalarla ülke bir mağdur kampına döndü, her taraftan feryatlar yükseliyor.
Hukuksuzca aldığınız kararlarla milyonlarca insan mağdur oluyor. Sendikaya üye
olduğu için öğretmenler mağdur ediliyor. Sinop’ta, Gerze’de, Ayancık’ta,
Türkeli’de, Dikmen’de, Durağan’da, Saraydüzü’nde, Erfelek’te, Boyabat’ta ve
Türkiye'nin her yerinde FETÖ’yle hiçbir bağlantısı, hiçbir yakınlığı olmadığı
hâlde yüzlerce mağdur yaratıldı. Öğretmenler, adliye çalışanları ve diğer
kurumların çalışanları göz altına alındı, tutuklandı, işten atıldı. Bu masum
insanların ekmeğiyle, geleceğiyle oynandı. 
Sayın
milletvekilleri, ülkemiz her zaman her anlamda sıkıntılı günlerden geçiyor. Bu
sözünü ettiğimiz binler, milyonlar sadece bir rakam değil, şöyle bir sağlıklı
düşündüğünüzde bu rakamların her birinin bir yaşama denk düştüğünü, bir cana
denk düştüğünü anlayacaksınız. Hukuktan ayrılmayın, adaletten hiç ayrılmayın.
Bu ülkeye barışı, kardeşliği, sevgiyi egemen kılmak istiyorsanız tek adam
idaresinin egemen olduğu yönetim anlayışından vazgeçin. Bu karanlıktan ortak
akılla kurtuluruz. “Ortak akıl ne?” diye sorarsanız, bu ülkenin ortak aklı
belli: Ülkemizin ortak aklı cumhuriyet, demokrasi, laiklik ve hukukun
üstünlüğüdür. Bu ülkenin ortak aklı, Mustafa Kemal Atatürk’ün aklıdır. 
Ortak
akılda buluşmak üzere hepinizi saygıyla selamlıyorum. 
Sağ
olun. (CHP sıralarından alkışlar) 
BAŞKAN
– Teşekkür ederim Sayın Karadeniz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 8’inci maddesinin
birinci fıkrasına aşağıdaki cümlenin eklenmesi arz ve teklif ederiz. 
 Bülent
Tüfenkci
 Gümrük
ve Ticaret Bakanı 
“Bu
durumda, ilgili kurum ve kuruluşlara ait ve sözleşme tarihinde mevcut bina,
yapı ve tesisler hariç olmak üzere, taşınmazların üzerinde yapılan bina, yapı
ve tesisler ile her türlü taşınır, alacak ve haklar, belge ve evrak 23/7/2016
tarihinden geçerli olmak üzere bedelsiz olarak Hazineye devredilmiş sayılır.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Takdire
bırakıyoruz. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım. 
BAŞKAN
– Gerekçeyi okutuyorum: 
Gerekçe:

Maddeye
670 sayılı KHK ile yapılan değişikliğin yansıtılması amaçlanmaktadır.
BAŞKAN – Önergeyi oylarınıza sunuyorum: Kabul edenler…
Kabul etmeyenler... Önerge kabul edilmiştir. 
Şimdi, son önergeyi okutuyorum:
Türkiye Büyük Millet Meclisi Başkanlığına
Görüşülmekte olan 412 sıra sayılı 667 sayılı Olağanüstü
Hal Kapsamında Alınan Tedbirlere İlişkin Kanun Hükmünde Kararname ile İç
Tüzük'ün 128'nci maddesine göre, doğrudan gündeme alınmasına ilişkin Türkiye
Büyük Millet Meclisi Başkanlığı Tezkeresinin 8'nci maddesinin (1)'inci
fıkrasındaki "değerlendirilmesi" ibaresinin "tespit
edilmesi" olarak değiştirilmesini arz ve teklif ederiz.
Ruhi
Ersoy (Osmaniye) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet? 
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Önerge hakkında konuşmak isteyen Ruhi Ersoy,
Osmaniye Milletvekili.
Buyurunuz Sayın Ersoy. (MHP sıralarından alkışlar) 
RUHİ ERSOY (Osmaniye) – Sayın Başkan, değerli
milletvekilleri; ülkemizin içerisinde bulunduğu bu olağanüstü sürecin
olağanüstü şartlarda devam ettiğini hepimiz görüyoruz. Memleketimiz dört bir
yandan kuşatma altındayken Türk ordusunun yurt dışında verdiği mücadelede
şerefli Türk askerine başarılar diliyoruz. Türkiye içerisinde terörle mücadele
veren doğu ve güneydoğudaki askerlerimize, tüm silahlı güçlerimize, emniyet
mensuplarımıza tüm samimiyetle kolaylıklar diliyoruz. 
Maalesef her gün şehit haberleri alıyoruz. Biz dün bir
özel harekât polisi ağabeyimizi yine Osmaniye’de son yolculuğuna uğurladık.
Onun, üniversite öğrencisi olan evlatlarıyla beraber, ailesiyle beraber o acıyı
daha farklı o atmosferde yaşadık diğer milletvekili arkadaşlarımızla beraber.
İnşallah, bütün bunların hepsinin son bulmasını istiyoruz. Son bulmasını
isterken de millî birlik ve beraberliğe duyulan ihtiyacın hepimiz, bu
Meclisteki tüm arkadaşlar olmak üzere farkındayız ve aziz Türk milletinin
beklentisi de bu manada millî birlik ve beraberlikte siyasetteki dilin
keskinleşmeden, kutuplaşmadan devam etmesinden yana.
Milliyetçi
ülkücü hareketin mensupları ve başta lideri olmak üzere bu iklimi tesis etmek
için azami gayret içerisinde. Özellikle FETÖ’yle ilgili mücadelelerde, devletin
azim ve kararlılığının devam etmesini bir yandan isterken; öte yandan, devletin
kurumlarının da hata yapma potansiyeli hesaba katılarak birtakım insanların da
son süreçte sıkıntıları hak etmedikleri hâlde yaşadıklarını gözlemliyoruz. Son
görevden almalardaki öğretmenler ve emniyetçilerin arasında birtakım teknik
hataların yapıldığını, kulağımıza gelen bilgilerle, kamu görevlilerinin de
itiraf ettiğini duyar gibiyiz. Bu hatanın bir an önce telafi edilmesi ve
toplumdaki adalet duygusunun sarsılmaması için âdeta samanlıkta iğne arar gibi
titizlikle çalışılmasından yanayız. 
Bizim
bu önerge kapsamındaki teklifimiz, aziz Türk milletinin samimiyetle yardım
duygusundan kaynaklı “himmet” adı altında alınan yardımlar ile Türk devletine
ve Türk milletine silah sıkmak hadsizliğini gösterenlerin vakıf ve
derneklerinde el konulan malların değerlendirilmesiyle ilgili konuda görüşümüz
aynen şu şekildedir: Çoğunlukla eğitim müessesesi olarak bilinen vakıf
mallarının devlet eliyle tekrar eğitim kurumlarına aktarılması ve eğitim
hizmeti olarak harcanması. Bu konuda kapatılan üniversitelerin tüm
imkânlarının, altyapılarının ve kampüslerinin devlet üniversitelerine
devredilmesi, kat mülkiyetinin kullanımıyla alakalı varsa diğer mal, mülk ve
hakların -menkul ya da gayrimenkul- özellikle de öğrencilerin barınma
sorunlarının çözülmesiyle ilgili, devletimizin ihmal ettiği yurt sorunlarını
bir an önce kökünden çözmekle ilgili alanlara harcanması. Türkiye’de her şehre
bir üniversite diyoruz, Türkiye’deki üniversite sayılarını ve öğrenci
sayılarını hesaplıyoruz, öğrenci sayılarına göre kalacak yatak kapasitesini
hesapladığımızda, aradaki büyük uçurumu gördüğümüzde yani altyapının ne hâlde
olduğunu görünce kaçınılmaz olarak bu tür fırsatçılara ne tür imkânların
doğduğu aşikâr. Buradaki kaynakların ivedi bir şekilde öğrencilere yurt
kaynağı, sosyal donatılar ve eğitim olarak harcanmasından yanayız. 
Bir
başka husus da aynı azim ve kararlılığın, bu hassasiyetin PKK’ya yardım ve
yataklık yapan para kaynaklarıyla ilgili yapılan işlerde de gösterilmesi.
Devletin kendisine karşı -bir şekliyle- ilan ettiğini söylediğimiz olağanüstü
hâlin terör örgütlerine, bilumum terör örgütlerine… Özellikle de PKK’ya yardım
ve yataklık noktasında -Barzani’den, Kuzey Irak’tan Mersin hattına uzanan-
iddia edilen pek çok kaynağın ciddi anlamda devlet denetimine tabi tutulmasına
ve terörün Türkiye kaynaklı varsa para kaynaklarının tamamen kurutulmasına ve
yurt dışında da aynı kararlılıkla bu sürecin devam etmesine Milliyetçi Hareket
Partisi taraftır, bu tarafını da bu vesileyle ifade etmiş oluyor. 
Genel
Kurulu saygıyla selamlıyoruz. (MHP sıralarından alkışlar)
BAŞKAN
– Teşekkür ederim Sayın Ersoy.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeyi daha önce kabul edilen önergeyle yapılan değişiklik doğrultusunda
oylarınıza sunuyorum: Kabul edenler… Kabul etmeyenler… 8’inci madde kabul
edilmiştir.
Birleşime
yarım saat ara veriyorum.
Kapanma Saati: 19.34
ÜÇÜNCÜ OTURUM
Açılma Saati: 20.08
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Ömer SERDAR (Elâzığ)
-----0-----
BAŞKAN
– Türkiye Büyük Millet Meclisinin 8’inci Birleşiminin Üçüncü Oturumunu
açıyorum. 
412
sıra sayılı Kanun Hükmünde Kararname’nin görüşmelerine kaldığımız yerden devam
ediyoruz.
Komisyon
yerinde.
Hükûmet
yerinde.
9’uncu
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük’ün 128’inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 9’uncu maddesinin 1’inci fıkrasına birinci cümleden sonra gelmek
üzere aşağıdaki cümlenin eklenmesini arz ve teklif ederiz. 
“Kişisel
kin, garez, kasıt ve görevin gereklerine aykırı hareket ederek görevin kötüye
kullanılması durumunda sorumluluk saklıdır.” 
 İsmail Faruk Aksu Kamil
Aydın Deniz Depboylu
 İstanbul Erzurum Aydın

 Ruhi Ersoy Mustafa
Kalaycı
 Osmaniye Konya
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde
Kararname’nin “Sorumluluk” başlıklı 9’uncu maddesinin aşağıdaki şekilde
değiştirilmesini arz ve teklif ederiz. 04/10/2016
“Bu
Kanun Hükmünde Kararname kapsamında karar alan ve görevleri yerine getiren
kişilerin bu görevleri nedeniyle her türlü hukuki, idari, mali ve cezai
sorumluluğu bulunmaktadır.”
 Şenal Sarıhan Muharrem
Erkek Nihat Yeşil
 Ankara Çanakkale Ankara
 Gürsel Erol Mustafa
Tuncer Murat Emir
 Tunceli Amasya Ankara
 Türabi Kayan Necati
Yılmaz
 Kırklareli Ankara
BAŞKAN – Şimdi maddeye en aykırı
önergeyi okutup, işleme alacağım.
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 9’uncu maddesinin tasarı
metninden çıkarılmasını arz ve teklif ederiz. 
 İdris Baluken  Meral
Danış Beştaş  Hüda Kaya
 Diyarbakır  Adana
 İstanbul
 Ayhan Bilgen  Mahmut
Toğrul  Besime Konca
 Kars  Gaziantep
 Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge hakkında konuşmak isteyen Besime Konca, Siirt Milletvekili.
Buyurunuz
Sayın Konca. (HDP sıralarından alkışlar)
BESİME
KONCA (Siirt) – Sayın Başkan, Genel Kurulu saygıyla selamlıyorum. 
Bugün
Dilek Doğan’ın, 25 yaşındaki Dilek Doğan’ın, büyük ihtimalle adam gibi yaşamak
ve adam gibi ölmek isteyen birinin, İstanbul’da bir polisin kurşunuyla
katledilmesinin yıl dönümüdür. Dilek Doğan katledileli bir yıl oldu. Kamerada
görüntüleri vardı, ev baskını yapıldı ve ailesinin gözü önünde katledildi fakat
davaya dair herhangi bir sonuç söz konusu değil. Ailesi gözaltına alındı,
avukatları gözaltına alındı, ağabeyi gözaltına alındı. Dilek Doğan’ı katleden
sanıklar ailesi hakkında suç duyurusunda bulundu ve bu hukuksuzluk hâlen devam
ediyor. 
Şimdi,
biz, suçlar deryasında damlaları sayarak bu iktidarın on dört yıllık hükûmeti
döneminde yapılan suçları açıklamaya çalışıyoruz ve beş dakikada bunu yapmaya
çalışıyoruz. 
Şimdi,
hakkında söz aldığım 9’uncu madde şöyle diyor: “Kanun hükmünde kararname
kapsamında karar alan görevlilerin hukuki, idari, mali cezai sorumluluğu
doğmaz.” Türkiye’de yıllardır bütün hükûmetlerin yaptığı… Bu kürsüde,
muhalefetler tarafından derin devletin, JİTEM’in, kontranın, bilmem
Hizbullah’ın, bilmem kimin yıllarca işlediği hukuksuzluk, cinayetler, 1980
darbesinde yaşanan işkenceler, 17 bin faili meçhul, yıllardır çocuklarını
arayan Cumartesi Anneleri’nin, Barış Anneleri’nin adaleti, hakkı, hukuku
sağlamak için, yasal düzenlemeler için buralarda söz hakkı alındı, konuşmalar
yapıldı. Fakat ilginçtir, AKP döneminde şöyle bir şey oldu: Önce hukuksuzluğun
önünü açmak için yasa teklifleri getiriyor Parlamentoya, bunları muhalefetin
bütün çabalarına rağmen, salt çoğunluğuna dayanarak yasalaştırıyor. Bu suç
işleme yasalarını çıkardıktan sonra da bu suçları işleyenleri korumak için
tekrar yasaları Meclise getiriyor. Bugün olağanüstü hâl kanun hükmünde
kararnamelerinin pratiği budur ve bu, Türkiye tarihinde, Türkiye siyasetinde
bir ilktir. Belki geçmiş hükûmetler, evet, demokrasi adına, insan hakları
adına, hukuk adına, özgürlükler adına, eşitlik adına yasa çıkaramıyordu. Belki
bu derin devlet dediğimiz, bu gizli dediğimiz, bu darbe rejimi dediğimiz
gerçeklik karşısında bir duruşları yoktu ama bugün bu Hükûmet çok çok rahat,
açık bir biçimde önce suçları Meclise getiriyor, bunun için yasa çıkarıyor;
sonra, bu suçları işleyecek olanları, bundan görevli kıldıklarını, sorumlu
kıldıklarını korumak için tekrar yasa çıkarıyor. İşte, bu Hükûmet anayasal,
yasal, siyasal, hukuki bir hükûmet olmaktan çıkmıştır ve son hâliyle,
olağanüstü hâl ilanıyla, kanun hükmünde kararname çıkarma yöntemiyle bu Hükûmet
hükûmet olmaktan çıkmıştır. Bir gayrinizami, bir antidemokratik, bir hukuk dışı
örgüt hâline, teşkilat hâline gelmiştir. Salt çoğunluğu olan, tek başına
hükûmet olan bir Hükûmet olmaktan çıkmıştır.
Şimdi,
darbeyi araştırıyoruz, cemaatle mücadele ettiğini söylüyor. Bugün yapılan
cemaatle mücadele değil, darbeyle mücadele değil, bu zihniyetle, cemaatle,
darbeyle yarışıyor, yarışıyor. Yıllardır, bugüne kadar cemaatin nasıl
büyüdüğünü, nasıl kendi referansları altında geliştiğini… Hani, “sızma”
diyorlar ya bugün, aslında sızmamıştır, Hükûmetin garantörlüğünde gelişmiştir,
yaygınlaşmıştır. Fakat evet, kısmen bize sızma olarak niye yansıyor? Çünkü biz
cemaati takip eden, Gülen’in vaazlarını dinleyen bir toplum değildik. Ama, biz
yıllardır, on dört yıldır “Tek başına Hükûmetim.” diyen Hükûmeti duyuyoruz,
dinliyoruz ve bugün yaptıkları bu cemaatin yaptıklarından, darbecilerin
yaptıklarından çok daha fazladır. Cemaatten biri çıkıp “Ben madam gibi
öleceğime adam gibi ölürüm.” demedi, “Başka bir cümle kuracaktım, kalsın.”
demedi, kadınlara her türlü hakareti onlarca, yüzlerce televizyon canlı canlı
vermedi, kadına karşı işlenen cinayetleri, Cizre’de, Sur’da, Nusaybin’de
yapılanları… O zaman da kanun çıkardınız askeri, polisi korumak için,
cezalardan bertaraf etmek için, dönüp size darbe girişiminde bulundular ama
bugün yine aynı şeyi yapıyorsunuz. 
(Mikrofon
otomatik cihaz tarafından kapatıldı)
BESİME
KONCA (Devamla) - Yine darbeyi, yine terörü soruşturmak adı altında yasa
çıkarıyorsunuz ve yine bu çıkardığınız yasaların geri dönüp bu Hükûmete gereken
yaklaşımı göstereceğini düşünüyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Konca.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde
Kararname’nin “Sorumluluk” başlıklı 9’uncu maddesinin aşağıdaki şekilde
değiştirilmesini arz ve teklif ederiz. 04/10/2016
“Bu
Kanun Hükmünde Kararname kapsamında karar alan ve görevleri yerine getiren
kişilerin bu görevleri nedeniyle her türlü hukuki, idari, mali ve cezai
sorumluluğu bulunmaktadır.”
Şenal Sarıhan (Ankara) ve
arkadaşları
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN –
Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen Necati Yılmaz, Ankara Milletvekili.
Buyurunuz
Sayın Yılmaz. (CHP sıralarından alkışlar)
NECATİ
YILMAZ (Ankara) – Sayın Başkan, Sayın Divan, değerli milletvekilleri; bir darbe
sürecinden geçiyoruz. 12 Eylül 1980 tarihinde de ülkemizde bir darbe
gerçekleşti; darbeciler Türkiye’yi bugünküne benzer koşullarda yönettiler,
masum birçok yurttaşımızı işinden, ekmeğinden, özgürlüklerinden mahrum
bıraktılar, hukuksuz yargılamalarla birçok insanı haksız yere mahkûm ettiler,
talimatlarla verilmiş hükümlerle gencecik çocukları yaşlarını büyüterek idam
ettiler, olağanüstü yönetim koşullarında devleti uluslararası sermayenin
talimatı ve kendi küçük bireysel ihtiyaçları için yeniden inşa ettiler. Buna
uygun bir Anayasa hazırlayıp o baskı ortamında yüzde 92 oyla halka kabul
ettirdiler. Tüm haksızların yaşadığı duygularla da çok korktular, yaptıklarının
hesabını verememekten korktular. Bu korkuyla yeni Anayasa’da geçici 15’inci
maddeye “Millî Güvenlik Konseyi işlemlerinden, eylemlerinden dolayı
yargılanamaz.” şeklinde bir hüküm koydular. Bu hüküm cuntacıların
gayrimeşruluklarını kabul ettiklerini ortaya koymuştur ve bu durumlarına
meşruiyet kazandırmak için ortaya konulmuş bir hükümdür. Haksızlıkları ve hukuk
dışılıklarını koruma altına alan korkakların haksızlıklarının hesabını
vermekten kurtulma isteğini ortaya koyan bir hükümdür bu hüküm.
Sayın
milletvekilleri, bugün sanki 15 Temmuz darbe girişimi amacına ulaşmış gibi
yaşanabilecek tüm hukuksuzlukları gün geçtikçe daha da ağırlaşan bir şekilde
yaşamaktayız. Anayasa’ya aykırı kanun hükmündeki kararnamelerle getirilen
hukuksuzluklar ve yasaklar ülkemize tam bir darbe yönetiminin görüntüsünü
vermektedir. Salt muhalif olmalarından dolayı öğretmenler açığa alınmakta,
barış çağrısı yapanlar bu gerekçeyle işlerinden uzaklaştırılmaktadır. Bu haksız
uygulamalara itiraz eden ve hak arayışında bulunan EĞİTİM-SEN’in mitingi
Ankara’da yasaklanmaktadır. 10 Ekim katliamının yapılmasına seyirci kalarak
izin veren iktidar katliamda hayatını kaybedenlerin anılmasına yasak koyup ailelerini
gaza boğmaktadır 
Sayın
milletvekilleri, bu topraklarda ilk kez Kerbelâ’nın ve mazlum Hüseyin’in
anılmasına engel konulmuş, mazlumiyetin tarihî simgesi dahi yasaklanmak
istenmiştir. Güvenlik bahanesiyle 30 Kasıma kadar her türlü etkinliğe yasak getirerek
başaramayacaklarını bile bile 29 Ekim Cumhuriyet Bayramı’nın kutlanmasını ve
Büyük Atatürk’ün 10 Kasımda anılmasını engellemek için beyhude çabalar içine
girilmiştir. 
Sayın
milletvekilleri, tüm bu hukuksuz süreçte Anayasa’ya aykırı bir şekilde kanun
hükmünde kararnamelerle aynı 12 Eylül cunta döneminde olduğu gibi devlet yeni
baştan ihtiyaçları için inşa edilmektedir. Tüm bu hukuksuzlukların yarattığı
korkaklık duygusu 12 Eylül cuntacılarında olduğu gibi AKP Hükûmetinde de var,
onlar da korkuyorlar. Bu nedenle, 667 sayılı Kanun Hükmünde Kararname’nin
9’uncu maddesinde özel bir düzenleme getiriyorlar, diyorlar ki: “Bu kanun
hükmünde kararname kapsamında karar alan ve görevlerini yerine getiren
kişilerin bu görevleri nedeniyle hukuki, idari, mali ve cezai sorumluluğu
doğmaz.” Bu ifade, bu kararnameye konu düzenlemelerin hukuka ve Anayasa’ya
açıkça aykırı olduğunun ikrarıdır, bunun kabul edilmesidir. Bu çerçevede,
yaptığınız işlerin hepsinin sorumluluklarının olduğunun kabulüdür, değilse
böyle bir düzenlemeye neden ihtiyaç duyuyorsunuz, neden böyle bir koruma zırhı
getirmek istiyorsunuz? Bu hükümle devlet erkini kullananları halkın üzerine
sorumsuzca ve fütursuzca saldırtmak istiyorsunuz, yapacağınız yeni
haksızlıklara meşruiyet yaratmak istiyorsunuz. Bu kürsüden, bu Genel Kurul
salonundan buna izin vermeyeceğimizi söylemek istiyoruz. Bunu başaramazsak
meydan meydan gezerek bu gayrimeşru durumunuzu halka anlatacağımızı bilmenizi
istiyoruz. 
Yine,
buradan bir uyarı daha yapmak istiyorum: Tüm zalimlerin sonu aynıdır. “Bu
düzenlemeyi getirmekle kimse bizden hesap soramaz.” demeyin, sorumluluktan
kurtulacağınızı düşünmeyin. Şayet böyle korkularınız varsa tez elden halka
zulmetmekten, hukuksuzluk yapmaktan ve Anayasa’yı ihlal etmekten vazgeçin; bu
korkudan başka türlü kurtulamazsınız. Şunu iyi bilin ki, koyacağınız hiçbir
hüküm, getireceğiniz hiçbir düzenleme insanlık önünde sizleri mahkûm olmaktan
kurtaramayacak. 
(Mikrofon
otomatik cihaz tarafından kapatıldı)
NECATİ
YILMAZ (Devamla) – Ve yine unutmayın ki her karanlık gecenin bir sabahı vardır,
her sabahın da bir sahibi vardır. Bu hesabı mutlaka bir gün sorarlar diyorum. 
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Yılmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük’ün 128’inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 9’uncu maddesinin 1’inci fıkrasına birinci cümleden sonra gelmek
üzere aşağıdaki cümlenin eklenmesini arz ve teklif ederiz. 
“Kişisel
kin, garez, kasıt ve görevin gereklerine aykırı hareket ederek görevin kötüye
kullanılması durumunda sorumluluk saklıdır.” 
 İsmail Faruk Aksu (İstanbul
) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
ERHAN
USTA (Samsun) – Gerekçe okunsun.
BAŞKAN
– Gerekçeyi okutuyorum: 
Gerekçe:

667
sayılı KHK kapsamında görev alan ve kararları yerine getiren görevlilerin
görevlerini yerine getirirken yaptıkları yanlış işler nedeniyle verdikleri
zararlara karşı sorumlu olmaları öngörülmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
10’uncu
madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 10'uncu maddesinin 1'inci fıkrasındaki "işlemler nedeniyle"
ibaresinin "işlemlerden dolayı" olarak değiştirilmesini arz ve teklif
ederiz. 
 İsmail Faruk Aksu Kamil
Aydın Deniz Depboylu
 İstanbul Erzurum Aydın

 Ruhi Ersoy Mustafa
Kalaycı Osmaniye Konya 
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde
Kararname’nin “Yürürlüğün durdurulması” başlıklı 10’uncu maddesinin aşağıdaki
şekilde değiştirilmesini arz ve teklif ederiz. 04/10/2016
"Bu
Kanun Hükmünde Kararname kapsamında alınan kararlar ve yapılan işlemler
nedeniyle açılan davalarda yürütmenin durdurulmasına karar verilebilir."
 Şenal Sarıhan  Muharrem
Erkek Nihat Yeşil
 Ankara  Çanakkale Ankara

 Mustafa Tuncer Gürsel
Erol Fatma Kaplan Hürriyet 
 Amasya Tunceli (Kocaeli)
 Murat Emir Türabi
Kayan 
 Ankara Kırklareli 
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 10’uncu maddesinin tasarı
metninden çıkarılmasını arz ve teklif ederiz.
 İdris Baluken Meral
Danış Beştaş Mahmut Toğrul
 Diyarbakır Adana Gaziantep

 Hüda Kaya Ayhan
Bilgen Müslüm Doğan
 İstanbul Kars İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkan. 
BAŞKAN
– Önerge hakkında konuşmak isteyen Müslüm Doğan, İzmir Milletvekili. 
Buyurunuz
Sayın Doğan. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; anayasal düzeni hedef
alan bu darbeye kalkışan yapıya karşı yapılacak mücadelenin anayasal düzenin
kuralları içerisinde yürütülmesi, mücadelenin sonuç alması için büyük bir önem
taşımaktadır. 
Bilindiği
üzere “adalet anlayışı” ve “hukuk devleti” kavramları Anayasa’mızın 2’nci
maddesinde yer almaktadır. Bu çerçevede 20/7/2016 tarih ve 2016/9064 sayılı
Bakanlar Kurulu Kararı’yla ülke genelinde ilan edilen olağanüstü hâl sonrasında
kamu görevinden çıkarılan kişilerin izleyecekleri başvuru yolları konusunda
Bakanlar Kurulunun hatalı uygulamasından kaynaklanan bir karmaşa doğmuştur.
Kimi yurttaşlar Anayasa Mahkemesi önünde bireysel başvuru yoluyla, kimi
yurttaşlar Danıştay nezdinde, kimileri ise idare mahkemelerinde hak arama
yoluna gitmiştir. Hatta bazılarının bu mahkemelerin ikisine veya üçüne birden
başvurduğu bilinmektedir. 
Olağanüstü
hâlin ilanını takip eden ilk OHAL kararnamesi 667 sayılı Kanun Hükmünde
Kararname’dir. Bu kararnamenin 4’üncü maddesinin 1’inci fıkrasında sekiz bent
halinde kamu görevlilerinin hangi usulle kamu görevinden çıkarılacakları
belirlenmiştir. Esasen, Bakanlar Kurulu, bu işlemlere karşı dava yolunu
kapatmayı da düşünmemiş, yalnız aynı kanun hükmünde kararnamenin 10’uncu
maddesiyle “Bu kanun hükmünde kararname kapsamında alınan kararlar ve yapılan
işlemler nedeniyle açılan davalarda yürütmenin durdurulmasına karar verilemez.”
hükmünü getirerek işlemlerin idari yargının denetimine tabi olacağını, ancak
yürütmenin durdurulmasına karar verilemeyeceğini hükme bağlamıştır.
Kamu
görevlilerinin kamu görevinden çıkarılma usulü, bu işlemlerin yargısal
denetimine ilişkin kurallar bu şekilde koyulduktan birkaç gün sonra çıkarılan
668 sayılı ve devamında çıkarılan 669, 670 ve 672 sayılı Kanun Hükmünde
Kararnameler ile 667 sayılı Kanun Hükmünde Kararname’nin öngördüğü usule
uyulmadığı izlenimini doğuracak şekilde doğrudan kanun hükmünde kararname ekine
liste koymak suretiyle bir işlem tesis edilmiştir. Bakanlar Kurulunun bir ay
önce çıkardığı OHAL, kanun hükmündeki kararnamesindeki ilgili hükümleri
yürürlükten kaldıran yeni bir hüküm getirmeksizin bu hükümleri diğer kanun
hükmünde kararnamelerle ilan edeceğinin kabul edilmesi hukuk mantığına aykırı
bir durumdur. İdarenin bu şekilde çelişkili bir davranış içerisinde bulunması
hayatın olağan akışına aykırıdır. Bu nedenle, bize göre 667 sayılı Kanun
Hükmünde Kararname’nin 4’üncü maddesi hükmü uyarınca tesis edilen kamu
görevinden çıkarma işlemleri diğer kanun hükmünde kararnamelerle yalnızca ilan
edilmiştir. Gerçekte kişilerin kamu görevinden çıkarılmasına dair işlemler 667
sayılı Kanun Hükmünde Kararname’nin 4’üncü maddesinin (1)’inci fıkrasının
sekizinci bendi uyarınca tesis edilmiş bulunmaktadır. Örneğin, 657 sayılı
Kanun’a tabi memurlar için ihraç işlemiyle ilgili kurum ve kuruluşların en üst
yöneticisinin başkanlığına bağlı ilgili veya ilişkisi olan bakan tarafından
oluşturulan kurulun teklifi üzerine ilgili bakanın onayıyla tesis edilmiştir.
Bu gerçek ihraç işlemlerinin onay makamı olan ilgili bakanlıklardan söz konusu
evrak istenildiğinde ayrıca ortaya çıkacaktır. 
Görüldüğü
gibi bazı bakanlıkların personel ve yargı mensuplarının ihraçları 667 sayılı
Kanun Hükmünde Kararname’nin öngördüğü usule göre yapılmış ve hiçbir kanun
hükmünde kararname ekinde ihraç edilen bu personelin isimleri ilan
edilmemiştir. Bu kişilerin idari yargı yoluna başvurabilecekleri hususunda da
hiçbir tereddüt yoktur. 
OHAL
kapsamında ihraç edilen personelin kanun hükmünde kararnameler ile ihraç
edilenler ve bireysel idari işlemlerle ihraç edilenler şeklinde farklı
muameleye tabi tutulmasının hukuk mantığı içerisinde de yeri yoktur. Bu nedenle
kanun hükmünde kararnameler ekinde ismi yayınlanan kişilerin ihraç işlemlerinin
idari işlem olarak tesis edildiği hâlde muhataplarına tebliğ edilmesindeki
güçlük nedeniyle KHK ekindeki ilanen tebliğ edilmiş olduğunun kabulü
zorunludur. Bu ihraç işlemlerinin kanun hükmünde kararnameler ekinde ilanen
tebliğ edilmiş olması işlemlerin KHK’yla tesis edildiği anlamına gelmemektedir.
Aksi yöndeki bir kabul bu işlemlerin yargısal denetimi konusunda hukuksal bir
karmaşaya yol açacak ve Bakanlar Kurulunun 667 sayılı Kanun Hükmünde
Kararname’nin 10’uncu maddesiyle öngördüğü yargısal denetimi tartışmalı hâle
getireceğinden Bakanlar Kurulunun amacıyla da bağdaşmayacaktır. 
Öte
yandan, bir disiplin kararı olduğunda tereddüt bulunmayan kamu görevinden
çıkarmaya ilişkin kararlar, Anayasa’nın 129’uncu maddesinin üçüncü fıkrasının
amir hükmü gereği, yargı denetimi dışında bırakılamaz. Anayasa’mız yürürlükte
olduğuna göre, bu söz konusu disiplin kararının da yargısal denetimin hangi
mercisi tarafından yapılması gerektiği konusunda bir karar vermesini zorunlu
kılmaktadır. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Doğan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde Kararname’nin,
“Yürürlüğün Durdurulması” başlıklı 10’uncu maddesinin aşağıdaki şekilde
değiştirilmesini arz ve teklif ederiz.
"Bu
Kanun Hükmünde Kararname kapsamında alınan kararlar ve yapılan işlemler
nedeniyle açılan davalarda yürütmenin durdurulmasına karar verilebilir."
Fatma Kaplan Hürriyet
(Kocaeli) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkanım.
BAŞKAN
– Önerge hakkında konuşmak isteyen Fatma Kaplan Hürriyet, Kocaeli Milletvekili.

Buyurunuz
Sayın Kaplan Hürriyet. (CHP sıralarından alkışlar)
FATMA
KAPLAN HÜRRİYET (Kocaeli) – Sayın Başkan, değerli milletvekilleri; 667 sayılı
KHK’nin 10’uncu maddesi hakkında söz almış bulunmaktayım. Yüce heyetinizi
saygıyla selamlıyorum. 
AKP
“demokrasi” tanımını “istenildiği zaman binilip istenildiği zaman inilen bir
tren” olarak nasıl değiştirdiyse, “silah” tanımını da bir o kadar değiştirdi ve
OHAL KHK’ları dayanak yapılarak kamuda gerçekleştirilen açığa almalar, ihraçlar
siyasi iktidarın elinde tehlikeli bir silaha dönüştü ve iktidar bu OHAL
sopasını elinden bir türlü bırakmak istemiyor maalesef. Ancak, unutmayınız ki,
adaletin ilkesi “güçlünün çıkarı” değildir, olmamalıdır. 
Darbecilere yönelik olduğu iddia edilen soruşturmalar
maalesef ki sadece darbecilere yönelik olarak gerçekleşmemektedir. İktidar
sahipleri kendine muhalif gördüğü kişileri FETÖ’cü ilan etmiş, gözaltına almış,
tutuklamış, ihraç etmiş, hiçbir şey yapmasa bile çamur at izi kalsın mantığıyla
hareket etmiştir. OHAL’i bir nimet gibi gören AKP’li bazı belediyeler
kendilerine ayak bağı olan muhalifleri Hükûmete şikâyet ederek muhaliflerden
kendi akıllarınca intikam almışlardır. O belediyelerin ve cemaate parselcilik
yapanların kendi kazdıkları kuyuya düşeceği günler çok yakındır değerli
arkadaşlar çünkü bu iş bumerang gibidir. Adaleti silah olarak kullanırsanız gün
gelir onu kullananı vurur. İşte, o silah da gün gelecek sizi vuracak. 
Bir de bu puslu havayı fırsat görenler var. Buna en
büyük örnek üniversitelerde maalesef. Üniversitelerde bazı idareciler kendi
düşünce yapılarına uymayan memurları hiçbir KHK’ya dayanak sağlamadan “Bu adam
FETÖ’cü” diyerek ihraç etmişlerdir. Komediye bakın ki memurları önce ihraç edip
daha sonra, ihraç ettikleri insanların savunmalarını istemişlerdir. 667 sayılı
KHK’nın 10’uncu maddesinde “KHK kapsamında alınan kararlar ve yapılan işlemler
nedeniyle açılan davalarda yürütmenin durdurulmasına karar verilemez.” diyerek
zaten her şeyi oldubittiye getiriyorsunuz. 
OHAL ile tahrip edilen hukukun üstünlüğü, yargı
bağımsızlığı, kuvvetler ayrılığı ve insan haklarına saygı gibi demokrasi
ilkelerinin maruz kaldığı tahribat daha da derinleşmiştir. Bu durum âdeta yargı
eliyle zulmetmektir. Bu tutumunuz ve olağanüstü hukuksuzlukların kanun hükmüne
bağlanması asla kabul edilemez. Hukuku işletmediğiniz sürece işlemeyen hukuktan
demokrasi beklemek hayalcilikten öteye bir şey değildir. Sizler “Bir buçuk ayda
bitireceğiz.” demenize rağmen lastik gibi uzattığınız OHAL ile tek sesli bir
ülke yaratmaya çalışıyorsunuz ama gün gelecek, uzattığınız OHAL dönüp dolaşıp
kendi elinizde patlayacak.
Bakınız,
Cumhurbaşkanı 2013’te “Bize ihanet edenlerle beraber yürümeyiz.” demişti.
Emniyet Müdürlüğünün 2015 yılında hazırladığı fezlekede Fetullah Gülen’i
“Fetullahçı terör örgütü” olarak tanımlamasına rağmen Sosyal Güvenlik Kurumu
“terör örgütü lideri” dediği şahsa otuz ay boyunca, Haziran 2016’ya kadar tam
46 bin lira maaş ödedi. Bu da Bakanlığın bizim önergemize verdiği cevaptır
arkadaşlar. Ve Bakanlığa sorduk: “Hayrola, neden bu parayı örgüt liderine
ödediniz?” dedik ve aldığımız cevap şu: “Aylıkların ödenmesine engel teşkil
edecek kanuni kısıt oluşmamıştır.” demiş Bakanlık. İşte sizin yaptığınız
temizlik bu. Bir söz vardır: “Tilkinin bağladığı çakalın kurtardığı aslandan
kral olmaz.” Sizin de yaptığınız bu temizlikten kimseye hayır gelmez ve
gelmeyecek. Katlettiğiniz hukukun, katlettiğiniz demokrasinin, katlettiğiniz ve
beyin ölümünü gerçekleştirdiğiniz eğitimin, gün gelecek, altında kalacaksınız.
Son
olarak size buradan soruyoruz ve cevap bekliyoruz: AKP’li darbeciler
tutuklanacak mı? FETÖ’yle poz veren vekilleriniz hesap verecek mi? Kamu
arazilerini FETÖ’ye peşkeş çekenlerden hesap soracak mısınız? Yüksek Seçim
Kurulunda FETÖ temizliği yapacak mısınız? Biz bu soruları sormaya ve bedeli her
ne olursa olsun gerçekleri ortaya çıkarmaya devam edeceğiz.
Genel
Kurulu saygıyla selamlıyorum. (CHP sıralarından alkışlar)
BAŞKAN
- Teşekkür ederim Sayın Kaplan Hürriyet.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hâl Kapsamında Alınan Tedbirlere
İlişkin Kanun Hükmünde Kararname ile İçtüzük'ün 128'inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 10'uncu maddesinin (1)’inci fıkrasındaki "işlemler
nedeniyle" ibaresinin "işlemlerden dolayı" olarak
değiştirilmesini arz ve teklif ederiz. 
İsmail
Faruk Aksu (İstanbul) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
ERHAN USTA
(Samsun) - Gerekçe…
BAŞKAN
- Gerekçeyi okutuyorum.
Gerekçe:

Madde
hükmünün daha açık ve anlaşılabilir hâle getirilmesi öngörülmektedir. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
11’inci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresinin 11'inci maddesindeki "yayımı tarihinde" ibaresinin
"yayımlandığı tarihte" olarak değiştirilmesini arz ve teklif ederiz.
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı Mehmet Necmettin Ahrazoğlu
 Osmaniye Konya Hatay
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 667 sıra sayılı Kanun Hükmünde Kararname’nin 11’inci
maddesinin aşağıdaki şekilde değiştirilmesini arz ve teklif ederiz. 4/10/2016
"Madde
11 - (1) Bu Kanun Hükmündeki Kararname yayımı tarihinde yürürlüğe girer."
 Şenal Sarıhan Muharrem
Erkek Nihat Yeşil
 Ankara Çanakkale Ankara
 Gürsel Erol Mustafa
Tuncer Türabi Kayan
 Tunceli Amasya Kırklareli
 Murat Emir
 Ankara
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 11’inci maddesinin tasarı
metninden çıkarılmasını arz ve teklif ederiz.
 İdris Baluken Meral
Danış Beştaş Mahmut Toğrul
 Diyarbakır Adana Gaziantep
 Hüda Kaya Ayhan
Bilgen Mizgin Irgat
 İstanbul Kars Bitlis
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge hakkında konuşmak isteyen Mizgin Irgat, Bitlis Milletvekili. 
Buyurunuz
Sayın Irgat. (HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; hepinizi sevgiyle,
saygıyla selamlıyorum. 667 sayılı Kanun Hükmünde Kararname’nin 11’inci maddesi
üzerinde söz almış bulunmaktayım. 
Evet,
sabahtan beri aslında dinlediğimiz birçok hatibin dile getirdiği gibi, Türkiye
şu anda çok ciddi bir travmadan geçiyor. Hukuki, siyasi, şahsi, her anlamıyla
toplumun her kesiminin çok sancılı bir şekilde geçirdiği bir süreçten
bahsediyoruz. Avrupa İnsan Hakları Mahkemesinde Türkiye'nin defalarca kez
mahkûm olduğu olağanüstü hâl dönemine ilişkin uygulamalar bugün maalesef ki 2 katıyla,
misliyle belki bir kez daha uygulamaya konmuş durumda. Tabii, bizler bölgeden
gelen milletvekilleri, Bitlis’ten gelen bir vekil arkadaşınız olarak olağanüstü
hâlin olağanüstü hâlini yaşayarak buralara geliyoruz, buralarda faaliyet
yürütüyoruz. 
4
Ekimde Bitlis’te ceviz toplamaya giden bir köylü kadın maalesef ki savaş
uçaklarından atılan bombalarla hayatını kaybetmiştir. Bunun karşılığında Bitlis
Valiliğinin yaptığı açıklama ise, örgüte yardım yapıldığı iddiasıyla söz konusu
operasyonun gerçekleştiği yönündedir. Yani yargılamadan, hiçbir şekilde polis
müdahalesi olmaksızın, gözaltı operasyonu olmaksızın, uyarı olmaksızın sivil
vatandaşların üzerine bombalar yağdırıldı, ikinci bir Roboski yaşandı ama
hiçbiriniz buna sesinizi çıkartmadınız ve şu anda Bitlis’teki köylüler adalet
bekliyor, yapılan hukuksuzluğun, OHAL gerekçe gösterilerek yaşatılan
kanunsuzluğun, vahşetin hesabını soruyor ve burada yürütülecek soruşturma, adil
ve idari yargılamaların sonucunu bekliyor. 
Kanun
hükmünde kararnamelerin çıkış sürecine baktığımızda, Türkiye'deki uygulamasına
baktığımızda tam tamına bir keyfîlikten ibaret bir süreci yaşadık. Darbeyle
mücadele adı altında halka sivil darbe yapıldı. Hani açıklamalarda geçmişti ya,
“Biz, darbeyi devlete yaptık, halka değil.” Hiç de öyle olmadığı çok net
anlaşıldı. Darbe tam tamına bu ülkede “muhalifim” diyen, “AK PARTİ’li değilim”
diyen herkese yapıldı. Yargısız, sualsiz binlerce memur, binlerce eğitimci bir
gecede ihraç edildi, görevinden uzaklaştırıldı. 
Hakeza
gözaltı süreçleri… İnsanlık tarihinin, hukuk tarihinin yüzyıllarca mücadele
ederek kazanmış olduğu, kanunsuz suç ve ceza, suçların geriye yürümezliği ve
bir sürü hukuki kaide bir gecede geri alınmış oldu. Otuz günlük gözaltı
süresinde savcıdan, hâkimden, avukattan uzak; nezarethanelerde “İşkenceye sıfır
tolerans değil, tam tolerans” denilerek vatandaş ve polis baş başa bırakılmaya
çalışılıyor. Dolayısıyla, bir bütün uygulamanın tamamına baktığımızda hukuk ve
demokraside sınıfta kalmış, çağın çok gerisinde kalmış bir Türkiye’yle karşı
karşıyayız. Buradan kurtuluşun tek yolu, Türkiye Büyük Millet Meclisine oy
vermiş binlerce insanın temsilcisi olarak bu süreçten bir an önce
vazgeçilmesidir; “olağanüstü hâl” denilen çağ dışı, hukuka aykırı süreçten bir
an önce vazgeçilmesidir. Türkiye’de yaşanan Kürt halkının inkârı ve kültürü
sorunu başta olmak üzere, ekonomik ve diğer tüm sorunların tartışıldığı,
çözümlerin arandığı komisyonlarda ve bu Mecliste tartışılarak halkımızla
birlikte sorunlarımızı çözmek gerekirken, olağanüstü hâl kanunlarıyla ve buna
bağlı olarak çıkarılan yasalarla, KHK’lerle ve burada önümüzdeki yıllar
boyunca…
(Mikrofon
otomatik cihaz tarafından kapatıldı)
MİZGİN
IRGAT (Devamla) – …insanlarımızı meşgul edecek bu antidemokratik yasalardan
vazgeçelim diyorum; hepinizi sevgiyle, saygıyla selamlıyorum. (HDP sıralarından
alkışlar)
BAŞKAN
– Teşekkür ederim Sayın Irgat.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 667 sıra sayılı Kanun Hükmünde Kararname’nin 11’inci
maddesinin aşağıdaki şekilde değiştirilmesini arz ve teklif ederiz. 
04/10/2016
"Madde 11 — (1) Bu Kanun Hükmündeki Kararname
yayımı tarihinde yürürlüğe girer.” 
Şenal Sarıhan (Ankara) ve
arkadaşları 
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN –
Gerekçeyi okutuyorum: 
Gerekçe: Doğru
ifadenin olduğu düşünülerek değişiklik önerilmiştir. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 11'inci maddesindeki “yayımı tarihinde" ibaresinin “yayımlandığı
tarihte" olarak değiştirilmesini arz ve teklif ederiz.
Mehmet Necmettin Ahrazoğlu
(Hatay) ve arkadaşları
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN – Önerge
üzerinde konuşmak isteyen, Mehmet Necmettin Ahrazoğlu, Hatay Milletvekili. 
Buyurunuz Sayın
Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 667 sayılı
Olağanüstü Hal Kapsamındaki Kanun Hükmündeki Kararname ile 412 sıra sayılı
Türkiye Büyük Millet Meclisi Başkanlık Tezkeresi’nin 11’inci maddesi hakkında
Milliyetçi Hareket Partisi Grubu adına söz almış bulunuyorum. Yüce heyetinizi
saygıyla selamlıyorum. 
18
Ekim 1991’de Sovyetler Birliği’nden ayrılarak bağımsızlığını kazanan
Azerbaycan’ın bağımsızlık gününü kutluyor, kardeş Azerbaycan halkına selam ve
saygılarımı iletiyorum. 
Değerli
milletvekilleri, 15 Temmuz günü demokrasimize, aziz milletimizin iradesini
temsil eden Türkiye Büyük Millet Meclisine, Türk milletinin bağrından çıkan
Peygamber ocağı ordumuzun ana karargâhına, kahraman polisimizin birimlerine,
aziz ve asil Türk milletinin iradesine yapılmak istenen darbe girişimini bir
kez daha lanetliyorum; müsebbiplerinin, bu ortamı hazırlayanların yüce Türk
adaleti önünde hesap vermesini, bu olayın bütün detaylarıyla araştırılmasını
bekliyor, Gazi Meclise, aziz milletimize tekrar “Geçmiş olsun.” diyorum. 
Değerli
milletvekilleri, Cumhurbaşkanı Sayın Recep Tayyip Erdoğan, hâkim ve cumhuriyet
savcısı adayları kura töreninde yaptığı konuşmada, “Şimdi, dünyadan bize akıl
verenler var: ‘Bu kadar ismi nasıl biliyorsunuz, nasıl oluyor da bunları anında
topladınız, içeri aldınız?’ Burası Çatladıkapı Muhtarlığı değil ki, devletiz.
Nerede kim var, ne yapıyor, bunların hepsini devlet bilmiyorsa, istihbaratı
bilmiyorsa kusura bakmasın.” demiştir. Şimdi, buradan soruyorum: Bu
yaşananların siyasi sorumluları kimlerdir? Bu darbe girişiminin nedeni neden
önce öğrenilememiştir. Mademki bunların hepsini devlet biliyorsa Sayın
Cumhurbaşkanının da bunları açıklaması gerekir. 
Genel
Başkanım Sayın Devlet Bahçeli’nin defalarca belirttiği “yurtta sulh konseyi”
isimli rezil ve haçlı yapılanmanın ana kadrosunu, siyaset ve bürokrasi
alanındaki elebaşlarını bu aziz millet ne zaman duyup, ne zaman öğrenecektir?
Devletin en alt düzeyinde görev yapan bir memurun neyle suçlandığı bilinmediği
hâlde gereği yapılıyor da, üste çıkıldıkça, makamlar yükseldikçe niçin bir
yavaşlamaya, bir duraksamaya, bir savsaklamaya gidiliyor bunu da anlamak mümkün
değil. Eğer 15 Temmuz darbe teşebbüsü gerçekleşmiş olsaydı Türkiye'nin kaderi
kimlerin eline geçecek, devlet ve siyasete kimler hükmedecekti? Bu
sorularımızın cevabını bilmek en tabii hakkımızdır. 
Değerli milletvekilleri, bir başka husus ise FETÖ’yle
yapılan mücadelenin, FETÖ’cülere yönelik cezrî, cebrî ve yıldırıcı tedbirlerin
aynısının PKK ve DEAŞ gibi terör örgütlerine de uygulanmasını tutarlılık gereği
istiyor, bunu da bekliyoruz. PKK’ya destek veren memurlar, iş adamları, sivil
toplum kuruluşları, medya organları ne zaman hak ettiğini bulacaktır? PKK’lı
diye açığa alınan öğretmenlerden başlamak üzere, suçu somut olarak tespit
edilen bölücülerin devletle bağının kesilmesi için daha neyin olması
beklenmektedir? FETÖ’ye ceberut kesilenler bu sıra PKK’ya gelince niçin
susmaktadır? Olağanüstü hâlle FETÖ’yle mücadele ederken PKK terör örgütüyle de
mücadele yapmak zorundasınız. FETÖ’nün sosyal ve ekonomik ağı deşifre edilip
çökertilmeye çalışılırken, PKK’nın şirketlerini, bilinen siyasi ayağını, sivil
toplum örgütlenmesini, finansman ağını görmezden gelemezsiniz. Gerekirse bu
konudaki gerekli düzenlemeleri de yapmak zorundasınız.
Değerli milletvekilleri, Türk milletine kasteden tüm
hainlerin tamamen temizlenmesi ve bertaraf edilmesi gerekmektedir. Özellikle
yargı, eğitim, üniversite, bürokrasi ve emniyet alanındaki olmak üzere on
binleri bulan açığa alma ve tasfiye işlemleri, paralel çetenin nasıl ve
nerelere kadar yayıldığını da çok açık göstermektedir. Ancak yine de suçlu ile
suçsuzun birbirine karıştığına yönelik yoğun rahatsızlık ve çağrılara iktidarın
kulak vermesi, bunları dikkate alması gerekmektedir.
Şikâyetlerin mağduriyet edebiyatı görülmesi ve hafife
alınması ise yanlıştır, abesle iştigaldir. Aslı astarı belli olmayan, somut
delillerle belirlenemeyen iftiralar ve gizli tanıklarla mağdurlar
yaratılmasına, toplumun yeni bir küskünlüğüne ve Türk düşmanlarına fırsat
verilmemelidir diyor, hepinizi saygıyla selamlıyorum. (MHP sıralarından
alkışlar) 
BAŞKAN – Teşekkür ederim Sayın Ahrazoğlu.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
11’inci maddeyi oylarınıza sunuyorum: Kabul edenler...
Kabul etmeyenler... 11’inci madde kabul edilmiştir. 
12’nci madde üzerinde üç önerge vardır, önergeleri
okutuyorum:
Türkiye Büyük Millet Meclisi
Başkanlığına
Görüşülmekte olan 23/7/2016 tarih ve 667 sıra sayılı
Kanun Hükmünde Kararname’nin 12’nci maddesinin aşağıdaki şekilde
değiştirilmesini arz ve teklif ederiz. 4/10/2016
“MADDE 12 – (1) Bu Kanun Hükmündeki Kararname
hükümlerini Bakanlar Kurulu yürütür.” 
 Şenal Sarıhan Muharrem
Erkek Nihat Yeşil
 Ankara Çanakkale Ankara
 Mustafa Tuncer Türabi
Kayan Gülay Yedekci
 Amasya Kırklareli İstanbul
 Murat
Emir
 Ankara
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
tezkeresinin 12'nci maddesinin aşağıdaki şekilde değiştirilmesini arz ve teklif
ederiz.
"(1)
Bu Kanun Hükmünde Kararname hükümleri Bakanlar Kurulu tarafından
yürütülür."
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı
 Osmaniye Konya
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 12’nci maddesinin aşağıdaki
şekilde değiştirilmesini arz ve teklif ederiz.
“Bu
KHK hükümleri Bakanlar Kurulu tarafından yürütülebilir.”
 İdris Baluken Meral
Danış Beştaş  Hüda Kaya
 Diyarbakır Adana İstanbul
 Ayhan Bilgen İbrahim
Ayhan Mahmut Toğrul
 Kars Şanlıurfa Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz
Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen İbrahim Ayhan, Şanlıurfa Milletvekili.
Buyurunuz
Sayın Ayhan. (HDP sıralarından alkışlar)
İBRAHİM
AYHAN (Şanlıurfa) – Sayın Başkan, değerli arkadaşlar; öncelikle hepinizi
saygıyla selamlıyorum.
Tabii,
Türkiye’de 15 Temmuzda çok kötü bir süreci, zamanı yaşadık, bu hepimizin
kabulü. Melanet bir darbe girişimiyle karşı karşıya kaldık fakat ondan sonra
gelişen gelişmeler ve bu darbe girişimiyle murat edilen uygulamaları katbekat
artıran uygulamalarla ve pratiklerle de karşı karşıya kaldık. Yani deyim
yerindeyse darbeden daha beter bir darbe sürecini hepimiz şu anda geçtiğimiz
zaman içerisinde yaşıyoruz. Denilebilir ki: “Çok kasvetli, çok karanlık
zamanlardan geçiyoruz.” Bu kasvetli ve karanlık zamanları daha da karartan bir
siyasal akıl, siyasal zihniyet bu darbe sürecini kendince gerekçe yaparak,
toplum üzerine bir karabasan gibi, bir kâbus gibi çökerek toplumda bütün yaşam
alanlarını ortadan kaldırmaya çalışmaktadır. Kamusal alan felç edilmekte,
eğitim iş kolu dâhil olmak üzere birçok iş kolunda bir tasfiye operasyonu her
geçen gün artarak devam etmektedir. Daha yakın zamanda, 6 Eylül tarihinde,
eğitim iş kolunda örgütlü EĞİTİM-SEN sendikasına üye olan 11.294 kişi açığa
alındı ve bu açığa alınmanın gerekçesi de yasal ve anayasal haklarını 29 Aralık
tarihinde bir günlük iş bırakma vesilesiyle kullandıkları içindir. Dolayısıyla,
demokratik haklarını kullanan, özgürlükten gelen, sendikal hak ve taleplerinden
gelen haklarını kullanan insanlar OHAL rejimi gerekçe gösterilerek tasfiye
edilmektedir. Yani, bu tasfiye süreci darbeye karşı yapılan tasfiye ve darbeye
karşı bir mücadele olmaktan ziyade toplumsal muhalefeti ortadan kaldıran, AKP iktidarına
karşı muhalefet yürüten tüm kesimlere yönelmektedir. Şu yapılmaktadır, “Darbeye
karşı ben de darbe yaparım.” denilmektedir. Dünyanın hiçbir yerinde görülmemiş
bir uygulamayla karşı karşıyayız. Dünyanın hiçbir yerinde darbeye karşı
darbeyle cevap alınamaz. Darbeye karşı hukukun ortadan kaldırılarak, demokratik
hak ve özgürlüklerinin çiğnenerek, yok edilerek mücadele edilmesi de mümkün
değildir. Bugün eğer darbe bir tezse, eğer darbe bir gerçeklikse darbeye karşı
en kesin, en sonuç alıcı yöntem de demokratikleşmedir. Dolayısıyla yapılması
gereken şey demokrasinin önündeki engelleri ortadan kaldıran, hak ve
özgürlükleri genişleten politikaları hayata geçirmektir; bunun dışında yapılan
şey toplumda müthiş derecede bir bunalıma, toplumda müthiş derecede bir
güvensizliğe yol açmaktadır. Gün geçmiyor ki toplumsal bunalım, sosyal olaylar
artmıyor olsun. Toplum âdeta paranoyaklaşmış bir durumda. Yarına dair
insanlarda müthiş derece bir güvensizlik var.
İnsanlar
birbirine karşı büyük bir güvensizlik beslemektedirler ve bu da ileride
telafisi mümkün olmayacak büyük travmalara yol açmaktadır. Tüm bunları siz
kendi iktidarınızı tahkim etmek için ve kendi iktidarınızın, belli bir
azınlığın güvenliği ve belli bir azınlığın refahı için yapmak durumundasınız ve
bunu yapıyorsunuz aslında. Tüm bunlar -bugün, belki AKP iktidarda olduğu için
kendisine dokunulmayacak gibi görüyor ama- ileride toplumun geleceğini de
kurban edecek, toplum geleceğini de ortadan kaldıracak uygulamalardır. Yani
bugün, cemaate karşı olduğunu söyleyerek demokrasiyi savunma iddiası tamamen
doğru değildir. Demokrasi savunulmuyor; demokrasi, demagojik birtakım laflarla,
demagojik birtakım söylemlerle aslında katlediliyor. Yapılması gereken,
demokrasiye güçlü bir şekilde, demokrasiyi kurumsallaştıracak bir şekilde sahip
çıkmaktır. Aksi takdirde faşizm kurumsallaştırılarak darbeye karşı mücadele
yürütülemez. Kamu alanı tasfiye edilerek darbe ortadan kaldırılamaz. Toplumsal
muhalefet ortadan kaldırılarak darbeyle mücadele edilemez. Bugün, AKP’deki milletvekillerinin
de bu konuda uyanık olması gerekiyor. Tüm Türkiye'nin geleceği karartılmak
isteniliyor. Tüm Türkiye'nin geleceği bu yöntemle ortadan kaldırılmak
isteniliyor. Yani uyguladığınız yöntem, mevcut olan hastalıklarla mücadele
edecek bir yöntem değildir, hastalıkları daha fazla artıracak bir yöntemdir. 
(Mikrofon
otomatik cihaz tarafından kapatıldı) 
İBRAHİM
AYHAN (Devamla) – Dolayısıyla, yapılması gereken şey bu yanlıştan bir an önce
vazgeçip demokrasiye sarılmaktır. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederim Sayın Ayhan. 
Önergeyi
oylarınıza sunuyorum: Kabul edenler… Kabul etmeyenler..: Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresinin 12'nci maddesinin aşağıdaki şekilde değiştirilmesini arz ve teklif
ederiz. 
"(1)
Bu Kanun Hükmünde Kararname hükümleri Bakanlar Kurulu tarafından
yürütülür."
İsmail Faruk Aksu
(İstanbul) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz
Başkan. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım. 
BAŞKAN
– Gerekçeyi okutuyorum: 
Gerekçe:

Madde
hükmünün daha açık ve anlaşılabilir hâle getirilmesi öngörülmektedir. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 667 sıra sayılı Kanun Hükmünde Kararname’nin 12’nci
maddesinin aşağıdaki şekilde değiştirilmesini arz ve teklif ederiz. 4/10/2016
“MADDE
12 – (1) Bu Kanun Hükmündeki Kararname hükümlerini Bakanlar Kurulu yürütür.”
Şenal
Sarıhan (Ankara) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet? 
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
ENGİN ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Doğru
ifadenin olduğu düşünülerek değişiklik önerilmiştir.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
12’nci
maddeyi oylarınıza sunuyorum: Kabul edenler... Kabul etmeyenler... 12’nci madde
kabul edilmiştir. 
Sayın
milletvekilleri, ikinci bölümde yer alan maddelerin oylamaları tamamlanmıştır.
Kanun
hükmünde kararnamenin tümünü oylamadan önce, İç Tüzük'ün 86’ncı maddesi
uyarınca oyunun rengini belli etmek üzere söz talep eden 2 sayın milletvekiline
söz vereceğim.
İlk
konuşmacı, lehte, Yozgat Milletvekili Sayın Yusuf Başer.
Buyurunuz
Sayın Başer. (AK PARTİ sıralarından alkışlar)
YUSUF
BAŞER (Yozgat) – Sayın Başkan, değerli milletvekilleri; 667 sayılı Kanun
Hükmünde Kararname’yle ilgili olarak İç Tüzük'ün 86’ncı maddesine göre söz
almış bulunuyorum.
AK
PARTİ olarak, kurulduğumuz andan itibaren temel hak ve hürriyetlerin önündeki
engelleri kaldırmak, hukukun temel ilkelerini geçerli hâle getirmek, hukuk
devletini savunmak, hukukun üstünlüğünü savunmak ilkelerimiz olmuştur. İktidara
geldiğimiz 3 Kasım 2002 tarihinden sonra, 30 Kasım 2002 tarihinde geçici olarak
Türkiye gündemine gelen kanun hükmünde kararnameleri ilk icraat olarak kaldıran
bir hükûmetiz. Dolayısıyla o noktada biz AK PARTİ olarak, normal şartlar
altında bu tür işlemlerin olmasını istemiyoruz. Ancak Türkiye’ye 15 Temmuz 2016
tarihinde görülmemiş bir darbe teşebbüsünde bulunuldu. Bu darbe teşebbüsünü bir
an önce bertaraf etmek, Türkiye'nin gündeminden dışarı çıkarmak amacıyla kanun
hükmündeki kararnamelere başvurmuş bulunuyoruz. Amacımız, bu olağanüstü hâli
bir an önce ortadan kaldırmak, Türkiye'nin normal hukuk sistemi içerisinde
yoluna devam etmesini temin etmektir. 
Bu
duygu ve düşünceler içerisinde kanun hükmündeki kararnamenin lehinde oy kullanacağımızı
belirtiyor, hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Başer. 
Aleyhte
İstanbul Milletvekili Mahmut Tanal. 
Buyurunuz
Sayın Tanal. (CHP sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Tabii,
Yozgat Milletvekilimiz Sayın Yusuf Bey keşke hukukçu olmasaydı. Bir dönem
Yozgat’ta da Baro Başkanlığı yapmıştı. Baro Başkanlığı yaptığı dönemde
gerçekten hukuku, adaleti savunurdu ama iktidar partisi sıralarına geldiği
zaman hukuktan, adaletten uzaklaştı. Ben ne söyleyeyim daha artık? Demek ki
insanların oturduğu koltuklara göre şeyi değişiyor. 
Değerli
arkadaşlar, olağanüstü hâl, kanun hükmünde kararname, bunların hepsi anayasal
anlamda getirilen kurum ve kuruluşlardır. Baktığınız zaman, Anayasa’da şiddet
olaylarının yaygınlaşması hâlinde evet olağanüstü hâl ilan edilebilir ama bu,
hukuku dışlama anlamında değil; bu, hukukun dışına çıkma anlamında değil;
demokratik yöntemlerle, hukuktan uzaklaşmadan, yine hukuk kalıpları içerisinde
bu sorun halledilir. 
Peki,
baktığımız zaman, nedir burada demek istediğimiz? Yürütme organı, yasama
organının önüne geçmemeli; yürütme organı, yasama organından daha önce, hızlı
davranmamalı ve yasama organının verdiği yetkiler çerçevesinde Bakanlar Kurulu
ancak düzenleme yapabilir. Aksi takdirde, biz burada “yasama yetkisinin devri”
deriz ki mevcut olan Anayasa’mızın 7’nci maddesi yasama yetkisinin devrini
yasaklamış durumdadır. Burada yapılan olay, tamamen yasama yetkisinin yürütme
organına devri şeklinde görülüyor ki bu uygun değil çünkü mevcut olan, verilen
yetki yasasında sınırları, çerçevesi belirliydi ve çizilmiş durumdaydı. Ama,
karşımıza gelen kanun hükmünde kararnamelerin sınırları ve çizgileri aşılmış
durumda. 
Şimdi,
bu kanun hükmünde kararnamelerle -başlıklar şeklinde sayacak olursak- neler
ihlal ediliyor:
1)
Vatandaşın çalışma hakkı ihlal ediliyor, anayasal bir hak.
2)
Vatandaşın adil yargılanma hakkı ihlal ediliyor. 
3)
Vatandaşın seyahat özgürlüğü ihlal ediliyor.
4)
Vatandaşın mülkiyet hakkı ihlal ediliyor.
5)
Vatandaş eziyet, işkence ve kötü muamele görmeyle karşı karşıya bırakılıyor.
6)
Kişi özgürlüğü ve güvenliği ihlal ediliyor.
7)
Yaşama hakkı ihlal ediliyor. Yaşama hakkı nasıl ihlal ediliyor diyeceksiniz?
Hukuki güvenlik kalkınca, mülkiyet hakkı kalkınca, eziyet ve kötü muamele,
işkence olunca insanlar kendisini infaz ediyor yani intihar ediyor.
8)
Eğitim hakkı ihlal ediliyor.
Gerçekten
baktığımız zaman, burada -Türkiye- âdeta Orta Çağ’a doğru gidiliyor. Şimdi
“Orta Çağ’a doğru gidiliyor.” dediğimiz zaman, bu mevcut olan kanun hükmündeki
kararnamelerin faturası nedir? Bunun bir bilançosunu çıkardığımız zaman
gözaltında bulunan 72.198 kişi, tutuklama 32.314, görevden alma 105.023, tutuklu
polis sayısı 7.016, tutuklu asker sayısı 6.488, tutuklu yüksek yargıç sayısı
157, tutuklu gazeteci sayısı 131, tutuklu vali, kaymakam sayısı 154, kapatılan
medya kuruluşu 165, kapatılan okul 2.094, açığa alınan öğretmen 78.064, el
konulan iş yerleri 280 ve mal varlığı anlamında el konulan da 12 milyar TL’ye
varmış durumda. Bu ne demek? Türkiye’nin üç aylık bilançosu; Türkiye altüst
edilmiş durumda. 
Onun
için, bu kanun hükmünde kararnamelerle Meclis baypas edildiği için,
komisyonlara gönderilmediği için mevcut olan bu kanun hükmünde kararname
Anayasa’ya aykırı, uluslararası sözleşmelere aykırı. Anayasa’mızın 90’ıncı
maddesi uyarınca uluslararası sözleşmelere göre aykırı kanun da
yapılamayacağına göre biz bu kanun hükmünde kararnamenin aleyhinde oy kullanacağız.
Umarım ve dilerim sağduyu kazanır. 
Hepinize
teşekkür ediyorum, iyi akşamlar diliyorum. (CHP sıralarından alkışlar) 
BAŞKAN
– Teşekkür ederim Sayın Tanal.
Sayın
Baluken, söz talebiniz olduğunu görüyorum. 
Buyurunuz,
mikrofonunuzu açıyorum.
V.- AÇIKLAMALAR (Devam)
24.- Diyarbakır Milletvekili İdris
Baluken’in, KHK’ların geri çekilmesi ve darbeyle mücadeleyle ilgili yapılacak
yasal düzenlemenin Meclis komisyonları ile Genel Kurulun iradesi doğrultusunda
yapılması gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Türkiye
demokrasi tarihi açısından son derece önemli bir oylama yapılacak. Biz, en
başından beri Halkların Demokratik Partisi olarak olağanüstü hâl ve kanun
hükmündeki kararnamelerle devreye konmak istenen rejimin darbeyle mücadeleyi
değil Türkiye demokrasisiyle mücadeleyi esas aldığını ifade ettik ve bugün de
bu duruşumuzu aynı şekilde koruduğumuzu ifade etmek istiyoruz. Bütün siyasi
partiler açısından şapkayı önüne koyarak tavır belirleme ve oy kullanma anının
olduğu kanaatindeyiz. İktidar partisi sadece Kürt illerinde olan olağanüstü
hâli kaldırmakla övünüp Türkiye’nin normalleştiğini yıllarca seçim
meydanlarında da dile getirmişti. Ama, göstermiş oldukları yönetimsizlik
anlayışı nedeniyle Türkiye'nin 81 vilayetinde olağanüstü hâl ilan edip
KHK’larla Meclisi tamamen devre dışı bırakan bir tutum ortaya koymuşlardır. 
(Mikrofon
otomatik cihaz tarafından kapatıldı) 
BAŞKAN
- Mikrofonunuzu açıyorum Sayın Baluken.
Buyurunuz.
İDRİS
BALUKEN (Diyarbakır) – Bugün KHK’lara onay vereceklerini söyledikleri tutumları
geçmişte halka verdikleri bütün sözlerin inkârı anlamına gelir. O nedenle bu
KHK’ların kesinlikle geri çekilmesi, darbeyle mücadeleyle ilgili varsa
yapılacak yasal düzenlemenin Meclis komisyonları ve Genel Kurulun iradesi
doğrultusunda yapılması gerektiğini bir kez daha ifade etmek istiyoruz. Bu
KHK’larla devreye konan uygulamaların tamamı, Türkiye'nin imza attığı
uluslararası sözleşmelere aykırıdır. Avrupa Konseyi ve Birleşmiş
Milletlerİnsan Hakları Yüksek Komiserliği başta olmak üzere, uluslararası
kuruluşlar da önümüzdeki günlerde Türkiye’ye heyet göndererek uluslararası
sözleşmelere aykırı olan bu KHK’ların geri çekilmesiyle ilgili gerekli
süreçleri başlatacaklardır. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sayın Başkan, son sözüm...
BAŞKAN
– Mikrofonunuzu açıyorum, lütfen tamamlayınız Sayın Baluken. 
İDRİS
BALUKEN (Diyarbakır) – Diğer taraftan, muhalefet partilerine de bir çift sözüm
olacak: Bu KHK’lar devreye girerken sürekli liderler zirvesi yapıldı. Başbakan,
diğer siyasi partilerin genel başkanlarına “Sizin önerileriniz doğrultusunda
gerekli değişiklikleri yapacağız, söylediğiniz her şeyi mutlaka dikkate
alacağız.” demişti. Bakın ne Komisyonda bu KHK’lar görüşüldü ne de Genel
Kurulda muhalefete ait tek bir önerge bile iktidar partisi tarafından kabul
edildi. Dolayısıyla, Yenikapı ruhu tanımlanarak aslında tek adam rejimine giden
yolda muhalefete içirilen bu acı şurubun da Türkiye'nin demokrasisini nereye
götürdüğü noktasında diğer siyasi partilerin mevcut durumu gözden geçirmesi
gerektiğini düşünüyoruz. 
Biz,
bir kez daha, bütün milletvekillerine OHAL ve KHK’larla demokrasiyle mücadele
anlayışından vazgeçilmesi, Meclis iradesiyle darbeyle gerçek bir mücadele
çağrısını yinelemek istiyoruz. 
Teşekkür
ederim Sayın Başkan.
BAŞKAN
– Teşekkür ederim Sayın Baluken.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412) (Devam)
BAŞKAN
– Komisyon söz talebiniz mi var?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Söz talebimiz
var. 
BAŞKAN
– Buyurunuz. 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Sayın Başkanım,
görüşülmekte olan 412 sıra sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararnamelerle yapılan değişiklikler ve Genel Kurulca
kabulünün ardından kanunlaşacak olması sebebiyle düzenlemenin adının
“Olağanüstü Hal Kapsamında Alınan Tedbirlere İlişkin Kanun Hükmünde
Kararname”nin değiştirilerek “kabul edilmesine dair kanun” olarak
değiştirilmesi ve metinde geçen “kanun hükmünde kararname” ibarelerinin “kanun”
olarak değiştirilmesine yönelik bir redaksiyon talebimiz vardır, takdirlerinize
arz ediyorum. 
BAŞKAN
– Teşekkür ederim. 
Redaksiyon talebiniz kayıtlara geçmiştir.
Sayın
milletvekilleri, böylece kanun hükmünde kararnamenin görüşmeleri
tamamlanmıştır. 
Kanun
hükmünde kararnamenin tümünü oylarınıza sunuyorum: Kabul edenler… Kabul
etmeyenler… Kanun hükmünde kararname kabul edilmiş ve kanunlaşmıştır. 
Hayırlı
olsun. 
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için 19 Ekim 2016 Çarşamba günü saat 14.00’te
toplanmak üzere birleşimi kapatıyorum. 
İyi
geceler diliyorum. 
Kapanma Saati. 21.14




(x) 412 S. Sayılı Basmayazı 13/10/2016
tarihli 7’nci Birleşim Tutanağı’na eklidir.




