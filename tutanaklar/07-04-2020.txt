



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 78’inci
Birleşim
 7
Nisan 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, coronavirüs adı
verilen görünmez bir düşmanla baş edilmeye çalışıldığına, Genel Kurul
Salonu’nda Başkanlık Divanı üyeleri, milletvekilleri ve görevli personelin
maske takarak çalışmalarının ve sosyal mesafenin korunmasının zorunlu olduğuna,
tüm İslam âleminin ve yurttaşların Berat Kandili’ni kutladığına, verimli ve
hayırlı bir çalışma haftası dilediğine ilişkin konuşması
2.- Oturum Başkanı TBMM Başkan Vekili Levent Gök’ün, coronavirüs
şüphesiyle hastaneye kaldırılan ve test sonucu negatif çıkan MHP Genel Başkan Yardımcısı
İstanbul Milletvekili Feti Yıldız’a geçmiş olsun demek istediğine ilişkin
konuşması
3.- Oturum Başkanı TBMM Başkan Vekili Levent Gök’ün, Meclisin gündemine
hâkim olduğuna ilişkin konuşması
4.- Oturum Başkanı TBMM Başkan Vekili Levent Gök’ün, demokratik ortamda
tepkilerin, eleştirilerin ve her türlü tartışmanın özgürce yapılmasının doğal
olduğuna, Meclis Başkan Vekili olarak Genel Kurul gündemine alınmış bir kanun
teklifini görüştürmeme yetkisinin bulunmadığına ilişkin açıklaması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Rıdvan Turan’ın, Covid-19 salgınının tarım
sektörüne yönelik olumsuz etkilerine ilişkin gündem dışı konuşması
2.- İstanbul Milletvekili Mustafa Sezgin Tanrıkulu’nun, insan hakları
ihlallerine ilişkin gündem dışı konuşması
3.- Ankara Milletvekili Emrullah İşler’in, Berat Kandili’ne ilişkin
gündem dışı konuşması

V.- AÇIKLAMALAR
1.- Mersin Milletvekili Baki Şimşek’in, Berat Kandili’ni kutladığına,
coronavirüs salgını nedeniyle öğrencilerin uzaktan eğitim gördüğü süreçte
internet erişiminin bedava olmasını Ulaştırma ve Altyapı Bakanından talep
ettiğine ilişkin açıklaması
2.- Osmaniye Milletvekili İsmail Kaya’nın, Berat Kandili’ne ilişkin
açıklaması
3.- Osmaniye Milletvekili Mücahit Durmuşoğlu’nun, Berat Gecesi’nin
insanlık için kurtuluşa ve hayırlara vesile olmasını Yüce Allah’tan niyaz
ettiğine ve 7 Nisan Dünya Sağlık Günü’nü kutladığına ilişkin açıklaması
4.- Hatay Milletvekili Serkan Topal’ın, Kuveyt’te mahsur olan Hataylı
hemşehrilerinin ülkeye getirilmesi hususunda gösterdikleri hassasiyetten ötürü
başta Oturum Başkanı TBMM Başkan Vekili Levent Gök olmak üzere Dışişleri Bakanı
Mevlüt Çavuşoğlu, CHP Grup Başkan Vekili Özgür Özel, AK PARTİ Grup Başkan
Vekili Özlem Zengin, TBMM İdare Amiri Kadim Durmaz, Dışişleri Bakan Yardımcısı
Yavuz Selim Kıran ve Hatay Milletvekili Hacı Bayram Türkoğlu’na teşekkür
ettiğine ilişkin açıklaması
5.- Mersin Milletvekili Ali Cumhur Taşkın’ın, tüm İslam âleminin Berat
Gecesi’ni tebrik ettiğine, coronavirüs salgınından kurtulabilmek için sosyal
izolasyona uyulması gerektiğine ve salgında hayatını kaybeden vatandaşlara
Allah’tan rahmet dilediğine ilişkin açıklaması
6.- Artvin Milletvekili Uğur Bayraktutan’ın, Artvin ili Arhavi ilçesinde
yaşanılan mağduriyetin giderilebilmesi için maske satışlarının serbest
bırakılması, Eti Bakır AŞ’nin Artvin ili Murgul ve Cerattepe ilçelerindeki
işletmelerinde çalışan işçiler ile Yusufeli Barajı inşaatında çalışan işçilerin
mağduriyetinin önlenebilmesi ve hijyenik koşulların sağlanabilmesi için ücretli
izin işleminin devreye sokulması gerektiğine ilişkin açıklaması
7.- İzmir Milletvekili Murat Çepni’nin, coronavirüs salgını sebebiyle
tüm çalışanlar için ücretli izin ilan edilmesi, iktidarın şirketlerin kârını
değil halkın sağlığını dikkate alması gerektiğine ilişkin açıklaması
8.- Niğde Milletvekili Selim Gültekin’in, Cumhurbaşkanı Recep Tayyip
Erdoğan liderliğinde uygulanmaya başlanılan Sağlıkta Dönüşüm Programı sayesinde
coronavirüs salgınıyla mücadelenin başarıyla yürütüldüğüne, 6 Mayısta ihalesi
yapılacak olan 400 yataklı hastanenin Niğde iline kazandırılmasında emeği
geçenlere teşekkür ettiğine ve Berat Gecesi’ni tebrik ettiğine ilişkin
açıklaması
9.- Mersin Milletvekili Hacı Özkan’ın, Berat Kandili’ne ilişkin
açıklaması
10.- İstanbul Milletvekili Hayati Arkaz’ın, Berat Kandili’ni
kutladığına, Covid-19’la mücadelede virüse enfekte oldukları için hayatını
kaybeden doktorların ve sağlık çalışanlarının şehit sayılması gerektiğine,
Profesör Doktor Cemil Taşçıoğlu ve Profesör Doktor Feriha Öz’ün şahsında görevi
başında vefat eden sağlık çalışanlarını rahmetle andığına ilişkin açıklaması
11.- Erzurum Milletvekili İbrahim Aydemir’in, küresel iktisadi
aktörlerden Fitch Ratings’in “Türkiye son iki yıldır aldığı tedbirlerle bu yıl enflasyonu
yüzde 8 düzeyinde tutacak.” tespitine ve başarılarının sırrının hükûmet etme
biçimleri olduğuna ilişkin açıklaması
12.- Balıkesir Milletvekili Yavuz Subaşı’nın, Covid-19 salgını nedeniyle
hayatını kaybeden vatandaşlara Yüce Allah’tan rahmet dilediğine, salgınla
mücadele eden başta Sağlık Bakanı olmak üzere Bilim Kurulu üyelerine,
doktorlara ve tüm sağlık çalışanlarına şükranlarını sunduğuna, Berat Kandili’ni
tebrik ettiğine ilişkin açıklaması
13.- Gaziantep Milletvekili Ali Muhittin Taşdoğan’ın, zor şartlarda
görevini yapmaya çalışan posta dağıtıcıları ile PTT çalışanlarının özlük
haklarının iyileştirilmesi gerektiğine ve Berat Kandili’ni tebrik ettiğine
ilişkin açıklaması
14.- Denizli Milletvekili Yasin Öztürk’ün, Berat Kandili’ni kutladığına,
Meclis Başkanı Mustafa Şentop’un vatandaşlara “23 Nisan saat 21.00’de evlerden
İstiklal Marşı okuyalım.” çağrısını desteklediğine ve Diyanet İşleri
Başkanlığından Meclisin açılışının 100’üncü yılı vesilesiyle minarelerden de
İstiklal Marşı’nın okunması konusunda hassasiyet göstermesini rica ettiğine
ilişkin açıklaması
15.- Adana Milletvekili Orhan Sümer’in, Berat Kandili’ni kutladığına,
coronavirüs salgını nedeniyle yaşamını yitiren yurttaşlara Allah’tan rahmet
dilediğine, minibüs ve servis aracı esnafının mağduriyetlerinin giderilmesi
gerektiğine ilişkin açıklaması
16.- İstanbul Milletvekili Mustafa Demir’in, corona virüsün dünyada ve
ülkede tehdit oluşturmaya devam ettiğine, Türkiye’nin üçüncü büyük sağlık
projesi olan Başakşehir İkitelli Şehir Hastanesi yol yapımını Ulaştırma ve
Altyapı Bakanlığının üstlendiğine ilişkin açıklaması
17.- Kocaeli Milletvekili Ömer Faruk Gergerlioğlu’nun, milyonların infaz
yasasını beklediğine, Türkiye Büyük Millet Meclisinde milletvekillerinin
kendilerini maskeyle korurken cezaevlerinde dezenfektesiz kapalı ortamlarda
bekleyen insanların ne yapması gerektiğini öğrenmek istediğine ilişkin
açıklaması
18.- Ağrı Milletvekili Dirayet Dilan Taşdemir’in, iki yüz seksen sekiz
gündür ölüm orucunda olan Grup Yorum üyesi Helin Bölek’in yaşamını yitirdiğine,
İbrahim Gökçek ile Mustafa Koçak’ın taleplerine Meclisin seyirci kalmaması ve
ölümleri durdurma noktasında sorumluluk alması gerektiğine ilişkin açıklaması
19.- Mardin Milletvekili Tuma Çelik’in, 11 Ocaktan beri kayıp olan
Şırnak ili Beytüşşebap ilçesi Mehri köyünde yaşayan Hürmüz Diril ile Şimuni
Diril’in bulunması için etkili bir arama çalışması yapılmadığına, 20 Martta
Şimuni Diril’in cansız bedenine ulaşıldığına, Hürmüz Diril’in bulunması için
harekete geçilmesi gerektiğine ilişkin açıklaması
20.- Kocaeli Milletvekili İlyas Şeker’in, coronavirüsle mücadelede
Cumhurbaşkanı Recep Tayyip Erdoğan’ın liderliğinde ve Sağlık Bakanının
koordinasyonunda önemli çalışmalar yapıldığına, Kocaeli İl Sağlık Müdürü
Operatör Doktor Şenol Ergüney başta olmak üzere ilçe sağlık müdürleri ile
ekiplerine ve tüm sağlık çalışanlarına teşekkür ettiğine, Berat Kandili’ni
kutladığına ilişkin açıklaması
21.- İstanbul Milletvekili Turan Aydoğan’ın, Ankara Üniversitesi
öğrencilerinin bursunu kesen Yükseköğrenim Kredi ve Yurtlar Kurumunu sosyal
devlet olgusuna ve gençlerin anayasal teminatlarının işletilmesine davet
ettiğine ilişkin açıklaması
22.- Kocaeli Milletvekili Lütfü Türkkan’ın, Berat Kandili’ni tebrik
ettiğine, coronavirüs salgını nedeniyle Ankara ve İstanbul başta olmak üzere
birçok büyükşehir belediyesinin başlattığı dar gelirli ve ihtiyaç sahibi
ailelere yardım kampanyasının İçişleri Bakanlığınca durdurulmasını
kınadıklarına, Et ve Süt Kurumunun depolarındaki 50 bin ton ithal etin
bozulduğuna dair duyumlara ilişkin açıklama beklediklerine, salgınla mücadelede
en ön safta yer alan sağlık çalışanlarının özlük haklarının iyileştirilmesi ve
İYİ PARTİ Genel Başkanı Meral Akşener’in talimatıyla koronavirüs mücadelesinde
ölen sağlık çalışanlarının şehit sayılması için verdikleri kanun teklifinin
Meclis Genel Kuruluna bir an evvel getirilmesi gerektiğine, Oturum Başkanı TBMM
Başkan Vekili Levent Gök’e Genel Kurul Salonu’ndaki maske uygulaması için
teşekkür ettiğine ilişkin açıklaması


23.- Manisa Milletvekili Erkan Akçay’ın, MHP Genel Başkan Yardımcısı
İstanbul Milletvekili Feti Yıldız’ın coronavirüs testinin negatif çıktığına,
endişe edecek bir durumun söz konusu olmadığına ve geçmiş olsun dileğinde
bulunduklarına, Berat Kandili’nin tüm İslam âlemi ve insanlık için hayırlara
vesile olmasını niyaz ettiğine, 4 Nisan ülkücü hareketin kurucusu Başbuğ
Alparslan Türkeş’in vefatının 23’üncü seneidevriyesine, 7 Nisan Dünya Sağlık
Günü’nü kutladığına, coronavirüs salgını nedeniyle hayatını kaybeden
vatandaşlara Allah’tan rahmet dilediğine, Sağlık Bakanlığının virüsün dünyaya
deklare edildiği 10 Ocak 2020 tarihinden önce gerekli çalışmaları başlattığına,
müzisyen ve bestekâr Ahmet Şafak’ın şarkı sözleriyle sözlerini tamamlamak
istediğine ilişkin açıklaması
24.- İstanbul Milletvekili Hakkı Saruhan Oluç’un, Berat Kandili’nin
sağlık, huzur ve barış getirmesini dilediklerine, Mecliste coronavirüsten
korunma konusunda gerekli özenin gösterildiğine ancak cezaevlerinde bulunan
insanların ve zorunlu olmamasına rağmen üretimin sürdüğü iş yerlerinde çalışan
emekçilerin aynı özen ve dikkati gösteremediğine, uluslararası birçok kurum ve
kuruluşun cezaevlerindeki tutuklu ve hükümlülerin coronavirüs sebebiyle tahliye
edilmesine dair ülkelere çağrıda bulunduğuna, bir hekimin daha corona testinin
pozitif çıkması nedeniyle İzmir Şakran Cezaevinde önlemlerin yeterince alınıp
alınmadığını öğrenmek istediklerine, Diyarbakır İl Sağlık Müdürlüğünün yaptığı
açıklamaya göre yirmi yedi günde Diyarbakır ilinde yapılan toplam test sayısına
ve gerçeğin ortaya çıkması açısından yapılan coronavirüs test sayısının önemli
olduğuna ilişkin açıklaması
25.- Manisa Milletvekili Özgür Özel’in, coronavirüs nedeniyle hayatını
kaybeden vatandaşlara Allah’tan rahmet dilediklerine, salgınla mücadele eden
herkese şükranlarını sunduklarına, Berat Kandili’nin tüm insanlığa sağlık ve
huzur getirmesini temenni ettiklerine, ceza infaz düzenlemesinin herkesin
adalet duygusunu zedelemeyecek şekilde yapılmasının önemli olduğuna,
coronavirüs salgınıyla mücadele edilen bir dönemde Kanal İstanbul ihalesine
çıkılarak yanlış yapıldığına, Manisa ili Kırkağaç ilçesi Karakurt Mahallesi’nde
yaşanılan mağduriyetin giderilmesi gerektiğine, sağlık alanında şiddetin
önlenmesine yönelik hazırladıkları kanun teklifinin doğrudan gündeme alınmasına
ilişkin önergenin oylamasının herkes için samimiyet testi olduğuna, ölüm
orucunda olan Grup Yorum üyesi Helin Bölek’in hayatını kaybetmesi üzerine
sosyal medya aracılığıyla yapılan açıklamaya İçişleri Bakanı Süleyman Soylu’nun
verdiği cevaba ilişkin açıklaması
26.- Tokat Milletvekili Özlem Zengin’in, Oturum Başkanı TBMM Başkan
Vekili Levent Gök’e Genel Kurul Salonu’nda maske takılması konusunda gösterdiği
hassasiyet için teşekkür ettiğine, virüs nedeniyle hayatını kaybeden
vatandaşlara Allah’tan rahmet, sağlık çalışanlarına kolaylıklar, Ankara ili
Elmadağ ilçesi ROKETSAN fabrikasında meydana gelen patlamada yaralananlara şifa
dilediğine, 4 Nisan Alparslan Türkeş’i vefatının 23’üncü seneidevriyesinde
rahmetle yâd ettiğine, Berat Gecesi’nin herkesin duasının kabul olduğu bir gece
olmasını Yüce Allah’tan niyaz ettiğine, Grup Yorum’un konserlerinde terör
propagandası yapıldığına, ölüm orucu denilen itiraz yönteminin artık
kalmadığına, İçişleri Bakanı Süleyman Soylu’nun sözlerinin Grup Yorum’un kendi
gerçeğini ortaya koymak olduğuna ilişkin açıklaması
27.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
28.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
29.- Diyarbakır Milletvekili Oya Eronat’ın, Diyarbakır ilinde ateş,
öksürük ve solunum problemiyle hastaneye başvuran hastaların tomografsinin
çekilip, corona testinin yapıldığına, Gazi Yaşargil Eğitim ve Araştırma
Hastanesi ile Dicle Üniversitesi Hastanesinde istenirse günde 500 kişiye test
yapılabileceğine ilişkin açıklaması
30.- Eskişehir Milletvekili Utku Çakırözer’in, Tarım ve Orman Bakanı
tarafından 21 ile stratejik ürünler için yüzde 75 tohum desteği yapılacağının
açıklandığına, tohum desteğinin Eskişehir ve kalan diğer illeri de içine alacak
şekilde genişletilmesini talep ettiklerine ilişkin açıklaması
31.- Muş Milletvekili Gülüstan Kılıç Koçyiğit’in, İçişleri Bakanlığının
kararıyla Muş ili merkez, Varto, Bulanık ve Malazgirt ilçe belediyesindeki 7
HDP’li meclis üyesinin görevlerinden uzaklaştırılmasını kınadıklarına ilişkin
açıklaması
32.- Tokat Milletvekili Özlem Zengin’in, İstanbul Milletvekili Hakkı
Saruhan Oluç’un AK PARTİ grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
33.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
34.- Manisa Milletvekili Özgür Özel’in, sağlık alanında şiddetin
önlenebilmesi için hazırladıkları kanun teklifinin doğrudan gündeme alınmasına
ilişkin önergenin oylamasına hep birlikte el kaldırmak suretiyle sağlık
çalışanlarını Meclis olarak alkışlama fırsatının yaratılması gerektiğine ilişkin
açıklaması
35.- Siirt Milletvekili Meral Danış Beştaş’ın, sağlık alanında şiddetin
önlenmesi amacıyla hazırlanan yasa teklifine Halkların Demokratik Partisi
olarak destek vermeye hazır olduklarına ilişkin açıklaması
36.- Tokat Milletvekili Özlem Zengin’in, hekimlere karşı yapılan şiddeti
kabul etmelerinin mümkün olmadığına ve meseleyle alakalı hazırlıklarının
bulunduğuna ilişkin açıklaması
37.- Manisa Milletvekili Erkan Akçay’ın, sağlıkta şiddet konusunun
gündemlerinde olduğuna ilişkin açıklaması
38.- Manisa Milletvekili Özgür Özel’in, sağlık alanında şiddetin
önlenmesi meselesini uzlaşı ortamında değerlendirmek üzere teklifte
bulunduklarına ilişkin açıklaması
39.- Manisa Milletvekili Özgür Özel’in, Başkanlık Divanı olarak oylaması
bekleyen işlerin işleme alınmasının İç Tüzük ihlali olduğuna ancak coronavirüs
şartlarında Meclisin çalışması açısından olabilir gördüklerine ve “Normal
şartlardaki müzakerelere örnek teşkil etmemek kaydıyla.” diyerek şerh düşmek
istediklerine ilişkin açıklaması
40.- Siirt Milletvekili Meral Danış Beştaş’ın, 207 sıra sayısıyla
bastırılıp dağıtılan Komisyon Raporu’nun af kanunu niteliğinde olduğuna ve
beşte 3 çoğunluğun aranması gerektiğine, Oturum Başkanı TBMM Başkan Vekili
Levent Gök’ün Raporu görüşmeye açması hâlinde usul tartışması talep ettiğine
ilişkin açıklaması
41.- Siirt Milletvekili Meral Danış Beştaş’ın, 207 sıra sayılı Kanun
Teklifi’nin beşte 3 nisapla kabul edilmemesinin hukuka ve Anayasa’ya aykırı
olduğuna, Oturum Başkanı TBMM Başkan Vekili Levent Gök’ün tutumunu reddettiklerine
ilişkin açıklaması
42.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün görüşülmekte olan 207 sıra sayılı Kanun Teklifi’nin tümü
üzerinde MHP Grubu adına yaptığı konuşmasındaki bazı ifadelerine ilişkin açıklaması
43.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ve eleştirilerin belli bir
dozda ve ciddiyet içerisinde yapılması gerektiğine ilişkin açıklaması
44.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
45.- Manisa Milletvekili Özgür Özel’in, Cumhuriyet Halk Partisinin
tavrının adaletten, haktan ve hukuktan yana olduğuna ve Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
46.- Siirt Milletvekili Meral Danış Beştaş’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ve ilk
günden itibaren coronavirüs salgını sebebiyle cezaevlerinin boşaltılması, uygun
adli kontrol ve denetimli serbestlik yöntemleriyle önlem alınmasını
söylediklerine ilişkin açıklaması
47.- Sakarya Milletvekili Muhammed Levent Bülbül’ün, Siirt Milletvekili
Meral Danış Beştaş’ın yaptığı açıklamasındaki bazı ifadelerine ilişkin
açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili Kocaeli Milletvekili Lütfü
Türkkan tarafından, sağlık merkezlerine ulaşılabilirliğin kolaylaştırılması,
hasta yatak sayısının ve ekipmanlarının artırılması, salgın hastalıklarla
mücadele ve karantina hastanelerinin oluşturulması, salgın hastalık tehlikesi
süresince diğer hastalıkların tedavisinde mağduriyetlerin yaşanmaması için
başta kapatılan kamu hastanelerinin açılması olmak üzere gerekli tüm
tedbirlerin tespit edilerek ivedilikle uygulamaya geçilmesi amacıyla 7/4/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 7 Nisan 2020 Salı
günkü birleşiminde yapılmasına ilişkin önerisi
2.- HDP Grubunun, İzmir Milletvekili Serpil Kemalbay Pekgözegü ve 19
arkadaşı tarafından, işçilerin koronavirüs salgınının tıbbi, ekonomik ve sosyal
sonuçlarına karşı korunması için alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/2752) esas numaralı
Meclis Araştırması Önergesi’nin ön görüşmelerinin, Genel Kurulun 7 Nisan 2020
Salı günkü birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
yeni tip corona virüsün iş ve işçi sağlığı üzerindeki etkilerinin araştırılarak
alınacak önlemlerin belirlenmesi amacıyla verilmiş olan (10/2699) esas numaralı
Meclis Araştırması Önergesi’nin ön görüşmelerinin, Genel Kurulun 7 Nisan 2020
Salı günkü birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; 207 sıra sayılı Kanun Teklifi’nin kırk sekiz saat geçmeden
Gündem’in “Kanun Teklifleri ile Komisyonlardan Gelen Diğer İşler” kısmının
1’inci sırasına alınmasına ve diğer işlerin sırasının buna göre teselsül
ettirilmesine; 207 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi

VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Ali Şeker’in, (2/1133) esas numaralı Türk Ceza
Kanununda Değişiklik Yapılması Hakkında Kanun Teklifi’nin doğrudan gündeme
alınmasına ilişkin önergesi (4/73)



VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50) 
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kırgız Cumhuriyeti Hükümeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi (2/1460) ve Dışişleri Komisyonu Raporu (S. Sayısı: 51) 
4.- İzmir Milletvekili Binali Yıldırım’ın Türkiye Cumhuriyeti Hükümeti
ile Nijerya Federal Cumhuriyeti Hükümeti Arasında Ticari ve Ekonomik İşbirliği
Mutabakat Zaptının Onaylanmasının Uygun Bulunduğuna Dair Kanun Teklifi (2/1589)
ve Dışişleri Komisyonu Raporu (S. Sayısı: 61) 
5.- İzmir Milletvekili Binali Yıldırım’ın Türkiye Cumhuriyeti Hükümeti
ile Özbekistan Cumhuriyeti Hükümeti Arasında Askeri Eğitim Öğretim Alanında İşbirliği
Protokolünün Onaylanmasının Uygun Bulunduğuna Dair Kanun Teklifi (2/1599) ve
Dışişleri Komisyonu Raporu (S. Sayısı: 63) 
6.- İzmir Milletvekili Binali Yıldırım’ın Türkiye Cumhuriyeti Hükümeti
ile Bangladeş Halk Cumhuriyeti Hükümeti Arasında Askeri Eğitim ve Öğretim İş
Birliği Anlaşmasına Dair 1 Numaralı Değişiklik Protokolünün Onaylanmasının
Uygun Bulunduğuna Dair Kanun Teklifi (2/1601) ve Dışişleri Komisyonu Raporu (S.
Sayısı: 65) 
7.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ile Ukrayna Hükümeti Arasında Türkiye
Cumhuriyeti Hükümeti ile Ukrayna Hükümeti Arasında Gelir ve Servet Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi (2/1800) ve Dışişleri Komisyonu Raporu (S. Sayısı: 77)
8.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ve Avrupa Bölge Ofisi Vasıtasıyla Dünya
Sağlık Örgütü Arasında İnsani ve Sağlık Acil Durumlarına Hazırlıklılık DSÖ
Coğrafi Ayrık Ofisi’nin İstanbul Türkiye’de Kurulmasına İlişkin Ev Sahibi Ülke
Anlaşmasının Onaylanmasının Uygun Bulunduğuna Dair Kanun Teklifi (2/1803) ve
Dışişleri Komisyonu Raporu (S. Sayısı: 78) 
9.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Teklifi (2/1359) ve Dışişleri Komisyonu Raporu (S.
Sayısı: 80) 
10.- Türkiye Büyük Millet Meclisi Başkanı İzmir Milletvekili Binali
Yıldırım’ın Uluslararası Demiryolu Taşımalarına İlişkin Sözleşme (COTIF)
Hakkında Kısmi Revizyonun Onaylanmasının Uygun Bulunduğuna Dair Kanun Teklifi
(2/1544) ve Dışişleri Komisyonu Raporu (S. Sayısı: 81) 


11.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) 
12.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi (2/1196) ve
Dışişleri Komisyonu Raporu (S. Sayısı: 107) 
13.- Tekirdağ Milletvekili Mustafa Şentop’un Türkiye Cumhuriyeti
Hükümeti ve Sırbistan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Teklifi (2/2022) ve Dışişleri
Komisyonu Raporu (S. Sayısı: 115) 
14.- Tekirdağ Milletvekili Mustafa Şentop’un Türkiye Cumhuriyeti
Hükümeti ile Kuzey Kıbrıs Türk Cumhuriyeti Hükümeti Arasında Veri Paylaşımına
İlişkin İş Birliği Uygulama Protokolünün Onaylanmasının Uygun Bulunduğuna Dair
Kanun Teklifi (2/2057) ve Dışişleri Komisyonu Raporu (S. Sayısı: 122) 
15.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207)

IX.- USUL HAKKINDA GÖRÜŞMELER
1.- 207 sıra sayılı Komisyon Raporu’nun işleme alınmasının Anayasa ve İç
Tüzük hükümlerine uygun olup olmadığı hakkında

X.- OYLAMALAR
1.- (S. Sayısı: 50) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Filistin
Devleti Hükümeti Arasında Filistin-Türkiye Dostluk Hastanesi’nin Gazze’de Ortak
İşletilmesi ve Devri ile Filistin Vatandaşlarının Tıpta Uzmanlık Eğitimini
Türkiye’de Almasına Dair Protokolün Onaylanmasının Uygun Bulunduğuna Dair Kanun
Teklifi’nin oylaması
2.- (S. Sayısı: 24) Türkiye Büyük Millet Meclisi Başkanı İzmir Milletvekili
Binali Yıldırım’ın Transit ve Ulaştırma İşbirliği Anlaşması (Lapis Lazuli
Güzergâh Anlaşması)’nın Onaylanmasının Uygun Bulunduğuna Dair Kanun Teklifi’nin
oylaması 
3.- (S. Sayısı: 51) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Kırgız
Cumhuriyeti Hükümeti Arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi’nin oylaması 
4.- (S. Sayısı: 61) İzmir Milletvekili Binali Yıldırım’ın Türkiye
Cumhuriyeti Hükümeti ile Nijerya Federal Cumhuriyeti Hükümeti Arasında Ticari
ve Ekonomik İşbirliği Mutabakat Zaptının Onaylanmasının Uygun Bulunduğuna Dair
Kanun Teklifi’nin oylaması 
5.- (S. Sayısı: 63) İzmir Milletvekili Binali Yıldırım’ın Türkiye
Cumhuriyeti Hükümeti ile Özbekistan Cumhuriyeti Hükümeti Arasında Askeri Eğitim
Öğretim Alanında İşbirliği Protokolünün Onaylanmasının Uygun Bulunduğuna Dair
Kanun Teklifi’nin oylaması 

6.- (S. Sayısı: 65) İzmir Milletvekili Binali Yıldırım’ın Türkiye
Cumhuriyeti Hükümeti ile Bangladeş Halk Cumhuriyeti Hükümeti Arasında Askeri
Eğitim ve Öğretim İş Birliği Anlaşmasına Dair 1 Numaralı Değişiklik
Protokolünün Onaylanmasının Uygun Bulunduğuna Dair Kanun Teklifi’nin oylaması 
7.- (S. Sayısı: 77) Türkiye Büyük Millet Meclisi Başkanı Tekirdağ
Milletvekili Mustafa Şentop’un Türkiye Cumhuriyeti Hükümeti ile Ukrayna
Hükümeti Arasında Türkiye Cumhuriyeti Hükümeti ile Ukrayna Hükümeti Arasında
Gelir ve Servet Üzerinden Alınan Vergilerde Çifte Vergilendirmeyi Önleme ve Vergi
Kaçakçılığına Engel Olma Anlaşmasını Değiştiren Protokolün Onaylanmasının Uygun
Bulunduğuna Dair Kanun Teklifi’nin oylaması 
8.- (S. Sayısı: 78) Türkiye Büyük Millet Meclisi Başkanı Tekirdağ
Milletvekili Mustafa Şentop’un Türkiye Cumhuriyeti Hükümeti ve Avrupa Bölge Ofisi
Vasıtasıyla Dünya Sağlık Örgütü Arasında İnsani ve Sağlık Acil Durumlarına
Hazırlıklılık DSÖ Coğrafi Ayrık Ofisi’nin İstanbul Türkiye’de Kurulmasına
İlişkin Ev Sahibi Ülke Anlaşmasının Onaylanmasının Uygun Bulunduğuna Dair Kanun
Teklifi’nin oylaması 
9.- (S. Sayısı: 80) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Özbekistan
Cumhuriyeti Hükümeti Arasında Uluslararası Kombine Yük Taşımacılığı
Anlaşmasının Onaylanmasının Uygun Bulunduğuna Dair Kanun Teklifi’nin oylaması 
10.- (S. Sayısı: 81) Türkiye Büyük Millet Meclisi Başkanı İzmir
Milletvekili Binali Yıldırım’ın Uluslararası Demiryolu Taşımalarına İlişkin
Sözleşme (COTIF) Hakkında Kısmi Revizyonun Onaylanmasının Uygun Bulunduğuna
Dair Kanun Teklifi’nin oylaması 
11.- (S. Sayısı: 85) İzmir Milletvekili Binali Yıldırım’ın Türkiye
Cumhuriyeti Hükümeti ve Azerbaycan Cumhuriyeti Hükümeti Arasında Sürücü
Belgelerinin Karşılıklı Tanınması ve Tebdiline İlişkin Anlaşma ve Anlaşmada
Değişiklik Yapılmasına Dair Notaların Onaylanmasının Uygun Bulunduğuna Dair
Kanun Teklifi’nin oylaması 
12.- (S. Sayısı: 107) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Moğolistan Arasında
Sosyal Güvenlik Anlaşmasının Onaylanmasının Uygun Bulunduğuna Dair Kanun
Teklifi’nin oylaması 
13.- (S. Sayısı: 115) Tekirdağ Milletvekili Mustafa Şentop’un Türkiye
Cumhuriyeti Hükümeti ve Sırbistan Cumhuriyeti Hükümeti Arasında Hava Ulaştırma
Anlaşmasının Onaylanmasının Uygun Bulunduğuna Dair Kanun Teklifi’nin oylaması 
14.- (S. Sayısı: 122) Tekirdağ Milletvekili Mustafa Şentop’un Türkiye
Cumhuriyeti Hükümeti ile Kuzey Kıbrıs Türk Cumhuriyeti Hükümeti Arasında Veri
Paylaşımına İlişkin İş Birliği Uygulama Protokolünün Onaylanmasının Uygun
Bulunduğuna Dair Kanun Teklifi’nin oylaması 

XI.- YAZILI SORULAR VE CEVAPLARI
1.-  Yozgat Milletvekili Ali Keven'in, Yozgat'ın Akdağmadeni ilçesinde
bulunan kurşun-çinko maden işletmelerinin faaliyetinin durdurulmasına ilişkin
sorusu ve Enerji ve Tabii Kaynaklar Bakanı Fatih Dönmez’in cevabı (7/26403)
7 Nisan 2020 Salı
BİRİNCİ OTURUM
Açılma Saati: 15.00
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Türkiye Büyük Millet Meclisinin 78’inci Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, coronavirüs adı
verilen görünmez bir düşmanla baş edilmeye çalışıldığına, Genel Kurul
Salonu’nda Başkanlık Divanı üyeleri, milletvekilleri ve görevli personelin
maske takarak çalışmalarının ve sosyal mesafenin korunmasının zorunlu olduğuna,
tüm İslam âleminin ve yurttaşların Berat Kandili’ni kutladığına, verimli ve
hayırlı bir çalışma haftası dilediğine ilişkin konuşması
BAŞKAN
– Değerli milletvekilleri, tüm dünyada olduğu gibi, ülkemizde de görülen ve pek
çok canın yitirilmesine neden olan görünmez bir düşmanla baş etmeye
çalışıyoruz. “corona virüsü” adı verilen bu düşman kimseyi ayırt etmiyor,
dikkat etmeyen herkes tehdit altında. 
Özellikle,
Dünya Sağlık Örgütü ve ülkemizdeki Bilim Kurulunun yaptığı açıklamalar
çerçevesinde artık kapalı yerlerde, marketlerde, otobüslerde maske takılması
zorunlu hâle geldi, doğrusu da budur. 
Bizler
de Türkiye Büyük Millet Meclisinde kapalı alanda çalışan ve görev yapmaya
çalışan milletvekilleri olarak bu tehditle burun buruna olan kişileriz.
Milletvekillerimizin sağlığı önemli. Milletvekillerimizin yaptıkları görev
nedeniyle çalışmalarını aksatmamaları, sağlıklarını korumaları ve özellikle
sosyal mesafeyi koruyarak da maske takılmasının zorunlu olduğu bir sürecin
içerisindeyiz. Bu nedenle, Meclis Başkanlığımız olarak bundan sonraki
çalışmalarımızı maske takarak sürdüreceğiz ve özellikle, yine sosyal mesafeyi
korumaya özen göstereceğiz. 
Milletvekillerimizin
ve Türkiye Büyük Millet Meclisinin maske takarak, sosyal mesafeyi koruyarak
yapacağı çalışmalar ayrıca toplumumuz için de önemli olacaktır. Bizler topluma
örnek olması gereken insanlarız ve çalışmalarımızı bundan sonra çok daha
dikkatli, tedbirlerimizi daha çok artırarak, “Bana bulaşmaz.” mantığının çok
ötesinde, herkese bulaşabileceğini bilerek ama tedbirlerimizi alarak
çalışmalarımızı sürdüreceğiz. Bu anlamda, sayın milletvekillerimizin
istisnasız, maske takmadan Meclis Genel Kuruluna gelmemelerini rica ediyorum ve
sosyal mesafenin korunmasına özen gösterilmesini tekrar tekrar rica ediyorum.
Bütün masalarımızda maskeler mevcuttur, kapı girişlerinde maskeler mevcuttur,
dezenfekte ilaçları masalarımızda vardır. Bütün bunlara özen göstererek hiçbir
milletvekilimizin ve elbette ki bütün yurttaşlarımızın inşallah bu tehlikeden
bir an önce kurtulması için özenli bir çalışma sürecini hep beraber
götüreceğiz. Ben, bu dikkat ve özeni gösteren bütün üye arkadaşlarıma teşekkür
ediyorum. 
Tabii,
bu arada, bizleri takip eden basın mensupları ve herkesin maske takmalarının
önemini tekrar hatırlatıyorum değerli arkadaşlarım. Salonda bulunan herkesin
maske takmasının zorunlu olduğunu arkadaşlarımız lütfen uyararak yerine getirsinler;
basın mensupları da bunlara dâhildir değerli arkadaşlarım.(x)
Değerli
arkadaşlarım, bugün Berat Kandili. Berat Kandili nedeniyle İslam âleminin ve
tüm yurttaşlarımızın Berat Kandili’ni kutladığımı belirtmek istiyorum. 
Hepinize
verimli ve hayırlı bir çalışma haftası dileyerek çalışmalarımıza başlıyoruz.
(Alkışlar) 
Değerli
arkadaşlarım, gündeme geçmeden önce 3 sayın milletvekiline gündem dışı söz
vereceğim. 
Gündem
dışı ilk söz, coronavirüs kaynaklı Covid-19 salgınının tarım sektörüne olan
olumsuz etkileri hakkında söz isteyen Mersin Milletvekilimiz Sayın Rıdvan
Turan’a aittir. 
Sayın
Turan, süreniz beş dakikadır. (HDP sıralarından alkışlar)
RIDVAN
TURAN (Mersin) – Sayın Başkan, sosyal mesafe kuralına uygun. Maske kuralına
kürsüde de uyacak mıyız? 
BAŞKAN
– Bir bakın, bence konuşmalar net duyuluyor. Yani kısa konuşmalarda belki gerek
duyulmuyor ama siz nasıl ihtiyaç hissederseniz. 
RIDVAN
TURAN (Mersin) – Arkadaşlar, sosyal mesafeye uyan bir nokta yani genel olarak
bir itiraz yoksa çıkartarak konuşma niyetindeyim. 
(“Çıkarma,
çıkarma” sesleri) 
BAŞKAN
– Bence beş dakikalık konuşmalarda dikkat edelim isterseniz Rıdvan Bey, belki
daha uzun konuşmalarda arkadaşlarımız çıkarabilirler.
RIDVAN
TURAN (Mersin) – Peki, tamam. 
BAŞKAN
- Çünkü bugün topluma da belirli bir mesaj vereceğimiz için arkadaşlarımızın
özen göstermesini hep beraber temin edelim. 
Buyurun
Sayın Turan. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Rıdvan Turan’ın, Covid-19 salgınının tarım
sektörüne yönelik olumsuz etkilerine ilişkin gündem dışı konuşması
RIDVAN
TURAN (Mersin) – Değerli arkadaşlar, hepinizi saygıyla, sevgiyle selamlıyorum.
Ekran başında bizleri izleyen halkımızı da en içten duygularımla selamlıyorum.
Coronavirüsün
sebep olmuş olduğu pandemi dünyanın her tarafında çok ciddi biçimde etkisini ne
yazık ki gösteriyor; ölümler birbiri ardına sıralanmış durumda. Tabii böyle bir
durum söz konusu olduğunda insan sağlığı temel mesele, en az onun kadar önemli
ve onu etkileyen bir başka mesele de gıda sorunumuz, beslenme sorunumuz, tarım
sorunumuz.
Veba
salgını 1300’lü yıllarda milyonlarca insanın ölümüne sebep olmuştu fakat ölüme
sebep olan yalnızca veba bakterisi değil, aynı zamanda vebanın sebep olmuş
olduğu kıtlık süreciydi. Kıtlık ve açlıktan milyonlarca insan vebayla birlikte
hayatını kaybetti.
(Uğultular)
BAŞKAN
– Sessiz olalım değerli arkadaşlar, lütfen.
RIDVAN
TURAN (Devamla) – Değerli arkadaşlar, meseleye bu zaviyeden baktığımızda, böyle
bir pandemiyle karşı karşıya kaldığımız günümüzde gıda egemenliğinin, gıda
güvencesinin ve gıda güvenliğinin ne kadar önemli olduğunu bir kez daha hep
beraber görüyoruz. Fakat iktidarın birbiri ardına açıkladığı öneriler, paketler
nazarıitibara alındığında bunun içerisinde, tarımı, gıda güvenliğini, gıda
egemenliğini ilgilendiren hemen hemen hiçbir şeyin olmadığını üzülerek
vurgulamakta fayda var. Örneğin, önlemler paketinde tarıma yer yok. Erdoğan
2020 desteklerinin ödendiğine ilişkin bilgi verdi; bu doğru değil, belli ki
danışmanlar tarafından yanıltılmış durumda. 
Türkiye'nin
tarımsal ürünleri ithal eden bir ülke konumuna gelmiş olması dikkate
alındığında ki 81 milyar dolarlık tarımsal ham madde ve ürün ithalatımıza
karşı, 13 milyar doların üzerinde bir tarımsal ham madde ihracatımız var. Böylesine
bir mutlak ithalatçı pozisyona düşmüş olmamız sebebiyle herhâlde, çok
sorgulamamız gereken konuların başında gıda güvencesi geliyor. Hele, 2019
yılında 10 milyon ton buğdayı Rusya’dan aldığımız ve Rusya’nın ithalatı
engellemeye başladığı dikkate alındığında sürecin ciddiyeti bir kez daha ortaya
çıkıyor. 
Arkadaşlar,
Türkiye’nin farklı illerinde, 10 farklı ilinde çiftçilerle görüştüm. Herkesin
ortak tedirginliği, tedarik zincirinin eskisi gibi kurulamıyor olması. Üretici
ürettiği malı büyük kentlere nakledemiyor, bazen zararı pahasına, sırf tarla
temizlensin diye toplatıyor. Zaten, girdi fiyatları başta olmak üzere tarımın
pek çok problemi vardı, bunun üzerine coronavirüs krizi de eklenmiş oldu. Doku
kültürü ve fide üretenlerin en çok kullandıkları eldivenler, maskeler,
dezenfektan ürünleri ve diğer şeylerin hemen tümü yeni maliyetler hâline
dönüştü. 
FAO
geçtiğimiz günlerde bir bilgi notu paylaştı değerli arkadaşlar. Bu salgının,
gıda tedarik zincirlerini ciddi olarak etkisi altına alacağı ve dünyada bir
kıtlığın söz konusu olabileceğine ilişkin önemli bir vurgu yaptı. Şimdi, mesele
böyleyse, böylesine kritik bir durumdaysak, birtakım tedbirleri, bir acil eylem
planını, iktidarın, Bakanlığın bir an evvel gündeme alması lazım. 
Biz
Halkların Demokratik Partisi Tarım Komisyonu olarak bu mesele üzerinde
yaptığımız çalışmalar sonucunda şu kanaate vardık ve şu önerileri sizlerle
paylaşmayı uygun gördük: Corona tehdidi ve kıtlık riskine karşı tarımla ilgili
acil olarak bir eylem planı hazırlanmalı ve tarladan tabağa kadar tüm tedarik
zinciri güvence altına alınmalıdır. 2019 yılına ait bütün tarımsal
desteklemeler hemen ödenmeli, destekleme kapsamına bütün bitkisel ve hayvansal
ürünler dâhil edilerek destekler artırılmalıdır. Çiftçilerin üretim yapabilmesi
ve tarımın sürdürülebilir olması için tarım girdi fiyatlarının düşürülmesi
gerekir, mazot ve diğer girdilerde KDV ve ÖTV’nin kaldırılması lazım. Bütün
tarım emekçilerinin hijyenik koşullarda çalışmaları sağlanmalıdır. İşçiler
tarlada en az 2 metre fiziksel mesafe olacak şekilde çalışmalıdır ve işçilere
özel koruyucu giysi, maske, eldiven ve dezenfektan ürünler ücretsiz
verilmelidir. Tarım alanları, virüssüz ortamda tarımsal üretimin sürmesini
sağlamak amacıyla yabancıların giriş ve çıkışına kapatılmalı ve karantina alanı
ilan edilmelidir. Üreticinin gerçekleştirdiği üretime devlet tarafından alım
garantisi verilmelidir. Mevsimlik tarım işçilerinin seyahatleri İçişleri
Bakanlığı ve…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Turan.
RIDVAN
TURAN (Devamla) – …Tarım ve Orman Bakanlığının koordinasyonuyla coronavirüs
faktörü göz önüne alınarak, güvenlik ve hijyen koşulları sağlanarak
gerçekleştirilmelidir. Mevsimlik tarım işçileri yola çıkmadan sağlık
kontrolleri yapılmalı ve barınacakları yerler normlara uygun olmalı, periyodik
olarak dezenfekte edilmelidir. Kırsalda çalışanların tümü sosyal güvenlik
kapsamına alınmalıdır. Tahıl ürünleri gibi risk grubundaki ürünlerin ihracatı
yasaklanmalıdır. Çiftçilerimizin bankalara ve Tarım Kredi Kooperatiflerine olan
borçları kamu borcu olarak devletçe karşılanmalıdır. İcra sebebiyle çiftçinin
elinden toprağının alınması yasaklanmalıdır.
Önümüzdeki
ramazan ayıyla birlikte, artan gıda talebinden dolayı haksız fiyat artışlarının
önlenmesine yönelik önlemler alınmalıdır. Sınırların kapatıldığı, ticaretin
askıya alındığı bu kriz döneminde gıda egemenliğinin sağlanması amacıyla yerli
atalık tohumun yeniden kullanımı için acil olarak yasal bir düzenleme
yapılmalıdır. 90’lı yıllarda yakılan, yıkılan ve boşaltılan köylere üretim
amaçlı geriye dönüş özendirilmeli ve halkın tarımsal üretime yeniden başlama
çabaları devletçe desteklenmelidir. Bunlar birkaç milyar lirayla hallolacak
işler arkadaşlar.
(Mikrofon
otomatik cihaz tarafından kapatıldı)
RIDVAN
TURAN (Devamla) – Son cümle Sayın Başkanım.
BAŞKAN
– Son cümlenizi ve selamlamanızı alalım.
RIDVAN
TURAN (Devamla) – Mehmet Cengiz’e 19 milyar liralık ihaleyi veren, sonra da 425
milyon liralık borcu silen iktidar umuyorum ki halkımızın geleceği için bu
birkaç milyarı esirgemez.
Genel
Kurulu saygıyla selamlıyorum.
Teşekkür
ediyorum. (HDP sıralarından alkışlar)
BAŞKAN
– Değerli milletvekilleri, tabii sosyal mesafeyi koruyalım derken
arkadaşlarımızın arasında mesafeler olup ve konuşmalar da ona göre olunca
salonda ciddi bir gürültü var, uğultu var; buna lütfen dikkat edelim.
Ayrıca,
değerli milletvekilleri, bugün, belirli aralıklarla birleşime ara vereceğim;
bütün arkadaşlarımızın dışarıda hava almasını temin ederek ve ayrıca, Meclis
Genel Kurulunun da havalandırılmasını temin etmeye hep beraber çalışacağız.
Gündem
dışı ikinci söz, insan hakları ihlalleri hakkında söz isteyen İstanbul
Milletvekilimiz Sayın Sezgin Tanrıkulu’na aittir. (CHP sıralarından alkışlar)
Süreniz
beş dakika Sayın Tanrıkulu.
(Uğultular)
BAŞKAN
– Arkadaşlar, uğultuyu lütfen keselim.
2.- İstanbul Milletvekili Mustafa Sezgin Tanrıkulu’nun, insan hakları
ihlallerine ilişkin gündem dışı konuşması
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla sevgiyle selamlıyorum. Yurttaşlarımızın Berat Kandili’ni de kutluyorum
ve sağlığa vesile olmasını diliyorum.
Değerli
arkadaşlar, zor zamanlardan geçiyoruz, bütün dünya zor zamanlardan geçiyor.
Yani herhâlde dayanışmayla, adalet duygusuyla ve bir arada bu zor günleri de aşacağız
ancak bu zor günlerde bizden beklenen, bu Parlamentodan beklenen, devletten
beklenen çok önemli şeyler var. Öncelikle, yurttaşlarımızın tam da bu dönemde
devlete güven duyacakları bir yönetim tarzının olması lazım; keza, adalet
duygusunun herkes bakımından eşit uygulandığı bir dönemin olması lazım. En çok
yardıma ihtiyacı olan yurttaşlarımıza, yoksullara, emekçilere, işsizlere, işsiz
kalanlara, gündelik çalışanlara en fazla devlet elinin, yardımın, dayanışmanın
uzanması gereken bir dönemdeyiz aynı zamanda ve tabii ki yaşam hakkı devletin
güvencesi altında olan cezaevlerindeki yurttaşlarımızın, tutuklu ve
hükümlülerin başta yaşam haklarını ve sağlık haklarını gözetmek durumundayız. 
Bugün
görüşmelerine başlanacak infaz yasası var yani bir diğer anlatımla af yasası,
kısmi bir af yasası, Parlamentonun gündeminde olacak bugün, yarın belki. Şimdi,
kulakları bizde olan, gözleri bizde olan binlerce insan var, sadece cezaevinde
olan insanlar değil; onların yakınları, kardeşleri, çocukları var. 
Bugün
bu Parlamentoya gelecek yasa teklifi sadece hükümlülerle ilgili ve kısıtlı bir
yasa teklifi ve infaz bakımından eşitliği, adaleti sağlamayacak bir yasa
teklifi. Aynı zamanda da bu dönemin ihtiyaçlarını karşılamaya dönük ve infazda
eşitliği esas almayan, çağdaş infaz hukukunun asıl hedefi olan suça göre infaz
değil, suçun türüne göre değil suçluya göre, suçlunun tehlikeli olup
olmamasına, mükerrir olup olmamasına ve toplum için tehlikeli olup olmamasına
göre bir infaz sisteminden daha öteye, suç tiplerine göre infaz indirimi
sağlayan bir yasa teklifi ve gerçek anlamda adaleti sağlamayan bir yasa
teklifi. 
Ama
bunun da ötesinde, cezaevlerinde binlerce tutuklu var değerli dostlar, değerli
milletvekilleri; binlerce tutuklu var. Bunlarla ilgili olarak bir yasal
düzenlemeye ihtiyaç yok elbette ki. Sonuçta mahkemelerin, savcılıkların; eğer
soruşturma varsa savcılıkların, kovuşturma varsa mahkemelerin, istinaf
mahkemelerinin, Yargıtayın ilgili dairesinin bu konularda bir karar vermesi
gerekir. Ancak mahkemelerin ve savcılıkların bu konuda adım atmadıklarını
görüyoruz. Tutuklama yerine geçen adli kontrol tedbirlerinin tutuklular
bakımından uygulanmadığını görüyoruz. Oysa duruşma günlerini beklemeksizin
dosyaları resen ele alıp bu konuda karar verebilirlerdi. Bütün Türkiye’nin neredeyse
karantina altında olduğu bir dönemde hangi suçlu, hangi tutuklu hangi delili
karartacak, hangi tanığı etkileyecek ve nasıl kaçma şüphesi içerisinde olacak,
nasıl? Bir şehirden başka bir şehre, bir ilçeden başka bir ilçeye gitmenin bile
mümkün olmadığı bir dönemde, bu salgın döneminde nasıl bu gerekçelerle
mahkemeler hâlen tutukluluk hâlinin devamına karar veriyor? Hem de başka
tedbirlere dönüştürülmesi mümkün olan, eğer mahkûm olsalar mümkün olan
tutuklular bakımından; gazeteciler bakımından, aktivistler bakımından nasıl
böyle kararlar veriyor? 
Ben
burada bir çağrıyı da Sayın Cumhurbaşkanına yapmak istiyorum: Sayın
Cumhurbaşkanının koyduğu rezerv nedeniyle, tahliye olup sonradan tekrar
tutuklanan yurttaşlarımız var, siyasetçiler var, aktivistler var. Tahliye
olmuşlardı ama Sayın Cumhurbaşkanının koyduğu rezerv nedeniyle tekrar
tutuklandılar. Bunların başında, yıllarca bu Parlamentoda üyelik yapmış
meslektaşım Selahattin Demirtaş var; tahliye olmuştu ancak Sayın Cumhurbaşkanı
“Nasıl tahliye olur?” dediği için bir daha tutuklandı. Osman Kavala var. Osman
Kavala da tahliye olmuştu ama Sayın Cumhurbaşkanının grup toplantısında yaptığı
konuşmadan sonra, akşam başka bir suçtan dolayı tekrar tutuklandı. Ahmet Altan
var 70 yaşında; tahliye olmuştu, hüküm veren mahkemede tahliye olmuştu ama
yapılan kampanya sonrasında yetkisiz bir mahkeme tarafından tekrar tutuklandı.
Selçuk Kozağaçlı tahliye edilmişti, tekrar tutuklandı. Bunun gibi onlarca ismini sayamayacağımız insan var.
İdris Baluken var; tahliye edilmişti sonra tekrar tutuklandı ve konulan rezerv
nedeniyle mahkûm oldu. Böyle birçok siyasetçi var. 
Değerli
arkadaşlar, bakın, bunların bütün vicdani yükü bu Parlamentonun ve başta Sayın
Cumhurbaşkanının üzerindedir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Tanrıkulu.
MUSTAFA
SEZGİN TANRIKULU (Devamla) – Zira bu pandeminin, bu salgının ilk vuracağı yer
cezaevleridir, nitekim vurmaya başladı. Biraz önce aldığımız bir bilgiye göre
Şakran Cezaevinde ikinci bir cezaevi hekimi daha virüs ön tanısıyla tedavi
altına alınmış yani sonuç itibarıyla, bu hekim mutlaka cezaevi ortamından bunu
kapmıştır dolayısıyla yaygınlaşması hâlinde bir kırımın meydana gelmesi
mümkündür. O nedenle, buradan, bu Parlamentonun hep birlikte aynı zamanda yargıya,
yargıçlara, savcılara çağrı yapması lazım. Çünkü bu kararı vermeyen yargıçlar,
bu davalar bakımından söylüyorum, ileride olası kasıtla adam öldürme suçunun
failleri olabilirler. O nedenle bugün, burada bu görüşmeler başlarken yargıya
da mesajlarımızı iletelim ve siyasetçiler de yargının yolunu bu şekilde
açsınlar. Hükümlüler bakımından da gelecek yasanın infazda eşitlik ve adaleti
sağlayacak bir yasa olması için çaba içerisinde olacağımızı bir kez daha
buradan ifade ediyorum. Adalet ve Kalkınma Partisi ile MHP milletvekillerini de
bu konuda tutum almaya çağırıyorum. 
Hepinizi
saygıyla sevgiyle selamlıyorum ve sağlıkla kalın diyorum. (CHP ve HDP
sıralarından alkışlar)
BAŞKAN
– Gündem dışı üçüncü söz, Berat Kandili nedeniyle söz isteyen Ankara
Milletvekili Sayın Emrullah İşler’e aittir.
Buyurun
Sayın İşler.
Süreniz
beş dakika.
3.- Ankara Milletvekili Emrullah İşler’in, Berat Kandili’ne ilişkin
gündem dışı konuşması
EMRULLAH
İŞLER (Ankara) – Sayın Başkan, saygıdeğer milletvekilleri; bu anlamlı gecenin
mübarek Berat Kandili’nin sizlere, ülkemize ve insanlığa huzur ve barışa vesile
olması temennisiyle gündem dışı söz almış bulunmaktayım. Necip milletimiz başta
olmak üzere yüce heyetinizi saygı ve muhabbetle selamlıyorum. 
Rahmet,
mağfiret, bereket ve şifa ayı olan mübarek ramazan ayının habercisi Berat
Gecesi’ni bütün dünya ve insanlık ailesi, büyük bir salgın hastalığın sebep
olduğu acılarla ve kederlerle karşılıyor. Bu kandil akşamında, Yüce Yaratıcı’ya
yeryüzünün dört bir tarafından gelen yakarışlara, yalvarışlara, güzel
ülkemizden yükselen ezan sesleriyle, dualarla ve samimiyetle akıtılan
gözyaşlarıyla eşlik edeceğiz. Türkiye’mizin bütün hanelerinde, kıvançta ve
tasada milletçe birlik ve beraberlik bilincimizin tezahürü olarak hep birlikte,
evlerimizden ellerimizi semaya kaldırarak Yüce Allah’ımıza yalvaracak, ondan
âciz kullarına acımasını ve acil şifalar lütfetmesini dileyeceğiz.
Berat
Gecesi ve müjdecisi olduğu ramazan ayı, ahiretin tarlası hayat yolculuğumuzda,
insanlığımızın muhasebesini yapabilme fırsatı veren Yüce Allah’ımızın ikramı
olan özel zaman dilimleridir. Berat Gecesi, bizlere, insan olma sorumluluğumuzu
nasıl icra ettiğimizi ve bütün bir varlık âlemiyle ilişkimizin nasıl cereyan
ettiğini gözden geçirme fırsatını vermektedir. Duralım ve düşünelim; insan
olarak ne yaptık, ne yapmaktayız? Bireysel olarak insanlık hâlimiz nasıl?
Toplumsal olarak insanlık hâlimiz nasıl? İnsan-insan ilişkimiz ve insan-evren
ilişkimiz nasıl? Bu gecede, bu ve benzeri yüksek insanlık sorularına
vereceğimiz cevaplar, yaşadığımız bu büyük musibeti ola ki rahmete
dönüştürecektir çünkü Berat Gecesi, ilahî sevginin ve şefkatin tecelli
etmesiyle bütün âleme yayılan bağışlanmaktır, rahmettir ve şifadır; bütün
insanlığı çaresiz bir gelecek endişesinin kapladığı bugünlerde bütün insanlık
âlemi için bir ışık ve umuttur. Af, arınma ve kurtuluş olan Berat Gecesi
hakkında Sevgili Peygamberimiz (SAV) Yüce Allah’ın “Dünyaya sevgi ve şefkatiyle
tecelli ederek fecre kadar bağışlanma dileyen yok mu, onu bağışlayayım! Rızık
isteyen yok mu, ona rızık vereyim! Belaya düçar olan yok mu, ona afiyet
vereyim!” buyurduğunu bizlere müjdelemiştir.
Devlet
yetkililerimizin ve bilim insanlarımızın, insanlığı kasıp kavuran corona virüs
mikrobuna çare bulmak için her türlü idari, ilmî ve teknolojik çalışmaları
büyük bir gayretle sürdürmeleri, hadisişerifte ifade edilen müjdeye erişmeye
bir yol aramaktır. Öte yandan, bu kutsal gecede her birimiz kendi varoluş
alanında bu müjdeyi hissetmeye çabalamalı hep birlikte ve içtenlikle Sevgili
Peygamber’imizin bu müjdesine kalbî dualarımızla katılmalı ve Yüce Allah’ın
merhamet, sevgi ve şefkatine sığınıp yardımını lütfetmesini istemeliyiz. 
Aslında,
her insanın beratı kendi elinde ve kendi sorumluluğundadır. Her musibette
olduğu gibi bu kriz döneminde de sıkıntı ve zorlukları birlikte göğüsler,
nimetleri paylaşır, fakir fukaraya sahip çıkar, ihtiyaç sahibini görüp gözetir
ve içinde yaşadığımız kâinata, çevreye, tabiata, tüm yaratılmışlara ve bütün
insanlara sevgi, şefkat ve merhamet gösterebilirsek inşallah, tüm yeryüzü darüsselama
-yani barış ve güvenlik yurduna- dönüşecektir. 
Bu
zor zamanlarda kalbimizden kin, nefret, haset, öfke ve düşmanlık duygularını
atıp sevgi ve barış yolunu tutarsak Yüce Rabb’imiz bizleri bağışlar ve
nimetlerini lütfeder. Kendimiz için istediğimiz güzellikleri, başkaları için de
isteyebilirsek Cenab-ı Hak bizlere tüm güzellikleri ihsan eyler. Mazlum ve
mağdur insanların zorda ve darda kalmış kardeşlerimizin imdadına yetişebilirsek
Yüce Rabb’imiz bizlere beratımızı lütfedecektir.
Bu
duygu ve düşüncelerle aziz milletimizin, yurt dışındaki millet varlığımızın,
gönül coğrafyamızdaki kardeşlerimizin ve tüm İslam âleminin mübarek Berat
Gecesi’ni tebrik ediyorum. Bu gece vesilesiyle içinde bulunduğumuz şu zor
günlerde yaratılmışların en şereflisi insanı yaşatmak için gece gündüz demeden
çalışan sağlık çalışanlarımıza, musibetten kurtulmamız konusunda fedakârca
çalışan güvenlik güçlerimize, belediye çalışanlarımıza, bütün kamu
görevlilerimize gönülden teşekkürler sunuyorum. Bu kıymetli insanlarımıza yüce Allah’tan
sabır, metanet ve gayret vermesini niyaz ediyorum. Bu amansız hastalıktan ölen
kardeşlerimize Allah’tan rahmet, kederli ailelerine sabırlar diliyorum,
(Mikrofon
otomatik cihaz tarafından kapatıldı)
BAŞKAN
– Tamamlayın Sayın İşler.
EMRULLAH
İŞLER (Devamla) – Bu hastalığın yayılmaması için “Evde kal” çağrısına
hassasiyetle uyan büyüklerimize, gençlerimize ve bütün duyarlı vatandaşlarımıza
en kalbî şükranlarımı sunuyorum. 
Suriye,
Filistin, Yemen, Libya başta olmak üzere dünyanın farklı coğrafyalarında akan
gözyaşının bir an önce dinmesini, milletimize zeval vermemesini, Muhammed
ümmetini iyiliğe kavuşturmasını, tüm beşeriyeti hidayete eriştirmesini ve
ramazanışerife barış, huzur ve güven içinde milletçe kavuşmayı Cenab-ı Hak’tan
niyaz ediyorum. 
Bir
kez daha, siz değerli milletvekillerinin ve ekranları başında bizleri izleyen
necip milletimizin Berat Gecesi’ni tebrik eder, saygılar sunarım.(AK PARTİ
sıralarından alkışlar) 
BAŞKAN
– Değerli milletvekilleri, şimdi sisteme giren değerli milletvekillerimize söz
vereceğim. Tabii, bu sürecin zorluklarını bilerek biraz konuşmaları kısa
tutmakta yarar var değerli arkadaşlarım. Ben ilk 30 milletvekiline söz
veriyordum ama bugün ilk 20’ye söz vereyim diye düşünüyorum. Yani zamanı sizler
lehine kullanarak bir an önce sizleri temiz havayla buluşturmak için de hep
beraber bir çalışma yürütelim. Bugünler böyle olsun, bunların telafisini daha
sonra yaparız hep beraber.
Sayın
Şimşek…
V.- AÇIKLAMALAR
1.- Mersin Milletvekili Baki Şimşek’in, Berat Kandili’ni kutladığına, coronavirüs
salgını nedeniyle öğrencilerin uzaktan eğitim gördüğü süreçte internet
erişiminin bedava olmasını Ulaştırma ve Altyapı Bakanından talep ettiğine
ilişkin açıklaması
BAKİ
ŞİMŞEK (Mersin) – Teşekkür ederim Sayın Başkan.
Sayın
Başkan, Berat Kandili’ni kutluyorum, Türk ve İslam âlemine sağlık ve mutluluk
getirmesini temenni ediyorum.
Coronavirüs
sebebiyle 20 milyona yakın öğrenci okullar tatil edildiği için evlerinde
durmaktadır ve bunların birçoğu da uzaktan eğitim görmektedir. Çağrım Ulaştırma
Bakanına: Bu süre zarfında bu öğrencilerimizi bir nebze rahatlatacak internetin
bedava olması ya da bedava yapılamıyorsa bunun en az yüzde 50 indirimli olarak
sunulması. Çünkü toplumun büyük bir kısmı evde, ekonomik seviyeler de ortada,
aynı zamanda internet, sosyal medya ve “YouTube” üzerinden de öğrencilerimiz
ders görüyorlar. Bu konuda Hükûmetin gerekli kararları alarak bu internet
erişimi sağlayan firmalara verilecek talimatlarla, internet erişiminin bu süreç
içerisinde bedava olmasını talep ediyor, saygılar sunuyorum.
BAŞKAN
- Sayın Kaya…
2.- Osmaniye Milletvekili İsmail Kaya’nın, Berat Kandili’ne ilişkin
açıklaması
İSMAİL
KAYA (Osmaniye) – Teşekkürler Sayın Başkan.
Berat
Gecesi, biz müminlere Yüce Allah’ın kurtuluş beratı sunduğu, ilahi ve müstesna
bir gecedir. Her türlü keder ve sıkıntıdan, insanı inciten hata ve günahtan,
insana yakışmayan söz, tutum ve davranıştan kurtulmak için güzel bir fırsattır.

Berat
Gecemiz, İslam âlemi ve tüm insanlık için Covid-19 virüsünden kurtuluşa ve
hayırlara vesile olacak, dargınlıkları ve küskünlükleri unutup dostluğa,
kardeşliğe, barışa, daha da önemlisi birlik ve beraberliğimizi yeniden tesis
etmemize vesile olacak müstesna bir gündür. Bu vesileyle, ramazanışerifin
habercisi, Allah’ın rahmetinin yeri ve göğü kapladığı Berat Gecesi’nin
milletimiz, İslam âlemi ve tüm insanlık için kurtuluşa ve hayırlara vesile
olmasını diliyorum. 
Covid-19
virüsünden dolayı vefat eden vatandaşlarımıza Allah’tan rahmet, tüm
hastalarımıza da acil şifalar dileyerek Berat Kandili’miz mübarek olsun diyor,
Genel Kurulu saygıyla selamlıyorum. 
BAŞKAN
– Sayın Durmuşoğlu…
3.- Osmaniye Milletvekili Mücahit Durmuşoğlu’nun, Berat Gecesi’nin
insanlık için kurtuluşa ve hayırlara vesile olmasını Yüce Allah’tan niyaz
ettiğine ve 7 Nisan Dünya Sağlık Günü’nü kutladığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Bu
akşam idrak edeceğimiz, ramazanışerifin müjdecisi, Allah’ın rahmetinin yeri ve
göğü kapladığı Berat Gecesi’nin milletimiz, İslam âlemi ve tüm insanlık için
kurtuluşa ve hayırlara vesile olmasını Yüce Allah’tan niyaz ediyorum. 
Kendini
sağlık hizmetine adayıp gecesini gündüzüne katarak her türlü zorluğa ve
sıkıntıya göğüs geren doktorundan hasta bakıcısına tüm sağlık çalışanlarımızın
7 Nisan Dünya Sağlık Günü’nü kutluyorum. 
Sağlık
alanında önemli bir sınav verdiğimiz şu günlerde birçok ülkenin sağlık sistemi
çökerken Cumhurbaşkanımız Sayın Recep Tayyip Erdoğan önderliğinde sağlık
alanında yapılan dev projeler sayesinde sağlık sistemimizin ne kadar güçlendiği
bir kez daha görülmüş oldu. 
Bu
ülke için özverili ve fedakârca hizmet eden kahramanlarımız sayesinde inşallah
bu zorlu süreci atlatacağımıza yürekten inanıyor, Genel Kurulu saygıyla
selamlıyorum.
BAŞKAN
– Sayın Topal…
4.- Hatay Milletvekili Serkan Topal’ın, Kuveyt’te mahsur olan Hataylı
hemşehrilerinin ülkeye getirilmesi hususunda gösterdikleri hassasiyetten ötürü
başta Oturum Başkanı TBMM Başkan Vekili Levent Gök olmak üzere Dışişleri Bakanı
Mevlüt Çavuşoğlu, CHP Grup Başkan Vekili Özgür Özel, AK PARTİ Grup Başkan
Vekili Özlem Zengin, TBMM İdare Amiri Kadim Durmaz, Dışişleri Bakan Yardımcısı
Yavuz Selim Kıran ve Hatay Milletvekili Hacı Bayram Türkoğlu’na teşekkür
ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Sayın
Başkan, ben her zaman bu kürsüde toplumun sorunlarını dile getiriyorum. Bu
sefer teşekkür etmek için söz aldım. 
Öncelikle
başta size olmak üzere, değerli arkadaşlar; Kuveyt’te mahsur kalan Hataylı
hemşehrilerimizin Türkiye’ye getirilmesi noktasında Sayın Dışişleri Bakanımıza,
Grup Başkan Vekilimiz Sayın Özgür Özel’e, yine, AK PARTİ Grup Başkan Vekili
Sayın Özlem Zengin’e, Türkiye Büyük Millet Meclisi İdare Amirimiz Sayın Kadim
Durmaz’a ve yakinen ilgilenen Dışişleri Bakan Yardımcımız Sayın Yavuz Selim
Kıran’a, AK PARTİ Hatay Milletvekilimiz Sayın Hacı Bayram Türkoğlu’na çok
teşekkür ediyorum ve diğer ülkelerde de aynı hassasiyeti bekliyorum. 
Teşekkür
ediyorum, saygılarımı sunuyorum. 
BAŞKAN
– Sayın Taşkın…
5.- Mersin Milletvekili Ali Cumhur Taşkın’ın, tüm İslam âleminin Berat
Gecesi’ni tebrik ettiğine, coronavirüs salgınından kurtulabilmek için sosyal
izolasyona uyulması gerektiğine ve salgında hayatını kaybeden vatandaşlara
Allah’tan rahmet dilediğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Öncelikle,
başta aziz milletimiz olmak üzere, tüm İslam âleminin Berat Gecesi’ni tebrik
ediyorum. Bu mübarek gece vesilesiyle milletimizin ve tüm insanlığın bu ölümcül
salgından kurtulmasını Yüce Allah’tan niyaz ediyorum. 
Coronavirüse
karşı alınması gereken tedbirlere uyulmadığı zaman neler olabileceğini hep
beraber görüyoruz. Virüsün yayılımını durdurmak ve tamamen kurtulmak için
sosyal izolasyona mutlaka uymalıyız. Kendimizi âdeta karantinaya almalıyız,
maske takmalı, sosyal mesafeyi korumalıyız, gerektiğinde ellerimizi usulüne
uygun olarak yıkamalıyız.
Müslümanlar
olarak, bela ve müsriflikler karşısında duruşumuzun üç temel ilkesi vardır;
bunlar, tedbir, tevekkül ve duadır. Alınan tüm tedbirlere titizlikle uyarken bu
mübarek gecede ve her zaman tevekkül ve duayla Allah’tan yardım isteyecek,
takdire de rıza göstereceğiz. 
Salgında
hayatını kaybeden vatandaşlarımıza Allah’tan rahmet, tedavisi devam etmekte
olan hastalarımıza da acil şifalar diliyor, Genel Kurulu saygıyla selamlıyorum.

BAŞKAN
– Sayın Bayraktutan…
6.- Artvin Milletvekili Uğur Bayraktutan’ın, Artvin ili Arhavi ilçesinde
yaşanılan mağduriyetin giderilebilmesi için maske satışlarının serbest
bırakılması, Eti Bakır AŞ’nin Artvin ili Murgul ve Cerattepe ilçelerindeki
işletmelerinde çalışan işçiler ile Yusufeli Barajı inşaatında çalışan işçilerin
mağduriyetinin önlenebilmesi ve hijyenik koşulların sağlanabilmesi için ücretli
izin işleminin devreye sokulması gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Biraz
önce telefonda Artvin’in Arhavi ilçesinden ilçe başkanımız Erkan Özyazıcı beni
aradı. Arhavi’deki yurttaşlarımız -her ne kadar biz Meclis Genel Kurulunda
maske taksak da- eczanelerinde maske olmasına rağmen talimat verildiği için
vatandaşlarımız ne yazık ki maskeden yararlanamıyor. Bu konuda derin bir
mağduriyet var, bu tehlikenin bir an önce bertaraf edilmesi için ilgili
makamların talimat vermesini bekliyor ve maske satışlarının serbest
bırakılmasını diliyoruz. 
Bunun
haricinde yine, Artvin Cerattepe’de, Murgul’da bakır işletmeleriyle alakalı
Cengiz Grubu Eti Bakır İşletmeleri birtakım faaliyetlerde bulunuyor. Burada iş
güvenliğiyle alakalı, sağlıkla, hijyenle alakalı sorunlar var. Yine aynı
şekilde, Yusufeli ilçe merkezinde yürütülen baraj çalışmalarıyla alakalı
problemler var. Burada çalışan işçiler görevlerini tamamladıktan sonra il
merkezine, ilçe merkezine inmektedirler. Bu nedenle, bu mağduriyetin önlenmesi
ve hijyenik koşulların sağlanması için ücretli izin işleminin bir an önce devreye
sokulması gerekir. Buradaki ivedilik, acele nedir? Cerattepe’deki bu maden
kıyımıyla alakalı bu zor günlerde bile…
(Mikrofon
otomatik cihaz tarafından kapatıldı) 
BAŞKAN
– Sayın Çepni…
7.- İzmir Milletvekili Murat Çepni’nin, coronavirüs salgını sebebiyle
tüm çalışanlar için ücretli izin ilan edilmesi, iktidarın şirketlerin kârını
değil halkın sağlığını dikkate alması gerektiğine ilişkin açıklaması
MURAT
ÇEPNİ (İzmir) – Teşekkürler Başkan. 
Tüm
dünyada pandemiyle mücadele sürüyor. Ancak Türkiye’de iktidar virüsle değil
halkla mücadele için fırsatları değerlendirmekle meşgul. Çalışma hayatı
sürerken “Evde kal.” demek tümüyle anlamsızdır. İktidar, 18-20 yaş arasındaki
insanlara resmen çalışma izni vermiştir. İzmir Çiğli’de Akar Tekstil’de 20’ye
yakın vaka olmasına rağmen Bakanlık ise bu iş yerine çalışma izni vermiştir, 2
bin işçi ölümle karşı karşıyadır; böyle binlerce örnek söz konusudur. Acilen
tüm çalışanlar için ücretli izin ilan edilmeli, iktidar şirketlerin kârını
değil, halkın sağlığını dikkate almalıdır.
BAŞKAN
– Sayın Gültekin… 
8.- Niğde Milletvekili Selim Gültekin’in, Cumhurbaşkanı Recep Tayyip
Erdoğan liderliğinde uygulanmaya başlanılan Sağlıkta Dönüşüm Programı sayesinde
coronavirüs salgınıyla mücadelenin başarıyla yürütüldüğüne, 6 Mayısta ihalesi
yapılacak olan 400 yataklı hastanenin Niğde iline kazandırılmasında emeği
geçenlere teşekkür ettiğine ve Berat Gecesi’ni tebrik ettiğine ilişkin
açıklaması
SELİM
GÜLTEKİN (Niğde) -Teşekkürler Sayın Başkan. 
Değerli
milletvekilleri, “İnsanı yaşat ki devlet yaşasın.” düsturuyla AK PARTİ
döneminde, Cumhurbaşkanımız Sayın Recep Tayyip Erdoğan liderliğinde uygulanmaya
başlanan Sağlıkta Dönüşüm Programı sayesinde bugün coronavirüs salgınıyla
mücadelenin özveri ve başarıyla yürütüldüğünü görmekteyiz. Sağlıkta dönüşümün
bir örneğini de Niğde’mizde hayata geçiriyoruz. Takibini yaptığımız, 2020 yılı
bütçe görüşmelerinde Niğdeli hemşehrilerime müjdesini verdiğim son model
teknolojik cihazlarla donatılacak, Niğde’mizin sağlık alanında yakalamış olduğu
ivmeyi daha da yükseltecek, şehir ekonomimize ve istihdama büyük katkı
sağlayacak; yaklaşık 400 milyon TL maliyetli, modern, 400 yataklı ek
hastanemizin ihalesini 6 Mayıs 2020 tarihinde gerçekleştirip inşallah hızlı bir
şekilde de inşaatına başlayacağız. Hastanemizin Niğde’ye kazandırılmasında
başta Cumhurbaşkanımız Sayın Recep Tayyip Erdoğan’a, Sağlık Bakanımız Sayın
Fahrettin Koca’ya ve emeği geçen herkese tüm Niğdeliler adına teşekkür ediyor,
hastanemizin Niğde’mize hayırlı olmasını diliyor, ramazan ayının müjdecisi olan
mübarek Berat Gecemizi tebrik ediyor, Gazi Meclisimiz ve Genel Kurulu saygıyla
selamlıyorum.
BAŞKAN
– Sayın Özkan… 
9.- Mersin Milletvekili Hacı Özkan’ın, Berat Kandili’ne ilişkin
açıklaması
HACI
ÖZKAN (Mersin) – Teşekkürler Sayın Başkan.
Kulluk
yolculuğumuzdaki değişim ve dönüşümün en önemli işaretini resmeden berat,
kişinin doğuştan günahlardan beri olduğunu bize haber veren önemli bir
müjdedir. Mübarek Berat Gecesi, nurlu gölgesi üzerimize düşmeye başlayan
ramazan ayına bizi hazırlayan, diri bir zihin ve berrak bir gönüle aşama aşama
kemale ulaştıran, Rabb’imizle itaat zemininde bizleri buluşturan bir
yakınlaşmadır. Bu itibarla berat, ruhumuza ağır gelen her türlü keder ve
sıkıntıdan, insanı inciten hata ve günahtan, insana yakışmayan söz, tutum ve
davranıştan beraat etmek için eşsiz bir fırsattır. Berat Kandili’nizi tebrik
ediyor, bu mübarek gece vesilesiyle milletimizin ve insanlığın salgın ve her
türlü sıkıntıdan beri olmasını Allah’tan diliyor, Genel Kurulu saygıyla
selamlıyorum.
BAŞKAN
– Sayın Arkaz…
10.- İstanbul Milletvekili Hayati Arkaz’ın, Berat Kandili’ni
kutladığına, Covid-19’la mücadelede virüse enfekte oldukları için hayatını
kaybeden doktorların ve sağlık çalışanlarının şehit sayılması gerektiğine,
Profesör Doktor Cemil Taşçıoğlu ve Profesör Doktor Feriha Öz’ün şahsında görevi
başında vefat eden sağlık çalışanlarını rahmetle andığına ilişkin açıklaması
HAYATİ
ARKAZ (İstanbul) – Teşekkür ediyorum Sayın Başkan.
Öncelikle
milletimizin Berat Kandili’ni kutluyorum. 
Türk
milleti olarak Covid-19’la çetin bir mücadele içerisindeyiz. Görünmeyen, sinsi
bir düşmanla savaşırken cephedeki kahramanlarımız ise başta doktorlarımız olmak
üzere bütün sağlık çalışanlarımızdır. Canlarını siper eden kahramanlarımızdan
enfekte olanların sayısı 700’e ulaşmak üzeredir. 
Görevi
başındayken Hakk’a yürüyen kahramanlarımız milletimizin gözünde birer şehittir.
Bu anlamda, yüce Meclisten beklentim, oy birliğiyle, bu virüse enfekte olarak
hayatını kaybeden doktorların ve sağlık çalışanlarımızın şehit sayılması
kararının alınmasıdır. Profesör Doktor Cemil Taşçıoğlu ve Profesör Doktor
Feriha Öz Hocalarımızın şahsında, görevi başındayken vefat eden bütün sağlık
çalışanlarımızı rahmet ve minnetle anıyorum. 
Unutma
Türkiye’m, sağlık çalışanlarımız bizim için hastanede kalıyor, siz de onlar
için evde kalın.
Genel
Kurulu saygıyla selamlıyorum.
BAŞKAN
– Sayın Aydemir…
11.- Erzurum Milletvekili İbrahim Aydemir’in, küresel iktisadi
aktörlerden Fitch Ratings’in “Türkiye son iki yıldır aldığı tedbirlerle bu yıl
enflasyonu yüzde 8 düzeyinde tutacak.” tespitine ve başarılarının sırrının
hükûmet etme biçimleri olduğuna ilişkin açıklaması
İBRAHİM
AYDEMİR (Erzurum) – Başkanım, teşekkür ediyorum.
Covid-19
dünyadaki bütün dengeleri altüst etti. İktisadi gelişmelere yön veren
kuruluşlar endişeli açıklamalar yapıyorlar. IMF “Dünya derin bir resesyona
gidiyor, tarihin en güçlü krizine hazırlanın.” diyor. Bunu görmek için allame
olmaya gerek yok, en ümmi olanı dahi farkında. 
Ancak
bir başka hakikat var, onu da yine küresel iktisadi aktörler ifade ediyorlar.
Fitch Ratings’in tespiti şöyle: “Türkiye son iki yıldır aldığı tedbirlerle bu
yıl enflasyonu yüzde 8 düzeyinde tutacak.” ve ekliyor: “Merkez Bankasının
faizleri indirmeye her an hazır olduğu sinyalini vermesi ekonomisini dirençli
kılıyor.” Biz de diyoruz ki: Başarının sırrı hükûmet etme tarzımızdadır. Görmek
isteyen, Hazine ve Maliye Bakanlığımızın 2018 yılında ilan ettiği Yeni Ekonomi
Programı’ndaki dengelenme, disiplin ve değişim etaplı sürece baksın. 
Ve
son not: Zaman bizden yanadır Allah’ın izniyle.
BAŞKAN
– Sayın Subaşı…
12.- Balıkesir Milletvekili Yavuz Subaşı’nın, Covid-19 salgını nedeniyle
hayatını kaybeden vatandaşlara Yüce Allah’tan rahmet dilediğine, salgınla
mücadele eden başta Sağlık Bakanı olmak üzere Bilim Kurulu üyelerine,
doktorlara ve tüm sağlık çalışanlarına şükranlarını sunduğuna, Berat Kandili’ni
tebrik ettiğine ilişkin açıklaması
YAVUZ
SUBAŞI (Balıkesir) – Teşekkür ediyorum Sayın Başkanım.
Covid-19
hastalığı nedeniyle hayatını kaybeden dün itibarıyla 649 vatandaşımıza Yüce
Rabb’imden rahmet, ailelerine ve sevenlerine başsağlığı ve sabırlar diliyorum,
hastalarımıza da acil şifalar diliyorum. Bu salgın hastalıkla mücadelede, Sayın
Sağlık Bakanımız başta olmak üzere Bilim Kurulu üyelerimize, tüm
doktorlarımıza, tüm sağlık çalışanlarımıza fedakârca çalışmalarından dolayı
şükranlarımızı sunuyorum. Bu vesileyle, mübarek Berat Kandili’mizi tebrik
ediyorum, bu gecenin hayırlara vesile olmasını diliyorum. Bize bugün bu
kolonyayla birlikte sosyal izolasyon imkânı sağlayan Meclis Başkanımıza da
teşekkür ediyor, Genel Kurulu saygıyla selamlıyorum. 
BAŞKAN
– Sayın Taşdoğan… 
13.- Gaziantep Milletvekili Ali Muhittin Taşdoğan’ın, zor şartlarda
görevini yapmaya çalışan posta dağıtıcıları ile PTT çalışanlarının özlük
haklarının iyileştirilmesi gerektiğine ve Berat Kandili’ni tebrik ettiğine
ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, bundan doksan dokuz yıl önce
Gaziantep muhasara altındayken telgraf çökmüş, haberleşme için yalnızca posta
güvercinleri kalmıştı. Bugün PTT’nin nereden nereye geldiğini görmek muhteşem
bir duygudur. Dünyayı corona virüsü baştan başa kuşatmışken, her türlü zor
şartlara rağmen görevini yapmaya çalışan posta dağıtıcıları ve tüm PTT
çalışanlarını unutmamak gerekiyor. Kimsenin evinden çıkmasını istemediğimiz
bugünde dünyayla iletişimimizi sağlayan, 65 yaşın üstündeki insanlarımıza maaş
gibi ihtiyaçlarını evine kadar taşıyan, hatta evlere maske taşıyan, bu
insanlarımızın bu zor günlerdeki hizmetlerini takdir ediyor, başarılar
diliyorum. Bu bela bitince özlük haklarının da düzenlenmesi için devletimizin
yetkili kurumlarına hatırlatma yapmak istiyorum.
Bu
kuşatmanın beraate vesile olmasını dilediğimiz Berat Kandili’nizi kutlarım. 
BAŞKAN
– Sayın Öztürk… 
14.- Denizli Milletvekili Yasin Öztürk’ün, Berat Kandili’ni kutladığına,
Meclis Başkanı Mustafa Şentop’un vatandaşlara “23 Nisan saat 21.00’de evlerden
İstiklal Marşı okuyalım.” çağrısını desteklediğine ve Diyanet İşleri
Başkanlığından Meclisin açılışının 100’üncü yılı vesilesiyle minarelerden de
İstiklal Marşı’nın okunması konusunda hassasiyet göstermesini rica ettiğine
ilişkin açıklaması
YASİN
ÖZTÜRK (Denizli) – Peygamber Efendimiz’e şefaat hakkının verildiği, hayır
kapılarının sonuna kadar açıldığı, bereket ve rahmet gecesi olarak da
inandığımız Berat Kandili’nde Cenab-ı Allah’tan bu zor günlerden sağlık, huzur,
afiyetle kurtuluşumuzu niyaz ediyor, bütün milletimizin mübarek kandilini
kutluyorum.
Bu
vesileyle söz almışken Meclis Başkanımız Sayın Mustafa Şentop’un 23 Nisanda
vatandaşlarımıza “Saat 21.00’de evlerimizden İstiklal Marşı okuyalım.”
çağrısını destekliyorum. Diyanet İşleri Başkanlığımızdan da Meclisimizin
açılışının 100’üncü yılı vesilesiyle, minarelerimizden coronavirüs konusunda
her gün uyardığı gibi 23 Nisan gecesi saat 21.00’de birlik ve beraberliğimizi
pekiştirmek, halkımıza coşku ve moral vermek adına İstiklal Marşı’mızın
minarelerimizden okunması konusunda bir hassasiyet göstermesini rica ediyorum.
BAŞKAN
– Sayın Sümer…
15.- Adana Milletvekili Orhan Sümer’in, Berat Kandili’ni kutladığına, coronavirüs
salgını nedeniyle yaşamını yitiren yurttaşlara Allah’tan rahmet dilediğine,
minibüs ve servis aracı esnafının mağduriyetlerinin giderilmesi gerektiğine
ilişkin açıklaması
ORHAN
SÜMER (Adana) – Teşekkür ederim Sayın Başkan.
Müslüman
âleminin Berat Kandili’ni kutluyorum. 
Corona
virüsü salgını dolayısıyla yaşamını yitiren yurttaşlarımıza Allah’tan rahmet,
hasta olanlara da acil şifalar dilerim. 
Yaşanılan
sürecin zorluklarını elbette biliyoruz ancak minibüsçü ve servisçi esnafımız
gibi birçok kesim de acilen yardım ve destek bekliyor. Taşıyacak yolcu bulsa
bile araç kapasitesinin yarısı kadar yolcu taşımak zorunda kalan
minibüsçülerimiz artık mazot parasını bile çıkaramıyor, zarar etme pahasına da
olsa kontaklarını çeviriyorlar. Minibüsçülerin ve servisçilerin taleplerini ben
de buradan yetkililere aktarıyorum. Yüzde 18 olan KDV oranı yüzde 1,5’a
çekilsin, minibüslerin güzergâhları boyunca kilometre başı mazot yardımı veya
mazot indirimi uygulansın, minibüsçü ve servisçi esnafımızın kredi ve kredi kartı
borçları sekiz ay faizsiz ertelensin.
BAŞKAN
– Sayın Demir…
16.- İstanbul Milletvekili Mustafa Demir’in, corona virüsün dünyada ve
ülkede tehdit oluşturmaya devam ettiğine, Türkiye’nin üçüncü büyük sağlık
projesi olan Başakşehir İkitelli Şehir Hastanesi yol yapımını Ulaştırma ve
Altyapı Bakanlığının üstlendiğine ilişkin açıklaması
MUSTAFA
DEMİR (İstanbul) – Teşekkürler Sayın Başkan.
Coronavirüs
dünyada ve ülkemizde tehdit oluşturmaya devam ediyor. On sekiz yıldır sağlık
alanında yaptığımız atılımlarla salgında kullanılabilecek 43 bin yoğun bakım
ünitesine ve şehir hastanelerine sahip olduk. 2.682 yatak, 456 yoğun bakım
ünitesiyle Türkiye'nin üçüncü büyük sağlık projesi olan Başakşehir İkitelli
Şehir Hastanesi nisan ortasında açılacak ancak İstanbul Büyükşehir Belediyesi
tarafından yolları bir türlü yapılmadı ve maalesef bunu yapamayacağını yazıyla
da Valiliğe bildirdi. Milletin sağlığının söz konusu olduğu şu günlerde siyasi
çıkar elde etmenin peşinde koşmak yerine birlik ve dayanışma içerisinde olmamız
gerekirken ne yazık ki İstanbullular İstanbul Büyükşehir Belediyesinden gerekli
desteği alamadılar. 
(Mikrofon
otomatik cihaz tarafından kapatıldı)
MUSTAFA
DEMİR (İstanbul) - En sonunda iş yine ehline kalmış, Cumhurbaşkanımız Sayın
Recep Tayyip Erdoğan’ın talimatıyla yol yapım çalışmaları Ulaştırma
Bakanlığımız tarafından yapılmıştır.
BAŞKAN
– Sayın Gergerlioğlu…
17.- Kocaeli Milletvekili Ömer Faruk Gergerlioğlu’nun, milyonların infaz
yasasını beklediğine, Türkiye Büyük Millet Meclisinde milletvekillerinin kendilerini
maskeyle korurken cezaevlerinde dezenfektesiz kapalı ortamlarda bekleyen
insanların ne yapması gerektiğini öğrenmek istediğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ediyorum Sayın Başkan.
Milyonlar
acilen tahliyeyi sağlayacak infaz yasasını bekliyor. Komisyon görüşmelerinde,
önemli ihlallere, dramlara çözüm bulacak bir değişiklik olmadı. Legal
tavırlara, düşünce özgürlüğü içindeki sözlere “terör” tanımı getirmeyen
değişiklik sağlanmadı ve gazeteciler, siyasetçiler maalesef hâlâ cezaevlerinde.
Günlerdir, her gün sosyal medyada adil bir yasa için milyonlarca
"tweet" atıldı, milletvekillerinin telefonlarına binlerce mesaj
geldi, mailler gönderildi; sivil toplum, millet, vekillerinden adaleti, hukuku
bekliyor. 
Türkiye
Büyük Millet Meclisi olarak şu anda hepimiz maskelerle kendimizi, irademizle,
gayet iyi bir şekilde koruyoruz ama ya cezaevlerinde çaresiz, kapalı ortamda
susuz, dezenfektesiz bekleyen insanlar ne yapsın soruyorum size?
BAŞKAN
– Sayın Taşdemir…
18.- Ağrı Milletvekili Dirayet Dilan Taşdemir’in, iki yüz seksen sekiz
gündür ölüm orucunda olan Grup Yorum üyesi Helin Bölek’in yaşamını yitirdiğine,
İbrahim Gökçek ile Mustafa Koçak’ın taleplerine Meclisin seyirci kalmaması ve
ölümleri durdurma noktasında sorumluluk alması gerektiğine ilişkin açıklaması
DİRAYET
DİLAN TAŞDEMİR (Ağrı) – Teşekkür ederim Başkan. 
Bildiğiniz
gibi Grup Yorum üyeleri, konserler üzerindeki baskı ve yasakların son bulması
yani özgür bir biçimde sanat yapmak talebiyle başlattığı açlık grevini ölüm orucuna
dönüştürmüştür. Grup Yorum üyesi sanatçı Helin Bölek iki
yüz seksen sekiz gün boyunca sesini duyurmak için herkesin gözü önünde eriyerek
yaşamını yitirdi. Yani bir ülke düşünün ki sanatçılar sanatlarını yapabilmek
için bedenlerini açlığa yatırmak zorunda kalıyor. Helin bunun için yaşamını
yitirdi ve bu ülke, bu coğrafya tarihine utanç sayfalarından biri olarak girdi.
Grup Yorum üyesi İbrahim Gökçek iki yüz doksan beş, adli yargılama talebiyle
ölüm orucunda olan Mustafa Koçak iki yüz sekseninci gününde ve yaşamları şu an
pamuk ipliğine bağlı diyeceğimiz kadar kritik bir noktadadır. Salgın ortamında
hayatta kalmayı bu kadar kutsadığımız bir süreçte, bu insanların ölümüne hiç
kimse, özellikle de Meclis seyirci kalamaz. Talepleri, karşılanmayacak talepler
asla değildir. Meclisin bir an önce devreye girip ölümleri durdurma noktasında
sorumluluk almasını talep ediyorum. 
BAŞKAN
– Sayın Çelik…
19.- Mardin Milletvekili Tuma Çelik’in, 11 Ocaktan beri kayıp olan
Şırnak ili Beytüşşebap ilçesi Mehri köyünde yaşayan Hürmüz Diril ile Şimuni
Diril’in bulunması için etkili bir arama çalışması yapılmadığına, 20 Martta
Şimuni Diril’in cansız bedenine ulaşıldığına, Hürmüz Diril’in bulunması için
harekete geçilmesi gerektiğine ilişkin açıklaması
TUMA
ÇELİK (Mardin) – Teşekkür ederim Başkan.
Şırnak’ın
Beytüşşebap ilçesi Mehri köyünde yaşayan Hürmüz Diril ve Şimuni Diril 11
Ocaktan beri kayıplar. Yaptığımız bütün çağrılara rağmen etkili bir arama
çalışması yapılmadı. Açılan soruşturma ciddiye alınmadı, hiçbir açıklama
yapılmadı. Kayıp yurttaşların bulunması için devlet hiçbir adım atmadı. Bunun
sonucu olarak da 20 Martta Şimuni Diril’in cansız bedeni bulundu. Devlet,
yurttaşlarının yaşam hakkını korumak zorundadır. Ancak bugüne kadar bu görevini
yerine getirmemiştir. Yetkililerin bu tavrı, bölgede sayıları giderek azalan
Süryanilerde endişe yaratmaktadır. Devlet görevini yerine getirmelidir, etkili
bir arama kurtarma faaliyeti yapılmalı, olay titizlikle soruşturulmalıdır;
soruşturmayı yürüten makamlar da soruşturmaya dair açıklama yapmalıdırlar.
Hayatta olduğunu umut ettiğimiz Hürmüz Diril’in bulunması için de acilen
harekete geçilmelidir.
BAŞKAN
– Sayın Şeker…
20.- Kocaeli Milletvekili İlyas Şeker’in, coronavirüsle mücadelede
Cumhurbaşkanı Recep Tayyip Erdoğan’ın liderliğinde ve Sağlık Bakanının
koordinasyonunda önemli çalışmalar yapıldığına, Kocaeli İl Sağlık Müdürü
Operatör Doktor Şenol Ergüney başta olmak üzere ilçe sağlık müdürleri ile
ekiplerine ve tüm sağlık çalışanlarına teşekkür ettiğine, Berat Kandili’ni
kutladığına ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, ülkemizde coronavirüsün yayılmasını yavaşlatmak için
Cumhurbaşkanımız Sayın Recep Tayyip Erdoğan’ın başkanlığında, Sağlık
Bakanlığımızın koordinasyonunda önemli çalışmalar yapılmaktadır. İlimizde
pandemi hastanelerinin oluşturulmasını, yurt dışından getirilen misafirlerin
karantina süreçlerini ilimizde konforlu bir şekilde geçirmelerini, coronavirüs
hastalarının sevkini ve gerekli sağlık malzemelerinin tedariki ve
koordinasyonunu başarıyla sağlayan başta İl Sağlık Müdürümüz Operatör Doktor
Şenol Ergüney’e ve ilçe sağlık müdürlerine ve ekiplerine, coronavirüsün teşhis
ve tedavisinde her türlü riski göz önüne alarak gecesini gündüzüne katarak
fedakârca çalışan başta hastane başhekimlerimiz olmak üzere tüm sağlık
çalışanlarımıza teşekkür ediyorum. Bu süreçte siz değerli sağlık
çalışanlarımızın özverili çalışmalarını asla unutmayacağız. Allah sizleri
korusun diyor, Berat Kandili’nizi tebrik ediyor, Genel Kurulu saygıyla
selamlıyorum.
BAŞKAN
– Son olarak, Sayın Aydoğan…
21.- İstanbul Milletvekili Turan Aydoğan’ın, Ankara Üniversitesi
öğrencilerinin bursunu kesen Yükseköğrenim Kredi ve Yurtlar Kurumunu sosyal
devlet olgusuna ve gençlerin anayasal teminatlarının işletilmesine davet
ettiğine ilişkin açıklaması
TURAN
AYDOĞAN (İstanbul) – Teşekkür ediyorum Başkanım.
Kredi
ve Yurtlar Kurumu, Ankara Üniversitesi öğrencilerinin bursunu kesti. Neden?
Çünkü bir gösteri yaptılar ve bu düzeni eleştirdiler. Yani muhalif olanları
artık Kredi ve Yurtlar Kurumu da cezalandırıyor. Özellikle salgının olduğu bir
dönemde, tüm gençlerimiz, tüm vatandaşlarımız sosyal devlet koruması altında
olması gerekirken, aksine öğrencilerin bursunun kesilmesi Gençlik ve Spor
Bakanlığının da bakışı altında gerçekleşmiş bir şeydir. Bakanlığı ve Kredi ve
Yurtlar Kurumunu sosyal devlet olgusuna, gençlerin anayasal teminatlarının
işletilmesine davet ediyorum. Yoksa virüs ve salgın nedeniyle bir dünya
edebiyat yapan iktidar, sadece bu olaydan bile sabıkalı hâle gelecektir.
Teşekkür
ediyorum.
BAŞKAN
– Değerli milletvekilleri, maskeyle konuşmayı –değil mi- bu aşamada yapabildik
yani iyi de oldu. Herkesin sesinin net olarak duyulduğunu görüyorum.
Teşekkür
ederim değerli arkadaşlarım hepinize.
Şimdi,
Sayın Grup Başkan Vekillerimizin söz taleplerini karşılayacağım. 
İlk
olarak, İYİ PARTİ Grup Başkan Vekili Sayın Türkkan.
Buyurun.
22.- Kocaeli Milletvekili Lütfü Türkkan’ın, Berat Kandili’ni tebrik
ettiğine, coronavirüs salgını nedeniyle Ankara ve İstanbul başta olmak üzere
birçok büyükşehir belediyesinin başlattığı dar gelirli ve ihtiyaç sahibi
ailelere yardım kampanyasının İçişleri Bakanlığınca durdurulmasını
kınadıklarına, Et ve Süt Kurumunun depolarındaki 50 bin ton ithal etin
bozulduğuna dair duyumlara ilişkin açıklama beklediklerine, salgınla mücadelede
en ön safta yer alan sağlık çalışanlarının özlük haklarının iyileştirilmesi ve
İYİ PARTİ Genel Başkanı Meral Akşener’in talimatıyla koronavirüs mücadelesinde
ölen sağlık çalışanlarının şehit sayılması için verdikleri kanun teklifinin
Meclis Genel Kuruluna bir an evvel getirilmesi gerektiğine, Oturum Başkanı TBMM
Başkan Vekili Levent Gök’e Genel Kurul Salonu’ndaki maske uygulaması için
teşekkür ettiğine ilişkin açıklaması
LÜTFÜ
TÜRKKAN (Kocaeli) ­– Sayın Başkan, değerli milletvekilleri; bugün Berat
Kandili’ni idrak ediyoruz, mübarek olsun, milletimizin kandilini tebrik
ediyorum, hayırlara vesile olmasını niyaz ediyorum. Allah, bu salgın hastalık
belasından kurtulmamıza vesile kılsın bu mübarek geceyi. Bizleri, beraat eden
kullarından eylesin, ülkemizi huzura erdirsin, hepimizin Berat Gecesi mübarek
olsun.
Coronavirüs
salgınına karşı Ankara ve İstanbul başta olmak üzere birçok büyükşehir
belediyesinin öncü olarak başlattığı, dar gelirli ve ihtiyaç sahibi ailelere
yardım kampanyası İçişleri Bakanlığınca durdurulmuş. Bu kararı hayretle
karşılıyoruz, kınıyoruz. Hükûmet, milyonlarca vatandaşın yardım ettiği ve
muhtaç ailelere nefes aldırtacak bir kampanyayı durdurarak ne amaçlamaktadır,
anlamak mümkün değil. Ankara Büyükşehir Belediyesine yardım edenler ve Ankara
Büyükşehir Belediyesinin yardım ettikleri de bizim vatandaşlarımız değil mi?
İstanbul Büyükşehir Belediyesine bağışta bulunanlar ve İstanbul Büyükşehir
Belediyesinin maddi destek verdikleri de bizim vatandaşlarımız değil mi?
Böylesine zor günlerde bile bu milleti kutuplaştırmanızdan gerçekten bıktık.
Birlik beraberliği sağlamak yerine bölüp ayrıştırmanızdan gerçekten artık
sıkıldık. Başımızda tüm dünyayı etkisi altına alan pandemi bir virüs varken ve
tüm insanlık bununla mücadelede seferber olmuşken bile siz, sırf “bizden ve
bizden değil” diye yapılan yardımları durduruyorsunuz. Yardımları
çeşitlendirmek ve her kesime ulaştırmak yerine yasaklar getirmeniz ne akla
sığar ne insanlığa ne de vicdana. 
Bu
noktada bir konuya dikkat çekmek istiyorum. Et ve Süt Kurumu -eskiden Et ve
Balık Kurumuydu bu, ismi değişmiş, yeni öğrendim, Et ve Süt Kurumu olmuş-
depolarında bekletilen ithal etler var. 50 bin ton ithal etten bahsediliyor
orada, karkas et.
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Bu, Et ve Süt Kurumu depolarında bekletilen etlerin
çürüdüğüne, bozulduğuna dair duyumlar alıyorum, 50 bin ton etten bahsediyorum.
Eğer bu duyumum yanlışsa, şimdi tam zamanı, vatandaşa ucuza verin bunları, iyi
beslensin vatandaşlar, bağışıklık kazansın, virüse karşı mücadele edebilsin.
Niye bekliyorsunuz bunları dağıtmak için? Yoksa bu etlerle ilgili başka bir
niyetiniz mi var? Eğer öyleyse söyleyin, biz de öğrenelim. Eğer bu duyumumuz
yanlışsa Sayın Bakandan bu konuda bir açıklama bekleyelim.
Hep
vurgulanıyor ama ben de buradan bir kez daha vurgulamak istiyorum: Salgınla
mücadelede en ön safta yer alan tüm sağlık çalışanlarımız öncelikli olarak
korunmalı ve kollanmalıdır. Alkışlamak önemlidir gerçi moral açısından ama
yeterli değildir; özlük hakları ve maddi ek prim desteği mutlaka verilmelidir.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Türkkan. 
LÜTFÜ
TÜRKKAN (Kocaeli) - Ayrıca, Sayın Genel Başkanımız Meral Akşener’in dile
getirdiği gibi, coronavirüsle mücadele ederken Covid-19’a yakalanıp vefat eden
tüm sağlık çalışanlarımızın ayrım yapılmaksızın şehit ilan edilmesi gerektiğini
savunuyoruz. Çünkü onlar da tıpkı Mehmetçik’imiz gibi bu zor zamanlarda bizler
yaşayalım diye kendilerini tehlikeye atıyorlar. İYİ PARTİ olarak, Sayın Genel
Başkanımızın talimatıyla, coronavirüs salgınıyla mücadele ederken hayatını
kaybeden sağlık çalışanlarının şehit sayılması için vermiş olduğumuz kanun
teklifimizin bir an önce Meclis Genel Kuruluna gelmesini istiyoruz. Ülkemizde
bu kayıpların hiç yaşanmamasını temenni etmekle birlikte, bahse konu olan
sağlık mensuplarımızın ifa ettikleri görevin kutsallığı göz ardı edilmemelidir.
(Mikrofon
otomatik cihaz tarafından kapatıldı)
BAŞKAN
– Tamamlayalım. 
LÜTFÜ
TÜRKKAN (Kocaeli) – İçinde bulunduğumuz süreçte salgınla mücadelede tereddüt
etmeden görevlerini yerine getiren sağlık meslek mensuplarının vazifelerinin
kutsallığını yasallaştırmak ve bu doğrultuda, vefat eden personelin hukuken,
görevleri esnasında hayatını kaybeden Silahlı Kuvvetler, Emniyet, Jandarma,
Millî İstihbarat Teşkilatı ve ilgili diğer personellerle eş değer statüye sahip
olmalarını sağlamak için Gazi Meclisimizin üstüne düşen elzem bir vazifeyi bir
an önce yerine getirmesi gerekiyor.
Bu
arada, Sayın Başkan, bu maske konusunda bugünkü uygulamanız için sizlere
teşekkür ediyorum. İki haftadır bu konuda ciddi anlamda uyarılarda bulunmamıza
rağmen biraz gevşek davrandık. Bizim kürsü dokunulmazlığımız var -uzun bir
süredir bu da olmamasına rağmen var diye gözüküyor- ama bizim hastalıklar
karşısında dokunulmazlığımız yok. Bunu hatırlattığınız için teşekkür ediyorum.
Sağ
olun.
BAŞKAN
– Ben de sizlere teşekkür ederim.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, coronavirüs
şüphesiyle hastaneye kaldırılan ve test sonucu negatif çıkan MHP Genel Başkan
Yardımcısı İstanbul Milletvekili Feti Yıldız’a geçmiş olsun demek istediğine
ilişkin konuşması
BAŞKAN
- Söz sırası Milliyetçi Hareket Partisi Grup Başkan Vekili Sayın Akçay’da.
Sayın
Akçay, öncelikle bir hususta da bir açıklama yapmanızı rica edeceğim. Genel
Başkan Yardımcınız ve İstanbul Milletvekilimiz Sayın Feti Yıldız’ın sosyal
medyadan duyurduğu, daha sonra sevinerek öğrendiğimiz bir test sonucu oldu.
Geçmiş olsun dileklerimle, eğer uygun görürseniz, bu konuda bilgilendirme yapma
ihtiyacı duyarsanız ona da seviniriz. Tekrar geçmiş olsun diyorum. 
Buyurun.
V.- AÇIKLAMALAR (Devam)
23.- Manisa Milletvekili Erkan Akçay’ın, MHP Genel Başkan Yardımcısı
İstanbul Milletvekili Feti Yıldız’ın coronavirüs testinin negatif çıktığına,
endişe edecek bir durumun söz konusu olmadığına ve geçmiş olsun dileğinde
bulunduklarına, Berat Kandili’nin tüm İslam âlemi ve insanlık için hayırlara
vesile olmasını niyaz ettiğine, 4 Nisan ülkücü hareketin kurucusu Başbuğ
Alparslan Türkeş’in vefatının 23’üncü seneidevriyesine, 7 Nisan Dünya Sağlık
Günü’nü kutladığına, coronavirüs salgını nedeniyle hayatını kaybeden
vatandaşlara Allah’tan rahmet dilediğine, Sağlık Bakanlığının virüsün dünyaya
deklare edildiği 10 Ocak 2020 tarihinden önce gerekli çalışmaları başlattığına,
müzisyen ve bestekâr Ahmet Şafak’ın şarkı sözleriyle sözlerini tamamlamak
istediğine ilişkin açıklaması
ERKAN
AKÇAY (Manisa) – Çok teşekkür ediyorum Sayın Başkan.
Sizin
de ifade ettiğiniz gibi Genel Başkan Yardımcımız, İstanbul Milletvekilimiz ve
çok kıymetli ağabeyimiz Feti Yıldız Bey’in dün Twitter’den bir paylaşımı oldu.
Kendisi de zaten bu coronavirüs salgınından bu yana, bu salgına karşı önlemlere
son derece hassasiyetle dikkat eden ve özen gösteren bir ağabeyimizdi fakat
yaşı münasebetiyle bazı endişeler de taşımıyor değildi. Hastaneye gitmeden
evvel zaten gerekli tetkikler, bu coronavirüs tahlilleri neticesinde ilk tahlil
negatif çıkıyor, daha sonraki doğrulama testi de negatif çıkmakla birlikte
tabii yaş ve daha evvel yaşadığı tıbbi sorunlar nedeniyle diğer tetkik ve
tahlillerinin de yapılması için birkaç gün daha hastanede kalacak. Kendisine
buradan tekrar geçmiş olsun dileklerimizi ifade ediyoruz ve endişe edecek bir durumun
söz konusu olmadığını da ifade etmek istiyorum.
Sayın
Başkan, ramazan ayının müjdecisi, rızık ve şifa kapılarının açıldığı,
müminlerin rahmet, bereket ve mağfiret gecesi Berat Kandili’nin milletimiz,
İslam âlemi ve tüm insanlık için hayırlara vesile olmasını niyaz ediyorum.
4
Nisan 2020 tarihinde, partimizin ve ülkücü hareketin kurucusu Başbuğ’umuz
Alparslan Türkeş’in vefatının 23’üncü seneidevriyesini yâd ettik, idrak ettik.
Rahmetli Başbuğ’umuzun hatırası aynı tazelikle kalbimizdedir, mücadelesi aynı
heyecanla devam etmekte, fikirleri dün olduğu gibi bugün de geleceğimize ışık
tutmaktadır. Başbuğ Türkeş, bizlere Türk milliyetçiliği, ülkücülük ve
Milliyetçi Hareket Partisi gibi büyük bir miras bırakmıştır. 
Alparslan
Türkeş, ülkü sahibi bir fikir ve hareket adamıdır. Başbuğ Türkeş şöyle der:
“Ülküsüz insan dümensiz, pusulasız bir gemi gibidir.” Genç yaşta gönlüne düşen
sevdayı bir fikir hareketine dönüştürmüş, zamanın ve mekânın kervanına
katmıştır. Milliyetçilik fikrini siyasi bir program hâlinde siyasetin merkezine
oturtmuş, siyasi bir program hâline getirmiştir. Bu siyasetin merkezinde millet
ve demokrasi vardır, çok partili demokrasiyi esas alan, kapsayıcı ve
bütünleştirici bir temel vardır. Bütün özellikleriyle, topyekûn varlığıyla
ayrılık kabul etmeyen “Türk milleti” anlayışı ve siyasetidir bu. Bu nedenle,
Milliyetçi Hareket Partisi, milleti bir bütün olarak referans aldığı için
etnikçiliğe, ırkçılığa, mezhepçiliğe, cemaatçiliğe karşıdır. Ayrıca,
demokrasiyi referans aldığı için de her türlü totaliterliğe karşıdır.
(Mikrofon
otomatik cihaz tarafından kapatıldı) 
BAŞKAN
– Devam edin. 
ERKAN
AKÇAY (Manisa) – Başbuğ’umuzun izinde, liderimizin emrinde ve milletimizin
hizmetinde Türk milliyetçiliği meşalesini ilelebet yaşatıp taşıyacağız. 
Bu
vesileyle, Başbuğ’umuz Alparslan Türkeş’i tekrar rahmet ve şükranla anıyoruz,
mekânı cennet “Şahidimdir.” dediği şehitler yoldaşı olsun.
Sayın
Başkan, dünya, tarihin farklı dönemlerinde sağlığın önemini salgın
hastalıkların hazin sonuçlarıyla tecrübe etmiştir. Sağlıklı bir dünyanın koşulu
sağlıklı bir çevre, sağlıklı toplum ve sağlıklı bireylerdir. Sağlığın insan
hayatındaki önemini yeniden tecrübe ettiğimiz bugünlerde Dünya Sağlık Günü’nü
de kutluyorum. 
Corona
virüsü salgını nedeniyle hayatını kaybeden vatandaşlarımıza Allah’tan rahmet,
tedavisi süren hastalarımıza acil şifalar diliyorum.
Virüs
dünyaya 10 Ocak 2020 tarihinde deklare edilmiş, Sağlık Bakanlığı ilan
tarihinden önce gerekli çalışmaları yürütmeye başlamıştır.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ERKAN
AKÇAY (Manisa) – Bugün gelinen noktada, devlet kurumlarımız ve milletimiz
salgınla mücadelede ciddi mesafe katetmiştir.
Sayın
Başkan, bu vesileyle de değerli sanatçımız, müzisyen ve bestekârımız,
entelektüel aydın kimliğiyle de temayüz etmiş aziz kardeşimiz Sayın Ahmet
Şafak’ın yeni bestelediği şarkısının sözleriyle sözlerimi tamamlamak istiyorum:
“Dayan milletim! Geceyi gördük, güneşi de göreceğiz biz/Umudumuzu besleyeceğiz,
yarınlara ereceğiz biz/Yine başaklar buğday verecek yine bahar, yaz
gelecek/Çocuklar koşup eğlenecek, hep beraber görüp eğleneceğiz biz/Aş
olacağız, iş olacağız, yüzlerde gülüş olacağız/Yine, yeniden başlayacağız;
mutluluğa varacağız biz/ Yine başaklar buğday verecek yine bahar, yaz gelecek”
Teşekkür
ederim Sayın Başkan.
BAŞKAN
– Söz sırası Halkların Demokratik Partisi Grubu adına Sayın Oluç’ta.
Buyurun
Sayın Oluç.
24.- İstanbul Milletvekili Hakkı Saruhan Oluç’un, Berat Kandili’nin
sağlık, huzur ve barış getirmesini dilediklerine, Mecliste coronavirüsten korunma
konusunda gerekli özenin gösterildiğine ancak cezaevlerinde bulunan insanların
ve zorunlu olmamasına rağmen üretimin sürdüğü iş yerlerinde çalışan emekçilerin
aynı özen ve dikkati gösteremediğine, uluslararası birçok kurum ve kuruluşun
cezaevlerindeki tutuklu ve hükümlülerin coronavirüs sebebiyle tahliye
edilmesine dair ülkelere çağrıda bulunduğuna, bir hekimin daha corona testinin
pozitif çıkması nedeniyle İzmir Şakran Cezaevinde önlemlerin yeterince alınıp
alınmadığını öğrenmek istediklerine, Diyarbakır İl Sağlık Müdürlüğünün yaptığı
açıklamaya göre yirmi yedi günde Diyarbakır ilinde yapılan toplam test sayısına
ve gerçeğin ortaya çıkması açısından yapılan coronavirüs test sayısının önemli
olduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; öncelikle sizlerin ve bütün halkımızın Berat Kandili
mübarek olsun.
Kandillerdeki
iyi niyetlerimizin ve dualarımızın içerisinde her zaman sağlık olmuştur. Bu
kandilde de bütün insanlığa en başta sağlık, ardından da en çok ihtiyaç
duyduğumuz huzur ve barışın gelmesini diliyoruz. İnsanlığın bu krizi de -corona
krizini de- dayanışmayla atlatmasını diliyoruz. Bu bağlamda tüm İslam âleminin
ve halklarımızın Berat Kandili’ni kutluyoruz.
Sayın
Başkan, çok isabetli bir tutumla bu maske takma meselesini çözmüş olduk; bu,
elbette ki önemli. Gerçekten zor günlerden geçiyoruz ama şunu hatırlatmak
istiyorum: Bizler Mecliste bu özeni ve dikkati gösterirken -haklı olarak- bu
özeni ve dikkati gösteremeyenler var, onları hatırlatmak istiyorum. Bir tanesi,
cezaevlerinde bir koğuşta çok sayıda insanın bir arada kaldığı yerlerdir ve
bunu bugün, yarın, önümüzdeki günlerde tartışmaya devam edeceğiz. Hiçbir
şekilde böyle önlem alma imkânları yoktur. İkincisi de zorunlu olmamasına rağmen
üretimin sürdüğü iş yerlerinde çalışan işçiler, emekçiler aynı özeni ve dikkati
gösterememektedirler ne yazık ki. Bütün vekillerimizin bu maskeli durumdayken
bu yurttaşlarımızın da durumlarını bir kez daha düşünmelerini, hissetmelerini
doğrusu istiyoruz.
Şimdi,
bütün dünya corona virüsü salgını karşısında yoğun bir mücadele sürdürüyor. Bu
mücadele içinde alınan çeşitli önlemler var. Bunların bir kısmını biz de
alıyoruz, tartışıyoruz, konuşuyoruz, taleplerimizi dile getiriyoruz. Bir şeyi
hatırlatmak istiyorum: Uluslararası kurumların çağrıları var son günlerde
özellikle yoğunlaşmış olarak. Hem dünyanın bütün ülkelerine dönük çağrıları var
hem de Türkiye’ye dönük çağrıları var.
(Mikrofon
otomatik cihaz tarafından kapatıldı)
BAŞKAN
– Devam edelim. 
HAKKI
SARUHAN OLUÇ (İstanbul) – Konu cezaevleriyle ilgili. Örneğin Avrupa Konseyi
Parlamenter Meclisi, Birleşmiş Milletler İnsan Hakları Yüksek Komiserliği,
Uluslararası Af Örgütü, Dünya Müslüman Âlimler Birliği, Avrupa Parlamentosu,
Dünya İşkence Karşıtı Organizasyonu, İnsan Hakları İzleme Örgütü gibi birçok
kurum ve kuruluş uluslararası alanda cezaevlerindeki tutuklu ve hükümlülerin
coronavirüs sebebiyle, mücbir bir sebep nedeniyle tahliye edilmelerine ve
gereken önlemlerin dışarıda alınması gerektiğine dair açıklamalar yapıyorlar,
çağrılar gönderiyorlar. Bunları hatırlatmak istedim, uluslararası kurumların bu
çağrılarını. Niye bu önemli şu anda? Bakın, biraz evvel aldığımız bilgilere
göre Şakran Cezaevinde, İzmir Şakran Cezaevinde, bir hekimin daha sonuçlarının pozitif
çıktığı belli oldu. Beş gün önce de bir hekimde çıkmıştı, ikinci hekim oldu ve
bu ikinci hekimin de özellikle son hafta içinde tutuklularla yakın temasta
olduğu biliniyor. Dolayısıyla bu konunun önemini bir kez daha vurgulamış
olalım. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
HAKKI
SARUHAN OLUÇ (İstanbul) - Cezaevleri gerçekten son derece sıkıntılı bir durumla
karşı karşıya. Bu bağlamda Şakran Cezaevinde de önlemlerin yeterince alınıp
alınmadığını elbette ki öğrenmek istiyoruz.
Yine
corona virüsüyle ilgili bir noktaya daha değinmek istiyorum. Şüphesiz ki test
sayısının çok önemli olduğunu ilk günlerde de tartışıyorduk ve ne kadar çok
test yapılırsa gerçeğin o kadar fazla ortaya çıkacağını söylüyorduk, haklı da
olduğumuz ortaya çıktı. Şu anda Türkiye’de günde 21 bin teste varıldı. Bu
sayının daha da artması gerekiyor. Yani çok düşük sayılarla başlamıştı, 21 bin
önemli bir nokta ama daha da artması gerekiyor. Fakat bir gerçeğe de işaret
etmeden duramayacağım. Diyarbakır İl Sağlık Müdürlüğü açıklama yaptı, yirmi
yedi gün içerisinde Diyarbakır’da yapılan toplam test sayısı 500. Yirmi yedi
günde Diyarbakır’da 500 test yapılmış, başka yapılmamış; İl Sağlık Müdürlüğünün
açıklaması. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) - Diyarbakır’da 500 test yapılmış ama mesela,
Diyarbakır’da hastanelerde şu anda 148 yurttaş tedavide. Yani 500 test
karşılığında 148 yurttaşın tedavide olmasının ne kadar vahim bir tablo olduğunu
orantısal olarak söylememe herhâlde gerek yok; 9 yurttaş ölmüş. Dolayısıyla
Diyarbakır bir örnektir ama mutlaka bu konuda ciddi bir çalışmanın yapılmasına
ihtiyaç var, aksi takdirde çok büyük eşitsizliklerin bu konuda da yaşanmakta
olduğunu hep birlikte görmüş oluyoruz.
Teşekkür
ederim.
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Özel’de.
Buyurun
Sayın Özel.
25.- Manisa Milletvekili Özgür Özel’in, coronavirüs nedeniyle hayatını
kaybeden vatandaşlara Allah’tan rahmet dilediklerine, salgınla mücadele eden
herkese şükranlarını sunduklarına, Berat Kandili’nin tüm insanlığa sağlık ve
huzur getirmesini temenni ettiklerine, ceza infaz düzenlemesinin herkesin
adalet duygusunu zedelemeyecek şekilde yapılmasının önemli olduğuna, coronavirüs
salgınıyla mücadele edilen bir dönemde Kanal İstanbul ihalesine çıkılarak
yanlış yapıldığına, Manisa ili Kırkağaç ilçesi Karakurt Mahallesi’nde yaşanılan
mağduriyetin giderilmesi gerektiğine, sağlık alanında şiddetin önlenmesine
yönelik hazırladıkları kanun teklifinin doğrudan gündeme alınmasına ilişkin
önergenin oylamasının herkes için samimiyet testi olduğuna, ölüm orucunda olan
Grup Yorum üyesi Helin Bölek’in hayatını kaybetmesi üzerine sosyal medya
aracılığıyla yapılan açıklamaya İçişleri Bakanı Süleyman Soylu’nun verdiği
cevaba ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bütün
gruplara ve değerli milletvekillerimize başarılı ve sağlıklı bir çalışma
haftası diliyoruz.
Şu
ana kadar corona virüsten kaybettiğimiz 649 vatandaşımıza Allah’tan rahmet
diliyoruz ve vakaların hızla kontrol altına alınıp kayıpların en kısa sürede
durmasını ümit ediyoruz. Bu uğurda da gayret gösteren herkese takdirlerimizi,
şükranlarımızı ve dayanışma duygularımızı bir kez daha ifade ediyoruz. 
Sayın
Başkan, bu akşam Berat Gecesi; II. Selim’in camilerin minareleri arasına
kandiller koymak suretiyle müjdelediğinden beri de Berat Kandili olarak
kutlanıyor. Tüm Müslümanlara ve insanlığa Berat Kandili’nin sağlık ve huzur
getirmesini temenni ediyoruz. Berat, hem kelime anlamıyla hem de bu gecenin
önemini idrak açısından, kurtuluş, arınma ve af anlamına geliyor. Hesap verme,
suçtan kaçma, özür dileme, af dileme, arınmanın yanında affedici olmanın da
öğütlendiği ve kırgınların, küskünlerin birbirini affetmesinin öğütlendiği bir
gecenin, 7 Nisan günü Mecliste kamuoyunda af olarak bilinen infaz düzenlemesi
kanununun görüşmelerinin başladığı bir güne denk gelmesini de son derece
anlamlı buluyoruz. Bu konuda hatiplerimiz, partimizin tutumunu ve maddeler ilerledikçe
her maddedeki önerilerimizi, eleştirilerimizi dile getirecek ama affedici
olmanın siyasi kategorizasyonlarla ve kendi partisinin siyasi tutumuna göre
değil… 
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) – …yürekten, gerçekten adalet duygusuna sahip olarak infaz
adaletini ve kişilerin iç dünyalarında bu kararı verenlerin de taşıyabileceği
bir adalet duygusu ve bu kararın uygulandığı ve uygulanmayacağı herkesin adalet
duygusunu zedelemeyecek bir şekilde müzakerelerin yapılması kapsamının
belirlenmesinin, kararların verilmesinin son derece önemli olduğunu
düşünüyoruz. 
Sayın
Başkanım, Türkiye coronavirüsle mücadele ediyor. Örneğin, geçtiğimiz haftalarda
büyük bir yanlış yapılmıştı: Millet coronavirüsle, canıyla uğraşırken birileri
Kanal İstanbul ihalesiyle uğraşıyordu. Türkiye genelinde çok tartışıldı ve
siyasi sonuçları da oldu ama bir yandan da daha küçük ölçekte, hepimizin
buralarda olduğu, sosyal teması kestiğimiz süreçte, Manisa’nın Kırkağaç
ilçesinin eski beldesi, şimdiki mahallesi Karakurt ile Kars’ın Gölesi Toprak
Koruma ve Arazi Kullanımı Kanunu çerçevesinde arazilerin toplulaştırılması için
pilot bölge ilan edilmişti.
(Mikrofon
otomatik cihaz tarafından kapatıldı) 
BAŞKAN
- Devam edin, tamamlayalım. 
ÖZGÜR
ÖZEL (Manisa) – Millet canıyla uğraşırken birileri Karakurt’a gitmiş, kazıkları
çakmış, arazinin yüzde 70’i zeytinlik olup orada toplulaştırma yapılamayacağına
dair görüş, kanaat, karar varken oradan yol getirme bahanesiyle yüzde 2-yüzde
3’lük bir feragat isteyip tapuları yeniden düzenlemiş. Ben gittim -sosyal
temasa uyarak- ve İlçe Başkanımızdan Karakurt’taki yüzlerce kişinin imzalı
dilekçesini aldım, elimde ve hepsi, bütün Karakurt bunun Mecliste dile
getirilmesini istiyor. Şöyle söyleyeyim, Karakurt’u şöyle hatırlatayım AK PARTİ
Grubuna özellikle: Biz gittiğimizde siyasi propaganda yaparken –AK PARTİ o
kadar güçlü ki orada- bize diyorlardı ki: “Aman, eleştirelim ama AK PARTİ’ye,
Cumhurbaşkanına çok fazla bir şey söylemeyelim, burada çok yüksek destek alıyor
AK PARTİ.” Böyle bir mahalle, seçim sonuçlarına bir bakın, özellikle, on yedi
sene önceki seçim sonucuna bir bakın. Bu Karakurt’ta sorun şu anda şu: Arazi
sınırları değişiyor; zeytini olmayan komşuya eski toprak sahibinin zeytini, boş
arazisi olana zeytin geliyor, adamın dedesinden kalan altmış yıllık zeytin
başkasına geçiyor. Damlama sulama yaptırmış, damlama sulama sistemleri
bozuluyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özel. 
ÖZGÜR
ÖZEL (Manisa) – Parsel aralarında açılan yollarda binlerce zeytin kalmış.
Sosyal barış bitmiş. Bu dönemde Karakurtluların evde izolasyonda bulunmaları
gerekirken malının ve zeytininin peşine düşme gibi bir sorunla karşı
karşıyalar. Bunu AK PARTİ’nin duyması, görmesi, bu işe müdahale etmesi gerekir
diye düşünüyoruz. 
Sayın
Başkan, bugün coronavirüsle mücadele sırasında, hepimizin takdir ettiği
hekimlerimizin, meslek örgütünün, onların kardeş meslek örgütlerinin, sağlık
alanında örgütlü sendikaların üzerinde mutabık olduğu ve Ali Şeker Vekilimizin
ilk imzasıyla partimizin verdiği hekime karşı şiddet yasası, bugün İç Tüzük 37
kapsamında birazdan gündeme gelecek. Bu konuda Sağlık Bakanı burada dedi ki:
“Alkışlayın ama daha fazlasını yapın.” Ben içeride sordum “Sayın Bakan -mesajı
doğru almak adına- neyi kastediyoruz?” diye. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel. 
ÖZGÜR
ÖZEL (Manisa) – Sayın Başkan, biraz da zor oluyor ifade etmek, ondan dolayı
süre konusunda her zaman gösterdiğiniz esnekliği daha da cömertçe
göstereceğinizi ümit ederek… 
Kendisi
bana söyledi, Sayın Bakan dedi ki: “Sağlıkta şiddet yasası.” Herkes biliyor,
Sayın Bakan bunu istiyor, sağlık çalışanları istiyor, meslek örgütleri istiyor,
doktorlar istiyor. Bugün oylanacak, lütfen, vakit varken… Bugün kanunu aynen
geçirmeyi oylamayacağız, gündemimize almayı oylayacağız. Bu konuda hepimiz için
bir samimiyet testidir bu. Gündeme alınır, uygun gördüğümüz bir günde 1’inci
sıraya çeker, önergelerle en doğru hâle getiririz ama bu konuda tüm grupların
önemli görevleri olduğunu düşünüyorum.
Sayın
Başkanım, son olarak bir hususu, bir haksızlığı milletimize ve Millet
Meclisimize şikâyet etmek üzere sözümün bu kısmını kullanacağım. Kendisi,
yürütmenin görevinde olan İçişlerinin atanmış Bakanı Süleyman Soylu, geçtiğimiz
hafta…
(Mikrofon
otomatik cihaz tarafından kapatıldı)
BAŞKAN
– Tamamlıyoruz Sayın Özel, son kez.
ÖZGÜR
ÖZEL (Manisa) – ...Grup Yorum üyesi Helin Bölek’in ölümünden sonra bizim bu
konuda attığımız bir “tweet”e cevaben -biz “Başka ölümler olmaması için herkes
gayret sarf etsin, gençleri toprağa vermeyelim.” dedik- diyor ki: “Hastaneye
kaldırıldığı hâlde DHKP-C’nin talimatıyla tedavisini engelleyerek hastaneden
çıkartıp ölüme yatıran sizin milletvekilleriniz.” Tek tek bütün milletvekillerimizle
konuştuk. Ziyaret yapan milletvekilimiz Ali Şeker salonda. Başhekimin,
doktorların varlığında Helin Bölek’le konuşuyor, diyor ki: “Biz CHP olarak ölüm
orucunu doğru bulmuyoruz, bunu bırakmanızı tavsiye ediyoruz. Tam teşekküllü bir
üniversite hastanesine gitmenizi size teklif etmek, sizi ikna etmek ve size bu
konuda yaşama tutunmanız için ricada bulunmak için geldim.” Herkes şahit. Bunu
nasıl bırakırsınız?
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel, son kez.
ÖZGÜR
ÖZEL (Manisa) – Geçmişte AK PARTİ’de de birçok milletvekili ölüm oruçlarında
aracılık yaptı. Diyor ki: “Tek şartım, coronavirüs salgını geçtikten sonra Grup
Yorum konser versin, aletlerimizi alıp parçalamasınlar, haksız gözaltı ve
tutukluluk yapılmasın.” Devlet kendisine “Corona geçince bir konser
verirsiniz.” dese -oradaki herkesin huzurunda söylüyor- ölüm orucunu bırakacak.
Bu söz verilmiyor, Helin hayatını kaybediyor. “Gençler hayatını kaybetmesin.”
dedik diye o Süleyman -soyadıyla namütenasip bir şekilde- çıkıyor ve bize diyor
ki: “Siz onun tedavi edilmesine engel oldunuz.” Biz, onun üniversite
hastanesine alınması için mücadele ettik. Çıkıyor, sonra da paralı trollerle
robot hesaplardan Twitter’da yaygınlaştırıp, oradan burada haber yaptırıp CHP’yi
suçlamaya çalışıyor.
(Mikrofon
otomatik cihaz tarafından kapatıldı) 
BAŞKAN
– Sayın Özel, tamamlıyoruz, değil mi? Lütfen…
ÖZGÜR
ÖZEL (Manisa) – Bitiriyorum Sayın Başkan.
CHP,
DHKP-C’den ve Süleyman Soylu’dan farklı olarak ölümü değil, yaşamı kutsar. Aklını
başına al hadsiz Süleyman, aklını başına al! (CHP sıralarından alkışlar) DHKP-C
ile senin aranda gencecik bir kadın öldü, yenileri de ölebilir. “Sazımı
almasın, kırmasın, beni içeri atmasın. Konser verme sözü…” Bir konser sözü
versek yaşayacaktı. Avukatlarının başvurusu üzerine kendisini hastaneden alıp
evine götüren şey mahkeme kararı. O kararı desteklemiyoruz. Helin’i ikna etmeye
çalıştı arkadaşımız “Üniversite hastanesine git.” diye. Bu yalanı kınıyoruz.
Hadsiz Süleyman haddini bilecek, gün gelecek hesap verecek! (CHP sıralarından
alkışlar)
BAŞKAN
– Söz sırası, Adalet ve Kalkınma Partisi Grubu adına Grup Başkan Vekili Sayın
Zengin’de.
Buyurun
Sayın Zengin.
26.- Tokat Milletvekili Özlem Zengin’in, Oturum Başkanı TBMM Başkan
Vekili Levent Gök’e Genel Kurul Salonu’nda maske takılması konusunda gösterdiği
hassasiyet için teşekkür ettiğine, virüs nedeniyle hayatını kaybeden
vatandaşlara Allah’tan rahmet, sağlık çalışanlarına kolaylıklar, Ankara ili
Elmadağ ilçesi ROKETSAN fabrikasında meydana gelen patlamada yaralananlara şifa
dilediğine, 4 Nisan Alparslan Türkeş’i vefatının 23’üncü seneidevriyesinde
rahmetle yâd ettiğine, Berat Gecesi’nin herkesin duasının kabul olduğu bir gece
olmasını Yüce Allah’tan niyaz ettiğine, Grup Yorum’un konserlerinde terör propagandası
yapıldığına, ölüm orucu denilen itiraz yönteminin artık kalmadığına, İçişleri
Bakanı Süleyman Soylu’nun sözlerinin Grup Yorum’un kendi gerçeğini ortaya
koymak olduğuna ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekili arkadaşlarım; sizleri
saygıyla selamlıyorum, hayırlı haftalar diliyorum.
Aslında,
ne kadar özgürmüşüz maskelerimiz yokken. Bu manada, insan, aslında içinde
bulunduğu hâlin kıymetini bir taraftan biliyor.
Size
çok teşekkür ediyorum gösterdiğiniz hassasiyet için, bu planlama için. Ümit
ediyorum, hiçbir arkadaşımızın en ufak bir rahatsızlığına sebebiyet vermeden bu
haftayı tamamlarız.
Elbette,
ben de konuşmamın başında, şu ana kadar bu virüs nedeniyle hayatını
kaybedenlere Allah’tan rahmet diliyorum. Zor bir süreç. Sağlık çalışanlarının
her birine, doktorundan, hemşiresinden temizlik görevlisine kadar bütün çalışan
arkadaşlarımıza kolaylıklar diliyorum, onlara minnetimizi sunuyorum, hatta
saygıyla önlerinde eğiliyorum.
Ankara’nın
-tabii, çalışmaya devam eden insanlarımız var çünkü Türkiye’de devam eden
süreçler var, terör diye bir bela var, oraya da geleceğim biraz sonra- Elmadağ
ilçesinde -çok yakın, bir yarım saat içerisinde- ROKETSAN Fabrikasında saat
14.00 gibi bir patlama oldu ve bu patlama neticesinde can kaybımız yok ama
yaralılar var, 3 insanımız, çalışanımız yaralandı. Onlara acil şifalar dilemek
istiyorum. 
Ben
de Sayın Türkeş’i vefat yıl dönümünde -4 Nisanda- rahmetle yâd ediyorum.
Geçtiğimiz yıl yaptığımız çalışmayı hatırlıyorum Adana’daki üniversiteye
kendisinin isminin verilmesini. Bu manada tekrar kendisini rahmetle yâd
ediyorum. 
Berat
Kandili -Sayın Özel ne anlama geldiğini çok güzel ifade ettiler, uzunca
anlattılar- tabii, camiamız, İslam camiası acısından çok önemli bir gece. Biz
“gece” olarak söylemeyi tercih ediyoruz. Çünkü, bu gecelerde büyük sırlar
saklı, ramazana giden bir yol. Biliyorsunuz, 23 Nisanda, o gece ilk sahura
kalkılacak. Üç aylar içerisindeki en önemli gecelerden bir tanesi. Bu gecelerde
biz bütün…
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZLEM
ZENGİN (Tokat) – Özellikle camilerde muazzam bir şenlik gibi olur neredeyse.
Yani insanlar koşar coşkuyla, camilere akın akın insanlar… Sabaha kadar
durmayan bir hareketlilik olur. Kadınlar, kadınlar daha çok olur o camilerde.
Şu anda camilerimize insanlarımız gidemeyecekler ama ben biliyorum ki aynı
heyecanı, aynı aşkı, muhabbeti evlerinde, kendilerinden öte ülkemizdeki
insanlar için, dünya insanları için dualarla geçirecekler. Bu manada Berat
Gecesi’nin her birimizin duasının kabul olduğu bir gece olmasını tekrar
Rabb’imden niyaz ediyorum.
Şimdi,
Grup Yorum’la alakalı birkaç şey söylemek istiyorum. Her ölüm hüzünlüdür.
Çünkü, ben insanların hesabının vefatla beraber -dünyaya dair hesabın-
noktalandığına inanıyorum, hukuk da böyle söylüyor. Davanız varsa düşer,
yargılanıyorsanız biter, artık dünyaya dair mesele kapanır.
(Mikrofon
otomatik cihaz tarafından kapatıldı)
BAŞKAN
– Devam edin Sayın Zengin.
ÖZLEM
ZENGİN (Tokat) – Bundan sonrasıyla alakalı meseleyi biz o yüzden -insanlarla
ilgili- kapatırız. Yani, ne kadar canımız yanarsa yansın kapatırız meseleyi.
Şimdi, bu konuyla ilgili, Grup Yorum’la alakalı mesele gündem olunca ben Grup
Yorum’un konserlerine bakma ihtiyacı duydum. Hani söylüyor ya Grup Başkan
Vekili arkadaşım: “Bir söz verseydiniz, bir konser sözü.” Eğer vermiş olsaydık
-ben merak ettiğim için- nasıl olacaktı bu konser? Bak, konser gibi olmuyor,
şöyle oluyor konser: O konsere çıkanlar -hatırlayacaksınız bugün de rahmetle
yâd etmek istiyorum- Selim Kiraz’ı, hâkim arkadaşımızı katledenleri
yaşıyorlarmış gibi, oradaymış gibi -adlarını ben burada söylemeyeceğim-
adlarını alkışlatmak, ailesinden insanları oraya çağırarak “Onlar ölmedi,
aramızda.” diye onları alkışlamak, onlara ağıtlar yakmak -hatta yanımda aslında
okuyabilirim de- onlardan bir tanesinin adı üzerine… 
(Mikrofon
otomatik cihaz tarafından kapatıldı)
BAŞKAN
– Devam edelim.
ÖZLEM
ZENGİN (Tokat) – Suç işleme ihtimaline binaen değil zaten suç işleniyor. Zaten
o konserde -siz görmüyorsunuz- terör propagandası yapılıyor, ben izlemenizi
tavsiye ederim. O şarkıları, oradaki tavrı, bunları izlemenizi tavsiye ederim.
(HDP sıralarından gürültüler)
BAŞKAN
– Arkadaşlar, sessiz olalım lütfen, herkes sakin olsun.
ÖZLEM
ZENGİN (Tokat) – Yani siz şunu istiyorsunuz: Devlet mücadele ettiği bir
fikriyat için çıkacak söz verecek ve orada bu ülkenin savcısını, hâkimini
öldüren insanları alkışlatacak. Bu mudur yani! (HDP sıralarından gürültüler)
BAŞKAN
– Arkadaşlar lütfen, lütfen dinleyelim.
ÖZLEM
ZENGİN (Tokat) – Bu mudur sizin önerdiğiniz? Ben ve bizim grubumuz Sayın Özel’i
hiç kelime etmeden dinledik. Sayın Başkanım, ben arkadaşlarımı sükûnete davet
ediyorum, bu da benim fikrimdir.
BAŞKAN
– Değerli arkadaşlar, lütfen sessiz olalım. 
ÖZLEM
ZENGİN (Tokat) – Sayın Özel fikrini söyler ben de fikrimi söylerim. 
Bizim
itirazımız bunadır. Ha, şunu da söyleyeyim: Doğrusu ölüm orucu denen itiraz
yöntemi artık kalmadı. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Zengin.
Buyurun.
ÖZLEM
ZENGİN (Tokat) – Sayın Başkanım, bunlar daha evvel özellikle İrlanda’da IRA
merkezli terörün yöntemlerinden bir tanesiydi. 
HÜDA
KAYA (İstanbul) – Filistin’de hâlâ devam ediyor.
BAŞKAN
– Sayın Kaya…
ÖZLEM
ZENGİN (Tokat) – Filistin’i ben gayet iyi biliyorum. 
Bu
insanlar hapishanelerde çok zorlandı.
BAŞKAN
– Siz Genel Kurula hitap edin Sayın Zengin.
ÖZLEM
ZENGİN (Tokat) – Yakıldı, mahkûmları yaktılar kendi davaları için. O sebeple
biz hiç kimsenin ölüm orucuna yatmasını zinhar istemeyiz, asla, hiçbir
arkadaşımız, her birimiz de bundan vazgeçmesi için gayret sarf ederiz, ikna
etmeye çalışırız. Bu süreçte daha evvel Filiz Kerestecioğlu Hanım’la bizim çok
konuşmalarımız da olmuştur. Bu manada şunu söylemek istiyorum: Bir insanın
hayatını kaybetmesinden her daim üzüntü duyarız ama neticede, gelinen noktada,
buraya gelmek bir tercih meselesidir ve buradan da yola çıkarak, Sayın
Bakanımızla alakalı eleştirinizi yapabilirsiniz ama bir üslup sorunu olduğunu
da kabul etmeniz lazım.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ÖZLEM
ZENGİN (Tokat) – Son bir cümle. 
SERPİL
KEMALBAY PEKGÖZEGÜ (İzmir) – Helin Bölek’i öldürene sor...
BAŞKAN
– Arkadaşlar, lütfen...
ÖZLEM
ZENGİN (Tokat) – Öldürme sorunu olan sizlersiniz. İnsanları katleden...
BAŞKAN
– Sayın Zengin, siz Genel Kurula hitap edin.
ÖZLEM
ZENGİN (Tokat) – O zaman laf atılmayacak Sayın Başkanım. (HDP sıralarından
gürültüler)
BAŞKAN
– Değerli arkadaşlar, lütfen...
ÖZLEM
ZENGİN (Tokat) – Öyle kafanıza göre laf atıp cevabı ortada bırakmak olamaz, ben
buna tahammül edemiyorum.
Bu
manada, Sayın Bakanımızın söylediği, Grup Yorum’un kendi gerçeğini ortaya
koymaktır. Grup Yorum -sizin savunduğunuz şey- bu ülkenin hâkimini, savcısını
katletmiş insanları öven bir gruptur.
Teşekkür
ediyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, lütfen siz de kısa bir açıklamayla bitirin, gündemimize devam
edelim.
27.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, bir: Bu ölüm orucu ilk kez Gandi tarafından
kullanılmış, IRA tarafından yaygınlaştırılmış, Filistin Kurtuluş Örgütü’nün
İsrail zindanlarında çokça kullandığı bir yöntem. Biz, parti olarak, açlık
grevini ve ölüm orucunu insan bedenine karşı da işlenen bir suç olduğu için
doğru bir eylem biçimi olarak hiçbir zaman görmedik, rolümüz hep bunun
sonlandırılması konusunda oldu ama sıkıntı şurada -ben Sayın Zengin’in
vicdanına teslim edeceğim durumu- Süleyman Soylu diyor ki: “CHP milletvekili
gitti -Ali Şeker’i kastediyor, başka giden yok- ve onu alıp evinde ölüme
götürdü.” Oysa biz, ölüm orucunu bırakması için ricada bulunduk. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel; konuyu kapatalım artık, tamamlayın lütfen.
Buyurun.
ÖZGÜR
ÖZEL (Manisa) – Oradaki mesele, Süleyman Soylu, geçmiş dönemlerden Cumhuriyet
Halk Partisine duyduğu kin ve husumetle buradaki böyle bir hassas konuyu
istismar ederek yalan yoluyla ve kasten itibar suikastı yapmaktadır
arkadaşımıza, iftira atmaktadır, özre muhtaç bir durumdur. Yanındaki kamu
görevlileri şahittir, ölüm orucunu durdurması için telkinde bulundu
arkadaşımız, Süleyman Soylu’nun iftira ettiği gibi değil.
BAŞKAN
– Konu kayıtlara geçmiştir, Sayın Özel.
ÖZGÜR
ÖZEL (Manisa) – Ayrıca, bir ülkede devriiktidarınızda, 2020’de bir konser
verilirse o konseri izleyenlerin bir kısmı suç işleyeceklermiş vehmiyle konser
iptalini savunmak çağdaş demokraside olmaz, sizin böyle bir önleyici
hizmetiniz, önleyici çabanız olamaz. Konser yapılır, suç varsa o konuda ilgili
merciler görevini yaparlar. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel, bitirelim artık. Lütfen değerli arkadaşlar bir
cümleyle bitirelim. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, ben size de söz vereyim, siz de bir cümleyle tamamlayın,
kapatalım bu konuyu artık.
ÖZGÜR
ÖZEL (Manisa) – Sayın Başkan, suç şahsidir, suç işlendikten sonra oluşur,
işlenmeden önce öngörülüp engel olunmaya çalışılması demokratik devlet aklı
değildir. Suç şahsidir, sazın, sözün, hayatının baharındaki Helin’in olamaz.
Helin’i DHKP-C denilen örgüt İle Süleyman Soylu müştereken öldürmüşlerdir.
Teşekkür
ediyorum.
ÖZLEM
ZENGİN (İstanbul) – Sayın Başkan…
BAŞKAN
– Buyurun Sayın Zengin. 
Siz
de lütfen kısaca konuyu toparlayın artık, gündemimize devam edelim.
28.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok kısa olarak… 
Şimdi,
şunu ifade etmek istiyorum: Elbette suç şahsidir fakat bu konserlerde yapılan
şeyin hiç kimse suç olmadığını söyleyemez. Ben şu ana kadar mevcut olan,
yapılanları söylüyorum, bunlar kayıtlarda vardır. Açılıp izlendiği takdirde o
alkışlamaları, aileyle bağlanmayı, o ana övgüleri… Sayın Başkanım, Selim
Kiraz’ın vefatı günü ben evine ailesini ziyarete gittim. Annesini, babasını
gördüm, eşini gördüm, ne hâlde olduklarını gördüm, nasıl bir ızdırap olduğunu…
Hatta bakın şu var: Bunlar mahkeme duruşmalarında var. Ölmeden evvel Grup
Yorum’un dinletildiğine dair iddialar var. Şimdi, böyle bakıldığı zaman
bunların hiç olmadığını söyleyemezsiniz. Ben vakayı söylüyorum, geleceğe dair
değil ve siz ne teklif ediyorsunuz? Böyle davranan bir gruba teklif etseymiş de
onlar konser verseymiş. Siz yaptırın konserinizi, biz yaptırmayız. (AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayın.
ÖZLEM
ZENGİN (Tokat) - Siz teklif edin, siz yaptırın, biz bunu yaptırmayız. 
Bu
manada arkadaşlarımıza katil sıfatı yakıştırılıyor. Bunu da zinhar
reddediyoruz. Burada ölmeye karar veren, madem adı ölüm orucu, bizatihi
kendisidir. (HDP sıralarından gürültüler) 
BAŞKAN
– Sessiz olalım değerli arkadaşlar.
ÖZLEM
ZENGİN (Tokat) - Ölmeye karar veren, bu iradeyi ortaya koyan bizatihi
kendisidir. Herkes kendi eyleminden mesuldür, başkalarına kimse suç atmasın. 
Teşekkür
ederim. (AK PARTİ sıralarından alkışlar) 
BAŞKAN
– Değerli milletvekilleri, bugün sabah da belirttim belirli aralıklarla
birleşime ara vereceğim diye, çünkü buna ihtiyaç var. Hem salonun
havalandırılması açısından hem de sizlerin sağlıklı bir hava teneffüsü
açısından. 
Birleşime
on dakika ara veriyorum.
Kapanma Saati:16.29
İKİNCİ OTURUM
Açılma Saati: 16.45
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Değerli milletvekilleri, Türkiye Büyük Millet Meclisinin 78’inci Birleşiminin
İkinci Oturumunu açıyorum. 
Gündeme
geçiyoruz.
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili Kocaeli Milletvekili Lütfü
Türkkan tarafından, sağlık merkezlerine ulaşılabilirliğin kolaylaştırılması,
hasta yatak sayısının ve ekipmanlarının artırılması, salgın hastalıklarla
mücadele ve karantina hastanelerinin oluşturulması, salgın hastalık tehlikesi
süresince diğer hastalıkların tedavisinde mağduriyetlerin yaşanmaması için
başta kapatılan kamu hastanelerinin açılması olmak üzere gerekli tüm
tedbirlerin tespit edilerek ivedilikle uygulamaya geçilmesi amacıyla 7/4/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 7 Nisan 2020 Salı
günkü birleşiminde yapılmasına ilişkin önerisi
7/4/2020
Türkiye Büyük Millet Meclisi Başkanlığına
Danışma
Kurulu 7/4/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Grup
Başkan Vekili ve Kocaeli Milletvekili Lütfü Türkkan tarafından, sağlık
merkezlerimizin ulaşılabilirliğinin kolaylaştırılması, hasta yatak sayısının ve
ekipmanlarının artırılması, salgın hastalıklarla mücadele ve karantina
hastanelerinin oluşturulması ve salgın hastalık tehlikesi süresince diğer
hastalıkların tedavisinde mağduriyetlerin yaşanmaması için, başta kapatılan
kamu hastanelerimizin geri açılması olmak üzere gerekli tüm tedbirlerin tespit
edilerek ivedilikle uygulamaya geçilmesi amacıyla 7/4/2020 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
diğer önergelerin önüne alınarak görüşmelerinin 7/4/2020 Salı günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Eskişehir
Milletvekilimiz Sayın Arslan Kabukcuoğlu konuşacaktır. (İYİ PARTİ sıralarından
alkışlar)
Süreniz
beş dakika Sayın Kabukcuoğlu.
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
milletvekilleri; İYİ PARTİ olarak şehir hastanelerinin yapım sürecinde
kapatılan kamu hastanelerinin yeniden açılması hakkında vermiş olduğumuz grup
önerisi için söz almış bulunuyorum. Yüce Meclisi saygıyla selamlarım.
Sözlerime
başlarken İslam âleminin mübarek Berat Kandili’ni kutluyorum. 
Çin’den
başlayıp dünyayı saran Covid-19 salgını milletimizin sağlığı için büyük bir
tehdit olmaya devam etmektedir. Sağlık sistemimiz ülkemizde coronavirüs
salgınına göre dizayn edilmeye başlanmıştır. Yalnız sağlık sistemi değil sosyal
yapı da buna göre şekillenmektedir. 
Tüm
hastaneler pandemi hastanesi olarak ilan edilmeden önce buradaki hastalara
hizmet veren hastanelerimiz vardı, daha doğrusu mevcut sağlık sisteminin hepsi
bunlara hizmet veriyordu ve yüzde 70-80 kapasiteyle çalışmaktaydılar. Şu anda,
pandemi hastaneleri kurulduktan sonra enfeksiyon hastalıkları uzmanları her
hastanede parça parça çalışmaktadırlar. Onlar, şimdilik, corona pozitif olan
hastaları orada tedavi etmekte ve orada kontrollerini yapmaktadırlar.
(Uğultular)
BAŞKAN
– Biraz sessiz olalım arkadaşlar.
ARSLAN
KABUKCUOĞLU (Devamla) – Eğer ki bu hastalar her şehirde, şu an için
belirlenecek bir hastanede toplanırlarsa ve doktorlar, personel burada
toplanırsa personelin sağlık yükü azalacak, tecrübeleri artacak ve hastalara
daha da faydalı olacaklardır. 
Şu
anda tüm hastanelerin pandemi hastanesi ilan edilmesinden dolayı eski hastalar,
bildiğimiz klasik hastalar, rutin hastalar birtakım hizmet kaybına
uğramışlardır. En baştan tüm hastaneler enfeksiyon hastanesi, pandemi hastanesi
olarak ilan edildiği için, bu hastalar o hastanelere enfeksiyon alacakları
korkusuyla gitmek istememektedirler, tedavileri aksamaktadır. Örneğin “miyokart
enfarktüsü” geçiren bir hasta “Nasıl olsa ufak tefek ağrım var.” diye evinde
kalmakta ve daha sonra bu, önüne geçilmesi, tamir edilmesi, onarılması daha zor
durumlara neden olmaktadır. 
Şu
andaki hastaneler, pandemi hastanesi olarak ilan edilmekle birlikte zaten
bunlar tamamen coronavirüs enfeksiyonlarıyla dolu hastaneler değildir. Şu
andaki hastanelerin, belli şehirlerdeki belli hastanelerin pandemi hastanesi
olarak ayrılması ve diğer hastanelerin rutin hasta hizmetlerini yürütmeleri
oradaki hastaların hizmet kaybına engel olacak ve hastalara iyi bir hizmet
vermemizi sağlayacaktır. Bu sav, tamamen bir organizasyon yetersizliğidir. 
Şehir
hastaneleri, modern hastanecilik anlayışının kabul etmediği devasa
hastanelerdir; ısıtılması, temizlenmesi, aydınlatılması zordur, ulaşımı zordur.
Bu hastaneler hele hele bir enfeksiyon hastanesi olmaya hiç uygun değildir. Her
gün hastaneye giden binlerce insan, Covid pozitif ya da Covid negatif olarak
gelen giden insanlar birbirlerinden hastalık almaktadır, devlet eliyle bunlara
bir nevi enfeksiyon aşılanmaktadır. Son kertede, tüm hastanelerin coronavirüs
hastanesi olması olasıdır. Şu anda ülkemizdeki salgının ulaştığı boyut bu
seviyede değildir, inşallah buna da ihtiyaç olmaz, inşallah o seviyeye
gelmeyiz. 
Şehir
hastanelerinin ne kadar iyi olduğunu, ihtiyaç giderdiğini anlatmak için yapılan
gayretler cılızdır. Atıl tutulan on binlerce yatağa sahip kamu hastaneleri yani
devlet hastaneleri ve bunun yanında askerî hastaneler hizmete sokulursa çok
büyük bir eksiklik yerine getirilmiş olacaktır. Biz biliyoruz ki bu
hastanelerin hiçbir donanımına, içindeki yapısına müdahale edilmedi, personel
kapıyı çekti gitti. Bunların bir kısmında hâlâ yataklar ve alet edevat aynen
korunmaktadır. Arkadaşlar, bu hastanelerin hizmete girmesi için yapılması
gereken, kapısını açıp girmek ve orada hasta kabul etmektir. Bu eski kamu
hastaneleri vatandaşın rahatlıkla ulaşabileceği merkezlerdedir. “Bu hastaneler
çürüktür, enkazdır.” gibi söylemler bu hastanelere kulp takmaktır. Salgın
sürecinde vatandaşın bu hastanelere acil ihtiyacı vardır. Havaalanlarına
hastane yaparken, sahra hastaneleri kurulmaya uğraşılırken, bunlar planlanırken
mevcut kamu hastanelerinin hizmete sokulmaması olsa olsa bir komedidir. 
(Mikrofon
otomatik cihaz tarafından kapatıldı)
BAŞKAN
– Tamamlayın. 
ARSLAN
KABUKCUOĞLU (Devamla) - İYİ PARTİ olarak, salgın hastalıklarla mücadele ve
karantina hastanelerinin oluşturulması, salgın hastalık tehlikesi süresince
diğer hastalıkların tedavisinde mağduriyetin yaşanmaması için başta, kapatılan
kamu hastanelerimizin geri açılması olmak üzere gerekli tüm tedbirlerin tespit
edilmesi ve ivedilikle uygulanması için Meclis araştırmasını talep ediyoruz. 
Saygılarımla.
(İYİ PARTİ sıralarından alkışlar)
BAŞKAN
– Kavas arkadaşlarımız, sayın konuşmacıdan sonra lütfen kürsüyü temizleyelim. 
Değerli
arkadaşlar, her konuşmacıdan sonra kürsüyü bir temizlik işleminden geçiriyoruz.
Maske takılsın ama temas oluyor; azami dikkat ediyoruz.
Değerli
arkadaşlarım, şimdi söz, önerinin gerekçesi açıklandıktan sonra öneri üzerinde
söz isteyen Halkların Demokratik Partisi Grubu adına Muş Milletvekilimiz Sayın
Gülüstan Kılıç Koçyiğit’in. (HDP sıralarından alkışlar)
Süreniz
üç dakika Sayın Koçyiğit.
HDP
GRUBU ADINA GÜLÜSTAN KILIÇ KOÇYİĞİT (Muş) – Teşekkür ederim Sayın Başkan.
Ben
de sözlerime, ölüm orucunun 288’inci gününde yaşamını yitiren Helin Bölek’i
anarak başlamak istiyorum. Biz hep beraber, Meclis olarak Helin’i yaşatamadık
ama İbrahim Gökçek ve Mustafa Koçak’ı yaşatabiliriz. Bu anlamda da Meclisi,
Mustafa ve İbrahim için harekete geçmeye, yaşamdan yana tavır almaya davet
ediyorum. 
Değerli
arkadaşlar, corona günlerindeyiz, bütün dünya coronayla uğraşıyor ve gerçekten
her geçen gün coronanın aslında insanlık tarihine telafisi imkânsız zararlar
verdiğini de görüyoruz. Bir yönüyle bizleri yaşadığımız sistemle yüzleştirirken
kapitalizmin çarpıklığını gözler önüne sererken bir yandan da içinde
bulunduğumuz ulus devlet yapısının aslında böyle salgınlarda nasıl yetersiz
kaldığını ve küresel bir salgının karşısında her devletin kendi kaderine terk
edilmesinin, her devlette yaşayan halkların kendi kaderine terk edilmesinin de
insanlık utancı olduğunu bir kez daha görüyoruz. 
Şimdi,
ülkemizde ilk önce ne yapılması gerekiyordu? Sağlık Bakanlığının çok hızlı bir
şekilde ulusal pandemiyle mücadele eylem planını açıklaması gerekiyordu. Henüz
böyle bir eylem planı açıklanmış değil. Bir Bilim Kurulu oluşturuldu. Bu çok
doğru ve yerinde bir karardı fakat Bilim Kurulunun her tavsiyesi ne yazık ki
“Ben bilirim kurulu”na takılıyor ve “Ben bilirim kurumu” da ne yazık ki aslında
alınması gereken önlemleri almıyor. Niye bu önlemleri almıyorlar? Çünkü üretim
artsın istiyorlar, çünkü kriz koşullarında da ekonominin çarkları dönsün
istiyorlar, çünkü “patronlar kazansın, işçilerin canı önemli değil.” diyorlar
değerli arkadaşlar. 
Bu,
aslında şu anda sağlık çalışanları açısından da geçerli. Bu kürsüden çokça
ifade ettim, birkaç şeyin çok hızlı bir şekilde yapılması gerekiyor. Birincisi,
sağlık çalışanlarına, belediye çalışanlarına ve zorunlu hizmet kollarında
çalışanlara test yapılmalı, çok yaygın test yapılmalı, bu testlerin sonuçları
açıklanmalı.
İkincisi,
testleri çalışan laboratuvar sayıları artırılmalı; koruyucu ekipman sorunu çok
hızlı bir şekilde çözülmeli. Sağlık Bakanlığı kendi ifadesiyle “601 sağlık
çalışanı hasta.” dedi; biz biliyoruz ki bu sayıların çok üzerinde sağlık
emekçisi, aslında şu anda hasta olmasına rağmen, Covid’li olmasına rağmen
çalışıyor. 
Üçüncüsü,
çalışma saatlerinin düşürülmesi gerekiyor. Yirmi dört saatlik bir çalışma
süresi böyle bir salgında insanları kasten öldürmedir. Bu, kabul edilemez. Altı
saatlik dilimler hâlinde vardiya usulüyle çalışma olmalı ve bu çalışma
aralarında mutlaka dinlenme koşulları da sağlık çalışanlarına sağlanmalıdır. 
Ek
ödeme, ayrımsız bir şekilde herkese ödenmelidir.
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Devamla) – Tamamlıyorum Sayın Başkan. 
BAŞKAN
– Tamamlayın, buyurun.
GÜLÜSTAN
KILIÇ KOÇYİĞİT (Devamla) – Teşekkür ederim. 
Yani
hekime ödenen, hemşireye ödenen ek ödemenin yardımcı sağlık
hizmetlerindekilere, ambulans şoförüne, orada çöpleri toplayan arkadaşa
ödenmemesi kabul edilemez. Bunun, bir şekilde, hemen önüne geçmek gerekiyor
değerli arkadaşlar. 
Bunun
dışında ne yapmak gerekiyor? Bunun dışında, çok hızlı bir şekilde Bilim
Kurulunun önerilerine kulak vermek gerekiyor. Yani ücretli izin hızlı bir
şekilde yaşama geçirilmeli. Bakın, akşam Bakanlık bir öneride bulunuyor,
Cumhurbaşkanı çıkıyor, açıklama yapıyor; ertesi gün o açıklamanın genelgeyle
delindiğini görüyoruz. Neden? Tek bir gerekçeyle: Üretim durmasın diye.
Şimdi
65 yaş üstü, 20 yaş altı değil toplumun tamamı risk altında ve bu tamamının
riskini bertaraf etmek de şu anda siyasal iktidarın elinde ama ne yazık ki bunu
yapmıyor. Halk, kitlesel ölüm tehdidiyle karşı karşıya. Buradan, bu kürsüden
bir kez daha uyarıyoruz bizler de.
Teşekkür
ediyorum. (HDP sıralarından alkışlar)
BAŞKAN
– Öneri üzerinde söz isteyen Cumhuriyet Halk Partisi Grubu adına Balıkesir
Milletvekilimiz Sayın Fikret Şahin. (CHP sıralarından alkışlar)
Süreniz
üç dakika Sayın Şahin.
CHP
GRUBU ADINA FİKRET ŞAHİN (Balıkesir) – Teşekkür ederim Sayın Başkan.
Sayın
Başkan, değerli milletvekilleri; yüce heyetinizi saygıyla selamlıyorum.
Bugün
Berat Kandili, tüm milletimizin Berat Kandili’ni tebrik ediyorum. Umarım bir an
önce bu salgın belasından milletçe kurtulmuş oluruz. Yine, hayatlarını kaybeden
vatandaşlarımıza Allah’tan rahmet diliyorum, Helin Bölek’e Allah’tan rahmet
diliyorum ve tedavileri devam eden vatandaşlarımıza da acil şifalar diliyorum.
Evet,
bütün dünyada olduğu gibi ülkemizde de sağlık çalışanlarımız büyük
fedakârlıklar yaparak kısıtlı imkânlarla canları pahasına bu coronavirüs
salgınıyla mücadele etmeye devam ederken iktidar yetkililerinin bu salgını bir
fırsata çevirip şehir hastaneleri üzerinden yapılan kamuya ait zararları ve
yolsuzlukları örtbas etme çabalarını ibretle izliyoruz. Özellikle AK PARTİ
Genel Başkanının ve AK PARTİ sözcüsünün “Bu şehir hastaneleri olmasaydı bu
salgınla nasıl baş ederdik?” gibi ifadeleri belli ki bu şehir hastanelerini
aklamaya yönelik bir telaşın ifadesi. Madem şehir hastanelerine bu kadar
güveniyordunuz… Şehir hastanesi açarken kapattığınız Zekai Tahir Burak
Hastanesini tekrar açmak zorunda kaldınız ve Çin’den tahliye ettiğimiz Türk
vatandaşlarını orada karantinaya aldınız. Bunu dahi yani Zekai Tahir Burak
Hastanesini -kapattığınız hastaneyi- dahi tekrar açmak zorunda kalmanız, şehir
hastanesi kurgulamasının ne kadar yanlış olduğunun büyük bir göstergesidir. 
Salgın
başladığı andan itibaren hastaneleri ayırmamız gerektiğini defaatle söylemiş
olmamıza rağmen, işte böyle devasa tek bir çatı altında yaptığınız hastaneler
sebebiyle kronik hastaların başvuracağı hastaneler ile coronavirüslü, salgınlı
hastaların başvuracağı hastaneleri maalesef ayıramıyorsunuz. 
Bunun
da ötesinde hâlen Bakanlık bu şehir hastanelerinin maliyetini açıklayamıyor.
Bakınız, önümde, bir soru önergesiyle geldim. Kasım ayında Sağlık Bakanına
“Hizmetteki bu şehir hastanelerinin aylık kira ve hizmet bedelleri nedir?” diye
soruyorum. Sağlık Bakanının bana verdiği cevap şu: “Maliye Bakanlığından
öğrenebilirsiniz.” Maliye Bakanına soruyorum, Maliye Bakanı da bana “Bunun
cevabını Sağlık Bakanlığı verecek” diyor. İşte geldiğiniz nokta, şehir
hastanelerinde bu noktadasınız ve verdiğiniz resmî rakamlarla bunu itiraf
ediyorsunuz. Bu hastaneler için ödemiş olduğunuz bir yıllık kira ve hizmet
bedeliyle bu hastaneleri yapabiliyorsunuz. Yani bir yıllık ödediğiniz kira ve
hizmet bedeliyle hastaneyi yapacakken siz, maalesef, yirmi beş yıl bu
hastanelere ödeme yapıyorsunuz. 2017 yılında bu şehir hastaneleri ilk kez
hizmete açıldı. Eğer siz, şehir hastanelerinin modelini tercih etmeyip de
klasik şekilde, devlet bütçesiyle bu hastaneleri yapmış olsaydınız şu anda
elimizde şehir hastanelerinin en az 2-3 katı miktarda yatak olacaktı ve yoğun
bakım yatağı olacaktı.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Şahin.
FİKRET
ŞAHİN (Devamla) – Şimdi, bakın, sıkıntı yaşıyorsunuz, kapattığınız hastaneleri
tekrar açmak zorunda kalıyorsunuz. Efendim, işte, Atatürk Havalimanı’nı hastane
hâline getirmeye çalışıyorsunuz. Demek ki bu şehir hastaneleri doğru bir
yatırım şekli değil ve muazzam şekilde kamu zararı var ve yolsuzluk var. 
Yine,
efendim, buradan şunu da söylemek istiyorum. Sizler, hep, ağzınızda, birlik ve
beraberlik diye söylüyorsunuz ama maalesef Genel Başkanınız, Cumhuriyet Halk
Partisini, ana muhalefet partisini bir fitne odağı olarak nitelendiriyor. Yani
bunun çok yanlış olduğunu ifade etmek istiyorum. Cumhuriyet Halk Partisi, bakın
bu yüce çatının var olmasının en büyük
gerekçesidir. Bu, Türkiye’nin birleştirici gücüdür. Bunu kesinlikle
reddettiğimi söylemek istiyorum. Ve yine, biz, bakınız, bu salgın sayesinde, bu
getirdiğiniz Cumhurbaşkanlığı yönetim sisteminin, yani bu tek adam yönetim
sisteminin ne kadar ucube bir yönetim sistemi olduğunu da gördük. Bu salgın
gibi felaket anlarında dâhi Cumhurbaşkanı…
(Mikrofon
otomatik cihaz tarafından kapatıldı) 
FİKRET
ŞAHİN (Devamla) – Çok az kaldı Sayın Başkanım. 
BAŞKAN
– Peki, selamlayın Sayın Şahin. 
FİKRET
ŞAHİN (Devamla) – Alışmış olduğumuz Cumhurbaşkanlığı sistemi… Bakınız,
liderleri yan yana getirip, tüm kurumları bir araya getirip toplu bir şekilde bununla
mücadele etmek varken şimdi bu şekilde ayrıştırmanın manası nedir? Hiçbir
anlamı yok. Bakın, bu salgının bize öğrettiği çok şey var, elbette bunları daha
sonraki süreçte tartışacağız ama gelin, buradan, bu yanlıştan dönün, bu şehir
hastaneleri yanlışından dönün. Öncelikle bu şehir hastanelerinin ödemelerini,
gelin, Türk lirasına çevirin ve daha sonra da kamulaştırın ve vatandaşımıza,
halkımıza mal edin. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Bursa
Milletvekilimiz Sayın Mustafa Esgin. (AK PARTİ sıralarından alkışlar)
Süreniz
üç dakika Sayın Esgin. 
AK
PARTİ GRUBU ADINA MUSTAFA ESGİN (Bursa) - Sayın Başkan, değerli
milletvekilleri; sözlerime başlamadan önce, rahmet, mağfiret, arınma vesilesi
olan Berat Gecemiz’in mübarek olmasını diler, ülkemiz, milletimiz ve tüm
insanlığın temize çıkmasını ve feraha ermesini Cenab-ı Allah’tan niyaz ederim. 
Değerli
arkadaşlar, dünya genelinde 1 milyon 300 bin kişinin enfekte olduğu, 73 bin
insanın hayatını kaybettiği coronavirüs salgınıyla ilgili olarak Türkiye,
mücadelesini kararlılıkla sürdürmektedir. Coronavirüsle mücadelemizde,
hastanelerimizde teşhis ve tedavi konusunda herhangi bir sorun yaşanmamaktadır.
Cumhurbaşkanımız Sayın Recep Tayyip Erdoğan’ın da ifade ettiği gibi, dünyanın
en gelişmiş ülkelerinin dahi çok ciddi bir sorun yaşadığı bu süreçte Türkiye
olarak hem hazırlık hem malzeme hem de müdahale konusunda sağlam bir duruş
sergiliyoruz. Türkiye, on sekiz yıllık AK PARTİ iktidarıyla birlikte, tüm
alanlarda olduğu gibi sağlık yatırımları alanında
da cumhuriyet tarihinin en verimli dönemini yaşıyor. Sadece on yedi yılda
hastane ve diğer yataklı tedavi kurumlarının sayısını 2.600’den 5.500’e
yükselttik. Hastanelerimizin toplam yatak sayısını 3 kat artırarak 240 bine,
nitelikli yatak sayısını 20 kat artırarak 145 bine, yoğun bakım yatak sayısını
da 20 kat artırarak 40 binin üzerine çıkardık. Doktor sayımızı 92 binden 161
bine, toplam sağlık çalışanı sayısını ise 378 binden 1 milyon 25 bine çıkardık.
Sağlık Bakanımız Sayın Fahrettin Koca geçtiğimiz günlerde açıkladı, 32 bin
sağlık çalışanını bu süreçte istihdama kazandırarak alımlarını
gerçekleştiriyoruz. 
AK
PARTİ iktidarımızın ilk yıllarında sağlık altyapımızın güçlenmesine büyük
ihtiyaç duyulmaktaydı. Mevcut hastanelerimizin yaş ortalaması 49 iken birçoğu
da deprem güçlendirmesi ve fonksiyonel açıdan kötü durumdaydı. Bugün
hastanelerimizin yaş ortalamasını 49’dan 13’e düşürdük. Bakın, bir yandan
dünyayı önemli ölçüde etkileyen coronavirüsle mücadele ederken bir yandan da
sağlık yatırımlarımıza ve hizmetlerimize devam ediyoruz. Geçtiğimiz hafta
Okmeydanı Eğitim ve Araştırma Hastanesinin ilk etabını tamamladık ve ilk sağlık
şehidimiz Profesör Doktor Cemil Taşçıoğlu Hocamızın ismini verdik. İkitelli
Şehir Hastanemizi bağlantı yollarıyla 20 Nisanda açıyoruz. Kısa bir süre
içerisinde de Yeşilköy ve Sancaktepe’de toplam 2 bin yataklı salgın
hastanelerini hizmete açıyoruz.
Seçim
bölgem Bursa’da son on yedi yılda toplam 68 sağlık yatırımını -ki bunlardan 26
tanesi hastane yatırımları- hizmete açtık. 
Bakınız,
grup araştırma önergesinde adı geçen Bursa Devlet Hastanesi -ki benim de
gururla hizmet ettiğim bir hastanedir- fiziksel ömrünü yitirmiş bir hastane
konumundaydı ve biz evet 2020 programına alarak, Memleket Hastanesi olarak
yenilenmiş modern hâliyle…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Esgin.
MUSTAFA
ESGİN (Devamla) – Tamamlıyorum Başkanım. 
Evet,
Memleket Hastanesi ilk adı. Bursalıların 1947’de merkezî hükûmetten bütçe
gelmediği günlerde imece usulüyle para toplayarak yaptığı Memleket Hastanesini
açmak yine AK PARTİ iktidarına nasip olacaktır değerli arkadaşlar. (AK PARTİ
sıralarından alkışlar)
Kıymetli
milletvekilleri, AK PARTİ olarak Cumhurbaşkanımız Sayın Recep Tayyip Erdoğan’ın
liderliğinde Hakk’ın ve halkın rızasını kazanacak işler yapmaya devam edeceğiz.

Salgın
nedeniyle hayatını kaybeden vatandaşlarımıza Cenab-ı Allah’tan rahmet
diliyorum, tedavisi süren hastalarımıza acil şifalar diliyorum. Coronavirüsle
mücadelede, azim ve fedakârlıkla, gece gündüz çalışan tüm sağlık
çalışanlarımıza Gazi Meclisimizin çatısı altından bir kez daha teşekkürlerimi
sunuyorum.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir. 
Sayın
Eronat, az önce, Diyarbakır’daki yetkililerle görüşüp bir açıklama yapmak
istediğinizi belirttiniz Diyarbakır’la ilgili ifade edilen hususlarda. Hemen
ben size söz vereyim, fazla da zaman geçmeden, lütfen, bu konuda aldığınız
bilgiyi iletirseniz sevinirim. 
V.- AÇIKLAMALAR (Devam)
29.- Diyarbakır Milletvekili Oya Eronat’ın, Diyarbakır ilinde ateş,
öksürük ve solunum problemiyle hastaneye başvuran hastaların tomografsinin
çekilip, corona testinin yapıldığına, Gazi Yaşargil Eğitim ve Araştırma
Hastanesi ile Dicle Üniversitesi Hastanesinde istenirse günde 500 kişiye test
yapılabileceğine ilişkin açıklaması
OYA
ERONAT (Diyarbakır) – Çok teşekkür ediyorum Sayın Başkan.
Değerli
milletvekilleri, az önce bir Grup Başkan Vekilimiz Diyarbakır’da bugüne kadar
500 test yapıldığını söyledi ve bu sayının az olduğuna dair bir anlam yükledim
ben. Diyarbakır’la yaptığım görüşmede; ateş, öksürük ve solunum sıkıntısı olan
hastalar başvurduğu takdirde tomografi çekilip test yapıldığı, vaka sayımızın
oldukça düşük olduğu, 28 kişinin taburcu olduğu, yoğun bakımda 6 kişinin
yattığı ve makineye bağlı hastamızın olmadığı; ayrıca Diyarbakır’ın günlük test
kapasitesinin 500 olduğu, Gazi Yaşargil Eğitim ve Araştırma Hastanesi ile Dicle
Üniversitesi Hastanesinde istenirse günde 500 kişiye test yapılabileceği
bilgisini aldım. 
Genel
Kurulu saygıyla selamlıyorum. 
BAŞKAN
– Peki, teşekkür ederiz.
Sayın
Çakırözer, sizin de bir talebiniz vardı, onu da alalım, ondan sonra diğer
partimizin grup önerisine başlayalım.
Buyurun.
30.- Eskişehir Milletvekili Utku Çakırözer’in, Tarım ve Orman Bakanı
tarafından 21 ile stratejik ürünler için yüzde 75 tohum desteği yapılacağının
açıklandığına, tohum desteğinin Eskişehir ve kalan diğer illeri de içine alacak
şekilde genişletilmesini talep ettiklerine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım.
Tarım
Bakanlığı dün bir açıklama yaptı ve stratejik ürün olarak kabul ettikleri
ürünlerde, 21 ilde, yüzde 75 tohum desteği yapılacağını belirttiler. Ekimi
yapılacak ürünler ise buğday, arpa, fasulye, mercimek, mısır, ayçiçeği ve
çeltik olarak belirlendi. Bu 21 il arasında, aralarında Eskişehir’in de olduğu
birçok ilimiz maalesef bulunmamakta. İç Anadolu’da belki de mısır için,
ayçiçeği için, buğday için en fazla üretimin yapıldığı yer Eskişehir’imiz ama
Eskişehirli çiftçiler doğal olarak bu karara baktıklarında üvey evlat muamelesi
gördükleri düşüncesine kapılıyorlar. Bu nedenle, bu kararın değiştirilmesi,
mümkünse tabii ki Eskişehir ve kalan diğer illeri de içine kapsayacak şekilde
bu tohum desteğinin genişletilmesini istiyoruz.
Teşekkür
ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İzmir Milletvekili Serpil Kemalbay Pekgözegü ve 19
arkadaşı tarafından, işçilerin koronavirüs salgınının tıbbi, ekonomik ve sosyal
sonuçlarına karşı korunması için alınması gereken önlemlerin belirlenmesi
amacıyla Türkiye Büyük Millet Meclisi Başkanlığına verilmiş olan (10/2752) esas
numaralı Meclis Araştırması Önergesi’nin ön görüşmelerinin, Genel Kurulun 7
Nisan 2020 Salı günkü birleşiminde yapılmasına ilişkin önerisi
BAŞKAN
– Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
7/4/2020
Türkiye Büyük Millet Meclisi Başkanlığına
Danışma
Kurulu 7/4/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Siirt
 Grup
Başkan Vekili
Öneri:
23
Mart 2020 tarihinde İzmir Milletvekili Serpil Kemalbay Pekgözegü ve arkadaşları
tarafından verilen 5937 sıra numaralı, coronavirüs salgınına karşı emekçilere güvence
sağlayacak, ekonomik ve sosyal açıdan koruyacak üst düzey önlemlerin alınması
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 7/4/2020 Salı günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
söz isteyen İstanbul Milletvekilimiz Sayın Oya Ersoy. (HDP sıralarından
alkışlar)
Süreniz
beş dakika.
HDP
GRUBU ADINA OYA ERSOY (İstanbul) – Sayın Başkan, Genel Kurulu saygıyla
selamlıyorum.
Covid-19
salgınıyla mücadele, tıbbi bir mücadele olduğu kadar aynı zamanda sosyal bir
mücadeledir. Salgının sosyal tahribatının önüne geçmek, bu tahribata karşı
halkı koruyan önlemler almak öncelikle bu Meclisin görevidir. Bu ülkenin dörtte
3’ü emeğiyle geçiniyor. Halk sağlığını korumak, öncelikle işçileri korumaktan
geçiyor ancak ne yazık ki Covid-19’la mücadele, açık bir sınıf ayrımcılığı
yaşanarak bu ülkede devam ediyor. İşçiler ve aileleri ölümle burun buruna çalışmaya
zorlanıyor.
Diğer
yandan, Covid-19 salgını dünyada ve Türkiye’de milyonlarca çalışanın işini ve
gelirini kaybetmesine yol açıyor. Türkiye, tarihinin en büyük işsizlik
felaketiyle karşı karşıya. Aynı şekilde, geçtiğimiz günlerde Uluslararası
Çalışma Örgütü (ILO), bu salgının dünya genelinde yaklaşık 25 milyon kişinin
işini kaybetmesine yol açacağını raporladı. Emek ve meslek örgütleri, bugüne
kadar defalarca açıklamalar yaptılar ve işçilerin, çalışanların haklarının
korunması için neler yapılması gerektiğine dair taleplerini her defasında
açıkladılar. Biz, bu taleplere, Meclis olarak kulağımızı kapatamayız. 
Ne
diyorlar: “Zorunlu ve acil işler dışında mal ve hizmet üretimi salgın süresince
durdurulmalı. İşçilere ücretli izin verilmeli, işten çıkarmalar yasaklanmalı ve
tüm çalışanların geliri güvence altına alınmalı. Karantina ve sokağa çıkma
yasakları nedeniyle işini ve gelirini kaybedenlerin, kendilerinin ve
ailelerinin geçimi devlet tarafından sağlanmalıdır. Karantina süresince artan,
kadına yönelik şiddete karşı İstanbul Sözleşmesi ve 6284 sayılı Yasa etkin bir
biçimde kullanılmalıdır, uygulanmalıdır. Hanelere elektrik, su, doğal gaz
parasız olarak verilmeli; tüketici kredisi, kredi kartı, fatura borçları
ertelenmelidir. En düşük emekli aylığı asgari ücret düzeyine yükseltilmelidir.”
Şimdi,
halk sizden, yani buradan, Meclisten önlem bekliyor. İşçiler, bir yandan
salgına yakalanmamak, diğer yandan işlerini kaybetmemek için bir düzenleme
bekliyor. Peki, burası ne yapıyor? İktidar ne yapıyor? Halka IBAN atıyorsunuz,
kirasını ödeyemeyen, faturasını ödeyemeyen, gıda sorunu yaşayan halktan bağış
bekliyorsunuz. 
Bakın,
sizlerle birkaç rakam paylaşmak istiyorum; Millî Dayanışma Kampanyası’nda 5
Nisan 2020 itibarıyla 1 milyar 70 milyon lira bağış toplanmış. Oysa sadece bu
yılın ilk iki ayında yani ocak ve şubat ayında patronlara İşsizlik Sigortası
Fonu’ndan 3 milyar 700 milyon lira aktarılmış. 2019’da ne kadar bu rakam,
biliyor musunuz? 16 milyar lira. Peki, bu parayla ne yapılabilirdi,
düşünebiliyor musunuz? 2 milyon 867 bin işçiye salgın döneminde üç ay boyunca
asgari ücret düzeyinde destek sağlanabilirdi.
Siz
bu parayı yani işçilerin parasını işçilere vermek yerine patronlara vermeyi
tercih ediyorsunuz. Onlar da bir yandan işçileri kapının önüne koyuyor bu salgın
nedeniyle, öbür taraftan da sosyal medyada, medyanın karşısında işçilerin
parasıyla hayırseverlik şovlarını yapıyor. 
Değerli
milletvekilleri, bir örnek daha; 20 yaş altına sokağa çıkma yasağı getirildi,
hemen ertesi gün bu yasak kaldırıldı ve bu yasaktan 18-20 yaş arası çalışanlar
muaf tutuldu. Bunun adı muafiyet değildir, bu düzenlemenin adı hasta olma
zorunluluğudur, ailesine virüs taşıma zorunluluğudur. 
Soruyorum:
Bu ülkenin 811 bin genç çalışana verecek 5,6 milyar lirası yok mu? Çünkü bu
çalışanlara, 811 bin kişiye sadece asgari ücret düzeyinde ücret verdiğinizde
bunun maliyeti 5,6 milyar lira. 
Şimdi,
hiç kimse “Kaynak yok.” demesin, kaynak var, bunu defalarca saydık; sizin
müteahhitlere, bankalara akıta akıta bitiremediğiniz bu halkın kaynakları var.
En başta, İşsizlik Sigortası Fonu’nu işçiler için kullanın; geçmediğimiz
köprülerin, kullanmadığımız havalimanlarının, hastanelerin parasını şirketlere
ödemekten vazgeçin.
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
OYA
ERSOY (Devamla) – Asgari ücreti değil, serveti vergilendirin. Türkiye’de toplam
servetin yüzde 42’si, yüzde 1’in elinde. Halkın cebine göz dikeceğinize
zenginlerden vergi alın.
“Çarklar
dönecek.” dayatmanızın en büyük bedelini bu salgın koşullarında çalışmak zorunda
bıraktığınız işçiler ve aileleri ödeyecek. Ancak meselemiz salgındır ve bedel
sadece bununla sınırlı kalmayacaktır. Gelin, işçilerin, ailelerin ve
dolayısıyla halkın hayatını kurtarmak için gerekli önlemleri almak üzere bir
araştırma komisyonu kuralım. 
Teşekkür
ederim. (HDP ve CHP sıralarından alkışlar) 
BAŞKAN
– Öneri üzerinde söz isteyen Cumhuriyet Halk Partisi Grubu adına Malatya
Milletvekilimiz Sayın Veli Ağbaba. (CHP sıralarından alkışlar)
Süreniz
üç dakika Sayın Ağbaba. 
CHP
GRUBU ADINA VELİ AĞBABA (Malatya) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, salgın nedeniyle ölen bütün yurttaşlarımıza Allah’tan rahmet, hasta
olanların da bir an önce sağlığına kavuşmasını diliyorum. 
Değerli
arkadaşlar, hem dünya hem de Türkiye herhâlde son elli altmış yılın en büyük
kriziyle karşı karşıya. Tabii, bu krizde, böyle bir krizde ne yapılması lazım?
Özellikle ülkeyi yönetenlerin “millî birlik, beraberlik” dediklerini -tırnak
içerisinde söylüyorum- sağlaması yani insanları ayırmaması lazım. 
Değerli
arkadaşlar, Cumhurbaşkanı coronayla ilgili bir toplantı yapıyor, corona
toplantısında olması gereken birinci kişi, birinci kurum Türk Tabipleri Birliği
çağrılmıyor, Türk Eczacıları Birliği çağrılmıyor, Veterinerler Birliği
çağrılmıyor, sendikaların bir kısmı çağrılıyor, DİSK çağrılmıyor, KESK
çağrılmıyor, BİRLEŞİK KAMU-İŞ çağrılmıyor. Değerli arkadaşlar, elinizi
vicdanınıza koyun, bu, doğru mu değil mi bir düşünün. Türk Tabipleri Birliğinin
olmadığı bir toplantı ya da Türk Eczacıları Birliğinin olmadığı toplantı kimin
içine sinebilir. Yani, bu insanları dışlamanın ne mantığı var, ne anlamı var?
Bunu da sizin vicdanınıza bırakıyorum. 
ÖZGÜR
ÖZEL (Manisa) – Veterinerler Birliği. 
VELİ
AĞBABA (Devamla) – Veterinerler Birliğini de söyledim. 
Yine
arkadaşlar, bizim belediyelerimiz geçtiğimiz haftalarda bir bağış kampanyası
yaptı, anormal ilgi gördü, İçişleri Bakanlığı gitti, bu bağış kampanyasını,
dayanışma kampanyasını yasakladı. Dün Muratpaşa Belediyesinde bir olayla karşılaştık
değerli arkadaşlar, insan hakikaten hayret ediyor. Muratpaşa Belediyesi, daha
önce var olan aşeviyle ilgili fakir fukara yemek yesin diye, AK PARTİ’lisi,
MHP’lisi, CHP’lisi yemek yesin diye, bağış hesabı açıyor ve İçişleri Bakanlığı
kararıyla bu bağış hesabı da kapatılıyor. Ya, böyle bir siyasi ahlak, böyle bir
vicdan var mı? Bunu da sizin takdirlerinize sunuyorum. 
Değerli
arkadaşlar, Umumi Hıfzıssıhha Kanunu’nun 83’üncü maddesi “Cebri tecride tabi
olarak müessesatta veya evlerinde tecrit edilen kimselerle 76 ncı maddede
zikredilen şahıslardan muhtaç olanlarının kendileri ve ailelerinin iaşeleri
masarifi Hükümetçe tesviye edilir.” diyor. Ne diyor 76’ncı madde? “Etrafında
bulunanlara sari ve salgın hastalıklardan birini nakle vasıta olduğu muhakkak olan
kimseler muvakkaten ve bu zail oluncaya kadar meslek san’atlarının icrasından
hıfzıssıhha meclisleri karariyle menolunur.” Yani, iş yerleri kapatılır diyor.
Kim bunlar? Değerli arkadaşlar, kapatılan berber, kuaför ve güzellik merkezi
çalışanlarının sayısı 504 bin; kapatılan kahvelerin sayısı 71.103, çalışan
sayısı 213 bin; okullarda, yurtlarda karantina nedeniyle kapatılan
kantinlerdeki işsiz sayısı 150 bin kişi. 6 milyon sokak çalışanı var;
simitçisi, kestanecisi, seyyar satıcısı, “Toz bezi değil ev emekçisiyiz.” diyen
gündelik yevmiyeyle geçimini sağlayan kadınlar var, 1 milyon kişi. İşsiz kalan
500 bin motorlu kurye var değerli arkadaşlar.
(Mikrofon
otomatik cihaz tarafından kapatıldı)
BAŞKAN
– Tamamlayalım.
VELİ
AĞBABA (Devamla) – Yine, AVM’lerde çalışan 523 bin kişi, 42.350 lokanta
çalışanı, toplam 350 bin güvenlik görevlisinin 50 bini, Türkiye genelinde 300
bin “amele” dediğimiz pazarda günlük çalışmaya giden insan, okullar kapandığı
için okul servisçisi 150 bin kişi, 2.850 özel eğitim merkezinde çalışan 90 bin
kişi yani değerli arkadaşlar, daha birçok meslek sahibi var ancak bunların
diğer dünya ülkelerinde olduğu gibi mutlaka kiralarının, masraflarının ödenmesi
gerekiyor. Bu insanlara “Evde kal.” demek “Evde aç kal, öl.” demektir. (CHP
sıralarından alkışlar) O nedenle devletin bunu karşılaması lazım. 
Değerli
arkadaşlar, bakın, dünyanın en yoksul ülkelerinden Kongo “İki ay boyunca
faturaları devlet ödeyecek.” diyor. Almanya’sı, Fransa’sı, İsveç’i, Norveç’i
hem çalışanlarına hem de iş yeri sahiplerine iş garantisi vermiş ve “Sizin
hiçbirinizi aç bırakmayacağım.” diye taahhüt etmiş.
(Mikrofon
otomatik cihaz tarafından kapatıldı)
VELİ
AĞBABA (Devamla) – Başkanım, bitiriyorum.
BAŞKAN
– Tamamlayın.
VELİ
AĞBABA (Devamla) – Değerli arkadaşlar, biz ne yapıyoruz? Hiç para vermediğimiz
esnaftan, el açıyoruz, para istiyoruz.
Değerli
arkadaşlar, bakın, bizim gibi kaç ülke var? İflasını ilan eden Lübnan para
topluyor, krizin eksik olmadığı Sri Lanka para topluyor ve savaşın eksik
olmadığı Irak para topluyor. Türkiye’yi koyduğunuz nokta neresi? Türkiye’yi
koyduğunuz nokta Irak’la, Sri Lanka’yla, Lübnan’la aynı nokta. Bakın, hem para
vermiyorsunuz hem desteklemiyorsunuz hem de maalesef el açıp para
dileniyorsunuz. (AK PARTİ sıralarından gürültüler)
BAŞKAN
– Sessiz olalım değerli arkadaşlar.
VELİ
AĞBABA (Devamla) – Yapacağınız şu: Ahlat’taki sarayı bir an önce durdurun,
Marmaris’teki sarayı bir an önce durdurun, bindiğiniz uçakları bir an önce
satın ve bu fakir fukarayı bu zor günlerde aç bırakmayın. 
Bir
şey daha söyleyeceğim: Ayrımcılık yapmayın. Ayıptır, yazıktır günahtır. (CHP
sıralarından alkışlar) 
YASİN
UĞUR (Burdur) – Yalan söylüyorsun.
VELİ
AĞBABA (Malatya) – Yalancı sensin.
BAŞKAN
– Öneri üzerinde Adalet ve Kalkınma Partisi Grubu adına söz isteyen İzmir
Milletvekilimiz Sayın Necip Nasır. (AK PARTİ sıralarından alkışlar) 
Sayın
Nasır, süreniz üç dakika.
AK
PARTİ GRUBU ADINA NECİP NASIR (İzmir) – Teşekkür ediyorum Başkanım.
Sayın
Başkan, değerli milletvekilleri; HDP grup önerisi üzerine grubum adına söz
almış bulunmaktayım. 
Öncelikle,
ramazanışerifin müjdecisi, Allah’ın rahmetinin yeri ve göğü kapladığı Berat
Gecesi’nin milletimiz, İslam âlemi ve tüm insanlık için kurtuluşa ve hayırlara
vesile olmasını temenni ediyor, Gazi Meclisi saygıyla selamlıyorum.
Değerli
milletvekilleri, Çin’in Wuhan kentinde 12 Aralıkta ortaya çıkan coronavirüs çok
kısa zamanda tüm dünyayı sardı ve Dünya Sağlık Örgütünce de tüm dünyada pandemi
olarak ilan edildi. 
Ülkemiz
bu küresel salgına karşı zamanında aldığı kararlı tedbirlerle şu ana kadar çok
başarılı bir süreç yönetti ve yönetmeye de devam ediyor. Ülkemizde salgının
yayılmasını önleyici politikalar en başta ciddiye alınmış ve uygulamaya
konularak bu riskin azalması sağlanmıştır. Sağlıkla ilgili yapılan bu başarılı
çalışmaların yanı sıra bununla birlikte sürecin gerektirdiği doğrultuda
Ekonomik İstikrar Kalkanı Paketi hayata geçirilerek vatandaşın mağdur olmaması
yönünde çalışmalar uygulamaya konmuş ve eksiklik tespit edildikçe gerekli
çalışmalar yapılmaya devam edilmektedir. 
Değerli
milletvekilleri, elimde Ekonomik İstikrar Kalkanı Paketi’yle ilgili bir
kitapçık var. Tek tek bunları ifade etmeye kalksam uzun zaman alacağından sürem
yetmeyeceği için öneri doğrultusunda bazı başlıklara değineceğim. Hem işçinin
işini kaybetmemesini hem de işverenin bu süreç içerisinde mali anlamda
desteklenmesini sağlayan pasif iş gücü programları arasındaki en etkili
uygulamalardan biri olan kısa çalışma ödeneği şartları kolaylaştırılmıştır. Bu
kapsamda, net ödeme miktarı yüzde 78’lere ulaşmış olup başvuru sayısı yaklaşık
70 bin firmaya yaklaşmış, 1 milyon çalışanı da geçmiş bulunmaktadır. Üretimine
ara veren veya azaltan işletmelerimizdeki çalışanlarımızın ücretlerinin asgari
ücreti geçmeyecek şekilde üçte 2’si devlet tarafından ödenecektir. 2 milyondan
fazla mükellefin muhtasar, KDV ve prim ödemeleri altı ay ertelenmiş olup gelir
vergisi mükellefleri 2 milyona yakın vatandaşımız mücbir sebep hâli kapsamına
alınmıştır. İşsizlik ödeneği ödemelerinde getirilen kolaylıkla hak sahipleri
vatandaşlara işsizlik ödeneği olarak 1.168 lira ödenecektir. Türkiye Büyük
Millet Meclisi Genel Kurulunda kabul edilen düzenlemeyle 7 milyar liraya yakın
asgari ücret desteği verilecektir.
(Mikrofon
otomatik cihaz tarafından kapatıldı)
BAŞKAN
– Tamamlayalım.
NECİP
NASIR (Devamla) – 3294 sayılı Sosyal Yardımlaşma ve Dayanışmayı Teşvik Kanunu
ile 2022 sayılı Kanun’a istinaden 2 milyon 111 bin haneye biner lira destek
ödemesi vatandaşlarımızın ikametgâhlarında teslim edilmektedir. Telafi çalışma
süresi iki aydan dört aya uzatılmıştır. Bu zaman zarfında işçimiz dış etkenler
sebebiyle çalışmasını devam ettirememişse daha sonraki dört ay boyunca bunu
telafi edebilecek, böylelikle ne ücret kaybı yaşanacak ne de iş gücü kaybı
olacaktır. 2020 yılı için en düşük emekli aylığı 1.500 lira olarak ödenmeye
başlanmıştır. Yeni coronavirüs tedbirleri kapsamında bayram ikramiyesi
ödemeleri öne çekilmiş, 12 milyon emeklinin Ramazan Bayramı ödemelerine
başlanmıştır. Bakanlığımız tarafından yeni tip coronavirüsle mücadele
kapsamında iş yerlerinde alınacak önlemlere ilişkin kılavuz yayınlanmıştır. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
NECİP
NASIR (Devamla) - Değerli milletvekilleri, sürecin ilk gününden itibaren süreci
hassasiyetle takip eden Sayın Cumhurbaşkanımıza ve bu mücadeleyi en baştan çok
başarılı bir şekilde yöneten Kabineye ve sağlık çalışanlarına teşekkür ediyor,
şükranlarımı sunuyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Sayın
Koçyiğit, bir talebiniz var, alalım onu.
V.- AÇIKLAMALAR (Devam)
31.- Muş Milletvekili Gülüstan Kılıç Koçyiğit’in, İçişleri Bakanlığının
kararıyla Muş ili merkez, Varto, Bulanık ve Malazgirt ilçe belediyesindeki 7
HDP’li meclis üyesinin görevlerinden uzaklaştırılmasını kınadıklarına ilişkin
açıklaması
GÜLÜSTAN
KILIÇ KOÇYİĞİT (Muş) – Teşekkür ederim.
Tüm
dünya coronavirüsle mücadele ederken, AKP, Kürt halkının iradesini gasbetmeye
devam ediyor. Corona günlerinde, seçilmiş belediye eş başkanlarını, belediye
meclis üyelerini haksız, hukuksuz bir şekilde görevlerinden alıyor. AKP, corona
günlerinde bile Kürt halkına ve HDP’ye yönelik dünyanın hiçbir yerinde
görülmemiş bir düşmanlık politikası yürütüyor. Seçim bölgem olan Muş’ta son iki
hafta içinde 7 belediye meclis üyemiz İçişleri Bakanlığının kararıyla
görevlerinden uzaklaştırıldı. Görevinden alınan belediye meclis üyelerimizin
3’ü Muş merkez, 2’si Varto, 1’i Bulanık, 1’i de Malazgirt’ten. Bu
arkadaşlarımız Muş halkının iradesi ve oylarıyla seçildiler. Halkın iradesine
yönelik yapılan bu darbeyi kınadığımızı ve bu kararı tanımadığımızı ifade etmek
istiyorum. 
Teşekkür
ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
yeni tip corona virüsün iş ve işçi sağlığı üzerindeki etkilerinin araştırılarak
alınacak önlemlerin belirlenmesi amacıyla verilmiş olan (10/2699) esas numaralı
Meclis Araştırması Önergesi’nin ön görüşmelerinin, Genel Kurulun 7 Nisan 2020
Salı günkü birleşiminde yapılmasına ilişkin önerisi
BAŞKAN
– Değerli milletvekilleri, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır. Öneriyi okutup işleme alacağım ve
oylarınıza sunacağım:
7/4/2020
Türkiye Büyük Millet Meclisi Başkanlığına
Danışma
Kurulu 7/4/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Türkiye
Büyük Millet Meclisi gündeminin Genel Görüşme ve Meclis Araştırması Yapılmasına
Dair Öngörüşmeler kısmında yer alan yeni tip coronavirüsün iş ve işçi sağlığı
üzerindeki etkilerinin araştırılarak alınacak önlemlerin belirlenmesi amacıyla
verilmiş olan (10/2699) esas numaralı Meclis araştırması önergesinin
görüşmesinin Genel Kurulun 7/4/2020 Salı günkü (bugün) birleşiminde yapılması
önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına İzmir Milletvekilimiz Sayın Selin Sayek Böke.(CHP sıralarından
alkışlar)
Süreniz
beş dakika.
CHP
GRUBU ADINA SELİN SAYEK BÖKE (İzmir) – Öncelikle, coronavirüs salgını nedeniyle
yaşamını yitiren herkese Allah’tan rahmet, yakınlarına başsağlığı ve sabır
diliyorum. Salgın koşullarında kendi yaşamını hiçe sayarak, toplum için
durmaksızın ön cephede serdengeçti olarak virüsle savaşan başta sağlık
çalışanları olmak üzere kritik sektörlerdeki tüm emekçilere de bir kez daha
minnet duygularımı ifade ediyorum. 
Değerli
arkadaşlar, ağır bir halk sağlığıyla karşı karşıyayız, bir kriz var, alınacak
tüm kararlar bu sağlık sorununu en az insani hasarla atlatmaya odaklanmak
zorunda. Böylesi bir krizde öncelik daha çok insanı yaşatmak olmalı, başka her
türlü ekonomik sonuç ikincil olarak değerlendirilmeli. Halkın fiziksel sağlığı
korunmalı ama halkın ruh sağlığını da koruyacak olan, iş veya işsizlik
kaygısına engel olacak adımlar da hemen, vakit kaybetmeden atılmalı. Ülkemizde
ne yazık ki vaka sayısı ve can kayıplarımız her gün artıyor. Eğer ilk andan
itibaren ekonomik ve siyasi kaygılar değil de insani kaygılar öne alınmış
olsaydı, eğer devlet “Halk korunsun.” diyerek ekonomik faturayı görevi olduğu
gibi üstlenmiş olsaydı, eğer bilim insanları ve uluslararası deneyimler ciddiye
alınsaydı bugün çok daha iyi bir noktada olurduk. Eğer ilk günden itibaren
“Evde kal.” diye nasihat etmek yerine herkesi evde tutacak gelir ve iş
güvencesi verilseydi kriz bu noktada olmazdı. Eğer ilk günden itibaren sağlık
sistemimizin kapasitesi eksikliklerini gidermek için adımlar atılarak
düzelseydi, “Sahra hastaneleri oluşturulsun.” diye yırtınıyor olan belediye
başkanlarımız daha erken dinlenseydi, canları pahasına emek veriyor olan,
mücadele eden sağlıkçılarımızın sağlığını koruyacak adımlar erkenden atılmış
olsaydı ve sağlıkçıların temel hakları korunsaydı bugün her şey çok farklı
olurdu. Eğer sadece parti devletinin belediye başkanlarıyla değil de bütün
halkı temsil eden bütün belediye başkanlarıyla görüşülseydi, eğer kurulan tüm
kurullara bütün sağlıkçı meslek örgütleri ve sendikalar davet edilseydi ve
Bilim Kurulu, Almanya’daki Robert Koch Enstitüsü gibi bir karar kurulu
olabilseydi bugün her şey çok farklı olurdu.
Değerli
arkadaşlar, Hükûmet şu anda üç şeyi aynı anda yapmaya çalışıyor: “Salgın
yayılmasın.” diyor ama ekonomi olduğu gibi devam etsin istiyor, bir yandan da
siyasi algıyı yönetmeye çalışıyor. Bir yandan “Evde kal.” diyor, mangalı ve
pikniği yasaklıyor, diğer yandan milyonlarca emekçiyi fabrikalarda,
inşaatlarda, madenlerde çalıştırılmak üzere her gün toplu taşımayla işe gitmeye
ve dip dibe çalışmaya da mecbur bırakıyor. Mangal yasak ama ölümüne çalışmak
zorunlu. Bir yandan “Kaynak gerek.” diyor, diğer yandan halkın güvendiği belediyelerin
yardım kampanyalarını engelliyor. Dayanışmak yasak ama parti devletine
emekçilerin maaşından kesinti yapmak zorunlu. Bir yandan Anayasa’da “Sosyal
devletiz.” diyor, diğer yandan zaten olmayan iş ve işçi güvenliğini evinin
kapısında artık hak olarak kaybetmeye mahkûm bırakıyor çalışanları. 18 ile 64
yaş arasında çalışan milyonlarca emekçi için çalışmak zorunlu ama iş ve işçi
güvenliğini görevi olduğu için devletten talep etmek hatta dile getirmek yasak.
Her şeyden önce bir ekonomist olarak kuvvetle altını çizmek istiyorum: Kısa
vadede ekonomi durmasın diye halkın canını tehlikeye atmak, orta ve uzun vadede
büyük bir vicdani yük getirecek, çok ağır bir sağlık yükü getirecek ve bununla
birlikte ekonomiyi de çökertecek. Hak temelli adımlar bugün atılmazsa yarın
bugünden de zor olacak. İş ve işçi güvenliği bir haktır. Hakça bir kazanç
haktır. Sağlıkla çalışabilmek haktır. Sağlık ve eğitim haktır. Hak olan her şey
de devlet tarafından sunulmak zorundadır. Atılması gereken adımlar belli. Hemen
acil ve zorunlu alanlar dışında işe gitme zorunluluğunu ortadan kaldırıp halka
gelir ve iş güvencesi verilmeli. Hemen sosyal devlet bütün araçlarıyla hayata
geçirilmeli, insanlar kaygısızca evinde kalabilmeli. Temel ve zorunlu
ihtiyaçları karşılamak için çalışıyor olan sağlık emekçilerini koruyacak olan
sağlıkta şiddet yasası bugün derhâl Meclisten çıkarılmalı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
SELİN
SAYEK BÖKE (Devamla) – Kamu çalışanları, belediye çalışanları, market
kasiyerleri, bakkallar, evden eve koşuyor olan kuryeler ve böyle pek çok
milyonlarca emekçiyi korumak için iş ve işçi güvenliğini sağlayacak adımlar
hemen atılmalı. Daha kamucu, daha halkçı, daha demokratik, daha dayanışmacı bir
geleceğin adımlarını hemen atmak zorundayız. Meclisten başlamak zorundayız.
Halkla birlikte büyütmek zorundayız. Vakit kaybetmemek zorundayız. 
Hepinizi
saygıyla selamlıyorum, herkese sağlıklı ve “corona”sız günler diliyorum. (CHP
sıralarından alkışlar)
BAŞKAN
– Öneri üzerinde söz isteyen, İYİ PARTİ Grubu adına Trabzon Milletvekilimiz
Sayın Hüseyin Örs. (İYİ PARTİ sıralarından alkışlar)
Süreniz
üç dakika. 
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli
milletvekilleri; Cumhuriyet Halk Partisi Grubu önerisi üzerinde İYİ PARTİ Grubu
adına söz aldım. Genel Kurulu saygıyla selamlıyorum.
Değerli
milletvekilleri, bugün, toplamda 30 binin üzerinde vaka ve maalesef 649 ölümün
yaşandığı ülkemizde bu salgının görülmeye başlanmadığı 30 Ocak 2020 tarihinde
Grup Başkan Vekilimiz Sayın Lütfü Türkkan’ın imzasıyla “Küreselleşmeyle
birlikte ulaşım teknolojilerinin ve yoğunluğunun son derece arttığı bir dönemde
hiçbir ülke, insandan insana hava yoluyla bulaşabilen bir virüs riskinden uzak
değildir. Bu sebeple, Türkiye’de olası bir ölümcül salgının önlenmesi için
gerekli tedbirler ivedi bir şekilde alınmalıdır.” gerekçesiyle bir araştırma
önergesi vermiştik. 30 Ocakta verdiğimiz bu araştırma önergemiz maalesef burada
reddedilmişti. 
Yine,
11 Şubatta, Genel Başkanımız Sayın Meral Akşener, İYİ PARTİ grup toplantısında
yaptığı konuşmada, dünyayı etkisi altına alan corona belasına dikkat çekerek
memleketi idare edenlere uyarılarda bulunmuş ve “Karantina merkezlerimiz var
mı? Maske, serum ve ilaç stoku yapılıyor mu? Olası bir salgında hastanelerin
kapasitesi yetişmeyebilir, hangi bölgelerde çadır hastaneleri, sahra
hastaneleri kurulacak, bunların planları var mı?” diye sormuştu. Bugün 7 Nisan,
Sayın Akşener’in bu soruları bundan tam iki ay önce sorulmuştu. Değerli
arkadaşlar, bu soruların cevaplarını maalesef bugün yaşayarak öğreniyoruz.
Değerli
arkadaşlar, tedbir almak, felaket başa gelmeden çalışmak en kötü senaryoya göre
hazırlanmaktır. İYİ PARTİ olarak, ekonomik tedbirleri içeren 8 adet kanun
teklifini 31 Mart günü Türkiye Büyük Millet Meclisi Başkanlığına sunduk. Bu
kanun tekliflerimizde, asgari ücretle çalışan vatandaşlarımız gelir vergisinden
muaf tutulsun; Kredi ve Yurtlar Kurumuna olan borçlar bir yıllığına faizsiz
olarak ertelensin; kısa çalışma ödeneğinden yararlanma şartının kapsamı
genişletilsin ve prim yatırma gün sayısı 450 günden 150 güne indirilsin;
yap-işlet-devret modeliyle hayata geçirilen köprü ve otoyollar için ödenen
garanti geçiş ücreti ödemeleri pandemi süreci geçene kadar durdurulsun yani
yükleniciye ödeme yapılmasın; elektrik, doğal gaz ve su fatura tüketim
bedelleri 1/7/2020 tarihine kadar ilgili bakanlıklar tarafından karşılansın;
elektrik faturalarındaki TRT payı kaldırılsın; elektronik haberleşme ve fatura
ödemelerinin gecikmesi hâlinde, verilen hizmet durdurulmasın; salgın sürecinde
bütün ürünlerden alınan KDV oranları yüzde 1’e düşürülsün; corona mücadelesinde
hayatını kaybeden kahraman sağlık meslek mensuplarımız şehit sayılsın gibi
önerilerde bulunduk.
(Mikrofon
otomatik cihaz tarafından kapatıldı)
BAŞKAN
– Tamamlayalım.
HÜSEYİN
ÖRS (Devamla) – Bu kanun tekliflerimize de desteğinizi bekliyoruz. 
Değerli
arkadaşlar, süre çok az, son olarak şunu ifade etmek istiyorum: Milletçe el ele
verip büyük bir özenle uzmanların, yetkililerin uyarılarına da uyarak, gerekli
önlemleri alıp bu sıkıntının üstesinden geleceğiz inşallah, buna inancım sonsuz
ama bu noktada ortak akılla hareket edilmelidir. Buradan, iktidar sahibi
arkadaşlarıma, iktidarda bulunan arkadaşlarıma sesleniyorum: En azından içinde
bulunduğumuz bu zor süreçte bizlerin uyarılarına kulaklarınızı tıkama
alışkanlığından lütfen vazgeçin, yaptığımız önerileri ciddiyetle ele alın
diyorum. 
Bu
duygu ve düşüncelerle, verilen araştırma önergesine destek vereceğimizi ifade
ediyor, hepinizi en derin saygılarımla selamlıyorum. (İYİ PARTİ ve CHP
sıralarından alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına Adana
Milletvekilimiz Sayın Tulay Hatımoğulları Oruç. (HDP sıralarından alkışlar)
Süreniz
üç dakika Sayın Oruç. 
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; bu pandemi sürecini umuyoruz ki Türkiye halkları ve bütün
dünya halkları olarak en az hasarla geçirebiliriz. 
Coronavirüs
bize şunu göstermiştir: Kapitalizm, aşırı kâr hırsı ve buna dayalı üretim biçimi
insanlığı, doğayı katlediyor ve şu an bu virüs bunun açık göstergelerinden
biridir; aynı zamanda iktisadi ve siyasi krizdir, tek başına tıbbi bir sorun ya
da sağlık sorunu değildir. Sermaye düzeni 2008’den beri ağır bir ekonomik kriz
altında. Bu coronavirüsle gerçekten birçok şey büyük bir altüst oluş yaşayacak
ve çok büyük bir değişim ve dönüşüm bizleri bekliyor. 14’üncü yüzyılda benzer
değişim ve dönüşümü Avrupa kıtasında veba salgını gerçekleştirmişti, şimdi ona
benzer bir süreç yaşıyoruz. 
Peki,
sermaye düzeni ve onun hamiliğini yapan iktidar şunu görüyor mu, görecek mi:
Toplum sağlığını hiçe sayarak yerli yersiz yatırımlar, silaha, tanka, topa,
şatafata, yandaşa yapılan yatırımlar yerine sağlık sistemine esaslı bir yatırım
yapılmış olsaydı şu an sağlık sistemi kumdan kale gibi çöker miydi? 
Sermaye
krizinin faturasını normal şartlarda da işçiye, emekçiye ödeten bu sistem ve bu
iktidarlar şimdi de pandemi sürecinin bedelini işçiye, emekçiye ödetmeye
çalışıyor. 
Bugün
şu çağrıyı yapmak durumundayız: İşçi işine gidecek, asker savaşa devam edecek
ama “Evde kal Türkiye.” diyeceksiniz; bu olmaz. Temel üretim tabii ki durmaz,
yaşam devam edecek ama orada bir vardiya sistemi düzenlenmeli ve gerçekten
üretim diğer anlamlarda durdurulmalıdır. Aynı biçimde, Suriye’de, Irak’ta,
Libya’da savaşan asker geri dönmeli; genç ve sağlıklı bir nüfustur, üretime
katılmalı, toprağı işlemeli, fabrikalarda üretime katılabilmelidir. Barışa da
üretime de ihtiyacımız olan bir dönemden geçiyoruz. 
Bugün,
Cumhurbaşkanının ağzından düşürmediği Tekâlifi Milliye -10 madde- dönüp dönüp
tekrarlanıyor. Burada da şunu görmek durumundayız: Tek adam rejimine biat
etmeyen sermayeye bu coronavirüs günlerinde “Ya benim yandaşım olursun ya da
senin sermayene -kaşına gözüne acımam, gözyaşına acımam- el koyarım.” demiş
oluyor. Burada da corona virüsünden bu iktidarın nasıl faydalanmaya çalıştığını
bir kez daha görmüş oluyoruz.
Şu
vurguyu yapmak isterim: Az önce söz alan, partimizin ayrıca Tarım Komisyonunda
çalışma yürüten değerli milletvekilimiz ayrıntılı ifade etti: “Gıda krizi.”
Evet, bu koşullarda gıda krizi kaçınılmazdır. Tedarik zinciri tökezlemeye
başlamıştır.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
TULAY
HATIMOĞULLARI ORUÇ (Devamla) – Cumhurbaşkanı, açıklamalarında “Stoklarımız var,
tedarik zinciri işliyor.” diyor ama bunun gerçeği yansıtmadığını cümle âlem
bilir. Marketlerde hızla fiyat artışları ve buna rağmen rafların önemli bir
bölümünün nasıl boş kaldığı sanırım hiç kimsenin gözünden kaçmamıştır.
Her
zaman olduğu gibi, hele de pandemi döneminde tarım çok önemli. Bu ülkenin
tarımsal kaynakları üzerinde bu kürsüden çok vurgular yaptık ve şimdi bir kez
daha diyoruz ki: Çiftçiden, topraktan ne alındıysa hepsi geri verilmeli yoksa
Türkiye aç kalacak. Bu konuyla ilgili detaylı bir planlamaya girilmek
zorundadır.
Teşekkür
ederim. (HDP sıralarından alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Konya
Milletvekilimiz Sayın Halil Etyemez. (AK PARTİ sıralarından alkışlar)
Süreniz
üç dakika.
AK
PARTİ GRUBU ADINA HALİL ETYEMEZ (Konya) – Sayın Başkan, değerli
milletvekilleri; Cumhuriyet Halk Partisi Grubu adına verilen öneri üzerine söz
almış bulunmaktayım, Gazi Meclisimizi saygıyla selamlıyorum.
Öncelikle,
aziz milletimizin Berat Kandili’ni kutluyorum. Covid-19 nedeniyle hayatını
kaybeden vatandaşlarımıza Allah’tan rahmet, tedavi altındaki hastalarımıza acil
şifalar diliyorum.
Değerli
milletvekilleri, Çin’de ortaya çıkan Covid-19’a karşı Cumhurbaşkanımız Sayın
Recep Tayyip Erdoğan’ın liderliğinde gerekli tedbirler ilk andan itibaren
alınmaya başlanmıştır. Sağlık Bakanlığımız tarafından 10 Ocakta Bilim Kurulu
oluşturulmuş, Bilim Kurulunun aldığı tavsiye niteliğinde kararlar süratle
uygulamaya konulmuştur. İnsanlığın karşı karşıya kaldığı bu krizin üstesinden
gelebilmek için devletimiz ve aziz milletimizin her bir ferdi fedakârlık
yapmaktadır.
Değerli
milletvekilleri, çalışma hayatında da diğer alanlarda olduğu gibi önemli
tedbirler alınarak işverenlerimiz ve işçilerimizin sağlığı korunmaya
çalışılmıştır. Bilim Kurulunun ortaya koyduğu tavsiyelere uyularak iş ve iş
sağlığı için önemli adımlar atılmıştır. Bu kapsamda öncelikle alanında uzman
sağlıkçıların ve akademisyenlerin yer aldığı 14 kişilik istişare kurulu
oluşturulmuş, Aile, Çalışma ve Sosyal Hizmetler Bakanlığımızca çalışanların
ateşinin ölçülmesi, hassas risk gruplarında yer alanların evden çalıştırılması,
iş yerlerine ziyaretlerin kısıtlanması, ekipmanların ortak kullanılmaması gibi
16 maddenin yer aldığı bir çalışma yönergesi hazırlanmış ve uygulanması gereken
kurallar ilgili paydaşlarla paylaşılmıştır. Sahada görev yapan toplam 45 bin iş
güvenliği uzmanı, iş yeri hekimi ve iş yeri hemşireleri seferber edilmiştir.
Ankara, İzmir, Bursa, Kocaeli, Manisa, Adana, Tekirdağ ve Kayseri illerinde
salgın kapsamında kullanılan kişisel koruyucu donanımların imalatlarının,
ithalatının ve satışının yapıldığı yerlerde denetimler gerçekleştirilmiştir. 
Değerli
milletvekilleri, alınan tedbirler çerçevesinde kamu kurum ve kuruluşları ile
özel sektörde çalışanlara uzaktan çalışma, dönüşümlü çalışma gibi esnek çalışma
yöntemleri uygulanmaya başlanmış, ayrıca işletmelerimize kısa çalışma ödeneği
verilmesi, istihdamdaki sürekliliği temin etmek amacıyla iki aylık telafi
çalışma süresinin dört aya çıkarılması, asgari ücretlimize 7 milyar TL ücret
desteğinin sağlanması, salgından etkilenen tüm firmalara işe devam kredisi
desteğinin verilmesi, firmaların kredi ödemelerinin asgari üç aya ertelenmesi,
nakit akışı bozulan firmalara gerektiğinde ilave finansman desteğinin
sağlanması, tüm işçilerimize ve vatandaşlarımıza ücretsiz maske dağıtılması
gibi uygulamalar devreye sokulmuştur. 
Değerli
milletvekilleri, hepimiz vatanımızın geleceğini, milletimizin hayatını tehdit
eden sinsi bir düşmanla mücadele ediyoruz. Bu düşmanı birbirimizle kenetlenerek
yenebiliriz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HALİL
ETYEMEZ (Devamla) - Bu süreçte fedakârca gayret gösteren esnafımıza,
üretimimizi devam ettiren sanayicimize ve işçilerimize teşekkür ediyor ve
hepsini alkışlıyorum. Vatandaşlarımızın “Evde kal.” çağrılarımıza uymalarıyla
nice mücadeleyi birlikte yürüttüğümüz gibi bu musibetin de üstesinden
geleceğiz. 
Bu
mücadelede emeği geçen Hükûmetimize, Sağlık Bakanlığımıza ve sağlık
çalışanlarımıza buradan tekrar teşekkür ediyor, hepinizi saygıyla selamlıyorum.
(AK PARTİ sıralarından alkışlar) 
BAŞKAN
– Cumhuriyet Halk Partisi Grubunun önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
Değerli
milletvekilleri, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, öneriyi okutup işleme alacağım ve
oylarınıza sunacağım.
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; 207 sıra sayılı Kanun Teklifi’nin kırk sekiz saat geçmeden
Gündem’in “Kanun Teklifleri ile Komisyonlardan Gelen Diğer İşler” kısmının
1’inci sırasına alınmasına ve diğer işlerin sırasının buna göre teselsül
ettirilmesine; 207 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi
7/4/2020
Türkiye Büyük Millet Meclisi Başkanlığına
Danışma
Kurulu 7/4/2020 Salı günü (bugün) toplanamadığından İç Tüzük’ün 19’uncu maddesi
gereğince grubumuzun aşağıdaki önerisinin Genel Kurulun onayına sunulmasını arz
ederim.
 Özlem
Zengin
 Tokat
 AK
PARTİ Grubu Başkan Vekili
Öneri:
Bastırılarak
dağıtılan 207 sıra sayılı Kanun Teklifi'nin kırk sekiz saat geçmeden gündemin
"Kanun Teklifleri ile Komisyonlardan Gelen Diğer İşler” kısmının 1'inci
sırasına alınması ve diğer işlerin sırasının buna göre teselsül ettirilmesi,
Genel
Kurulun;
7
Nisan 2020 Salı günkü (bugün) birleşiminde 207 sıra sayılı Kanun Teklifi’nin
birinci bölüm görüşmelerinin tamamlanmasına kadar;
8
Nisan 2020 Çarşamba günkü birleşiminde 207 sıra sayılı Kanun Teklifi'nin
görüşmelerinin tamamlanmasına kadar;
8
Nisan 2020 Çarşamba günkü birleşiminde 207 sıra sayılı Kanun Teklifi'nin
görüşmelerinin tamamlanamaması hâlinde 9 Nisan 2020 Perşembe günkü birleşiminde
207 sıra sayılı Kanun Teklifi'nin görüşmelerinin tamamlanmasına kadar;
9
Nisan 2020 Perşembe günkü birleşiminde 207 sıra sayılı Kanun Teklifi'nin
görüşmelerinin tamamlanamaması hâlinde haftalık çalışma günlerinin dışında 10
Nisan 2020 Cuma günü saat 14.00'te toplanması, bu birleşiminde denetim
konularının görüşülmeyerek gündemin "Kanun Teklifleri ile Komisyonlardan
Gelen Diğer işler” kısmında yer alan işlerin görüşülmesi ve 207 sıra sayılı
Kanun Teklifi'nin görüşmelerinin tamamlanmasına kadar çalışmalarını sürdürmesi,

207
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetvellerdeki şekliyle olması, 
Önerilmiştir.




207 sıra sayılı Ceza ve
  Güvenlik Tedbirlerinin İnfazı Hakkında Kanun ile Bazı Kanunlarda Değişiklik
  Yapılmasına Dair Kanun Teklifi (2/2762)




BÖLÜMLER


BÖLÜM MADDELERİ


BÖLÜMDEKİ MADDE SAYISI




1. BÖLÜM


1 ila 30 uncu maddeler


30




2. BÖLÜM


31 ila 55 inci maddeler


25




3. BÖLÜM


56 ila 70 inci maddeler


15










70




BAŞKAN
- Önerinin gerekçesini açıklamak üzere Adalet ve Kalkınma Partisi Grubu adına
Kırıkkale Milletvekilimiz Sayın Ramazan Can. (AK PARTİ sıralarından alkışlar) 
AK
PARTİ GRUBU ADINA RAMAZAN CAN (Kırıkkale) – Sayın Başkanım, değerli
milletvekilleri; Genel Kurulu saygıyla selamlıyorum. 
Öncelikle
İslam âleminin Berat Kandili’ni tebrik ediyorum, İslam âleminin beraatine bütün
insanlığın nail olmasını Cenab-ı Allah’tan temenni ediyorum. 
Sayın
Başkan, değerli milletvekilleri; grup önerimizle… 207 sıra sayılı yani AK PARTİ
Grup Başkan Vekili Sayın Cahit Özkan, Milliyetçi Hareket Partisi Grup Başkan
Vekili Muhammed Levent Bülbül ve AK PARTİ Milletvekili Sayın Ali Özkaya ve
arkadaşlarının vermiş olduğu Ceza Kanunu ve İnfaz Kanunu’nda değişiklik getiren
bir kanun teklifi… Kamuoyu yakinen takip ediyor, yaklaşık altı aydır, yedi
aydır da bu kanun görüşmeleri, kanun teklifi mutfak çalışmaları devam
etmektedir. Kamuoyunu yakından ilgilendiren, 207 sıra sayısını alan bu kanun
teklifinin gündemin 1’inci sırasına 48 saat geçmeden getirilmesini Genel
Kurulun takdirlerine sunuyoruz. Ayrıca bugün, yarın ve perşembe günü bu kanun
teklifinin görüşmelerine devam etmeyi planlıyoruz. Perşembe günü bu kanun
teklifini bitiremediğimiz takdirde cuma günü saat 14:00’te Genel Kurulun bu
kanun teklifinin görüşülmesi noktasında toplanmasını Genel Kurulun takdirine
arz ediyor, hepinizi tekrar saygıyla selamlıyorum. (AK PARTİ sıralarından
alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına İstanbul
Milletvekilimiz Sayın Hakkı Saruhan Oluç. (HDP sıralarından alkışlar)
Süreniz
üç dakika Sayın Oluç. 
HDP
GRUBU ADINA HAKKI SARUHAN OLUÇ (İstanbul) – Teşekkür ederim Sayın Başkan.
Sayın
vekiller, evet, çok önemli bir konu infaz yasasıyla ilgili görüşmeler. İki
nedenle önemli: Bir tanesi, infaz yasası uzun zamandır tartışma konusu olan bir
konuydu; çok büyük eşitsizlikleri, çok büyük adaletsizlikleri barındıran bir
konu. Fakat şimdiki tartışma infaz yasasındaki eşitsizlikleri ve
adaletsizlikleri şimdi ortadan kaldırma konusu değil, olmamalıydı aslında.
Neden şimdi infaz yasasını konuşmalıydık? Mücbir sebep var. Neden? Çünkü
cezaevlerinde şu anda Türkiye tarihinin en büyük doluluk oranına ulaşılmış; 294
bin kişi var 2020 verilerine göre, Adalet Bakanlığının verilerine göre ve cezaevlerinde
20, 30, 40 kişiye, hatta 100 kişiye varan bazı koğuşlar var. Dolayısıyla mücbir
sebeple yani coronavirüs salgını nedeniyle insanlar güvencesiz bir şekilde
orada duruyorlar. Tutukluların ve hükümlülerin bu mücbir sebep yüzünden bir an
evvel tahliye edilmeleri gerekiyor, esas tartışma buydu. Fakat iktidar
fırsatçılık yaptı, bunu tartışmak yerine infaz yasasındaki değişikliği gündeme
getirdi ve içinden çıkılmaz bir noktaya vardırdı. Ama şimdi bu konu önemli, biz
bunu tartışacağız yani Halkların Demokratik Partisi olarak bu konuyu, şu anda
cezaevinde bulunan insanların, tutuklu ve hükümlülerin, yaşlıların ve hasta
tutukluların bir an evvel salınabilmesi için, coronavirüs tehlikesiyle karşı
karşıya kalmamaları için her türlü tartışmayı en ciddi şekilde sürdüreceğiz.
Ama şunu söyleyelim: İç Tüzük’ten doğan bütün haklarımızı bu tartışmada
kullanacağız. Yani bize, hani ölümü gösterip sıtmaya razı eder gibi “Cuma da
çalıştırırız sizi, bir an evvel bunları bitirelim.” diye bu öneriyi getirdiniz.
Evet, önerinizi destekliyoruz, cuma da çalışalım, gerekiyorsa cumartesi-pazar
da çalışalım, yeter ki cezaevlerinde olan insanların sağlıklı bir şekilde
oradan tahliye edilmelerinin sonucunu hep birlikte ortaya çıkarabilelim. Aksi
takdirde bu yasa bu iktidarın getirdiği gibi çıkarsa -ki öyle görünüyor-
herhangi bir adım atılmıyor. Bütün muhalefet partilerinin hem Komisyon
sürecinde hem Komisyon dışında yaptıkları bütün görüşmeler iktidar partisi
tarafından reddedilmiştir; bir kalemle çizilmiştir; ellerinin tersiyle itmiştir
iktidar partisi bütün önerileri. Eğer bu şekliyle çıkaracaksanız bu infaz
yasasındaki değişiklikleri, şimdiden söyleyelim ki infaz yasasındaki bu
değişiklik iktidarın cezaevindeki kendi yandaşlarına af getirme yasasıdır.
Dolayısıyla enine boyuna bütün İç Tüzük haklarımızı kullanarak bu yasayı
tartışacağız ve en olumlu şekilde çıkabilmesi için, herkesin, tutuklu ve
hükümlülerin faydalanabilmesini sağlaması için elimizden geleni yapacağız.
Teşekkür
ediyorum dinlediğiniz için. (HDP sıralarından alkışlar)
ÖZLEM
ZENGİN (Tokat) – Sayın Başkan, bir söz alabilir miyim? Bir söz rica edebilir
miyim, kısa bir söz?
BAŞKAN
– Buyurun Sayın Zengin.
V.- AÇIKLAMALAR (Devam)
32.- Tokat Milletvekili Özlem Zengin’in, İstanbul Milletvekili Hakkı
Saruhan Oluç’un AK PARTİ grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok teşekkür ederim.
Şimdi,
tabii ki itiraz hakkı, muhakkak herkesin kendi tezleri var fakat şuna cevap
vermem muhakkak zaruret hasıl oluyor çünkü Sayın Grup Başkan Vekili aynı
ifadeyi açılış konuşmasında da kullandı: “Kendi yandaşları için yapmak.” Şimdi,
bu bizim tahammül edemeyeceğimiz bir ifade. Biz içeride... (HDP sıralarından
“Öyle, öyle.” sesleri)
BAŞKAN
– Arkadaşlar, sessiz olalım lütfen, bir saniye.
ÖZLEM
ZENGİN (Tokat) - Hiç… Bunu şiddetle reddediyoruz. Yapılan şey herkesin
huzurunda oluyor, çok aleni bir şekilde. Hangi suçlarla ilgili olarak neyin ne
yapıldığı son derece açık ve netken bunu da aynı kafa içerisinde, bunu da
“yandaş” diye tanımlamayı biraz kolaycılık olarak görüyorum. Kendi tezlerinizi
lütfen başka argümanlar üzerinden anlatınız. Ben bu ifadeyi reddediyorum grubum
adına.
Teşekkür
ederim. (AK PARTİ sıralarından alkışlar)
BAŞKAN
– Sayın Oluç…
33.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, evet, bu lafı kullandım ve kullanmaya da devam edeceğiz çünkü
iktidarın gerçekten kendi yandaşları için bu tartışmayı yaptığını ve bu infaz
yasası teklifini getirdiğini düşünüyoruz. “Neden?” derseniz: Bakın, kimler
yararlanamıyor bu İnfaz Yasası değişikliğinden, sizin teklifinizle getirilmiş
olan değişiklikten… (AK PARTİ sıralarından gürültüler)
OYA
ERONAT (Diyarbakır) – PKK, PKK.
RECEP
ÖZEL (Isparta) – Teröristler yararlanamıyor.
BAŞKAN
– Değerli arkadaşlar, sessiz olalım.
HAKKI
SARUHAN OLUÇ (İstanbul) – Hayır, hayır, öyle değil.
Ben
sizin o bağırışlarınıza pabuç bırakmam, böyle şey olmaz.
BAŞKAN
– Sayın Oluç, siz Genel Kurula hitap edin.
Değerli
arkadaşlarım, niye seslerinizi yükseltiyorsunuz?
HAKKI
SARUHAN OLUÇ (İstanbul) – Biz bu tartışmayı yapacağız, ne kadar bağırırsanız
bağırın bu tartışmayı yapacağız.
BAŞKAN
– Daha yeni grup önerisini konuşuyoruz değerli arkadaşlar.
HAKKI
SARUHAN OLUÇ (İstanbul) – Kimler yararlanamıyor bu infaz yasası
değişikliğinden? Yararlanamayanlar size muhalif olanlardır, sizin iktidarınızı
eleştirenlerdir, gazetecilerdir, siyasetçilerdir, seçilmişlerdir, belediye
başkanlarıdır, milletvekilleridir, akademisyenlerdir. (AK PARTİ sıralarından
gürültüler)
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Oluç.
HAKKI
SARUHAN OLUÇ (İstanbul) – Efendim, bir dakika… Tamamlayacağım.
BAŞKAN
- Arkadaşlar, bu tartışmaları daha sonra yapacağız zaten.
HAKKI
SARUHAN OLUÇ (İstanbul) – Siz onları susturun. Öyle şey olur mu?
BAŞKAN
– Buyurun, tamamlayın.
HAKKI
SARUHAN OLUÇ (İstanbul) – Dolayısıyla bu tartışmayı yapacağız. Sizin
iktidarınıza muhalif olanların faydalanamadığı bir teklifle buraya geliyorsunuz
ve bunu söylememizden niye rahatsız oluyorsunuz? Söyleyeceğiz. Siz sadece kendi
yandaşlarınıza, kendi söz verdiklerinize af çıkarmak için bu infaz yasası değişikliğini
getirdiniz, başka bir şey için değil.
ÖZLEM
ZENGİN (Tokat) – Sayın Başkan, o zaman sadece kendi yandaşlarına mı istiyorlar?
Bu nasıl bir üsluptur?
MERAL
DANIŞ BEŞTAŞ (Siirt) – Hayır, biz herkes için istiyoruz, herkes için.
ÖZLEM
ZENGİN (Tokat) – Hayır, biz bunu reddediyoruz. Onlar söylüyorsa sonuna kadar
biz de reddedeceğiz. Olamaz böyle bir şey. Biz de reddedeceğiz. 
BAŞKAN
– Değerli arkadaşlarım, sakin olalım, şimdi grup önerisini tartışıyoruz.
VI.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; 207 sıra sayılı Kanun Teklifi’nin kırk sekiz saat geçmeden
Gündem’in “Kanun Teklifleri ile Komisyonlardan Gelen Diğer İşler” kısmının
1’inci sırasına alınmasına ve diğer işlerin sırasının buna göre teselsül
ettirilmesine; 207 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi (Devam)
BAŞKAN
- Öneri üzerinde söz isteyen, Cumhuriyet Halk Partisi Grubu adına Grup Başkan
Vekili Manisa Milletvekili Sayın Özgür Özel.
Arkadaşlar,
bir sessiz olalım lütfen. Grup başkan vekilleriniz var, söz veriyoruz herkese.
Rica ediyorum bir sakin olalım. 
Buyurun
Sayın Özel. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi şahsım ve Cumhuriyet Halk Partisi Grubu adına saygıyla selamlıyorum.
Adalet
ve Kalkınma Partisinin kamuoyunda “af” olarak bilinen, infaz indirimini konu
alan ve ilişkili 9 kanunda değişiklik yapan kanun teklifinin görüşülmesinin
1’inci sıraya alınmasını görüşüyoruz. 
2011
yılından beri Cumhuriyet Halk Partisi Grubu Cezaevleri İzleme ve İnceleme
Komisyonu –ki önemli bir döneminde ben de görev yaptım- Türkiye cezaevlerini
gezdi, 185 cezaevine 250’den fazla ziyaret yaptı. Sorunu zaman zaman “hasta
tutuklu ve yükümlüler” diye zaman zaman “insanlık onuruna aykırı infaz”
biçimiyle; nöbetleşe uyuma, nöbetleşe yemek yeme, hatta nöbetleşe nefes alma
boyutuyla Türkiye’nin infaz rejimindeki bir sorunu ve buna bir müdahalenin
gerekliliğini anlatmaya çalıştık. Bu, zaman zaman 24 Haziran 2018 seçimlerinden
önce Milliyetçi Hareket Partisinin gündemindeydi, 23 Haziran 2019 İstanbul’un
hukuksuz tekrar seçiminin öncesinde Adalet ve Kalkınma Partisinin Genel
Başkanının gündemindeydi. Temmuz ayı içinde “Bunları, bütün sözleri enine
boyuna tutalım.” dediğimizde 9 Temmuzda maalesef bu Meclis, bu sorunu görmezden
gelerek kapatıldı. Biz o zaman “Nereye gidiyorsunuz?” demiştik ve “1 Ekimde
bunu konuşacağız.” denildi, 1 Ekim geldi infaz paketinde yoktu. İkinci infaz
paketi sırf içine “infaz” eklenemediği için getirilemedi -geldi ama daha
komisyonda görüşülemedi- ama bizim ikna edemediğimiz bir sürece gözün görmediği
bir musibet, bir virüs, Parlamentoyu, şimdi hem de kendisini de tehdit edecek
bu şartlarda ve bu önerilen yoğun çalışma temposunda çalışmaya mecbur kıldı. 
Son
söyleyeceğimi baştan söyleyeyim: Burada dışarı çıkmayı bekleyenlerin
ailelerinin Cumhuriyet Halk Partisinden endişesi olmasın ama geçmişte hiç içeri
girmemesi gerekenlerin ya da bir an önce çıkması gerekip de bu kanun kapsamına
alınmayan kişilerin; düşünce suçlularının, gazetecilerin, siyasetçilerin,
akademisyenlerin, avukatların ve şiddete bulaşmadığı hâlde sadece düşünce suçu
terör kapsamı içinde, “Terör örgütü üyesi olmamakla beraber.” diyerek
yargılanıp da düşünce suçundan içeride olanların yakınları da mücadelemizden
endişe etmesin. İki uçlu, kararlı, yapıcı, direngen ve etkin bir muhalefeti
ortaya koymak ve hep birlikte devlete karşı eline silah alanları, kendine
emanet edilmiş bir tankla, bir F-16’yla milletin üstüne yürüyen, bu Meclise
saldıranları değil. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
ÖZGÜR
ÖZEL (Devamla) – Herhâlde o konuda burada kimsenin bir sözü yok ama infaz
adaletini, Meclisin yetkilerini, siyasi kinle ve bir fırsatçılıkla 70 maddelik
torbanın içine bazı şeylerin konulmasını da görmezden gelip nasıl diyorsanız
öyle olsun dememizi de kimse beklemesin. (CHP sıralarından alkışlar) Çok net.
Coronavirüsten
cezaevlerini kurtarmak için cezaevinin içinde bulunan kişiler arasında bir
ayrım yapma tartışması burada çok konuşulacak ama peki, düşünün ki cezaevine
girecek gazete... Efendim, Basın İlan Kurumunun ilan vermediği gazete cezaevine
girmesin fırsatçılığı bugünün konusu mu? Ya da açıkça, bakın, Cumhurbaşkanına
hakaretten bir yıl civarında ceza almış, normalde erteleniyor, para cezasına
çevriliyor erteleniyor ama şimdi, “Yüzde 40’ı yatsın, beş ay içeride
yatsınlar.” Hani cezaevi boşaltıyorduk. Cezaevinde örneğin, rüşvet suçundan
içeride olanlardan boşalan yere Cumhurbaşkanına hakaret suçuyla doldurmak,
coronavirüs mücadelesinin neresinde var bu? (AK PARTİ sıralarından gürültüler)
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Özel.
ÖZGÜR
ÖZEL (Devamla) – Nerede vicdan? Nerede akıl? Yeni suçlar, yeni cezalar üzerine
normalde çekilmeyen ceza için cezaevine yatsın. Genel Başkanımız, tarafsız
Cumhurbaşkanı için yazılmış bir maddeden… O maddeyi istismar ederek artık bir
partinin Genel Başkanı hakaret ediyor, iftira ediyor, cevabını aldığında o
cevabı “retweet” edenleri de dava ediyor. Bu anlayış fırsatçılıktır.
BAŞKAN
– Tamamlayalım.
ÖZGÜR
ÖZEL (Devamla) – Buna karşılık da mücadelemizi sonuna kadar vereceğiz. Olumlu
bakıyoruz, yetersiz buluyoruz, kapsam açısından son derece sıkıntılı buluyoruz.
İnfaz adaletini savunmaya ve hümanizm ile caydırıcılık dengesinin doğru
kurulmasına, eşitliğe ve vicdanları yaralamayacak, fırsatçılık yapmayacak bir
metne olumlu oy vermek üzere katkı sağlayacağız, ona evriltmeye çalışacağız,
bütün mücadelemiz bunun üzerine olacak.
Teşekkür
ediyorum. (CHP sıralarından alkışlar) 
BAŞKAN
– Adalet ve Kalkınma Partisinin grup önerisini oylarınıza sunuyorum: Kabul
edenler... Kabul etmeyenler... Öneri kabul edilmiştir.
Değerli
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI
A) Önergeler
1.- İstanbul Milletvekili Ali Şeker’in, (2/1133) esas numaralı Türk Ceza
Kanununda Değişiklik Yapılması Hakkında Kanun Teklifi’nin doğrudan gündeme
alınmasına ilişkin önergesi (4/73)
Türkiye Büyük Millet Meclisi Başkanlığına
(2/1133)
esas numaralı Kanun Teklifimin İç Tüzük’ün 37’nci maddesi gereğince doğrudan
gündeme alınmasını talep ederim.
 Ali
Şeker
 İstanbul
BAŞKAN
– Değerli milletvekilleri, şimdi, önerge üzerinde söz isteyen, teklif sahibi
İstanbul Milletvekilimiz Sayın Ali Şeker. (CHP sıralarından alkışlar) 
Yalnız,
Sayın Şeker, benim Meclis uygulamalarımda sembolik olarak izin veriyorum,
selamlayıp hemen çıkartmanızı rica edeceğim. Rica ediyorum, lütfen, lütfen
çıkartalım, görüntü verilmiştir, İç Tüzük’e de aykırı davranmamaya dikkat
edelim, lütfen. (AK PARTİ sıralarından gürültüler)
BAŞKAN
– Arkadaşlar, lütfen sessiz olalım, ben gereğini yapıyorum. Teşekkür ederim.
ALİ
ŞEKER (İstanbul) – Her ne kadar önlüğü çıkartsam da hekim kimliğimle
konuşacağım, vekil kimliğimle değil.
BAŞKAN
– Tabii. Teşekkür ederim, sağ olun.
ALİ
ŞEKER (Devamla) – Sağlıkta şiddet yasası çıkana kadar da bu mikrofonda kalsın
bu önlüğümüz. (AK PARTİ sıralarından gürültüler)
BAŞKAN
– Arkadaşlar, bir sessiz olalım lütfen, bir saniye, bir saniye... Bir saniye
değerli arkadaşlar, sessiz olalım.
Buyurun
Ali Bey.
ALİ
ŞEKER (Devamla) – Sayın Başkan, teşekkür ediyorum.
Öncelikle
Berat Kandili’nizi kutluyorum.
Yani
üç gün biz halk olarak sağlıkçıları alkışladık ama sonrası üç nokta, boşluk.
Eğer biz halkla birlikte alkışladığımızın ötesinde, Meclis olarak bu, sağlıkta
şiddet yasasını çıkartmayacaksak ne farkımız kaldı sokakta alkış yapandan.
Sadece alkış yetmez, biz sorumlulukları yerine getirelim istiyoruz.
Bugün
Dünya Sağlık Günü. Bu anlamlı günde kendini halkın sağlığı için feda eden
sağlık çalışanlarını emekleri için kutluyor, onlara minnet duygularımı ifade
etmek istiyorum.
Konuşmama
başlamadan önce, sağlıkta şiddet sarmalının sonucunda, görevi başında
katledilen hekimleri bir kez daha saygıyla anmak istiyorum. 
Yine,
coronavirüse karşı sürdürülen mücadelede kaybettiğimiz değerli hocamız Profesör
Doktor Cemil Taşçıoğlu Hocamızı ve yine binlerce patolog yetiştiren Profesör
Doktor Feriha Öz Hocamızı da saygı, minnet ve rahmetle anmak istiyorum. Dilerim
bu pandemi sürecinde daha fazla can kaybımız olmaz, tedbirler gecikmeksizin
alınır ve bundan sonrası kurtarılır diye umut ediyorum. 
2018
yılının Ekim ayında vermiş olduğum Türk Ceza Kanunu’nda Değişiklik Yapılması
Hakkında Kanun Teklifi, özü itibarıyla, sağlık personeline karşı, sağlık
hizmetinden kaynaklanan nedenlerle yapmaması gereken bir işi yapması veya görev
alanı içinde olan bir işi yapmaması için emir veren, baskı yapan, nüfuz icra
eden ve hukuka aykırı olarak etkilemeye teşebbüs eden kişilerin üç yıldan beş
yıla kadar uzayan hapis cezalarıyla cezalandırılmasını içeriyor. Suçun
nitelikli hâllerinde de verilen cezanın artırılmasını öngörüyor ve bu suçların
karşılığında alınan cezaların da ertelenmemesini içeriyor. Bir buçuk yıldır bu
teklif komisyonda bekliyor, hem Sağlık Komisyonunda hem Adalet Komisyonunda ve
kırk beş günlük süre geçtikten sonra bizim bu teklifi Genel Kurula getirme ve
gündeme alınma talebi hakkımızı kullanarak bugün tam da ihtiyacımız olduğu bir
günde bu kanun teklifini huzurlarınıza getirdik. 
İki
yılda iki defa toplandı sadece Sağlık Komisyonu ve bunlardan birinde “sağlıkta
şiddet yasası” diye getirildi, sağlıkçıya çalıştırılmama şiddetini uygulayan
bir kanuna dönüştürüldü ve onu da mücadeleyle zararsız hâle getirmeye çalıştık
yani düşünün sağlıkta şiddet yasası geliyor, ama içinde sağlıkçıya çalışma
yasağı içeriyor. Daha sonra, bizim olağanüstü toplantı talebimizden on gün
sonra coronavirüs salgınıyla ilgili bir toplantı yapabildik ve Bakan Bey orada
bize bilgilendirme yaptı, biz de alınması gereken tedbirleri orada yapıcı bir
şekilde önerdik. Çünkü bu süreçte daha fazla can kaybımız olmasın, daha fazla
hasta sayımız olmasın, insanlar hasta kalmasın, sakat kalmasın diye. Bizim bu
Komisyondan artık geçmeyen ve Komisyonu toplantıya çağırdığımız hâlde
toplamayan Sağlık Komisyonu Başkanı bundan sonra ne dedi? “Dut pekmezi yiyin
hiçbir şey olmaz, 15 Marttan sonra kimse hastalanmaz, ‘hastalık’ diye de bir
şey kalmaz.” dedi. Bu süreçte -bizim bir buçuk yıllık- bu kanun teklifini
verdiğimden bugüne 20 bin sağlıkçı şiddete uğradı ve son yedi yılda 90 bin
sağlıkçı şiddete uğradı. 2005 ila 2019 yılları arasında 9 hekim arkadaşımız
şifa dağıtırken görevlerinin başında maalesef katledildi. Bu ülkede bu 9 hekim
bir rakamdan ibaret değil, bunlar ülkenin değerleri, bu ülkenin canları; bir
bir gidiyor. 
Sağlıkta
şiddet yasasının çıkmaması neticesinde kaybettiğimiz yalnızca hekimlerin hayatı
değil, halkın sağlığı, ülkemizin sağlıklı yarınları, sağlıklı geleceği. AKP’nin
sağlık politikalarının yarattığı çöküş sonucunda Vandallar “Tutuksuz
yargılanıyorum, bana bir şey olmaz.” diyerek her türlü şiddeti uygulamaya devam
ediyorlar. Daha geçen hafta bir kişi saldırıyor orada hemşireye, doktora; sonra
ifadesi alınıp bırakılıyor, sonra çıkıyor ifadeden, doğru bir daha saldırmaya
geliyor, bir daha bırakılıyor. Yani bu yasaların ne kadar yetersiz olduğunun
açık itirafı bu, açık işareti burada. Bu kişiler yeterince ceza almadıkları
için, beraat ettikleri için bu şiddeti uygulamaya devam ediyorlar. Sağlık
çalışanlarının önümüzdeki günlerde daha büyük bir mücadele azmine ihtiyaçları
var ve bu sıkışan sağlık kapasitesinden dolayı daha fazla şiddete uğrama durumu
söz konusu. Bunun için biz bu görevimizi yapalım ve bu yasayı bir an önce
gündeme alıp, yasa teklifimizi yasa olarak buradan çıkartıp halk için mücadele
veren sağlıkçılarımıza Meclisten bir moral desteği sağlayalım. Bu coronavirüs
pandemi döneminde bize düşen sorumluluk budur.
(Mikrofon
otomatik cihaz tarafından kapatıldı) 
ALİ
ŞEKER (Devamla) – Sayın Başkanım...
BAŞKAN
– Tamamlayalım.
ALİ
ŞEKER (Devamla) – AKP, maalesef, sadece geçici palyatif tedbirlerle bu süreci
geçirmeye çalıştı, sağlıkta şiddet yasasıyla ilgili kapsamlı bir düzenleme
yapmadı. 
Bu
süreçte, şu anda 30.217 PCR pozitif Covid-19 hastası var Türkiye’de -bugün
akşam açıklanacaklarla muhtemelen bu sayı 3-4 bin daha artacak- ve 649 PCR
pozitif kaybımız var. Bunlar sadece testi pozitif olanlar, yaklaşık bir bu
kadar da maalesef, kliniği olduğu hâlde testi pozitif çıkmayan hastalarımız
var. Bu konuda da herkesin komşusu “covid”liymiş gibi, sokaktaki kişi “covid”liymiş
gibi, coronavirüs varmış gibi tedbirini alması gerekiyor ve yirmi gün önce
konuştuğumuzda, dünyada vaka sayısı açısından 45’inci sıradaydık şu anda 9’uncu
sıraya geldik.
İspanyol
gribinden ölenlerin döneminde, o günün yöneticileri yöneticilerin sorumsuzluğuyla
hatırlanıyorlar, biz de bugün sorumsuz davranmayalım ve bu yasayı bir an önce
çıkartalım, hak ettikleri güvenceyi sağlık çalışanlarına verelim.
Saygılar
sunuyorum, teşekkür ediyorum. (CHP sıralarından alkışlar)
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, Sayın Beştaş sizin talepleriniz var.
Sayın
Zengin, sizin de bir talebiniz var mı?
ÖZLEM
ZENGİN (Tokat) – Var Sayın Başkan.
BAŞKAN
– Buyurun Sayın Özel.
V.- AÇIKLAMALAR (Devam)
34.- Manisa Milletvekili Özgür Özel’in, sağlık alanında şiddetin
önlenebilmesi için hazırladıkları kanun teklifinin doğrudan gündeme alınmasına
ilişkin önergenin oylamasına hep birlikte el kaldırmak suretiyle sağlık
çalışanlarını Meclis olarak alkışlama fırsatının yaratılması gerektiğine
ilişkin açıklaması
ÖZGÜR
ÖZEL (Manisa) – Oylamadan önce Grup Başkan Vekillerine bu fırsatı vermeniz çok
iyi oldu, çok teşekkür ediyoruz.
Şimdi
İç Tüzük 37’ye göre oylama yapacağız. Bu, bütün sağlık çalışanlarının istediği,
Türk Tabipleri Birliğinin istediği, sağlık meslek örgütlerinin istediği,
sağcısı solcusu bütün sağlık çalışanlarının çıkmasıyla kendilerini daha
güvencede hissedecekleri bir kanun teklifinin, şu kırmızı kitaba, gündeme
girmesine “evet” demenizi bekliyoruz. Yoksa burada “evet” deyince bu kanun
geldiği gibi geçmeyecek, gündeme girecek. Örneğin, yarın gruplar anlaşıp
diyelim ki af kanunundan sonra gündemin 2’nci sırasını alacak. Günü gelince 1’e
alırsak yarın, 2’ye alırsak aftan sonra oturacağız kanunu madde madde
görüşeceğiz. Bütün katkılarla ama tabiplerin “evet” dediği, istedikleri bir
kanunu tüm yönleriyle müzakere edeceğiz. O yüzden burada “evet” demek, kanun
teklifini aynen kabul etmek değil, müzakere için gündeme almak, hatta
gündemin şimdi son sırasına, daha sonra öne çekebiliriz. 
Bu
konuda bütün gruplardan… Yani burada “evet” dersek ne olur? Meclis oy
birliğiyle hekime karşı şiddeti gündemine aldı, tüm sağlık çalışanlarına karşı
şiddetle ilgili yasayı gündemine aldı, önümüzdeki günlerde müzakere edecek…
(Mikrofon
otomatik cihaz tarafından kapatıldı) 
BAŞKAN
– Tamamlayalım.
Lütfen
bu konuşmaları bu verdiğim süreden fazla uzatmayalım ki işlemlerimiz var.
ÖZGÜR
ÖZEL (Manisa) – Bundan büyük jest, bundan büyük moral olmaz. Soruyorsunuz
“Talebiniz ne?” diye “Para pul değil, yasamızı çıkarın yeter.” diyorlar. Bu
konuda Sayın Bakanın da yaklaşımı ortada. Tarihî bir fırsat var. Burada
ayrışmanın değil, uzlaşmanın, böyle bir meseleye hep birlikte el kaldırmanın ve
ardından, kendimizi değil, sağlık çalışanlarını tüm Meclis olarak alkışlamanın
bir fırsatı var. Lütfen bu fırsatı milletimizden ve onun kahraman sağlık
çalışanlarından esirgemeyin. 
Teşekkür
ediyorum. (CHP sıralarından alkışlar)
BAŞKAN
– Peki. 
Buyurun
Sayın Beştaş. 
35.- Siirt Milletvekili Meral Danış Beştaş’ın, sağlık alanında şiddetin
önlenmesi amacıyla hazırlanan yasa teklifine Halkların Demokratik Partisi
olarak destek vermeye hazır olduklarına ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Evet,
sağlıkta şiddet yasa teklifiyle ilgili bizim de Halkların Demokratik Partisi olarak
görüşlerimizi ifade etmek için söz aldım. 
Şu
anda, bilindiği üzere, corona salgını sebebiyle toplumun önemli bir kesiminin
sağlık emekçilerine karşı her zaman olduğundan çok daha büyük bir
sahiplenmesini, bir sempatisini ve destek tablosunu hep birlikte yaşıyoruz. Ama
sağlık emekçilerinin, Tabipler Birliğinin, SES’in -Emekçiler Sendikasının- ve
daha birçok kurumun talebi sağlıkta şiddet yasasının çıkarılmasıdır. Önümüzde
şu anda hâlihazırda bir olanak var. İktidar partisinin getirip başka bir kanuna
eklemlemesi, başka bir torbanın içine atması yerine, Genel Kurulun coronavirüs
salgınıyla ilgili yapabileceği çok önemli bir olanak şu anda önümüzde duruyor.
Yani bunun ertelenmeden yarın gündeme alınmasını ve Genel Kurulun oylarıyla
öncelikle görüşme olanaklarını İç Tüzük 37 ve devamı bize sağlıyor. 
(Mikrofon
otomatik cihaz tarafından kapatıldı)
BAŞKAN
– Tamamlayın, lütfen, Sayın Beştaş siz de. 
MERAL
DANIŞ BEŞTAŞ (Siirt) – Biz de bu sağlıkta şiddet yasasını, özellikle
taraflarla, sağlıkçılarla, emekçilerle, tabiplerle, diğer kesimlerle birlikte
tartışarak taleplerin karşılanabileceği bir kanunu çıkarabiliriz, buna destek
vermeye hazırız diyorum. 
Teşekkür
ediyorum. (AK PARTİ sıralarından gürültüler)
BAŞKAN
– Sayın Zengin, siz de buyurun. 
MERAL
DANIŞ BEŞTAŞ (Siirt) – Siz oradan konuşmasanız! Bir saygılı olun önce ya! Ayıp
ya! 
BAŞKAN
– Arkadaşlar, sesiz olabilir miyiz lütfen. 
Bir
saniye Sayın Zengin. 
MERAL
DANIŞ BEŞTAŞ (Siirt) – Biz “Yağmur yağıyor.” diyoruz onlar “PKK” diyor ya. Ayıp
ya! Utanın ya! Başka bildiğiniz bir şey yok mu! 
BAŞKAN
– Sayın Beştaş, lütfen siz karşılıklı…
MERAL
DANIŞ BEŞTAŞ (Siirt) – Ama Başkanım, orada biz “sağlıkta şiddet” diyoruz “PKK”
diye bağırıyor. İnsan utanır ya! 
BAŞKAN
– Yani rica ediyorum, lütfen. Siz niye şey yapıyorsunuz Sayın Beştaş. Genel
Kurula hitap edelim, lütfen. 
Arkadaşlar,
karşılıklı olmasın.
MERAL
DANIŞ BEŞTAŞ (Siirt) – Yüzün kızarsın ya! Başka dağarcığınız yok mu sizin,
başka bir bilginiz yok mu?
BAŞKAN
- Sayın Beştaş, rica ediyorum...
MERAL
DANIŞ BEŞTAŞ (Siirt) – Bu kadar, genel kültür bu kadar işte! 
ÖZLEM
ZENGİN (Tokat) – Lütfen arkadaşlar, tartışmayınız artık.
BAŞKAN
– Arkadaşlar, bakın, grup başkan vekilleri konuşuyor, rica ediyorum.
MERAL
DANIŞ BEŞTAŞ (Siirt) – Çok ayıp bir şey ya!
BAŞKAN
- Buyurun Sayın Zengin.
36.- Tokat Milletvekili Özlem Zengin’in, hekimlere karşı yapılan şiddeti
kabul etmelerinin mümkün olmadığına ve meseleyle alakalı hazırlıklarının
bulunduğuna ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; Sayın Şeker,
konuşmasına başlarken dedi ki: “Hekim kimliğimle konuşmak istiyorum.” Ben de
bir doktor annesi olarak konuşmak istiyorum, bir anne olarak. Benim de doktor
bir evladım var, ne kadar zor bir iş olduğunu yakinen, evimizden biliyorum. Ben
de Meclisteki bütün milletvekillerimizin bu konuda hemfikir olduğunu
düşünüyorum. Bu manada hekimlerimize karşı yapılan bu şiddet hareketlerini
başından beri kabul etmemiz mümkün değil.
Sayın
Cumhurbaşkanımızla, bütün bakanlarımız ve Türkiye'nin önemli STK’lerinin bütün
kuruluşlarının başkanlarıyla yaptığımız o ilk toplantıda Sağlık Bakanımızın
bizlerden arzu ettiği iki şey vardı: Bunlardan bir tanesi, performans
sistemiyle çalışıldığı için bu süreçte en yüksek tavandan ödeme yapılması, bir
diğeri şiddetle alakalı bu kanunun çıkarılması. Birincisini zaten
gerçekleştirdi Hükûmetimiz, AK PARTİ, öyle diyelim, Bakanlar Kurulu bunu
gerçekleştirmiş oldu bu manada, teşekkür ediyoruz. Önemli bir adım bu konuda.
Şimdi,
bu meseleyle alakalı bizim zaten bir hazırlığımız var fakat bu işi yaparken hep
beraber yapalım istiyoruz.
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın siz de Sayın Zengin. 
ÖZLEM
ZENGİN (Tokat) – Burada bir iş yapmayla alakalı bir üslubumuz, bir tarzımız
var. Bütün siyasi partilerin ortak katılımı olsun istiyoruz. Gün içerisinde de
hazırlığımızı zaten diğer gruplarımızla da paylaştık. O manada biz bu işi hep
beraber el birliğiyle yapalım ve bir an evvel bu hafta içerisinde çıkaralım
istiyoruz.
Teşekkür
ederim.
BAŞKAN
– Peki.
Sayın
Akçay, siz de buyurun.
37.- Manisa Milletvekili Erkan Akçay’ın, sağlıkta şiddet konusunun
gündemlerinde olduğuna ilişkin açıklaması
ERKAN
AKÇAY (Manisa) – Teşekkür ederim, Sayın Başkan.
Şimdi,
sağlıkta şiddet konusu uzun süredir Türkiye'nin gündeminde ve zaman zaman da
Parlamentonun, milletvekillerimizin yürüttüğü faaliyetler kapsamında da gündeme
getiriliyor ve doğru yapılıyor. Sağlıkta şiddet konusunda belli bir uzlaşmayla,
belli düzenlemelerin yapılabileceği kanaatindeyiz. Sayın Özgür Özel’in
konuşmasında bir cümlesi vardı, “Şimdi bunu gündeme almak demek, çıkması demek
değildir.” dedi. Doğru dedi. Yani gündeme almamak da işte önümüzdeki zaman
dilimi içerisinde bir uzlaşma sağlanarak çıkmaması demek de değildir yani
cümlenin bir devamı olarak ifade ediyorum. İnşallah, bunu bu şekilde mütalaa
edip parti gruplarıyla birlikte bu hadisede belli bir mesafe alınıp neticeye
varacağımız kanaatindeyim. Ama bu illa şimdi kabul edilmezse “vay sanki
sağlıkta şiddetten yanaymış” gibi bir durum da herhâlde anlaşılmaz yani. O
bakımdan gündemimizdedir. Bu konsensüsle, önümüzdeki zaman dilimi içerisinde
biz de o konuda gayret göstereceğiz. 
Teşekkür
ederim. 
BAŞKAN
– Peki, teşekkür ederim. 
ÖZGÜR
ÖZEL (Manisa) – Sayın Başkan, kısa bir cevap vermek istiyorum.
BAŞKAN
– Sayın Özel, bir cümle…
ÖZGÜR
ÖZEL (Manisa) – Bir dakika Sayın Başkan.
BAŞKAN
– Bir dakika yani bir dakikada toparlayın lütfen. 
38.- Manisa Milletvekili Özgür Özel’in, sağlık alanında şiddetin
önlenmesi meselesini uzlaşı ortamında değerlendirmek üzere teklifte bulunduklarına
ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Zaten
meselenin hassasiyetine binaen meseleyi siyasi bir kutuplaşma, siyasi bir
tartışmadan ziyade bir uzlaşı ortamında değerlendirmek üzere bir teklifte
bulunuyoruz. Kırk beş gündür Komisyon toplanıp da bunu gündemine almıyor. Bugün
doğrudan gündeme alınması önerilecek ve günü geldiğinde müzakere edilecek. 
Adalet
ve Kalkınma Partisinin bir taslağı var, gördüm. Sayın Sağlık Bakanının
talebinin yüzde 20’sini bile karşılamıyor. Sağlık Bakanının talebiyle Türk
Tabipleri Birliğinin ve bizim verdiğimiz önergenin arasında küçük nüanslar var
ama Adalet ve Kalkınma Partisi bu torbaya ya da gelecek torbaya dediği bir
paragraflık metin, dağın fare doğurması, beklentinin boşa çıkması. O yüzden
enine boyuna iki çalışmayı burada birleştirip gündemimize sağlıkta şiddeti…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – …beş parti alırsa bu teklif CHP’nin teklifi olmaktan da çıkıyor
zaten. Bunu bekliyoruz. Böyle bir jesti sağlık çalışanları hak ediyor diye
düşünüyoruz. 
BAŞKAN
– Peki. 
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
1.- İstanbul Milletvekili Ali Şeker’in, (2/1133) esas numaralı Türk Ceza
Kanununda Değişiklik Yapılması Hakkında Kanun Teklifi’nin doğrudan gündeme
alınmasına ilişkin önergesi (4/73) (Devam)
BAŞKAN
– Değerli arkadaşlarım, herkes görüşlerini ifade etti. 
Şimdi
Genel Kurulumuz bu konuda bir karar alacak. 
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
HABİP
EKSİK (Iğdır) – Sahtekâr alkışçılar.
BAŞKAN
– Değerli milletvekilleri, gündemin oylaması yapılacak işler bölümüne
geçiyoruz.
ÖZGÜR
ÖZEL (Manisa) – Sayın Başkan, bir ara versek yani çok yoğun oldu.
LÜTFÜ
TÜRKKAN (Kocaeli) – Evet Başkanım, bayağı uzun bir süre oldu.
BAŞKAN
– Beş dakika… Ben de onu planlıyorum zaten.
LÜTFÜ
TÜRKKAN (Kocaeli) – Oylamadan önce verirseniz çok da iyi olur.
BAŞKAN
– Oylamadan önce veriyorum, evet.
Değerli
arkadaşlarım, bir bilgilendirme yapayım ondan sonra kısa bir ara vereceğim.
(Uğultular)
BAŞKAN
- Değerli arkadaşlarım, sessiz olabilir miyiz lütfen.
Değerli
arkadaşlarım, geçen hafta Meclisimizde kabul edilen 14 uluslararası anlaşmanın
oylaması var gündemimizde; bunların oylamaları için kısa süreler vereceğim
başladığım zaman yani bilgilendirme yapmak için söylüyorum. Oylamada bulunacak
milletvekillerimizin yine sosyal mesafelerini koruyarak oturmalarını özenle
rica ediyorum herkesten. Diğer parti gruplarında yeri olmayanlar başka parti
gruplarında da yerlerini muhafaza etsinler çünkü sosyal mesafe önemli yani
kalabalık olan arkadaşlarımız diğer grupların masalarını da kullanabilirler,
sıralarını kullanabilirler. Bu özeni belirtmek için söz aldım ben de.
14
uluslararası anlaşmanın her birini elektronik oylamayla yapacağız; o konudaki
kuralları da zaten başlarken hatırlatacağım. Tüm arkadaşlarımızın bu dikkat
içerisinde, vereceğim aradan sonra, burada bulunmalarını rica ediyorum çünkü
genel bir havasızlık hâkim olduğu konusunda diğer gruplardan da bir öneri geldi;
biz de onu dikkate alarak birleşime on dakika ara veriyoruz.
Kapanma saati: 18.26
ÜÇÜNCÜ OTURUM
Açılma Saati: 18.42
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ)
-----0-----
BAŞKAN
– Değerli milletvekilleri, Türkiye Büyük Millet Meclisinin 78’inci Birleşiminin
Üçüncü Oturumunu açıyorum. 
ÖZGÜR
ÖZEL (Manisa) - Sayın Başkan, bir söz talebim var müsaade ederseniz, bu
yapacağımız işlemle ilgili olmak üzere. 
BAŞKAN
– Buyurun Sayın Özel.
V.- AÇIKLAMALAR (Devam)
39.- Manisa Milletvekili Özgür Özel’in, Başkanlık Divanı olarak oylaması
bekleyen işlerin işleme alınmasının İç Tüzük ihlali olduğuna ancak coronavirüs
şartlarında Meclisin çalışması açısından olabilir gördüklerine ve “Normal
şartlardaki müzakerelere örnek teşkil etmemek kaydıyla.” diyerek şerh düşmek
istediklerine ilişkin açıklaması
ÖZGÜR
ÖZEL (Manisa) – Sayın Başkan, önemli bir husus, şöyle: Şimdi, birden fazla açık
oylamanın bir arada yapılmasını düzenleyen, İç Tüzük’ümüzün 145’inci maddesi bu
konuda, ikinci fıkrada “Başkanın gerekli görmesi hâlinde açık oylamayı oturumun
sonuna veya haftanın belli bir gününe bırakabilir. Ancak, muhtevası itibarıyla
çelişki doğurması muhtemel maddeler ayrı ayrı oylanır.” demektedir. Tutanaklara
baktığımızda, geçen hafta Sayın Sadi Bilgiç bu yetkisini kullanarak, tabii,
corona şartlarında olduğumuzu da göz önünde bulundurarak haftanın perşembe
gününe oylamayı bırakmıştır. Ancak perşembe günü de Meclis aç-kapa yaptığı için
oylama yapılma imkânı bulunmamış ve otomatikman, oylaması bekleyen işler de
Başkanlık Divanı tarafından şu anda işleme alınıyor. Bu, corona şartlarında
yapılması gereken bir iştir, ancak bunun normal şartlarda yani toplantı yeter
sayısının olmadığı bir oturumda, aynı komisyon varken komisyon kalkmadan bir
diğer maddeye geçme, bunu haftanın bir gününe bırakma ama o gün de toplanmama
suretiyle bir başka haftaya oylamanın bırakılması açık bir İç Tüzük ihlali
olur. Bunu biz, bu şekliyle, bu corona şartlarında Meclisin çalışması açısından
olabilir görüyoruz, ancak buna şerhimizi “Normal şartlardaki müzakerelere örnek
teşkil etmemek kaydıyla.” diye ifade etmek istiyoruz. Bu konuda siz de riyaset
makamı olarak uygun görür, görüşünüzü ifade ederseniz çok memnun oluruz.
Teşekkür
ediyorum Sayın Başkan. 
BAŞKAN
– Peki, teşekkür ederim değerli arkadaşlar. 
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, Meclisin gündemine
hâkim olduğuna ilişkin konuşması
BAŞKAN
- Değerli arkadaşlarım, Meclisimiz kendi
gündemine hâkimdir. Meclisimizde geçen hafta görüşülen kanunların oylaması
ertelenmiştir ve hepinize gönderilen bu Türkiye Büyük Millet Meclisi Gündeminde
Meclis Başkanlık Divanının nasıl çalışacağına dair bölümler bulunmaktadır.
“Başkanlığın Genel Kurula Sunuşları”ndan sonraki “Özel Gündemde Yer Alacak
İşler” ve “Seçim” maddeleri bulunmadığı için, “Oylaması Yapılacak İşler” kısmı
görüşülecek kanun tekliflerinden önce gelmektedir. Bu, Meclis İçtüzüğü’müzün
bir gereğidir. Dolayısıyla geçen haftadan kalan bu kanun tekliflerinin sıra da
almış bulunduğundan dolayı ve gündemimizi de oluşturmuş bulundurduğundan dolayı
şu anda oylamalarını yapmak mecburiyetinde bulunuyoruz. Çünkü Meclis İçtüzüğü
bize yapacağımız her işlemin sırasını ve ne zaman yapılacağına dair o takvimi
bildiriyor ve dolayısıyla şu anda “Oylaması Yapılacak İşler” kısmında olduğu
için bu anlaşmaların da oylamasını şu anda yapmak durumunda olduğumuzu ifade
ediyorum.
Değerli
milletvekilleri, şimdi süratle seri oylamalar yapacağız.
ÖZGÜR
ÖZEL (Manisa) – İşte, yanlış olan bu.
BAŞKAN
– 1’inci sırada yer alan Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Filistin
Devleti Hükûmeti Arasında Filistin-Türkiye Dostluk Hastanesinin Gazze’de Ortak
İşletilmesi ve Devri ile Filistin Vatandaşlarının Tıpta Uzmanlık Eğitimini
Türkiye’de Almasına Dair Protokolün Onaylanmasının Uygun Bulunduğuna Dair Kanun
Teklifi’nin açık oylamasına başlıyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Filistin Devleti Hükümeti Arasında
Filistin-Türkiye Dostluk Hastanesi’nin Gazze’de Ortak İşletilmesi ve Devri ile
Filistin Vatandaşlarının Tıpta Uzmanlık Eğitimini Türkiye’de Almasına Dair
Protokolün Onaylanmasının Uygun Bulunduğuna Dair Kanun Teklifi (2/1456) ve
Dışişleri Komisyonu Raporu (S. Sayısı: 50) (x) 
BAŞKAN
– Sayın milletvekilleri, şimdi yapacağımız ve bugün bu kısımda yapılacak olan
açık oylamaların tamamının elektronik oylama cihazıyla yapılması hususunu
oylarınıza sunuyorum: Kabul edenler… Kabul etmeyenler… Kabul edilmiştir. 
Açık
oylamaya ilişkin hususları her seferinde tekrar etmeyeceğim. Şu anda
bilgilerinize sunacağım kurallar bugün yapacağımız bütün açık oylamalar için
geçerlidir. 
Oylama
için verilen süre içinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için öngörülen süre içinde Başkanlığa ulaştırmalarını rica ediyorum.
Değerli
milletvekilleri, bu oylamada ve bundan sonra da sisteme giremeyen
arkadaşlarımız eğer Başkanlığımıza pusula göndereceklerse lütfen hemen
Başkanlığımızın solunda, sizlerin sağında, ileride bir yerde durmalarını seçimin
süratlice yapılması açısından rica ediyorum. Arkadaşlarımızın ileriden, uzaktan
tekrar gelip gitmelerinin de önünü kesmek istiyoruz. 
Şimdi
oylama için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, oylamasını yaptığımız 50 sıra sayılı Kanun
Teklifi’nin açık oylama sonucunu açıklıyorum:
“Kullanılan oy sayısı : 274
Kabul : 273
Ret  : 1 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
suretle teklif kabul edilmiş ve kanunlaşmıştır.
Değerli
milletvekilleri 2’nci sırada yer alan Türkiye Büyük Millet Meclisi Başkanı
İzmir Milletvekili Binali Yıldırım’ın Transit ve Ulaştırma İşbirliği Anlaşması
(Lapis Lazuli Güzergâh Anlaşması)”nın Onaylanmasının Uygun Bulunduğuna Dair
Kanun Teklifi’nin açık oylamasına başlıyoruz.
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24) (xx)
BAŞKAN
- Oylama için bir dakika süre veriyorum.
(Elektronik
cihazla oylama yapıldı)
BAŞKAN
– Değerli milletvekilleri, 24 sıra sayılı Kanun Teklifi’nin yapılan açık oylama
sonucunu ilan ediyorum.
“Kullanılan oy sayısı : 263
Kabul : 257
Ret  : 3
Çekimser : 3 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
suretle 24 sıra sayılı Kanun Teklifi kabul edilmiş ve kanunlaşmıştır. 
Değerli
milletvekilleri 3’üncü sırada yer alan Türkiye Büyük Millet Meclisi Başkanı
İzmir Milletvekili Binali Yıldırım’ın Türkiye Cumhuriyeti Hükümeti ile Kırgız
Cumhuriyeti Hükümeti arasında Sosyal Güvenlik Anlaşmasının Onaylanmasının Uygun
Bulunduğuna Dair Kanun Teklifi’nin açık oylamasına başlıyoruz. 
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kırgız Cumhuriyeti Hükümeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi (2/1460) ve Dışişleri Komisyonu Raporu (S. Sayısı: 51) (x)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik cihazla oylama yapıldı)
BAŞKAN
– Değerli milletvekilleri, oylamasını yaptığımız 51 sıra sayılı Kanun Teklifi’nin
oylama sonucunu açıklıyorum:
“Kullanılan oy sayısı : 264
Kabul : 260
Ret  : 4 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Değerli
milletvekilleri, bu şekilde 51 sıra sayılı Kanun Teklifi kabul edilmiş ve
kanunlaşmıştır. 
Değerli
milletvekilleri, 4’üncü sırada yer alan, İzmir Milletvekili Binali Yıldırım’ın
Türkiye Cumhuriyeti Hükümeti ile Nijerya Federal Cumhuriyeti Hükümeti Arasında
Ticari ve Ekonomik İşbirliği Mutabakat Zaptının Onaylanmasının Uygun
Bulunduğuna Dair Kanun Teklifi’nin açık oylamasına başlıyoruz. 
4.- İzmir Milletvekili Binali Yıldırım’ın Türkiye Cumhuriyeti Hükümeti
ile Nijerya Federal Cumhuriyeti Hükümeti Arasında Ticari ve Ekonomik İşbirliği
Mutabakat Zaptının Onaylanmasının Uygun Bulunduğuna Dair Kanun Teklifi (2/1589)
ve Dışişleri Komisyonu Raporu (S. Sayısı: 61) (xx)
BAŞKAN
– Oylama için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Değerli milletvekilleri oylamasını yaptığımız 61 sıra sayılı Kanun
Teklifi’nin açık oylama sonucunu ilan ediyorum: 
“Kullanılan oy sayısı : 266
Kabul : 262
Ret  : 4 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 61 sıra sayılı Kanun Teklifi kabul edilmiş ve kanunlaşmıştır. 
Değerli
milletvekilleri, 5’inci sırada yer alan İzmir Milletvekili Binali Yıldırım’ın
Türkiye Cumhuriyeti Hükümeti ile Özbekistan Cumhuriyeti Hükümeti Arasında
Askeri Eğitim Öğretim Alanında İşbirliği Protokolünün Onaylanmasının Uygun
Bulunduğuna Dair Kanun Teklifi’nin açık oylamasına başlıyoruz. 
5.- İzmir Milletvekili Binali Yıldırım’ın Türkiye Cumhuriyeti Hükümeti
ile Özbekistan Cumhuriyeti Hükümeti Arasında Askeri Eğitim Öğretim Alanında
İşbirliği Protokolünün Onaylanmasının Uygun Bulunduğuna Dair Kanun Teklifi
(2/1599) ve Dışişleri Komisyonu Raporu (S. Sayısı: 63) (XX)
BAŞKAN
– Oylama için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Değerli milletvekilleri, oylamasını yaptığımız 63 sıra sayılı Kanun Teklifi’nin
açık oylama sonucunu ilan ediyorum:
“Kullanılan oy sayısı : 275
Kabul : 266
Ret  : 3
Çekimser : 6 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde 63 sıra sayılı Kanun Teklifi kabul edilmiş ve kanunlaşmıştır.
6’ncı
sırada yer alan, İzmir Milletvekili Binali Yıldırım’ın Türkiye Cumhuriyeti
Hükümeti ile Bangladeş Halk Cumhuriyeti Hükümeti Arasında Askeri Eğitim ve
Öğretim İş Birliği Anlaşmasına Dair 1 Numaralı Değişiklik Protokolünün
Onaylanmasının Uygun Bulunduğuna Dair Kanun Teklifi’nin açık oylamasına
başlıyoruz.
6.- İzmir Milletvekili Binali Yıldırım’ın Türkiye Cumhuriyeti Hükümeti
ile Bangladeş Halk Cumhuriyeti Hükümeti Arasında Askeri Eğitim ve Öğretim İş
Birliği Anlaşmasına Dair 1 Numaralı Değişiklik Protokolünün Onaylanmasının
Uygun Bulunduğuna Dair Kanun Teklifi (2/1601) ve Dışişleri Komisyonu Raporu (S.
Sayısı: 65) (XX)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, oylamasını yaptığımız 65 sıra sayılı Kanun
Teklifi’nin açık oylama sonucunu ilan ediyorum.
“Kullanılan oy sayısı : 272
Kabul : 261
Ret  : 11 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde 65 sıra sayılı Kanun Teklifi kabul edilmiş ve kanunlaşmıştır.
7’nci
sırada yer alan Türkiye Büyük Millet Meclisi Başkanı Tekirdağ Milletvekili
Mustafa Şentop’un Türkiye Cumhuriyeti Hükümeti ile Ukrayna Hükümeti Arasında
Türkiye Cumhuriyeti Hükümeti ile Ukrayna Hükümeti Arasında Gelir ve Servet
Üzerinden Alınan Vergilerde Çifte Vergilendirmeyi Önleme ve Vergi Kaçakçılığına
Engel Olma Anlaşmasını Değiştiren Protokolün Onaylanmasının Uygun Bulunduğuna
Dair Kanun Teklifi’nin açık oylamasına başlıyoruz. 
7.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ile Ukrayna Hükümeti Arasında Türkiye
Cumhuriyeti Hükümeti ile Ukrayna Hükümeti Arasında Gelir ve Servet Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi (2/1800) ve Dışişleri Komisyonu Raporu (S. Sayısı: 77) (xx)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, 77 sıra sayılı Kanun Teklifi’nin açık oylama
sonucunu ilan ediyorum:
“Kullanılan oy sayısı : 275
Kabul : 272
Ret  : 3 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
suretle, 77 sıra sayılı Kanun Teklifi kabul edilmiş ve kanunlaşmıştır. 
Değerli
milletvekilleri, 8’inci sırada yer alan, Türkiye Büyük Millet Meclisi Başkanı
Tekirdağ Milletvekili Mustafa Şentop’un Türkiye Cumhuriyeti Hükümeti ve Avrupa
Bölge Ofisi Vasıtasıyla Dünya Sağlık Örgütü Arasında İnsani ve Sağlık Acil
Durumlarına Hazırlıklılık DSÖ Coğrafi Ayrık Ofisi'nin İstanbul Türkiye'de
Kurulmasına İlişkin Ev Sahibi Ülke Anlaşmasının Onaylanmasının Uygun
Bulunduğuna Dair Kanun Teklifi’nin açık oylamasına başlıyoruz.
8.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti Hükümeti ve Avrupa Bölge Ofisi Vasıtasıyla Dünya
Sağlık Örgütü Arasında İnsani ve Sağlık Acil Durumlarına Hazırlıklılık DSÖ
Coğrafi Ayrık Ofisi’nin İstanbul Türkiye’de Kurulmasına İlişkin Ev Sahibi Ülke
Anlaşmasının Onaylanmasının Uygun Bulunduğuna Dair Kanun Teklifi (2/1803) ve
Dışişleri Komisyonu Raporu (S. Sayısı: 78) (xx)
BAŞKAN
-Oylama için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Değerli milletvekilleri, 78 sıra sayılı Kanun Teklifi’nin açık oylama
sonucunu ilan ediyorum:
“Kullanılan oy sayısı : 272
Kabul : 270
Ret  : 2 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde 78 sıra sayılı Kanun Teklifi kabul edilmiş ve kanunlaşmıştır.
9’uncu
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Teklifi’nin açık oylamasına başlıyoruz. 
9.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Uluslararası Kombine Yük Taşımacılığı Anlaşmasının Onaylanmasının
Uygun Bulunduğuna Dair Kanun Teklifi (2/1359) ve Dışişleri Komisyonu Raporu (S.
Sayısı: 80) (xx)
BAŞKAN
- Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, 80 sıra sayılı Kanun Teklfi’nin açık oylama sonucunu
ilan ediyorum:
“Kullanılan oy sayısı : 270
Kabul : 262
Çekimser  : 8 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 80 sıra sayılı Kanun Teklifi kabul edilmiş ve kanunlaşmıştır. 
Değerli
milletvekilleri, 10’uncu sırada yer alan, Türkiye Büyük Millet Meclisi Başkanı
İzmir Milletvekili Binali Yıldırım’ın Uluslararası Demiryolu Taşımalarına
İlişkin Sözleşme (COTIF) Hakkında Kısmi Revizyonun Onaylanmasının Uygun
Bulunduğuna Dair Kanun Teklifi’nin açık oylamasına başlıyoruz. 
10.- Türkiye Büyük Millet Meclisi Başkanı İzmir Milletvekili Binali
Yıldırım’ın Uluslararası Demiryolu Taşımalarına İlişkin Sözleşme (COTIF)
Hakkında Kısmi Revizyonun Onaylanmasının Uygun Bulunduğuna Dair Kanun Teklifi
(2/1544) ve Dışişleri Komisyonu Raporu (S. Sayısı: 81) (x)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– 81 sıra sayılı Kanun Teklfi’nin açık oylama sonucunu ilan ediyorum:
“Kullanılan oy sayısı : 272
Kabul : 261
Ret : 1
Çekimser : 10 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 81 sıra sayılı Kanun Teklifi kabul edilmiş ve kanunlaşmıştır.
11’inci
sırada yer alan, İzmir Milletvekili Binali Yıldırım’ın Türkiye Cumhuriyeti
Hükümeti ve Azerbaycan Cumhuriyeti Hükümeti Arasında Sürücü Belgelerinin
Karşılıklı Tanınması ve Tebdiline İlişkin Anlaşma ve Anlaşmada Değişiklik
Yapılmasına Dair Notaların Onaylanmasının Uygun Bulunduğuna Dair Kanun
Teklifi’nin açık oylamasına başlıyoruz.
11.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (x)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, 85 sıra sayılı Kanun Teklfi’nin açık oylama sonucunu
ilan ediyorum:
“Kullanılan oy sayısı : 274
Kabul : 274 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 85 sıra sayılı Kanun Teklifi kabul edilmiş ve kanunlaşmıştır.
12’nci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi’nin açık
oylamasına başlıyoruz.
12.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi (2/1196) ve
Dışişleri Komisyonu Raporu (S. Sayısı: 107) (x)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, 107 sıra sayılı Kanun Teklifi’nin açık oylama
sonucunu ilan ediyorum:
“Kullanılan oy sayısı : 274
Kabul : 274 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 107 sıra sayılı Kanun Teklifi kabul edilmiş ve kanunlaşmıştır.
13’üncü
sırada yer alan, Tekirdağ Milletvekili Mustafa Şentop’un Türkiye Cumhuriyeti
Hükümeti ve Sırbistan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Teklifi’nin açık oylamasına
başlıyoruz.
13.- Tekirdağ Milletvekili Mustafa Şentop’un Türkiye Cumhuriyeti
Hükümeti ve Sırbistan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Teklifi (2/2022) ve Dışişleri
Komisyonu Raporu (S. Sayısı: 115) (xx)
BAŞKAN
– Oylama için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, 115 sıra sayılı Kanun Teklifi’nin açık oylama
sonucunu ilan ediyorum:
“Kullanılan oy sayısı : 283
Kabul : 266
Ret  : 2
Çekimser  : 15 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 115 sıra sayılı Kanun Teklifi kabul edilmiş ve kanunlaşmıştır.
Değerli
milletvekilleri, 14’üncü sırada yer alan, Tekirdağ Milletvekili Mustafa
Şentop’un Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Veri Paylaşımına İlişkin İş Birliği Uygulama Protokolünün
Onaylanmasının Uygun Bulunduğuna Dair Kanun Teklifi’nin açık oylamasına başlıyoruz.

14.- Tekirdağ Milletvekili Mustafa Şentop’un Türkiye Cumhuriyeti
Hükümeti ile Kuzey Kıbrıs Türk Cumhuriyeti Hükümeti Arasında Veri Paylaşımına
İlişkin İş Birliği Uygulama Protokolünün Onaylanmasının Uygun Bulunduğuna Dair
Kanun Teklifi (2/2057) ve Dışişleri Komisyonu Raporu (S. Sayısı: 122) (xx)
BAŞKAN – Oylama için bir
dakika süre veriyorum ve oylama işlemini başlatıyorum.
(Elektronik cihazla oylama yapıldı)
BAŞKAN – Değerli milletvekilleri, 122 sıra sayılı Kanun
Teklifi’nin açık oylama sonucunu ilan ediyorum:
“Kullanılan oy sayısı : 279
Kabul : 263
Ret  : 16 (x) 
 Kâtip Üye Kâtip
Üye
 Bayram Özçelik Enez
Kaplan
 Burdur Tekirdağ”

Bu
şekilde, 122 sıra sayılı Kanun Teklifi de kabul edilmiş ve kanunlaşmıştır. 
Kabul
edilen tüm kanunlarımızın hayırlı olmasını diliyorum. 
Özellikle
sosyal mesafenin korunması ve Meclisimizin havalandırılmasının temini açısından
birleşime on dakika ara veriyorum. 
Kapanma Saati: 19.24
DÖRDÜNCÜ OTURUM
Açılma Saati: 19.49
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 78’inci Birleşiminin
Dördüncü Oturumunu açıyorum.
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sıraya alınan, Adalet ve Kalkınma Partisi Grup Başkanvekili Denizli Milletvekili Cahit Özkan, Milliyetçi Hareket
Partisi Grup Başkanvekili Sakarya Milletvekili Muhammed Levent Bülbül ve
Afyonkarahisar Milletvekili Ali Özkaya ile 57 Milletvekilinin Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi ve Adalet Komisyonu Raporu’nun görüşmelerine
başlayacağız.
15.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (x)
BAŞKAN
– Komisyon? Yerinde. 
Buyurun
Sayın Beştaş.
V.- AÇIKLAMALAR (Devam)
40.- Siirt Milletvekili Meral Danış Beştaş’ın, 207 sıra sayısıyla
bastırılıp dağıtılan Komisyon Raporu’nun af kanunu niteliğinde olduğuna ve
beşte 3 çoğunluğun aranması gerektiğine, Oturum Başkanı TBMM Başkan Vekili
Levent Gök’ün Raporu görüşmeye açması hâlinde usul tartışması talep ettiğine
ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
İç
Tüzük’ün 92’nci maddesine göre, şu anda görüşeceğimiz kanun bir af kanunu
niteliğinde; bu nedenle beşte 3 çoğunluğun aranması gerekiyor. Başkanlığınızın
bu konudaki görüşünü öncelikle öğrenmek isteriz. Bu çoğunluğu, bu nisabı
arayacak mısınız? Aramayacaksanız, usul tartışması açmak istiyoruz. 
RAMAZAN
CAN (Kırıkkale) – Lehinde söz istiyoruz.
RECEP
ÖZEL (Isparta) – Lehinde.
BÜLENT
TEZCAN (Aydın) – Aleyhte.
ÖZGÜR
ÖZEL (Manisa) – Önce Başkanın tutumunu öğrenelim. Ne malum yani?
BAŞKAN
- Değerli arkadaşlarım, bir saniye…
MERAL
DANIŞ BEŞTAŞ (Siirt) – Önce Başkanın tutumunu öğrenelim.
BAŞKAN
- Yani Sayın Beştaş, kanunun Anayasa’ya uygun olmadığını düşünerek, Anayasa’ya
aykırılık iddiasıyla bir usul tartışması açılmasını istiyorsunuz? 
MERAL
DANIŞ BEŞTAŞ (Siirt) – Evet, evet. 
BAŞKAN
- Değerli milletvekilleri, benim görüşüm -Komisyon yerinde- kanun teklifinin
görüşülmesinden yanadır ancak ben usul tartışması açılması talebini
karşılayacağım.
RAMAZAN
CAN (Kırıkkale) – Lehinde.
RECEP
ÖZEL (Isparta) – Lehinde.
MERAL
DANIŞ BEŞTAŞ (Siirt) – Aleyhte.
BÜLENT
TEZCAN (Aydın) – Aleyhte.
ÖZGÜR
ÖZEL (Manisa) – Üzülerek aleyhte efendim. 
BAŞKAN
– Aleyhte olmak üzere, Sayın Beştaş, Sayın Tezcan; lehte, Sayın Ramazan Can,
Sayın Recep Özel.
Lehte
konuşmalarla başlıyoruz. 
Sayın
Ramazan Can, buyurun. (AK PARTİ sıralarından alkışlar) 
Süremiz
üçer dakika değerli arkadaşlarım. 
MUHARREM
ERKEK (Çanakkale) – Beş dakika olsun Başkanım.
BAŞKAN
– Değerli arkadaşlarım, İç Tüzük’ün hükümlerini uyguluyoruz, süremiz üç dakika.
IX.- USUL HAKKINDA GÖRÜŞMELER
1.- 207 sıra sayılı Komisyon Raporu’nun işleme alınmasının Anayasa ve İç
Tüzük hükümlerine uygun olup olmadığı hakkında
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Öncelikle,
Anayasa’ya aykırılık itirazı bir iddiadır. İddia, ispatlanmadığı müddetçe soyut
bir tanımdır; hukuki tabirdir. Dolayısıyla bir iddiaya karşılık vermek, Türkiye
Büyük Millet Meclisinde, komisyonlarda bir kanunun görüşülmemesi gibi bir durum
ortaya çıkartır ki bunu kabul etmek de mümkün değildir hukuki açıdan. 
Diğer
taraftan, Anayasa’ya aykırılık iddiası… Türkiye Büyük Millet Meclisine kanun
teklifi sevk edildiğinde Başkanlık, Kanunlar Kararlar, ardından sevkle beraber
Komisyon… Komisyon gündemine hâkimdir, Komisyonda da bu konu dile
getirilmiştir. Yanlış hatırlamıyorsam, Ağrı Milletvekili, HDP’den bir
arkadaşımız bu konuyu sözlü olarak dile getirdi ve Başkanımız Yılmaz Tunç da
bunu oylamaya sundu, Adalet Komisyonu da bunu reddetti. Dolayısıyla Anayasa’ya
aykırılık itirazı Komisyonda varit olmadı. Bu aşamada maddelerle ilgili de
Anayasa’ya aykırılık önergeleri verilebilirdi, verilmedi; verilmiş de olabilir.
Dolayısıyla muhalefet, Komisyon raporuna Anayasa’ya aykırılık iddiasını şerh
düştü ve o şerhle beraber rapor tanzim edildi, Türkiye Büyük Millet Meclisi
Genel Kuruluna sevk edildi. 
Başkanımızın
inisiyatifinden yanayım. Başkanımız gündemine hâkim. Bu açıdan, kanun teklifi
bugün Mecliste AK PARTİ grup önerisiyle sıra sayısı olarak 1’inci sıraya geldi
ve görüşülmesine başlandı. Bu manada, Türkiye Büyük Millet Meclisi Genel
Kurulu, milletvekillerinin, grupların Anayasa’ya aykırılık iddialarını,
öncelikle görüşmek üzere, önerge şeklinde ele alabilir. Bunu, Anayasa’ya
aykırılık iddiasını takdir edecek kimdir? Türkiye Büyük Millet Meclisi Genel
Kurulu. Buradan da sonuç alınamazsa tabii ki Anayasa Mahkemesine
gidilebilecektir. Anayasa Mahkemesinin kuruluş sebebi de zaten budur. Meclis
-atıyorum- Anayasa’ya aykırı bir kanun da çıkarabilir; çıkarması doğru değildir,
çıkarabilir. Bunun murakabesini de yapacak konum Anayasa Mahkemesine
verilmiştir. 
Diğer
taraftan, burada afla ilgili bir iddiada bulundu HDP Grup Başkan Vekili. Bu,
bir af değildir; bu, bir infaz rejimi düzenlemesidir. Burada, infaz rejiminde,
lehe olan hükümlerle tahliye olan kişi aslında tahliye edilmiyor af kapsamında
olduğu gibi; burada tahliye olan kişi -infaz rejimi devam ediyor- denetimli
serbestlikten, koşullu salıvermeden iyi hâli varsa yararlanacak. Burada aynı
şartları haiz, infaz rejimine tabi olanların arasında eşitlik iddiası varit
olabilir. Farklı infaz rejimine tabi olanların ise aynı şekilde düşünülmesi
doğru değildir, bu da eşitlik ilkesine aykırılık teşkil etmez. İnfaz rejimi
dışarıda devam edecek; dışarıda devam ederken infaz rejimi, bihakkın tahliye
olmadığı için, denetleme bu kişinin üzerinde devam edecektir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Can.
RAMAZAN
CAN (Devamla) – Ve bu süreç içerisinde denetimli serbestlik hükümlerinden
yararlanan ya da konutta infazına ya da başka bir şekilde infazına devam edilen
kişinin bu infaz hükümlerine aykırı davranışları olması hâlinde, infaz
rejimlerine ve cezaevine geri dönüş olacak ve infaz hükümlerinden
yararlandırılan için koşullu salıverme de yanacaktır tabiri caizse. Bu nedenle,
bu bir af değildir. Anayasa Mahkemesinin 4616 sayılı Kanun’un iptal
gerekçesinde de bu konu açıkça ortaya çıkmıştır. Bu bir infaz rejimi
düzenlemesidir, “taburcu olanlar, tahliye olanlar, salıverilenler” diye
düşünürsek bunların infaz rejimi devam etmektedir, bihakkın tahliye
olmamışlardır. Bu nedenle Anayasa’ya aykırılık iddiası da yerinde değildir. 
Başkanın
tutumunun lehinde olduğumu beyan ediyor, Genel Kurulu tekrar saygıyla
selamlıyorum. (AK PARTİ sıralarından alkışlar) 
BAŞKAN
- Aleyhte olmak üzere, Sayın Meral Danış Beştaş, buyurun.(HDP sıralarından
alkışlar) 
Süreniz
üç dakikadır.
MERAL
DANIŞ BEŞTAŞ (Siirt) - Sayın Başkan, değerli milletvekilleri; evet, İç Tüzük
92’ye göre, genel veya özel af ilanını içeren tekliflerin Genel Kurulda kabulü
üye tam sayısının beşte 3 çoğunluğuna tabidir; bu çok net bir hüküm. Türk Ceza
Kanunu 65’inci madde: “Genel af halinde, kamu davası düşer, hükmolunan cezalar
bütün neticeleri ile birlikte ortadan kalkar.” (2)’nci fıkrasına dikkatinizi
çekmek istiyorum: “Özel af ile hapis cezasının infaz kurumunda çektirilmesine
son verilebilir veya infaz kurumunda çektirilecek süresi kısaltılabilir ya da
adlî para cezasına çevrilebilir.” düzenlemesi mevcuttur. 
Şimdi,
Türk Ceza Kanunu İç Tüzük 92’yle birlikte değerlendirildiğinde, geçmişteki
uygulamalarda da çok açık bir tablo var. Bu kanun tasarısında “özel af”
niteliği bizce hukuken tartışma dışıdır. Bir kısım hükümlülerin sürelerinin,
aynen Türk Ceza Kanunu 65’te düzenlendiği üzere, cezalarının çektirilmesi… Hem
infaz süresi düşürülüyor hem denetimli serbestlik süresi azaltılıyor ve -bunu
biz değil siz söylediniz- 90 bin kişinin tahliyesi öngörülüyor.
RAMAZAN
CAN (Kırıkkale) – İnfaz devam ediyor. 
MERAL
DANIŞ BEŞTAŞ (Devamla) - Birilerinin, yandaşların, sizi destekleyenlerin dışarı
çıkarılması için bu teklifi önümüze getirdiniz, bir de böyle bir dönemde
getirdiniz. 
ALİ
ÖZKAYA (Afyonkarahisar) – Bunu nasıl tespit ettiniz?
MERAL
DANIŞ BEŞTAŞ (Devamla) – Bu nedenle, beşte 3 çoğunluğun aranması, ayrıca, Anayasa’nın
10’uncu maddesine göre emredici bir düzenlemedir. Anayasa önünde herkes
eşittir; bu konuda din, dil, ırk, siyasi düşünce, hiçbir farklılık gözetilmez.
Şimdi “infaz adaleti” dediğimiz mesele tam da burada ortaya çıkıyor. Suç ve
ceza arasındaki ilişki ile infazın çektirilmesine ilişkin yöntemleri birbirine
karıştırmamamız gerekiyor. “İnfazda adalet” dediğimizde, bütün dünyada da
bilindiği üzere, cezasını alan bir kişiye, sonuçta, kanunda belirlenen bir
nisapla o cezanın çektirilmesi öngörülür. Burada cezanın çektirilmesine ilişkin
3 ayrı rejim öngörüyorsunuz: 1/2’yle af getiriyorsunuz; 3/2’yle uyuşturucu,
cinsel dokunulmazlığa karşı suçların infaz süresini azaltıyorsunuz.
ABDULLAH
GÜLER (İstanbul) – Azaltmıyoruz.
ALİ
ÖZKAYA (Afyonkarahisar) – Asla öyle bir şey yok!
MERAL
DANIŞ BEŞTAŞ (Devamla) – Siyasi mahpusları ise dörtte 3’te bırakarak, ayrıca
cezaevinde kalış koşullarını ayrı bir cezaya hükmettirerek aslında özel bir
rejim düzenliyorsunuz. 
Özetle
şunu diyorum: Anayasa, Türk Ceza Kanunu ve İç Tüzük gereğince bu Meclisin beşte
3’ünün, özel af niteliğinde olduğu için mutlaka bu nisabın aranması gerekiyor;
bu tarihsel bir sorumluluktur, hele hele bu kadar büyük bir afet salgını
karşısında bu Meclisin yaşatma görevinin de bir sonucudur diyorum. 
Teşekkür
ediyorum. (HDP sıralarından alkışlar)
BAŞKAN
– Lehte olmak üzere, Sayın Recep Özel. (AK PARTİ sıralarından alkışlar)
RECEP
ÖZEL (Isparta) – Sayın Başkan, çok değerli milletvekilleri; hepinizi saygıyla
selamlıyorum. 
Her
şeyden önce, Sayın Beştaş’a katılmadığımızı da belirtmek istiyorum. Bu bir af
yasası değil; ne genel af yasası ne özel af yasası. Af yasalarındaki temel
amaç: Suçun ve suçun neticesinde verilen cezanın bütün neticeleriyle birlikte
ortadan kaldırılmasını sağlar. 
MERAL
DANIŞ BEŞTAŞ (Siirt) – O, genel af!
RECEP
ÖZEL (Devamla) – Bizim bu düzenlememizin hangi maddesinde suçun ve cezanın tüm
sonuçları ortadan kaldırılıyor? Getirilen düzenlemeyle, sadece cezanın
neticesindeki hüküm kısmında cezaevinde kalma süreleri düzenleniyor.
Devlet,
yasa koyucu farklı suç türlerine karşı, farklı infaz rejimlerine farklı infaz
sürelerini getirme hakkına da sahiptir. Daha önce bu, Anayasa Mahkemesinin
konusu olmuş. Anayasa Mahkemesinin 2009 yılında vermiş olduğu 2006/103 ve
2009/149 sayılı Kararlarının ilgili bölümünü sizlere okursam Anayasa’ya aykırı
bir durumun olmadığını da hep birlikte görmüş olacağız. Anayasa Mahkemesi aynen
şunu söylüyor: “Ceza hukukunun toplumun kültür ve uygarlık düzeyi, sosyal ve
ekonomik yaşantısıyla ilgisi olması nedeniyle suç ve suçlularla mücadele
amacıyla ceza, ceza muhakemesi ve ceza infaz hukuku alanında sistem tercihinde
bulunulması devletin ceza siyasetiyle ilgilidir. Bu bağlamda, ceza hukukuna
ilişkin düzenlemeler bakımından yasa koyucu, Anayasa’nın temel ilkelerine ve
ceza hukukunun ana kurallarına bağlı kalmak koşuluyla soruşturma ve yargılamaya
ilişkin olarak hangi yöntemlerin uygulanacağı, toplumda hangi eylemlerin suç
sayılacağı, suç sayıldıkları takdirde hangi çeşit ve ölçüde ceza
yaptırımlarıyla karşılanmaları gerektiği, hangi hâl ve hareketlerin
ağırlaştırıcı ya da hafifletici öge olarak kabul edileceği ve cezaların ne
şekilde bireyselleştirilerek hangi yükümlülükle yerine getirileceğinin
belirlenmesi gibi konularda takdir yetkisine sahiptir. Bu nedenle, yasa
koyucunun, iptal konusu kuralda olduğu gibi hükümlüler arasında cezanın hangi
şartlarla mahkemece bireyselleştirileceğine yönelik düzenlemeler yaparak takdir
yetkisini bu yönde kullanmasında Anayasa’ya aykırı bir yön bulunmamaktadır.”
Getirilmiş olan düzenlemeyle ilgili Adalet Komisyonunda bununla ilgili bir
tartışma yaşanmış, oylanmış ve karara bağlanmıştır. İç Tüzük’ün 38’inci maddesi
açıkça bunu düzenlemekte; komisyonlar kendilerine havale edilen teklifi ilk
önce Anayasa’ya -metin ve ruhuna- aykırı olup olmadığını tetkik etmekle
yükümlüdürler. Bu yükümlülüğü Adalet Komisyonu yerine getirmiş, teklifi
görüşmüş, oylamış ve Genel Kurulun gündemine girmiştir.
AYŞE
ACAR BAŞARAN (Batman) – Meclisi yanlış bilgilendirmeyin.
RECEP
ÖZEL (Devamla) – Genel Kurulun gündemine gelen bir konuyla ilgili olarak
Başkanlık makamının şu anda takınmış olduğu tavır doğru bir tavırdır. Beşte 3
gibi bir çoğunluk sağlanması gereken bir yasa teklifi -af yasası olmadığından-
değildir. Normal yasalar nasıl görüşülüyorsa aynı usullere tabidir diyor,
hepinize saygılar sunuyorum. (AK PARTİ sıralarından alkışlar)
BAŞKAN
– Aleyhte olmak üzere Sayın Bülent Tezcan. (CHP sıralarından alkışlar)
BÜLENT
TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; usul üzerine tartışıyoruz. Herkes çok iyi
bilir ki bugün görüştüğümüz teklif bir özel af yasası teklifidir. Anayasa’nın
87’nci maddesi Türkiye Büyük Millet Meclisine genel af ve özel af çıkarma
yetkisi tanımıştır ama genel affın ve özel affın ne olduğu Anayasa’da tarif edilmemiştir.
Herkes bilir ki -hukuk fakültesinde ilk anlatılan konulardan birisidir bu-
genel affın ve özel affın tarifi doktrinde ve aynı zamanda da Türk Ceza
Kanunu’nda yapılmıştır. 
Genel
af, suçu ve cezayı bütün sonuçlarıyla ortadan kaldıran aftır. Sayın Recep Özel,
biraz önce söylediğiniz genel aftır. Özel af ise cezayı ortadan kaldıran –suç
sabit ama- af düzenlemesidir. Türk Ceza Kanunu’nun 65’inci maddesinin (2)’nci
fıkrası da özel affı bu şekilde tarif etmiş ve yasa koyucu, özel afta cezanın
çekilmemesini, infaz ettirilmemesini veya belirli bir kısmının infaz
ettirilmemesini özel af olarak tarif etmiştir.
Bu
getirilen teklifte 1/2, 2/3, 3/4 gibi oranlarda, suç tiplerine göre, infazı
ortadan kaldıran uygulamalar vardır. Bunun bir özel af olduğunu aslında siz de
biliyorsunuz, herkes biliyor ancak ısrarla “Bu, af değil, infaz düzenlemesi.”
diye anlatılmaya çalışılıyor. Bunun sebebi ne? Bunun sebebini de hepimiz
biliyoruz. Sebebi, bu meseleyi bir geniş ve büyük uzlaşmayla, oturup gerçekten
toplumun vicdanını da rahatlatacak, ihtiyaca uygun bir yasa çıkarmaktan
kaçtığınız için, ısrarla bunu basit çoğunlukla geçirebileceğiniz bir kalıba
sokmaya çalışıyorsunuz. Bu sebeple de bunu bir “Af değil, infaz indirimi.” diye
bize yutturmaya çalışıyorsunuz. Bakın, bunu hiç kimsenin yutması mümkün değil
hatta ben size Sayın Genel Başkanınızdan örnek vereceğim: AK PARTİ Genel
Başkanı Sayın Recep Tayyip Erdoğan, hatırlarsanız, bundan önce defalarca, infaz
indirimiyle ilgili teklifler gündeme geldiğinde çıkıp dedi ki: “Devlet, kendisine
karşı işlenen suçları affedebilir ama vatandaşa karşı işlenen suçları
affedemez.” O zaman bir af yasası görüşülmüyordu, “Konuşulan af değildi, infaz
indirimiydi.” diye konuşuyordunuz ama Sayın Erdoğan bile bunun af olduğunu
bilerek çıktı, dedi ki: “Devlete karşı suçları ancak devlet affedebilir.”
“İnfaz indirimi” dediğiniz şeyi “Af” diye tarif eden Sayın Erdoğan’ın
kendisidir.
(Mikrofon
otomatik cihaz tarafından kapatıldı) 
MUHARREM
ERKEK (Çanakkale) – Örtülü af.
BAŞKAN
– Tamamlayın Sayın Tezcan, lütfen.
BÜLENT
TEZCAN (Devamla) – Bitiriyorum Sayın Başkan.
Buradaki
mesele şu: Öyle bir teklif önümüzdeki –maddelere girdiğimizde ayrıntılarını
konuşacağız- devlet kendine karşı olan suçları affetmiyor ama vatandaşa karşı
olan suçlarda oldukça cömert. Siyasi mahkûmları affetmeyen, düşünce suçlularını
affetmeyen hatta “Bırakın onlar cezaevinde coronadan da ölsün, başka şeyden de
ölsün, nerede ölürse ölsün.” diyen bir anlayış; örgüt kuran, çete kuran,
tecavüzcü, başka, bildiğimiz gaspçı, kim varsa bunları rahatça dışarı
çıkarabilmenin hesabı içerisinde. Bugün yaptığımız tartışma bir af tartışması
değil aslında; bunu nasıl diğer grupları karıştırmadan, kendi başımıza
halledebiliriz, söz verdiğimiz grupları nasıl cezaevinden çıkarabilirizin
telaşı içerisindesiniz. Bu nedenle, Başkanlık Divanının tutumunun aleyhine söz
aldım. Beşte 3 çoğunlukla karar verilmesi gereken bir özel aftır görüştüğümüz.
(CHP ve HDP sıralarından alkışlar)
Teşekkür
ederim.
BAŞKAN
– Peki, teşekkür ederim.
MERAL
DANIŞ BEŞTAŞ (Siirt) – Tutumunuz değişmediyse oya sunmanız gerekiyor.
BAŞKAN
– Sayın Beştaş, ben sizleri dinledim. Dilerseniz ben de bir açıklamamı yapayım,
görüşmelere devam edelim. 
Yani
ben İç Tüzük’ü biliyorum, nerede ne yapılması gerektiğini de biliyorum. Ben
konunun hassasiyetini biliyorum, hepinizin hassasiyetini de biliyorum ama ben
de toplantıyı yöneten Meclis Başkan Vekili olarak İç Tüzük’ten kaynaklanan
yetkilerimi biliyorum. 
Sizleri,
hepinizi dinledim. Bir usul tartışması açma niyetinizi ifade ettiniz; ona da
olanak tanıdık, onu yaptık. Bu tartışmaların her biri kıymetlidir değerli
arkadaşlarım. Bunların her birinin kamuoyunda değerlendirilmesinin, herkes
tarafından bilinmesinin ve izlenmesinin ben yararlı olduğunu düşünüyorum.
Değerli
milletvekilleri, bilindiği gibi şu anda görüştüğümüz kanun teklifi (2/2762)
esas numaralı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi olarak Adalet Komisyonunda
görüşülüp karara bağlanmıştır. Komisyon Raporu Türkiye Büyük Millet Meclisi
Başkanlığına sunulmuş ve Başkanlıkça da 207 sıra sayısıyla bastırılarak
milletvekillerine dağıtılmıştır. 
Değerli
milletvekilleri, komisyon görüşmeleri sırasında İç Tüzük’ümüzün 38’inci
maddesine göre kanun tekliflerinin Anayasa’ya aykırılığı iddiasında bulunulması
mümkündür ve bunun komisyonda değerlendirilmesi söz konusudur. Yine, Genel
Kurulda teklifin tümü üzerindeki görüşmeler sırasında Anayasa’ya aykırılık
iddialarının dile getirilmesi mümkündür. İç Tüzük’ün 84’üncü maddesine göre, teklifin
belli bir maddesinin Genel Kurulda görüşülmesi sırasında Anayasa’ya aykırı
olduğu gerekçesiyle reddini isteyen önergeler diğer önergelerden önce oylanır.
Görüldüğü gibi, teklifin Anayasa’ya aykırı görülmesi hâlinde gerek komisyonda
gerekse Genel Kurulda reddedilmesine olanak tanıyan İç Tüzük hükümleri
bulunmaktadır. Ayrıca, kanun tekliflerinin, Meclisten geçtikten sonra yasal
olarak Anayasa Mahkemesince şekil ve esastan denetimi de mümkündür. Meclis
Başkan Vekilliğimiz, Meclis Başkanlığınca gündeme alınan ve Genel Kurulca
görüşülmesi kabul edilen kanun teklifiyle ilgili olarak, görüşmelerin devamı
konusundaki az önce ifade ettiğim görüşümde bir değişiklik yoktur. Bu
çerçevede, söz konusu talebe karşı yapılacak bir işlem bulunmamaktadır. Genel
Kurulun bilgisine sunulur.
MERAL
DANIŞ BEŞTAŞ (Siirt) – 60’a göre kısa bir söz istiyorum Sayın Başkan. Sayın
Başkan...
BAŞKAN
– Bir saniye Sayın Beştaş, rica ediyorum ya, rica ediyorum ama bakın, ben de
bir açıklama yapıyorum.
MERAL
DANIŞ BEŞTAŞ (Siirt) – Ben de rica ediyorum Sayın Başkan.
BAŞKAN
– İşlem yapıyorum ama şu anda, vereceğim ben size söz.
MERAL
DANIŞ BEŞTAŞ (Siirt) – Görüşünüzü açıkladınız, bitti, o nedenle söz istiyorum.
BAŞKAN
– Ama bakın, ben işlem tesis ediyorum; rica ediyorum.
MERAL
DANIŞ BEŞTAŞ (Siirt) – Bekliyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
15.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (Devam)
BAŞKAN
– Değerli milletvekilleri, Komisyon Raporu 207 sıra sayısıyla bastırılıp
dağıtılmıştır.
Alınan
karar gereğince bu teklif, İç Tüzük’ün 91’inci maddesi kapsamında temel kanun
olarak görüşülecektir. Bu nedenle, teklif, tümü üzerindeki görüşmeler
tamamlanıp maddelerine geçilmesi kabul edildikten sonra bölümler hâlinde
görüşülecek ve bölümlerde yer alan maddeler ayrı ayrı oylanacaktır. 
Şimdi,
teklifin tümü üzerindeki görüşmelere başlayacağız...
Buyurun
Sayın Beştaş.
V.- AÇIKLAMALAR (Devam)
41.- Siirt Milletvekili Meral Danış Beştaş’ın, 207 sıra sayılı Kanun
Teklifi’nin beşte 3 nisapla kabul edilmemesinin hukuka ve Anayasa’ya aykırı
olduğuna, Oturum Başkanı TBMM Başkan Vekili Levent Gök’ün tutumunu
reddettiklerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Öncelikle,
tutumunuzu kesinlikle kabul edilemez bulduğumu ifade etmek istiyorum bir
hukukçu olarak. Hukukçu bir Meclis Başkan Vekili olarak ve daha önce yıllarca
Grup Başkan Vekilliği yapmış ve bu sıralardan Meclis Divanının, Başkanlık
Divanının kararlarına nasıl tepki verdiğinizi bilen bir yerden söylüyorum; bunu
çok üzüntüyle karşıladık, daha fazla bir şey söylemek istemiyorum.
Sizin
söylediğiniz maddeleri biz de gayet iyi biliyoruz; 84’ü de 63’ü de 38’i de
Anayasa 10’u da özel affı da genel affı da ne anlama geldiklerini naçizane en
az sizin kadar biz de değerlendirebiliyoruz, meslektaşız çünkü ama burada çok
hayati bir tasarı görüşüyoruz. Şu anda yüz binlerce insanın, bu tasarının
kendilerini kapsayıp kapsamayacağını ya da ölüme terk edilip terk
edilmeyeceklerini düşündüğü bir afet dönemindeyiz, bir salgın dönemindeyiz. Biz
milletvekilleri olarak bu kadar korunaklı, yüzümüzde maskemiz, önümüzde
kolonyalarımız, özel araçlarımızla burada dururken orada, 60 kişi içeride temas
hâlinde yaşamak zorundalar ve ölüm kapılarını her an çalabilir. Bu yönüyle,
sonuçta bu kanunlar belirli bir arka planla yapılıyor, Anayasalar belirli bir
arka planla yapılıyor ve özel af kanunlarının Türk Ceza Kanunu’nda da
düzenlendiği…
(Mikrofon
otomatik cihaz tarafından kapatıldı)
BAŞKAN
– Sayın Beştaş, lütfen sözlerinizi tamamlayın çünkü bir işlem tesis ediyoruz.
MERAL
DANIŞ BEŞTAŞ (Siirt) – İşlem de işlem hayat bitiriyor Sayın Başkan, ben onu
söylüyorum.
BAŞKAN
– Sayın Beştaş, tamamlayın lütfen.
MERAL
DANIŞ BEŞTAŞ (Siirt) – Tartışmayalım Sayın Başkan bitireceğim zaten.
BAŞKAN
– Ama ben görüşümü ifade ettim. Peki, ben saygıyla karşılıyorum.
MERAL
DANIŞ BEŞTAŞ (Siirt) – Şu anda, sizin tutumunuz, bu kanun teklifinin Anayasa’ya
aykırı bir şekilde yasalaşmasına yol vermektir. Komisyonda çoğunluğumuz yok,
olabilir. Biz Komisyonda da Anayasa’ya aykırılık önergeleri verdik, biz de o
yolu biliyoruz; Anayasa Mahkemesine gideceğiz.
Bitiriyorum,
son sözlerim. Corona salgını döneminde böyle bir özel affın beşte 3 nisapla
kabul edilmemesinin ölüme onay vermek dışında bir anlamı yoktur, hukuka
aykırıdır, Anayasa’ya aykırıdır, tutumunuzu reddediyoruz.
Teşekkür
ediyorum.
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, demokratik ortamda
tepkilerin, eleştirilerin ve her türlü tartışmanın özgürce yapılmasının doğal
olduğuna, Meclis Başkan Vekili olarak Genel Kurul gündemine alınmış bir kanun
teklifini görüştürmeme yetkisinin bulunmadığına ilişkin açıklaması
BAŞKAN
– Değerli milletvekilleri, ben Meclis Başkan Vekili olarak tartışmalara
katılamam ancak az önce görüşümü ifade ettim. Meclis Başkan Vekillerinin de… 
(HDP
sıralarından basın locasına dönmek suretiyle pankart açılması ve sıra
kapaklarına vurmalar)
Bir
saniye değerli arkadaşlar, sakin olalım, herkes elbette bir mesajını versin,
önemli bir yasa görüşüyoruz, bunların hiçbirinde bir sıkıntı yok. 
(HDP
sıralarından basın locasına dönmek suretiyle pankart açılması ve sıra
kapaklarına vurmalar)
Sayın
Oluç, bence yeterlidir, teşekkür ederim.
Değerli
arkadaşlar, teşekkür ederim; oturalım isterseniz.
Değerli
arkadaşlarım, bakın, Meclisimizde bir demokratik tepkinin de öneminin altını
çizerek bunları ifade ediyorum. 
Teşekkür
ederim hepinize.
Değerli
arkadaşlarım, demokratik ortamda bu tepkiler de doğaldır, eleştiriler de
doğaldır, her türlü tartışmanın özgürce yapılması son derece doğaldır. 
Değerli
arkadaşlarım, tabii, bizim Meclis Başkan Vekili olarak, Meclis Başkanlığımızın
bastırdığı ve Genel Kurulun gündemine Genel Kurulun onayıyla alınmış olan bir
kanun teklifini görüştürmeme gibi bir yetkimiz bulunmamaktadır. Bu kanun
teklifi görüşülür. Bu konuda Anayasa’ya aykırılık iddialarının da
araştırılacağı ve sonuçlandırılacağı yer Anayasa Mahkemesi olarak belirlenmiştir.
Bu
konuda yeterli sayıya ulaşan milletvekillerimizin Anayasa Mahkemesine
başvurması doğaldır.
GARO
PAYLAN (Diyarbakır) – Sayın Başkan, Anayasa Mahkemesini...
BAŞKAN
– Değerli arkadaşlarım, bakın, ben çok saygın bir şekilde görüşlerimi ifade
ediyorum.
GARO
PAYLAN (Diyarbakır) – Anayasa Mahkemesi mi kaldı!
BAŞKAN
– Sayın Paylan, rica ediyorum, bakın, ben hepinizi çok iyi anlıyorum ama her
görevin de kendine özgü hususiyetleri vardır ve İç Tüzük’ün kuralları var
değerli arkadaşlarım. Bu kurallar çerçevesinde görev yapacağız. Benim Meclis
Başkan Vekili olarak gelen bir kanun teklifini görüştürmeme gibi bir durumum
söz konusu değildir yani böyle bir durumu yapmam söz konusu değildir ama sizin
Anayasa’ya aykırılık iddialarını en güçlü bir şekilde dillendirmeniz mümkündür
ve bence bunu zaten kamuoyu da takdir edecektir, herkes de takdir edecektir.
Görüşmelerin bu çerçevede yürümesinin ben sağlıklı olacağını düşünüyorum.
Herkes bence ne düşünüyorsa, hangi hukuki değerlendirmeyi yapıyorsa özgürce
belirtsin değerli arkadaşlarım.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
15.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (Devam)
BAŞKAN
– Teklifin tümü üzerindeki görüşmelere başlıyoruz.
İlk
olarak, teklifin tümü üzerinde İYİ PARTİ Grubu adına söz isteyen Kocaeli
Milletvekilimiz Sayın Lütfü Türkkan konuşacaktır. (İYİ PARTİ sıralarından
alkışlar)
Süreniz
yirmi dakika Sayın Türkkan.
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi üzerinde İYİ PARTİ Grubu
adına söz aldım. Yüce heyetinizi saygıyla selamlıyorum. 
Kamuoyunun
da beklediği, Adalet ve Kalkınma Partisinin uzun süredir üzerinde çalıştığı ve
coronavirüs salgını nedeniyle yeniden gündemine aldığı bu kanun teklifi,
geçtiğimiz cuma günü Komisyona geldi, saatler süren bir çalışma sonucunda
Komisyonda kabul edildi. Sabah beşi yirmi geçiyordu zannediyorum, takip ettim,
Komisyonda görüşmeler bitti, bugün de Genel Kurulda görüşmeye başlıyoruz.
Teklifin
geneliyle ilgili konuşmadan önce genel bir değerlendirme yapmakta ve bazı
noktalara da değinmekte fayda görüyorum. Anayasalarla ilgili hukuk metinleri,
kendilerine ihtiyaç duyulduğu ilk günden bu yana belli bir rejimde yöneten gücü
dizginlemek ve ehlileştirmek amacı taşımaktadır. İktidarın politik özellik
taşıyan takdir hakkı yerine, hukuki meşruluğa göre yönetim icra etmesi manasına
gelen ve köklerini 1215’te ilan edilen Büyük Özgürlük Fermanı, Magna Carta’dan
alan hukukun üstünlüğü ilkesine göre, idare anlayışında esas amaç, siyasetin
hukukla kontrolünün sağlanması, siyasal çoğunluğun belli bir normatif alanın
dışına taşmasının engellenmesidir. 
Buradan
hareketle, hukukun üstün olduğu devletlerde hükûmet ve devlet kurumları
birbirinden tamamen ayrıdır. Bizim de önce kendimize sormamız ve cevaplarını
vermemiz gereken sorular var; bunların başında, hukukun üstünlüğüne sahip
miyiz, yargı bağımsız mı soruları geliyor. Bu soruların cevabını aslında çok
iyi biliyoruz. Ülkemizde devlet ve iktidar kavramları siyasi saiklerle
birbiriyle özdeşleştirilmiş, bu nedenle hukukun üstünlüğü deforme edilmiştir.
Adil yargılanma hakkının insanların elinden alınması buna en iyi örnektir ve
iktidar partisi şimdi görüştüğümüz çerçevede düzenlemeler getirerek sorunun
aslını görmezden gelmekte, bu yüzden esas sorunlar çözülememektedir. 
İçinde
yargı bağımsızlığını güçlendiren, yargıçları teminat altına alan bir düzenleme
yoksa bu düzenlemenin hukuka yapıcı çözümler getirdiğini nasıl söyleyebiliriz?
Bu kararları verecek hâkimler bağımsız değil, bağımsız karar veremiyor, temel
sorunumuz bu. 
Değerli
arkadaşlar, ülkemizde yargı erkinin kurucu fonksiyonlarından biri olan yargı
bağımsızlığında yaşanan problem bir yana, en temel yapısal sorunlardan bir
diğeri de cezaevlerindeki tutuklu ve mâhkum sayısı. Uzun zamandan beri
cezaevleri dolup taşıyor. Ek ranzalar konuyor hatta bazı mâhkumların yerde
yattığına dair duyumlar bile alıyoruz, nöbetleşe yatanlar da var. 
Tutuklu
ve hükümlü sayısına değinmeden önce cezaevlerinden bahsetmek istiyorum. Adalet
ve Kalkınma Partisi döneminde 178 cezaevi açılmış. Yalnız 2019 yılında açılan
14 yeni cezaevi var. Türkiye’deki toplam cezaevi sayısı 375, bunların toplam
kapasitesi 219.270 olarak açıklanmış. Tutuklu ve mahkûm sayılarına gelince,
Adalet ve Kalkınma Partisinin iktidara geldiği 2002 yılında ülkemizdeki
cezaevlerinde bu sayı ne kadardı biliyor musunuz? 60 bin. Bugün ne kadar? 300
bin. Bazı sayıları vererek artışa dikkatinizi çekmek istiyorum: 2003 yılında
64.296, 2006’da 70 bin, 2008’de 103 bin, 2012’de 136 bin, 2016’da 164 bin,
bugün ise bu sayı, az evvel söylediğim gibi, yaklaşık 300 bine ulaştı. Bakın,
bir ülkede hapisteki insan sayısı hızla artıyorsa bunun iki nedeni vardır.
Birincisi: İktidar, suç oranının artmasına neden olacak sosyal politikalar
izliyor yani çok fazla suçlu üretiyor demektir. İkincisi: İktidar yeni suçlar
icat ediyor demektir. Peki, bizde nasıl? Bizde ikisi de var. Yalnızca
cezaevlerinde bulunan hükümlü sayısı dahi on sekiz yıllık iktidarınızın gerek
toplumsal politikalar nezdinde gerekse ceza hukuku teorisinin zaruri kıldığı
uygulamalar bakımından başarısızlığının ve basiretsizliğinin tezahürü
niteliğindedir. Bu başarısızlığı daha iyi izah etmek amacıyla teklifin geneli
ve maddeleriyle ilgili görüş beyan etmeden önce cezaevleri ve buralardaki
tutuklu ve hükümlü sayılarından bahsetmek istedim çünkü on sekiz yıllık
iktidarınızın özetini anlatıyor bu sayılar. Yani cezaevlerindeki mevcut 60
binden 300 bine geldiyse burada kendinizle yüzleşmeniz gereken çok ciddi
meseleler var. Böyle Ceza ve Güvenlik Tedbirlerinin İnfazı Hakkında Kanun’da
değişikliklerle bu meseleleri halledeceğinizi zannediyorsanız yanılıyorsunuz. 
Sayın
Başkan, değerli milletvekilleri; Türk hukukuna göre infaz hukukunun temel
ilkeleri, gücünü Anayasa’nın 2’nci ve 10’uncu maddelerinden alan hukuk devleti,
insan onurunun dokunulmazlığı, eşitlik ve sosyal devlet ilkeleridir. Bu
doğrultuda, infaz hukukunun amacı ise hükümlünün yeniden suç işlemesine engel
olmak, toplumu suça karşı korumak, hükümlünün yeniden sosyalleşmesini teşvik
etmek ve hükümlünün üretken, kanunlara saygılı bir yaşam biçimine uyumunu
sağlamaktır. 
Getirilen
bu düzenlemeyle, ceza infaz kurumlarındaki yaklaşık 300 bin hükümlünün 90 bin
kişiye yakınının koşullu salıverme veya denetimli serbestlik hükümlerinden
yararlanacağı öngörülmektedir. 
Kanun
teklifi Meclis Başkanlığına sunulmadan önce Adalet ve Kalkınma Partisi
heyetiyle yaptığımız görüşmelerde de grubumuz adına düzenlediğimiz basın
toplantılarında da kırmızı çizgilerimizi ifade ettik: Bu doğrultuda, kasten
yaralama suçunda cezayı artırıcı hâllerin kapsamının genişletilmesi, cinsel
saldırı suçlarının kapsam dışında bırakılması, uyuşturucu madde kullanımına,
imalatına ve ticaretine ilişkin suçlar ile devlet güvenliğine karşı suçlar,
terör suçları da dâhil olmak üzere örgütlü suçlar. Türk milletini, Türkiye
Cumhuriyeti devletini, devletin kurum ve organlarını aşağılama ve Atatürk
aleyhine işlenen suçlar gibi suçlar, İYİ PARTİ grubu olarak bu kanun
değişikliği teklifinin özüne ilişkin kırmızı çizgilerimizi oluşturmaktadır. Ama
biliyorsunuz ki bu tip kanun hazırlıklarında bazı maddelerin arasına bazı ceza
indirimleri gizlenebilir. Dolayısıyla ciddi olarak tahlil etmek lazım diye
düşünüyoruz. Topluma bir taraftan “Biz, kadına şiddet, tecavüz, çocuklara
istismar, uyuşturucu satıcılarına ceza indirimini kapsam dışı bıraktık.” dense
de diğer maddeleri de iyi incelemek lazım.
Kanun
teklifinin 11’inci maddesine baktığımızda, ülkemizde kadına karşı şiddet
olaylarında yaşanan hızlı artış ve kadına karşı şiddet vakalarının yalnızca eşe
karşı işlenmemesi olgusu göz önüne alındığında, bahse konu şiddet eyleminin
kasten yaralama suçundan dolayı cezayı artırıcı nedenlerden biri olarak
düzenlenmesi zaruret teşkil etmektedir. Bu nedenle, 5237 sayılı Kanun’un 86’ncı
maddesinin (3)’üncü fıkrasına “(g) Kadına karşı…” bendi eklenmelidir kanaatini
taşıyoruz. Zira orada eşe karşı işlenen suçlar değerlendirilmektedir. Eş
olmayan kadına karşı işlenen suçlar bu kapsama girmiyor. Bakın, uzun zamandır
tek bir gündemimiz var, coronavirüs salgını, diğer sorunlar görünmez oldu,
hâliyle toplumda dezavantajlı gruplar için hayat daha da zorlaşıyor. Mesela
kadınlar, özellikle de şiddete maruz kalan kadınlar, pek çok kadının bu salgını
yenebilmek için sığındığı evler onlar için güvenli değil artık. Birleşmiş
Milletler Kadın Biriminin “Değişen Dünyada Aile” başlıklı 2019 Dünya Kadın
İlerleme Raporu’nda aile içi şiddetin şaşırtıcı derecede yaygınlaştığını
gösteren istatistikler, kadınlar için en tehlikeli yerlerden birinin evleri
olduğunu ortaya koyuyor. 
Geçtiğimiz
yıl ülkemizde 474 kadın cinayeti işlendi. Ne yazık ki bu cinayetlerden 12’si,
benim de memleketim olan, seçim bölgem Kocaeli’ne aitti. Geçtiğimiz ay
Türkiye’de 29 kadın cinayeti işlendi ve bu kadınlarımızın 18’i evlerinde
öldürüldü, kendi evlerinde. Ülkemizde kadınlar en çok eşleri, babaları,
sevgilileri, kardeşleri gibi yakınlarındaki erkekler tarafından öldürülüyor.
Dolayısıyla evde kalmak pek çok kadını korumadığı gibi daha büyük bir ateşe
atıyor. Kadın Cinayetlerini Durduracağız Platformunun destek hattına mart
ayında gelen başvurular coronavirüs mücadelesinde kadınların gözetilmediğine
işaret ediyor. Platforma göre, kadınlar virüsün bulaşma riski yüzünden darp
raporu almak için hastaneye gitmekte bile tereddüt yaşıyorlar. En vahimi de
kolluk birimleri corona virüsü bahane ederek kadınları şiddetten koruyan 6284
sayılı Kanun kapsamındaki yükümlülüklerini yerine getirmeyebiliyor. Bu yüzden,
şiddet failleriyle ilgili tedbirlerde aksaklıkla karşılaşma endişesi, kadınları
haklarını kullanmaktan vazgeçiriyor. Kadınlarımız “Saldırgan salınırsa
şiddetini de artırır.” endişesi taşıyorlar. Bu konudaki hassasiyetimizin
temelinde, Genel Başkanlığını bir kadının yaptığı bir partinin milletvekili
olarak konuşmuş olduğumu da bildirmek istiyorum. 
Geçen
yıl temmuz ayındaki trafikte, hem de hamile bir kadının, yol vermediği
gerekçesiyle 2 adamın saldırısına uğradığı görüntüleri hatırlayın. Aracın dikiz
aynasını kıran, üzerinde zıplayan bu kişiler önce gözaltına alındılar ve sonra
da serbest bırakıldılar. İşte bu nedenlerle, gözlerimizin önünde kadınlarımız
şiddet görürken mağduru sadece “eş” olarak tanımlayan ceza hukukumuza “kadın”
kavramının müstakil olarak girmesini istiyoruz. Bakın, çeşitli kadın
derneklerinden sürekli telefonlar, elektronik postalar aldık. Bu düzenleme için
ne diyorlar biliyor musunuz? “Adı geçici, tahribatı kalıcı olacak af taslağını
kabul etmiyoruz.” diyorlar. Evet, aynen öyle diyorlar. Adı geçici, tahribatı
kalıcı olacak af taslağını kabul etmiyoruz. Bu teklife göre, teklifin
kanunlaştığı tarihten önce işlenmiş olan suçlardan dolayı mahkûm olunan süre ne
olursa olsun, hapis cezalarının infaz sürecinden en fazla üç aylık bir süre
kapalı ceza infaz kurumunda bulunan hükümlüler ve açık ceza infaz kurumuna
alınan bütün hükümlüler teklif kanunlaştığı tarih itibarıyla geçici süreyle de
olsa tahliye edilecek. Evet, açık ceza infaz kurumuna alınan bütün hükümlüler
teklifin kanunlaştığı tarih itibarıyla geçici süreyle de olsa tahliye edilecek.
Karısının yüzüne kezzap atmış, kızına cinsel saldırıda bulunmuş, öğrencisine
cinsel istismar yapmış tutuklular elini, kolunu sallayarak dışarıda gezecekler.

ÖZLEM
ZENGİN (Tokat) – Bu doğru değil. Bu doğru değil.
LÜTFÜ
TÜRKKAN (Devamla) – Kadın dernekleri soruyor iktidarın bu konuda kime ya da
kimlere sözü var? Biraz sonra anlatacağım. Biraz sonra anlatacağım,
dinlerseniz.
İYİ
PARTİ Grubu olarak kadına şiddetin bedelinin ağırlaştırılması talebimizi
sürecin her aşamasında kararlılıkla dile getirdik, getirmeye de devam edeceğiz.
Sayın
Başkan, değerli milletvekilleri; yine bir diğer kırmızı çizgimiz olan
çocukların cinsel istismarı ve uyuşturucu madde ticareti. Değişiklik teklif
edilen 48’inci maddeyle, hükümlülerin koşullu salıverilme sürelerine ilişkin
üçte 2’lik genel oran, yarısı olarak belirlenmektedir. İkinci fıkraya eklenen
hükümle üçte 2’lik oran bazı suçlar bakımından korunmaktadır. Fıkrada sadece
çocuklar hakkında uygulanacak hükümler açıkça belirtilmiş olup diğer hükümler
hem çocuklar hem de yetişkinler için uygulanacaktır. Maddenin ikinci fıkrasında
yapılan değişikliğe bağlı olarak dördüncü fıkrada yer alan koşullu salıverilme
oranı üçte 2 olarak belirtilmiştir. Değişiklikle ihdas edilen ikinci fıkranın
2/3 oranına tabi tuttuğu ve kapsam dışında bıraktığı suçlar arasında TCK 103
var, çocukların cinsel istismarı ve TCK 188, uyuşturucu madde ticareti
suçlarının erişkinler tarafından işlenmesi hâlinin de eklenmesi ve bu hâllerin
3/4’lük orana tabi tutulması gereklidir. Bu düzenleme uygulamada bir muğlaklığa
sebep vermemeli ve doğrudan 107’nci madde kapsamında düzenlenmelidir. Zira
bahse konu suçlar, kamu düzeni tesisi ve toplumsal huzurun sağlanması için ¾’lük
oran ile istisna olarak ve koşullu salıverilmeyi düzenleyen 107’nci madde
kapsamında tanzim edilmesi gereken suçlardır. 
Üç
ay önce, Aralık 2019’da, Çanakkale’de 2 çocuğa yönelik cinsel istismar
davasında çocukların beyanlarına rağmen fail tutuklanmadı ve hakkında adli
kontrol uygulaması kararı verilmedi. Yine, Mersin Tarsus’ta 12 yaşında bir
çocuk din eğitimi almak üzere gittiği bir kursta imamın tecavüzüne uğradı.
Savcı, imamın cezalandırılmasını istedi, mahkeme reddetti. Sanığın tutuksuz
yargılanmasından dolayı aile psikolojik olarak dağıldı. Bunun gibi örnekleri
çoğaltmak mümkün. Bu gibi suçlar toplumda infial yaratan, toplumsal huzuru ve
kamu düzenini yakından ilgilendiren suçlardır. Biz, bu suçların, uygulamada tereddüde
ve karmaşaya mahal vermeyecek bir biçimde, 107’nci madde kapsamında
düzenlenmesini ve kamu vicdanının bir nebze de olsa rahatlatılmasını arzu
ediyoruz. 
Teklifin
53’üncü maddesinin (5)’inci fıkrasıyla, açık cezaevinde bulunan tüm hükümlüler
coronavirüs nedeniyle yıl sonuna kadar izinli sayılacak. Bu kapsama cinsel
suçlar ve kasten öldürmeden mahkûm olanlar da eklendi. O oylarıyla geldiğimiz
insanlar şimdi ne diyor size biliyor musunuz? “Önce uyuşturucu bağımlısı bir
gencin annesine, tecavüze uğrayan bir çocuğun babasına ‘Biz sizin
evlatlarınızın hayatını karartanları affetmek istiyoruz.’ deyin sonra gelip
bizden bu tasarıyla ilgili destek istersiniz.” diyorlar. Ne kadar acı
gerçekten. 
Sayın
Başkan, değerli milletvekilleri; bu düzenlemeye göre, Terörle Mücadele Kanunu
kapsamında bir suç işleyen, örneğin basit bir gösteri ve yürüyüşe katılan, bir
derneğe bağış yapan, kitap yazan veya “tweet” atan kişi bu indirimlerden
faydalanamayacak. Bu konuda sosyal medyada yalnızca attığı “tweet” ya da
yazdığı bir yazı nedeniyle sadece size ve sisteminize muhalif diye cezaevine
attığınız insanlar var. Bakın, Adalet Bakanlığının açıkladığı verilere göre
Cumhurbaşkanlığına hakaret davalarında, Sayın Recep Tayyip Erdoğan döneminde,
çok büyük bir artış görülüyor. 11’inci Cumhurbaşkanı Abdullah Gül döneminde 848
sanığa dava açılırken Erdoğan döneminde bu
sayı 17.406’ya çıkmış. 1986 ile 2018 yılları arasında açılan davaların sayısına
baktığınız zaman, Erdoğan’ın dört yıllık dönemindeki büyük artış biraz daha
dikkat çekiyor. Söz konusu tarih aralığında 19.122 sanık için dava açılmış,
bunun 17.406’sını Sayın Erdoğan açmış. Düşünebiliyor musunuz, 19.122 sanıkla
ilgili açılan davadan 17.406’sı Erdoğan tarafından açılmış. Bu rakamlar, açılan
toplam davaların yüzde 91’ini teşkil ediyor. Cumhurbaşkanının açtığı
davalardaki sanık sayılarına bakarsak Türkiye Cumhuriyeti’nin 7’nci
Cumhurbaşkanı olan, dikta rejiminin kanlı paşası Kenan Evren’in döneminde
davalardaki sanık sayısı 340, Özal döneminde 207, Demirel döneminde 158, Sezer
döneminde 163, Abdullah Gül döneminde yüzde 420 artmış, o da 848 olmuş ama esas
dikkat çeken sayı, bu ucube sistemin gelmesinden sonra 12’nci Cumhurbaşkanı
Sayın Erdoğan’la ilgili sayılar. Niye? Parti Genel Başkanı Sayın Cumhurbaşkanı.
Parti genel başkanları eleştirilir. Parti genel başkanlarını eleştirmiyor
muyuz? Hepimiz eleştiriyoruz diğer partilerin de genel başkanlarını… Ama hayır,
“Ben Cumhurbaşkanıyım.” diyor Sayın Cumhurbaşkanı. 
İSMAİL
KAYA (Osmaniye) – Eleştirene bir şey yok Başkanım, küfrediyor adam, hakaret
ediyor. 
LÜTFÜ
TÜRKKAN (Devamla) – İyi de, bakın, bir şey söyleyeceğim: Bu eleştiri ile, sizin
dilinizdeki eleştiri ile evrensel kaideler arasındaki eleştiri çok farklı. Siz
eleştirilmemek üzere bir düzen kurmak istiyorsunuz, o düzenin ismi diktatörlük.
Demokrasilerde böyle bir düzen yok, böyle bir sistem yok. Dolayısıyla demokrasi
ile diktatörlük arasındaki o çizgi çok kalın bir çizgi, onu sakın aşmayın. 
YUSUF
BAŞER (Yozgat) – Hakaret etmeden…
LÜTFÜ
TÜRKKAN (Devamla) – Sayın Başkan, değerli milletvekilleri; bu düzenlemede,
özellikle ifade hürriyeti kapsamında kalan birtakım isnatlarla cezaevinde olan
gazetecilerin durumuyla ilgili hiçbir adımın atılmadığını da görmüş olduk.
Oysaki toplumun en fazla beklenti içinde olduğu ve basın özgürlüğü noktasında
yine en fazla tartışma yaratan konuyu bu konu oluşturuyordu. Aranızda
cezaevinde yatan ve cezasını tamamlayıp Parlamentoya dönen gazeteci
arkadaşlarımız var, onlar da kuşkusuz, yapacakları konuşmalarda bu konuya
değineceklerdir ama ben bir şey söylemek istiyorum: Murat Ağırel, Barış
Pehlivan, Barış Terkoğlu ve burada sayamadığım birçok gazeteci daha sizin
haksız, hukuksuz uygulamalarınız yüzünden, sadece haber yaptıkları için cezaevindeler. Türkiye’nin adı
cezaevindeki gazetecilerle ya da fikir suçlarıyla anılmamalı arkadaşlar. Bu
bizim ayıbımız olur sadece sizin değil, ülke olarak bizim ayıbımız olur. Son
dönemde gazetecilere yönelik yürütülen adli süreçlere ilişkin ifade hürriyetini
öne çıkaran ilerici adımların atılması gerekiyor. Sadece infaz sisteminde
değil, diğer kanunlarda da bunu sağlayacak adımların atılması gerekiyordu.
Soma
maden faciası gibi, ayrıca Çorlu gibi hızlı tren facialarının faillerinin
cezaevinden çıkması ama sadece yaptıkları haber yüzünden yatan gazetecilerin
cezaevinden çıkmaması toplum vicdanını yaralar, bunu unutmayın. Birden çok
insanın ölümüne yol açan taksirli insan öldürme suçu paket dışında tutulmalı,
getirilen düzenlemeye dâhil olmamalıdır.
Sözlerime
son vermeden önce şunu ifade etmek istiyorum: Asıl çare toplumda net, sürekli
değişime izin vermeyen düzenlemeler yapmaktır. Adalet, onu sağlayacak yargı
sistemi, iktidarın kendi bekasını korumak için kullanacağı bir araç değildir.
Bu sistem güçler karşısında güçsüzlere güç vermek içindir. Yargı bağımsızlığı,
yargıçlık teminatı ceza hukukunun temel ve evrensel prensipleri, hukuk devleti,
erkler ayrılığı, makul sürede yargılanma gibi yargı erkinin temel yapısal
sorunları temele alınarak bunlardan kaynaklanan uygulamaların bir an önce
çözülmesi gerekmektedir.
Yüce
Parlamentoyu saygıyla selamlıyorum. (İYİ PARTİ sıralarından alkışlar)
BAŞKAN
– Teklifin tümü üzerinde söz isteyen Milliyetçi Hareket Partisi Grubu adına MHP
Grup Başkan Vekili Sakarya Milletvekilimiz Sayın Muhammed Levent Bülbül. (MHP
sıralarından alkışlar)
Süreniz
yirmi dakika Sayın Bülbül.
MHP
GRUBU ADINA MUHAMMED LEVENT BÜLBÜL (Sakarya) – Sayın Başkan, değerli
milletvekilleri; 207 sıra sayılı Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi’nin tümü
üzerinde Milliyetçi Hareket Partisi Grubu adına söz almış bulunmaktayım. Yüce
heyetinizi saygıyla selamlıyorum. 
31
Mart 2020 tarihinde Türkiye Büyük Millet Meclisi Başkanlığına sunulmuş olan ve
70 maddeden oluşan kanun teklifinin öncelikle ülkemize ve milletimize hayırlar
getirmesini temenni ediyorum. 
Bilindiği
üzere, 2018 yılı Mayıs ayında, Sayın Genel Başkanımız, 15 Temmuz hain darbe
girişimi sonrasında ortaya çıkan siyasi ve sosyal ortamda cezaevlerinin
kapasitesinin oldukça üzerinde bir doluluğa sahip olmasının endişe verici
olduğunu ifade etmiştir. Genel Başkanımız, cezaevlerindeki durumun, burada
bulunan mahkûm ve tutuklular açısından insanca ve sağlıklı yaşamayı imkânsız
kıldığını; yine, ülke ve millet düşmanı yapılar tarafından cezaevindeki
koşulların istismar edilerek bunun üzerinden bir kaos planının yürürlüğe
konulabileceğini önemle vurgulamıştır. Tespit edilen bu hassasiyetler
çerçevesinde, cezaevlerindeki sıkıntıları gidermek maksadıyla bir kanun teklifi
hazırlanması talimatı üzerine, 24/9/2018 tarihinde, hukuk ve seçim işlerinden
sorumlu Genel Başkan Yardımcımız İstanbul Milletvekili Sayın Feti Yıldız Bey’in
ilk imza sahibi olduğu ve kamuoyunda “şartlı ceza indirimi kanun teklifi”
olarak bilinen teklifimiz Türkiye Büyük Millet Meclisine sunulmuştur.
Kanun
teklifinin Meclise sunulduğu tarihten bu yana, gerek mahkûmlarda gerekse mahkûm
yakınlarında ciddi bir beklenti oluşmuş, kanun teklifinin Mecliste görüşülmesi
ve yasalaşması toplum kesimlerince talep edilir hâle gelmiştir. Başından beri,
cezaevlerindeki mevcut sıkıntıların ortadan kaldırılmasının sadece Milliyetçi
Hareket Partisinin inisiyatif almasıyla mümkün olamayacağını ifade etmiş
bulunmaktayız. Bu konuda, Mecliste 1’inci parti durumunda bulunan ve Cumhur
İttifakı’nı birlikte oluşturduğumuz Adalet ve Kalkınma Partisiyle bir anlayış
birliğinin ve uzlaşma ortamının temin edilmesi hâlinde bir yasal düzenlemenin
hayat bulabileceğini de ayrıca süreç içerisinde birçok defa dile getirmiş
bulunmaktayız. 
Yargı
Reformu Strateji Belgesi ve Yargı Vizyonu ortaya çıktıktan sonra, yargıda
reform niteliğini taşıyacak çalışmaların başlaması ve yargı paketlerinin
Meclise gelmesiyle birlikte, Sayın Cumhurbaşkanımız ile Genel Başkanımız
arasında oluşan fikir birliği çerçevesinde, iki parti grubunun temsilcileri bir
araya gelerek toplumsal hassasiyetler ve millî manada müşterek kırmızı çizgiler
göz önüne alınarak bir uzlaşma ortaya çıkmış, Cumhur İttifakı olarak iki
partinin de imzasıyla şu anda görüşmekte olduğumuz kanun teklifi Türkiye Büyük
Millet Meclisine sunulmuştur. 70 maddeden oluşan kanun teklifinde, ceza infaz
hukukuna dair önemli kalıcı düzenlemelerin yanında, bir defaya mahsus olmak
üzere uygulanacak geçici düzenlemeler de bulunmaktadır. 
Kanun
teklifi, infaz hukukuna ilişkin birçok yeni ve yerinde düzenlemeler
içermektedir. Bunlardan biri, infaz hâkimliğiyle ilgili düzenlemelerdir. Ceza
ve güvenlik tedbirlerinin infazına dair mevzuat gereğince belirlenmiş olan usul
ve esaslar çerçevesinde icrai mahiyette olan hükümlülerin infazı söz konusu
olmaktadır. Bu çerçevede kesinleşmiş hükümlerle birlikte Ceza Muhakemesi
Kanunu’na göre başvurulan koruma tedbirleri de infaz hukukunun görev ve yetki
alanına girmektedir. Mahkeme ve hâkimliklerin kendi yetki alanında uzmanlaşmış
olması gayesiyle ihdas edilmiş olan infaz hâkimliğinin kanun teklifiyle görev
alanı genişletilmektedir. Yargılama neticesinde ortaya çıkan ceza ve güvenlik
tedbirlerinin yerine getirilmesine ilişkin infaz işlemlerinin tek bir mercide
toplanmış olması, kuşkusuz bu işlemlerin isabetinde artışa neden olacaktır.
Özellikle infaz işlemlerinin ülkemizde oldukça farklılık arz ettiği ve uyumlu
olamadığı bir düzende öngörülen değişiklikler ve yenilikler birçok mağduriyeti
önleyecek, mahkemelerin iş yükünde de azalmaya sebep olacaktır. 
Değerli
milletvekilleri, görüşmekte olduğumuz kanun teklifiyle, denetimli serbestlik
tedbirine ilişkin kalıcı ve geçici düzenlemeler getirilmektedir. Teklifin
46’ncı maddesiyle, kanunun yürürlük tarihinden sonra işlenen suçlar bakımından,
denetimli serbestlik süresi yeniden belirlenmektedir. Malum olduğu üzere,
hâlihazırda denetimli serbestlik süresi maktu olarak bir yıldır. Kanun teklifi,
mevcut uygulamadan farklı olarak denetimli serbestlikte, maktu yerine nispi bir
sistem öngörmektedir. Buna göre hükümlüler, açık ceza infaz kurumunda bulunan
ve koşullu salıverme için ceza infaz kurumlarında geçirilmesi gereken sürenin
beşte 4’ünü açık veya kapalı ceza infaz kurumunda geçireceklerdir. Hükümlüler,
hesaplanan koşullu salıverme -yani şartlı tahliye- tarihine kadar olan 1/5’lik
kısmını ise denetimli serbestlik tedbiri uygulanmak suretiyle infaz
edilecekler. Her hâlde denetimli serbestlik süresi azami üç yıl olabilecektir. 
Aynı
madde kapsamında, 0-6 yaş grubunda çocuğu bulunan kadın hükümlüler ile maruz
kaldığı ağır bir hastalık, engellilik veya kocama nedeniyle hayatlarını yalnız
idame ettiremeyen hükümlüler, koşullu salıverme için ceza infaz kurumlarında gereken
sürenin beşte 3’ünü ceza infaz kurumunda geçirmeleri hâlinde denetimli
serbestlik tedbirinden faydalanabileceklerdir. Her iki durumda da denetimli
serbestlik süresi dört yılı geçemeyecektir. Denetimli serbestlik hususunda
öngörülen bu değişikliklerin yanında, geçici maddelerde de birtakım
düzenlemeler yapılmıştır. Teklifin 52’nci maddesiyle, 30 Mart 2020’ye kadar
işlenen suçlar bakımından, mevcut kanunda bir yıl olarak düzenlenen denetimli
serbestlik süresi, bir defaya mahsus olmak üzere üç yıla çıkarılmaktadır.
Belirtmek gerekir ki, üç yıllık denetimli serbestlik imkânından, bazı suçlardan
hüküm giyenler faydalanamayacaklardır.
Kasten
adam öldürme suçunu işleyenler, üst soya, alt soya, kardeşe, eşe karşı kasten
yaralama suçunu işleyenler, işkence, eziyet ve cinsel dokunulmazlığa karşı suç
işleyenler, özel hayatın gizliliğini ihlal suçunu işleyenler, uyuşturucu madde
imal ve ticareti suçunu işleyenler, devletin güvenliğine, anayasal düzene,
millî savunmaya ve devlet sırlarına karşı suç işleyenler ile terör suçluları üç
yıllık denetimli serbestlik uygulamalarından yararlanamayacaklardır. 
Yine,
0-6 yaş arası çocuğu bulunan kadın hükümlüler ile 70 yaşını bitirmiş olan
hükümlülerin denetimli serbestlik süresi dört yıla çıkarılmakta. Maruz kaldığı
ağır bir hastalık, engellilik veya kocama nedeniyle hayatını yalnız idame
ettiremeyen ve 65 yaşını bitirmiş olan hükümlüler ise usulüne uygun şekilde
durumlarını tespit ettirdikleri takdirde denetimli serbestlik imkânından
faydalanabileceklerdir. 
Değerli
milletvekilleri, kanun teklifinin 48, 49 ve 66’ncı maddeleriyle koşullu
salıvermeye ilişkin düzenlemeler yapılmaktadır. Koşullu salıverme, hükümlünün,
cezasının infaz edildiği süreçte belirli bir oranda hapis cezası infaz
edildikten sonra tutum ve davranışları değerlendirilerek ceza infaz kurumundan
şartla tahliye edilmesi demektir. 
Teklifle,
süreli hapis cezaları için öngörülmüş olan 2/3’lük koşullu salıverme oranı,
istisnalar hariç olmak üzere, ½ oranına indirilmektedir. Kasten öldürme
suçlarından süreli hapis cezasına mahkûm olanlar, işkence suçundan ve eziyet
suçundan süreli hapis cezasına mahkûm olanlar, cinsel saldırı, reşit olmayanla
cinsel ilişki, cinsel taciz suçlarından süreli hapis cezasına mahkûm olanlar,
cinsel dokunulmazlığa karşı işlenen suçlardan hapis cezasına mahkûm olan
çocuklar, uyuşturucu veya uyarıcı madde imal veya ticareti suçundan hapis
cezasına mahkûm olan çocuklar, devlet sırlarına karşı suçlar ve casusluk
suçlarından süreli hapis cezasına mahkûm olanlar, özel hayata ve hayatın gizli
alanına karşı işlenen suçlardan hapis cezasına mahkûm olanlar, suç işlemek için
örgüt kurmak veya yönetmek ya da örgütün faaliyeti çerçevesinde işlenen
suçlardan mahkûm olan çocuklar, Terörle Mücadele Kanunu kapsamına giren
suçlardan mahkûm olan çocuklar, suç işlemek için örgüt kurmak veya yönetmek ya
da örgütün faaliyeti çerçevesinde işlenen suçtan dolayı mahkûmiyet hâlinde
süreli hapis cezasına mahkûm edilmiş olanlar ve mükerrirler bakımından süreli
hapis cezalarına mahkûm olanların koşullu salıverme oranı 2/3 olarak
belirlenmiştir yani infaz kanunumuzun 107’nci maddesinde belirtilen sürelerdir,
istisnai sürelerdir. Bunlar ½ oranında indirimden faydalanmamaktadırlar. 
Yine,
Türk Ceza Kanunu’nun 102’nci maddesinin (2)’nci fıkrasında tanımlanan cinsel
saldırı suçundan mahkûm olan yetişkinler, 103’üncü maddesinde tanımlanan
çocukların cinsel istismarı suçundan mahkûm olan yetişkinler, 104’üncü
maddesinin (2)’nci ve (3)’üncü fıkrasında tanımlanan reşit olmayanla cinsel
ilişki suçundan mahkûm olan yetişkinler, yine 188’inci maddede tanımlanan
uyuşturucu veya uyarıcı madde imal ve ticareti suçunu işleyen yetişkinler,
terör suçlarından mahkûm olan yetişkinler açısından koşullu salıverme oranı
yine 3/4 olarak muhafaza edilmiştir. Burada, ciddi birtakım çarpıtmaların
olduğunu görmekteyiz. Bu kanunla, hiçbir şekilde, bahsettiğimiz şekilde cinsel
suçlardan cinsel dokunulmazlığa karşı işlenen suçlar, uyuşturucu imal ve
ticaretine ilişkin suçlar, terör suçları ve devlet aleyhine ve anayasal düzenin
aleyhine işlenen suçlar hiçbir şekilde infaz indirimine tabi değildir ve aynı
zamanda denetimli serbestlik sürelerinin üç yıla çıkması imkânından faydalanamayacaklardır.
Bunun dışında yapılan her açıklama, bu kanun teklifine aykırıdır, kanun
teklifine âdeta iftira atılır nitelikte ifadeler olacaktır. 
Değerli
milletvekilleri, kanun teklifinin 50’nci maddesinde, özel infaz usullerine
ilişkin düzenlemeler yer almaktadır. Kanun teklifiyle özel infaz usullerinin
kapsamı genişletilmekte ve geceleyin infaz ile hafta sonu infaz bakımından
geçerli altı aylık sınır, kasten işlenen suçlarda bir yıl altı ay, taksirle
öldürme suçu hariç olmak üzere, taksirle işlenen suçlarda ise üç yıl olarak
belirlenmektedir. Özel infaz usullerine karar verme yetkisi infaz hâkimine
verilmektedir. Konutta infaz usulünün kapsamı genişletilmekte ve çocuk
hükümlüler de bu kapsama alınmaktadır. Kadın, çocuk ve 65 yaşını geçmiş
kişilerin mahkûm oldukları toplam bir yıl, 70 yaşını bitirmiş kişilerin mahkûm
oldukları toplam iki yıl, 75 yaşını bitirmiş kişilerin mahkûm oldukları toplam
dört yıl veya daha az süreli hapis cezasının konutunda çektirilmesine infaz
hâkimi tarafından karar verilebilecektir. Ancak terör suçları ile örgüt kurmak
ve yönetmek ve örgüte üye olmak suçlarından ya da örgüt faaliyeti kapsamında
işlenen suçlardan mahkûm olanlar, cinsel dokunulmazlığa karşı işlenen suçlardan
mahkûm olanlar, adli para cezası infaz sürecinde hapis cezasına çevrilenler,
koşullu salıverme kararının geri alınması nedeniyle cezası aynen infaz
edilenler hakkında yukarıda sayılı özel infaz usulleri uygulanmayacaktır. 
Toplam
beş yıl veya daha az süreli hapis cezasına mahkûm olan veya adli para cezası
infaz sürecinde hapis cezasına çevrilen hükümlülerden maruz kaldığı ağır bir
hastalık veya engellilik nedeniyle ceza infaz kurumu koşullarında hayatını
yalnız idame ettiremeyeceği tespit edilenlerin cezasının konutunda
çektirilmesine infaz hâkimi tarafından karar verilebilmesine imkân
tanınmaktadır. Maruz kaldığı ağır hastalık veya engellilik durumu, Adli Tıp
Kurumunca düzenlenen ya da Adalet Bakanlığınca belirlenen tam teşekküllü
hastanelerin sağlık kurullarınca düzenlenip Adli Tıp Kurumunca onaylanan rapor
kapsamında tespit edilmektedir. 
Doğum
yaptığı tarihten itibaren altı ayı geçen ve toplam üç yıl ve daha az süreli
hapis cezasına mahkûm olan ya da adli para cezası infaz sürecinde hapis
cezasına çevrilen hükümlü kadınların cezasının konutunda çektirilmesine infaz
hâkimi tarafından karar verilebilecektir. 
Özel
infaz usullerinden yararlanan hükümlüler 105/A maddesi kapsamında denetimli
serbestlik hükümlerinden yararlanamayacaklardır.
Covid-19
salgın hastalığının ülkemizde görülmüş olması sebebiyle açık ceza infaz
kurumlarında bulunanlar ile kapalı ceza infaz kurumunda bulunup da açık ceza
infaz kurumlarına ayrılmaya hak kazanan hükümlüler 31/5/2020 tarihine kadar
izinli sayılacaklardır. Salgının devam etmesi hâlinde bu süre Sağlık
Bakanlığının önerisi üzerine Adalet Bakanlığı tarafından her defasında iki ayı
geçmemek üzere 3 kez uzatılabilecektir. Burada, bu şekilde izne ayrılacak
olanlarla ilgili olarak da ayrıca bir spekülatif durum söz konusu. Bu noktada
şunu bilmek gerektiği kanaatindeyiz: Açık cezaevinde bulunan bu hükümlüler,
zaten her üç ayda bir toplamda yedi gün izin hakkına sahip olan kişilerdir.
Dolayısıyla bunlar hiçbir şekilde elektronik kelepçe, karakollara gidip imza
atma mecburiyeti gibi birtakım yükümlülüklere tabi değillerdir, serbestçe üç
ayda bir yedi gün izne çıkarılmaktadırlar yani bir yıl içerisinde toplam bir ay
süreyle izin hakkına sahip olan kişilerdir ve bu izin hakkını kullanan
kişilerdir yani bunlar, bu manada, topluma karışan kişilerdir. Bunların izin
imkânlarının Covid-19 sebebiyle iki aya çıkarılması söz konusudur bu kapsamda.
Dolayısıyla kamuoyunda bunların sanki, bu zamana kadar cezaevinde tutulan,
hiçbir şekilde izin uygulamasından, izin imkânından faydalanmayan kişilermiş
gibi gösterilmesi de ayrıca haksız değerlendirmelere sebep olmaktadır. Bunun da
burada altını çizmek gerektiği kanaatindeyiz.
Yine,
Covid-19 salgın hastalığı nedeniyle açık cezaevlerinde bulunan hükümlülerin
izinli olarak ayrılması sonrasında devlet ve anayasal düzen aleyhine işlenen
suçlar, Terörle Mücadele Kanunu kapsamına giren suçlar ve örgüt faaliyeti
kapsamında işlenen suçlar hariç olmak üzere toplam hapis cezası on yıldan az
olanlar bir ayını, on yıl ve daha fazla olanlar ise üç ayını kapalı ceza infaz
kurumunda geçirmiş olan iyi hâlli hükümlülerden açık ceza infaz kurumlarına
ayrılmalarına bir yıl veya daha az süre kalanlar açık ceza infaz kurumunda
barındırılacaklardır. 
Saymış
olduğumuz bu değişikliklerle birlikte 11 ayrı kanunda değişiklik öngören kanun
teklifinin spekülasyonlardan ve provokasyonlardan uzak olabilmesi için azami
gayret gösterilmiş, millî ve toplumsal hassasiyetler azami ölçüde
gözetilmiştir. 
Cezaevlerinin
mevcut durumu sürdürülebilir değildir. Birçok risk ve birçok tehlikeli
senaryodan bahsedebilmek mümkündür. Burada sanki cezaevlerinden bir kısım insan
kurtarılacak, geri kalanlar da… Cezaevleri sanki habis bir şekilde virüsün kol
gezdiği ve insanların ölüme terk edileceği bir yermiş algısı yaratılmasını da
oldukça haksız ve yanlış bulmaktayız. Belki cezaevinden çıkanlar salgın
hastalığa yakalanacak ve zarar görecek, belki de bunun tam tersi, cezaevinin
seyrelmesi, yoğunluğun azalması sebebiyle cezaevinde kalanlar belki sağlıklı
bir şekilde hayatlarına devam edebileceklerdir, bunu bilemeyiz. Bu noktada,
sanki cezaevlerinin bu manada bir virüs yuvası gibi gösterilmesi son derece
yanlıştır. Burada ihtiyaç olan şey ve acil olan şey, cezaevlerindeki yoğunluğun
düşürülmesi ve cezaevindeki temas ihtimalinin azaltılmasıdır. Şu anki siyasi
koşullar içerisinde, şu anki durumda, siyasi partilerin bir araya gelerek bütün
bu meselelerde bütün talepleri, özellikle CHP’nin ve HDP’nin taleplerini
tamamen birlikte, beraber bir şekilde kabul etmesi imkânsızdır. Bu siyasi
koşulları görmemek de büyük bir hatadır. Bu şartlar altında bunun kabulünün
mümkün olmadığı, ay ile güneş yan yana gelse olmayacak şeylerin üzerinde durup,
bunun üzerinde diretip bu görüşmeleri bloke etmek veya akamete uğratmak
noktasındaki faaliyetler ancak ve ancak cezaevinde şu an bulunan bütün mahkûm
ve tutuklulara zarar vermekten başka bir şeye sebep olmayacaktır; bunu bütün
samimiyetimle ifade etmek istiyorum. Bugün, burada geçirdiğimiz her bir saat,
fazladan geçirdiğimiz her bir saat mevcut temas ve yoğunluğun had safhada
olduğu cezaevleri açısından asıl tehdittir.
TURAN
AYDOĞAN (İstanbul) – Niye bu saate bıraktınız?
MUHAMMED
LEVENT BÜLBÜL (Devamla) – Bu noktada, cezaevinden ayrılacaklar veyahut da
cezaevinde kalacaklar noktasında bir ayrım yapmak yanlıştır; önemli olan,
sağlıklı koşulların temin edilmesidir. (MHP sıralarından alkışlar, CHP ve HDP
sıralarından gürültüler)
GÜLÜSTAN
KILIÇ KOÇYİĞİT (Muş) – O zaman siyasileri çıkaralım, öbürleri kalsın.
BAŞKAN
– Sessiz olalım değerli arkadaşlar. 
MUHAMMED
LEVENT BÜLBÜL (Devamla) – Şu an koşullar sağlıklı değildir, acilen tedbir
alınması gerekmektedir. 
TURAN
AYDOĞAN (İstanbul) – İki senedir neredeydiniz?
BAŞKAN
– Arkadaşlar, sakin olalım, sessiz olalım.
MUHAMMED
LEVENT BÜLBÜL (Devamla) – Küresel ölçekte dünyayı ve ülkemizi etkileyen salgın
hastalığın meydana getirmiş olduğu ilave hassasiyetler de göz önüne alındığında
Genel Kurul gündemine gelmiş olan infaz paketi yalnızca cezaevinden tahliye
olacaklar veya izinli ayrılacaklar açısından değil, cezaevinde kalmaya devam
edecekler açısından da son derece önemlidir. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Veballeri boynunuzdadır. 
BAŞKAN
– Tamamlayın Sayın Bülbül. 
MUHAMMED
LEVENT BÜLBÜL (Devamla) – Bu açıdan, kanun teklifinin herhangi bir şekilde
siyasi hesaplaşmaya malzeme yapılmadan ivedilikle yasalaşması ülkemiz ve
milletimiz açısından hayati önem arz etmektedir. 
Son
olarak, idrak etmekte olduğumuz Berat Kandili’nin ülkemize, Türk milletine,
İslam âlemine ve bütün dünyaya sağlık ve huzur getirmesini temenni ediyor,
Genel Kurulu saygıyla selamlıyorum. (MHP ve AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
V.- AÇIKLAMALAR (Devam)
42.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün görüşülmekte olan 207 sıra sayılı Kanun Teklifi’nin tümü
üzerinde MHP Grubu adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, konuşmanın sonunda, anlam veremediğimiz bir
sataşma oldu. Meselenin önemine ve ciddiyetine binaen birazdan veya yarın -ümit
ediyorum- grubumuz adına konuşma yapıldığında da grubumuzun yaklaşımı
görülecek. Biz, suçtan hareketle bir infaz yasasının olmayacağını, suçludan
hareketle yani suça göre değil, suçluya göre bir adil infaz yasası olması
gerektiğini geniş platformlarda hep anlattık. Ancak bu tartışma… Yani biz
diyoruz ki: Bir kişi rüşvetten altı yıl almışsa çıkacak ama rüşveti haber yapan
gazeteciye majestelerinin bir aklıevvel yargıcı demişse ki: “Sen bunu
devletimizi yıpratmak, filanca terör örgütüne destek sağlamak için yaptın.” O
içeride üç buçuk sene yatacak. Bu, adalet değil. Gazetecinin içeride
tutulmasını savunan, aydınların içeride tutulmasını savunan, hukukçuların,
avukatların içeride tutulmasını savunan bir anlayışın Meclis kayıtlarına
geçmesi ibretlik olmuştur.
(Mikrofon
otomatik cihaz tarafından kapatıldı)
BAŞKAN
– Son sözlerinizi alalım Sayın Özel.
Buyurun.

ÖZGÜR
ÖZEL (Manisa) – Biz çıkıp da burada size “Bakın, kimleri salıyorsunuz.” diye
kapsama aldığınız suçları ve almadıklarınızı saydığımızda o zaman başka bir ruh
hâline bürünürsünüz. Bizim tercih ettiğimiz özenli dile karşı bu saldırgan ve
özensiz dili kınadığımızı ifade etmek istiyorum.
Teşekkür
ederim. (CHP sıralarından alkışlar)
ÖZLEM
ZENGİN (Tokat) – Sayın Başkanım, ben de bir söz istiyorum.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, Sayın Zengin’e söz veriyorum.
ERKAN
AKÇAY (Manisa) – Durum tespiti yapıldı burada ya, bir şey yok yani.
ÖZGÜR
ÖZEL (Manisa) – Ben de bir hakaret ederim, durum tespiti derim MHP için, olacak
şey mi?
ERKAN
AKÇAY (Manisa) – Neye hakaret edersin sen! Hakaret olmadı ki.
ÖZGÜR
ÖZEL (Manisa) – Hakaret ediyorsunuz.
ERKAN
AKÇAY (Manisa) – Nasıl hakaret ediyoruz?
ÖZGÜR
ÖZEL (Manisa) – İftira atıyorsunuz, iftira; hakaretten de kötü.
BAŞKAN
- Değerli arkadaşlarım, lütfen, Sayın Zengin’e söz verdim.
Size
sonra vereceğim Sayın Bülbül.
Buyurun.
43.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ve eleştirilerin belli bir
dozda ve ciddiyet içerisinde yapılması gerektiğine ilişkin açıklaması
ÖZLEM
ZENGİN (Tokat) – Sayın Başkanım, şimdi, uzunca tartışmalarımız olacak ama
özenli bir üsluptan bahsetti Sayın Özgür Özel. Özenli üslup şu mudur: Bu
ülkenin hâkimlerine, savcılarına “majestelerinin yargısı” mı demektir, “hâkimi,
savcısı” mı demektir? Bu nedir yani? (CHP sıralarından “Gerçek” sesi) Neresi
gerçek? Neresi gerçek? Ben otuz yıldır avukatım yani. (CHP sıralarından
gürültüler)
BAŞKAN
– Arkadaşlar, bir sakin olalım; değerli arkadaşlar, herkes bir açıklamasını yapsın.
ÖZLEM
ZENGİN (Tokat) – O yüzden, Sayın Başkanım, hakikaten bugün gün içerisinde de
vardı, birbirimize eleştirileri yaparken adımızdan, soyadımızdan, tipimizden,
yüzümüzden “majeste” “kral” ne kadar meraklısınız yani bu ifadeleri kullanmaya?
Bunları bize çocukken öğrettiler, böyle saldırı yapmayalım diye. Biraz lütfen,
eleştirilerimizi belli bir dozda ve ciddiyet içerisinde yapalım.
Teşekkür
ediyorum.
BAŞKAN
– Sayın Bülbül, buyurun.
44.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, ben konuşmamda son derece özenli bir
dil kullandığımı düşünüyorum. Bu noktada, siyasi değerlendirmemden alınganlık
göstermek başka bir şey ama hakaret ettiğimi ifade etmek veya özensiz bir dil
kullandığımı söylemek de ayrıca başka bir şey.
Şimdi,
ben bunu kesinlikle kabul etmiyorum, benim dediğim şey aynen şu: Yani mevcut
durumda, siyasi bir uzlaşmanın bu manada temin edilmesinin imkânsız olduğu bir
ortamda görüşmelerin uzaması ve akamete uğramasının hiç kimseye, özellikle
tutuklular ve hükümlüler açısından hizmet etmeyeceği kanaatimizi ifade ettik.
Orada ben “CHP” ile “HDP” ismini tekrar ettim, sizlerin özellikle “siyasi
suçlular” ifadesiyle ve gazeteciler üzerinden yürüttüğünüz siyasetinizle ve
politik tavrınızla alakalı olarak bir değerlendirme yaptım. Bunun dışında,
bizim hakaret ettiğimiz ve özensiz bir dil kullandığımız noktasında bizi
kınamanızı çok haksız ve yanlış görüyorum. Bu noktadaki tavrınız devam ederse
biz sizi kınıyoruz, bunu ifade edeyim. 
ÖZGÜR
ÖZEL (Manisa) – Sayın Başkan…
BAŞKAN
– Peki, bu tartışmaları bitirelim ama artık. 
ÖZGÜR
ÖZEL (Manisa) – Siz bilirsiniz Başkanım. Tamam, olur Başkanım.
BAŞKAN
– Tartışmaları bitirelim. Birer cümleyle söz vereceğim. 
Buyurun.
MUHAMMED
LEVENT BÜLBÜL (Sakarya) – Şimdi sataştım mı Allah aşkına? Neresi sataşma bunun?
ÖZGÜR
ÖZEL (Manisa) – Sayın Başkanım, iki sayın mevkidaşımızdan… 
BAŞKAN
– Buyurun ama gündem de yoğun tabii Sayın Özel.
45.- Manisa Milletvekili Özgür Özel’in, Cumhuriyet Halk Partisinin
tavrının adaletten, haktan ve hukuktan yana olduğuna ve Tokat Milletvekili
Özlem Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan… 
ÖZLEM
ZENGİN (Tokat) – Siz bize sataştınız Sayın Özel. Hem sataşıyorsunuz hem ondan
sonra cevap verince… 
ÖZGÜR
ÖZEL (Manisa) – Şunu tamamlayayım, şunu tamamlamama izin verin.
ÖZLEM
ZENGİN (Tokat) – Ben de cevap istiyorum yani hem sataşılıyor hem cevap
veriliyor hem bir daha cevap yani. Ben de cevap istiyorum, ben de cevap
istiyorum.
BAŞKAN
– Sayın Zengin, Sayın Zengin, ben zaten arzu ettiğiniz zaman söz veriyorum ama
bakın, görüşmelerin yürümesi açısından da belli bir zaman dilimi içerisinde
kesmemiz lazım bu tartışmaları.
ÖZLEM
ZENGİN (Tokat) – Ya, bırakacaktık yarına ama yani anlamı yok ki yarına
bırakmanın. Ya, ben iyilik istiyorum, lütfen, bırakalım şu işi artık.
BAŞKAN
– Sayın Özel, buyurun siz.
ÖZGÜR
ÖZEL (Manisa) – Sayın Başkan, Cumhuriyet Halk Partisinin tavrı adaletten,
haktan hukuktan yana bir tavırdır. Biz ilk konuşmamızda da şunu söyledik, “Şu
anda içeriden çıkmayı bekleyen kimsenin yakınları ya da kendisi bizden endişe
etmesin. Ama olmaması gerektiği hâlde içeriye atılanlar –onları saydım- ve bir
an önce çıkması gerekenler de mücadelemizden şüphe etmesin.” bizim çizgimiz bu,
daha fazla uzatmayayım.
BAŞKAN
– Peki.
ÖZGÜR
ÖZEL (Manisa) – Majestelerinin yargıcı hususuna gelince, tutanaklar açık ki
çıkar, bir tane majestelerinin yargıcı “Rüşvet alma haberi yaptı diye bir
gazeteciye, bu haberle filanca terör örgütüne yardım ederek Hükûmeti yıpratmaya
çalıştı.” der ki diyorlar -böyle yüzlerce örnek getiririm yarın buraya- ben o
zatı eleştirdim. Bütün bir yargıyı, bütün savcıları, hâkimleri eleştirmedim;
hukuktan yana, vicdandan yana karar verenlerin önünde saygıyla eğiliyoruz,
sarayın, majestelerinin yargısı gibi davrananların da sonuna kadar
karşısındayız. (CHP sıralarından alkışlar)
BAŞKAN
– Teşekkür ederim.
MERAL
DANIŞ BEŞTAŞ (Siirt) – Sayın Başkan…
ÖZLEM
ZENGİN (Tokat) – Sayın Başkanım, bir cevap vermek istiyorum.
BAŞKAN
– Bir saniye… Sayın Beştaş’ın bir talebi olmuştu Sayın Zengin.
YUSUF
BAŞER (Yozgat) – Cevap versin.
BAŞKAN
– Verecek ama bir Grup Başkan Vekili de söz almıştı Sayın Başer.
Buyurun.
46.- Siirt Milletvekili Meral Danış Beştaş’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ve ilk
günden itibaren coronavirüs salgını sebebiyle cezaevlerinin boşaltılması, uygun
adli kontrol ve denetimli serbestlik yöntemleriyle önlem alınmasını
söylediklerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Şimdi,
bizim de adımız zikredildi, partimizin adı. Öncelikle şunu özen göstererek
söyleyeyim: Nasıl bir pişkinlik olduğunu tarif etmem mümkün değil.
ERKAN
AKÇAY (Manisa) – Bu, hakaretamiz bir ifadedir. 
MERAL
DANIŞ BEŞTAŞ (Siirt) – Bir kere bizim durduğumuz yer, birileri cezaevinde
kalmaya, ölümle burun buruna yaşamaya devam etsin değil. İlk günden itibaren,
corona salgını sebebiyle cezaevlerinin tümünün boşaltılmasını ve uygun adli
kontrol ve denetimli serbestlik yöntemleriyle bazı suç tipleri açısından önlem
alınmasını söylemiş bir partinin Grup Başkan Vekiliyim. Bize, şu anda, daha ilk
günden “Efendim, bu uzarsa birileri cezaevinde kalmaya devam edecek.”
demelerini kesinlikle gerçekleri çarpıtma olarak görüyoruz.
ERKAN
AKÇAY (Manisa) – Engellemeye çalışıyorsunuz.
MERAL
DANIŞ BEŞTAŞ (Siirt) – Biz “Birileri cezaevinde kalmaya devam etsin.”
demiyoruz, “Hepsi birden çıksın.” diyoruz.
CEMAL
ENGİNYURT (Ordu) – Olmaz! Olmaz!
MERAL
DANIŞ BEŞTAŞ (Siirt) – Çünkü şu anda “Evde kal.” kampanyası ve kendilerini
başta koruma yöntemlerine bakılırsa hiç kimsenin evladı üzerinden….
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Beştaş, lütfen.
MERAL
DANIŞ BEŞTAŞ (Siirt) – Hiç kimsenin evladının ölüme gitmesine seyirci kalmamızı
beklemesinler. Biz, yaşatma siyasetinin sahibiyiz, biz yaşam siyasetinin
sahibiyiz, onlar ise ölüm ve öldürme üzerine bir siyasetin sahibi olarak
konuşuyorlar.
Teşekkür
ediyorum.
BAŞKAN
– Değerli arkadaşlarım, ben bütün Grup Başkan Vekillerimizin son derece
ehliyetli ve bilinçli olduklarını en iyi bilen arkadaşlarınızdan bir tanesiyim.
Ama bir tartışma başlayınca da artık bir, iki turdan sonra da bitirmenin
gerekli olduğuna inanıyorum.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Vereceğim, vereceğim.
Yani
sizlerin bu konuşmaları tamamlarken karşılıklı ithamın ötesinde bir tamamlayıcı
noktada bulunarak tamamlamanızı rica ediyorum. 
(HDP
ve MHP sıraları arasında karşılıklı laf atmalar, gürültüler)
BAŞKAN
– Arkadaşlar, lütfen… Genel Kurul bu tarafta değerli arkadaşlarım. Değerli
arkadaşlarım, Sayın Bülbül’e söz vereceğim, lütfen... Yani bu, Meclisimize
yakışan bir…
(HDP
ve MHP sıraları arasında karşılıklı laf atmalar, gürültüler)
BAŞKAN
– Lütfen, lütfen arkadaşlar… Bakın, Grup Başkan Vekilleri söz alıyor, hepsi
partinizi temsil ediyor yani onlara saygı gösterelim. Rica ediyorum…
Sayın
Bülbül, buyurun. Ama lütfen, az önce belirttiğim bu çerçeve içerisinde bir
toparlayalım artık konuşmayı. Arkadaşlar yani bir yerde bitirelim bunu artık. 
47.- Sakarya Milletvekili Muhammed Levent Bülbül’ün, Siirt Milletvekili
Meral Danış Beştaş’ın yaptığı açıklamasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, ben o noktada özen göstermeye
çalışacağım.
Bir
defa, Grup Başkan Vekilinin işte bizim konuşmamızı “pişkinlik” olarak ifade
etmesini şiddetle kınıyorum. Asıl hakaretamiz ifade budur. Bu kabul edilebilir
bir ifade değildir, aynen kendisine iade ediyorum. 
Şimdi,
burada konuşurken bizim yaptığımız konuşmalarda “Bu tavır uygun bir tavır
değildir ve kimseye hizmet etmez.” demenin böyle bir siyasi analiz yapmanın,
bir değerlendirme yapmanın neresi bu şekilde bir kelimeyle muhatap olunacak bir
iş? Nasıl bir değerlendirme şekli bu? 
Şimdi,
biz ölümün yanında olacağız, onlar hayatın yanında olacaklar! 
DİRAYET
DİLAN TAŞDEMİR (Ağrı) – Evet.
ERKAN
AKÇAY (Manisa) – Var mı böyle bir şey!
DİRAYET
DİLAN TAŞDEMİR (Ağrı) – Sizin ağzınızdan “ölüm” hiç düşmüyor.
BAŞKAN
– Arkadaşlar, lütfen…
MUHAMMED
LEVENT BÜLBÜL (Sakarya) – Hayatları boyunca ölümün yanında olanlara, ölüm
kusturanlara, bu millete zulmedenlere, bu milletin kanına girenlere karşı…
GÜLÜSTAN
KILIÇ KOÇYİĞİT (Muş) – Kendinizi tarif ediyorsunuz, kendinizi tarif
ediyorsunuz.
MUHAMMED
LEVENT BÜLBÜL (Sakarya) – …bir defa kınamamış olanların…
AYŞE
ACAR BAŞARAN (Batman) – Her şey kınayınca düzeliyor zaten!
MUHAMMED
LEVENT BÜLBÜL (Sakarya) – …bunu terör örgütü saymamış olanların “ölümün yanında”
olarak bizi ifade ediyor olmasının asla ve asla kabul edilebilir bir yanı
yoktur. (MHP ve AK PARTİ sıralarından alkışlar)
BAŞKAN
– Toparlayın Sayın Bülbül.
MUHAMMED
LEVENT BÜLBÜL (Sakarya) – Toparlıyorum, bir saniye…
Bakın,
şimdi, cezaevinden çıkacak olanları yandaş, kanun teklifi sahiplerinin yandaşı,
içeride kalacak olanları da düşman ilan etmek, asıl kınanması gereken tavır
budur.
(Mikrofon
otomatik cihaz tarafından kapatıldı)
BAŞKAN
– Tamamlayın ve bitirelim lütfen Sayın Bülbül.
MUHAMMED
LEVENT BÜLBÜL (Sakarya) – Biz böyle bir değerlendirme içerisinde değiliz. Bunun
karşısında, bunun dışında yapılan bütün değerlendirmeleri şiddetle
reddediyoruz.
Saygılar
sunuyorum. (MHP sıralarından alkışlar) 
BAŞKAN
– Peki, teşekkür ederim. 
Değerli
arkadaşlarım, konuşmaların gelinen bu aşamasında ben bir beş dakika birleşime
ara vereceğim.
Sayın
Grup Başkan Vekillerini odama bekliyorum.
Kapanma Saati: 21.09
BEŞİNCİ OTURUM
Açılma Saati: 21.26
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 78’inci Birleşiminin
Beşinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
15.- Adalet ve Kalkınma Partisi Grup Başkanvekili Denizli Milletvekili
Cahit Özkan, Milliyetçi Hareket Partisi Grup Başkanvekili Sakarya Milletvekili
Muhammed Levent Bülbül ve Afyonkarahisar Milletvekili Ali Özkaya ile 57
Milletvekilinin Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi (2/2762) ve Adalet
Komisyonu Raporu (S. Sayısı: 207) (Devam)
BAŞKAN
- Komisyon? Yok. 
Ertelenmiştir.
Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için, 8 Nisan 2020
Çarşamba günü saat 14.00’te toplanmak üzere birleşimi kapatıyorum.
Kapanma Saati: 21.27




(x) 7/4/2020 tarihli 78’inci Birleşimden
itibaren coranavirüs salgını sebebiyle Genel Kurul Salonu’ndaki Başkanlık
Divanı üyeleri, milletvekilleri ve görevli personel maske takarak çalışmalara
katılmaktadır. 


(x) 50 S. Sayılı Basmayazı 31/03/2020
tarihli 75’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 24 S. Sayılı Basmayazı 31/3/2020
tarihli 75’inci Birleşim tutanağına eklidir.


(x) Açık oylama kesin sonuçlarını
gösteren tablo tutanağa eklidir.


(x) 51 S.Sayılı Basmayazı 31/3/2020
tarihli 75’inci Birleşim tutanağına eklidir.


(x) Açık oylama kesin sonuçlarını
gösteren tablo tutanağa eklidir.


(xx) 61 S.Sayılı Basmayazı 31/3/2020
tarihli 75’inci Birleşim tutanağına eklidir. 


(x) Açık oylama kesin sonuçlarını gösteren
tablo tutanağa eklidir.


(XX) 63 S.Sayılı Basmayazı 31/3/2020
tarihli 75’inci Birleşim tutanağına eklidir.


(x) Açık oylama kesin sonuçlarını
gösteren tablo tutanağa eklidir.


(XX) 65 S. Sayılı Basmayazı 31/3/2020
tarihli 75’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 77 S.Sayılı Basmayazı 31/3/2020
tarihli 75’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 78 S.Sayılı Basmayazı 31/3/2020
tarihli 75’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 80 S. Sayılı Basmayazı 31/3/2020
tarihli 75’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) 81 S. Sayılı Basmayazı 31/3/2020
tarihli 75’inci Birleşim Tutanağı’na eklidir. 


(x) Açık oylama kesin sonuçlarını
gösteren tablo tutanağa eklidir.


(x) 85 S. Sayılı Basmayazı 1/4/2020
tarihli 76’ncı Birleşim Tutanağı’na eklidir. 


(x) Açık oylama kesin sonuçlarını
gösteren tablo tutanağa eklidir.


(x) 107 S.Sayılı Basmayazı 1/4/2020
tarihli 76’ncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 115 S.
Sayılı Basmayazı 1/4/2020 tarihli 76’ncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 122 S.
Sayılı Basmayazı 1/4/2020 tarihli 76’ncı Birleşim Tutanağı’na eklidir.



(x) Açık oylama kesin sonuçlarını
gösteren tablo tutanağa eklidir.


(x) 207 S. Sayılı Basmayazı tutanağa
eklidir. 




