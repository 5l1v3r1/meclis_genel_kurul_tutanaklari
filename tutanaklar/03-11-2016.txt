



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

16’ncı Birleşim
3 Kasım 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Şanlıurfa Milletvekili Kemalettin
Yılmaztekin’in, Orta Doğu’da yıllardır süregelen savaşlarda katledilen
çocuklara ilişkin gündem dışı konuşması
2.- Bitlis Milletvekili Mizgin Irgat’ın,
üniversitelerde yaşanan haksızlıklar ile tutuklama ve gözaltılara ilişkin
gündem dışı konuşması
3.- Bilecik Milletvekili Yaşar Tüzün’ün,
Ulusal ve Resmi Bayramlar ile Mahalli Kurtuluş Günleri, Atatürk Günleri ve
Tarihi Günlerde Yapılacak Tören ve Kutlamalar Yönetmeliği’nde yapılan
değişikliğe ilişkin gündem dışı konuşması
IV.- AÇIKLAMALAR
1.- İstanbul Milletvekili Osman Boyraz’ın,
3 Kasım 2002 AK PARTİ iktidarının 14’üncü yıl dönümüne ilişkin açıklaması
2.- Niğde Milletvekili Ömer Fethi Gürer’in,
4/B’liler ve 4/C’lilerin sorunları ile emeklilikte yaşa takılanlar ve taşeron
işçilerin kadro sorunlarının çözümlenmesi gerektiğine ilişkin açıklaması

3.- Mersin Milletvekili Hüseyin Çamak’ın,
Türkiye’den Ukrayna’ya ihraç edilen 29 ton mandalinanın sağlığa zararlı
organizma içerdiği gerekçesiyle iade edilmesine ve Gıda, Tarım ve Hayvancılık Bakanlığının
gerekli önlemleri alması gerektiğine ilişkin açıklaması
4.- Erzurum Milletvekili İbrahim
Aydemir’in, Doğu ve Güneydoğu Anadolu Bölgelerini içeren yatırım hamlesinin bu
bölgelerde ve özellikle Erzurum’da özel sektör bazlı girişimciliğe yeni bir
ivme kazandırdığına ve 3 Kasım 2002 AK PARTİ iktidarının 14’üncü yıl dönümüne
ilişkin açıklaması
5.- İstanbul Milletvekili Selina Doğan’ın,
Adıyaman’ın Mara Mahallesi’nde bulunan Süryani mezarlığının bir saldırıya
uğradığına ve bir an önce bu saldırıyı gerçekleştirenlerin yakalanması ve
cezalandırılması gerektiğine ilişkin açıklaması
6.- İstanbul Milletvekili Mahmut Tanal’ın,
Cumhuriyet gazetesine yapılan operasyonu yürüten savcı hakkında haber yapan
gazeteciye de soruşturma açıldığına ve bu konuda Hükûmetten açıklama beklediğine
ilişkin açıklaması
7.- Elâzığ Milletvekili Ejder Açıkkapı’nın,
3 Kasım 2002 AK PARTİ iktidarının 14’üncü yıl dönümüne ilişkin açıklaması
8.- Edirne Milletvekili Okan
Gaytancıoğlu’nun, nar üreticilerinin sorunlarına ilişkin açıklaması
9.- Mersin Milletvekili Serdal
Kuyucuoğlu’nun, AK PARTİ iktidarı döneminde Fetullahçı terör örgütünce
kurulmasına izin verilmiş hastane, eğitim kurumu, banka ve üniversite sayısını
öğrenmek istediğine ilişkin açıklaması
10.- Mersin Milletvekili Baki Şimşek’in,
ziraat mühendisi, gıda mühendisi ve çevre mühendislerinin atamalarının ne zaman
yapılacağını öğrenmek istediğine ve Mersin’e mutlaka yoğun bakım ünitelerinin
yapılması gerektiğine ilişkin açıklaması
11.- Giresun Milletvekili Bülent Yener
Bektaşoğlu’nun, Orman Genel Müdürlüğünde çalışan taşeron işçilerin sorunlarına
ve Hükûmetin taşeron işçilere kadro vaadini bir kez daha hatırlatmak istediğine
ilişkin açıklaması
12.- Denizli Milletvekili Kazım Arslan’ın,
Aydın Milletvekili Bülent Tezcan’a yapılan saldırıyı kınadığına, 15 Temmuz
darbe girişiminin yapılmasında ağır kusuru olan MİT Müsteşarı Hakan Fidan hakkında
bir işlem yapılıp yapılmadığını ve TRT’de bildiriyi okutan yurtta sulh
konseyinin tespit edilip edilmediğini öğrenmek istediğine ilişkin açıklaması
13.- Çanakkale Milletvekili Bülent Öz’ün,
Cumhuriyet gazetesi soruşturmasını yürüten savcının FETÖ üyeliğinden
yargılandığı haberini yapan Barış Pehlivan hakkında da soruşturma
başlatılmasına ilişkin açıklaması

14.- Kayseri Milletvekili Çetin Arık’ın,
AKP’nin “FETÖ’yle mücadele” adı altında kendi günahlarının bedelini masum
vatandaşlara ödetmeye devam ettiğine ilişkin açıklaması
15.- Adıyaman Milletvekili Behçet
Yıldırım’ın, 15 Temmuzdan bu yana toplamda 3 bine yakın sağlık çalışanının
açığa alındığına ve ihraç edildiğine ve sağlık çalışanlarının derhâl
görevlerine iade edilmesini talep ettiğine ilişkin açıklaması
16.- Hatay Milletvekili Birol Ertem’in,
İŞKUR aracılığıyla yapılan işçi alımlarında yetkililerin takdir haklarını
AKP’ye üye olan kişilerden yana kullandıklarına ilişkin açıklaması
17.- İstanbul Milletvekili Mahmut Tanal’ın,
son günlerde Cumhuriyet Halk Partisine planlı saldırılar olduğuna ve bu konunun
Hükûmetin gündeminde olup olmadığını öğrenmek istediğine ilişkin açıklaması
18.- Diyarbakır Milletvekili İdris
Baluken’in, Şırnak Milletvekili Aycan İrmez’in ikametgâh adresine baskın
yapılması ile Şırnak Milletvekili Ferhat Encu’ya yurt dışına çıkış yasağı
getirilmesine ve Meclis Başkanlığının bu konuda hiçbir şey yapmamasını
kınadığına ilişkin açıklaması
19.- Ankara Milletvekili Levent Gök’ün,
Adalet Bakanı Bekir Bozdağ’ın 388 sıra sayılı Kanun Tasarısı’nın ikinci bölümü
üzerinde yapılan soru-cevap işlemi sırasındaki bazı ifadelerine ilişkin
açıklaması
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, esas komisyon olarak Plan
ve Bütçe Komisyonuna, tali komisyon olarak Sanayi, Ticaret, Enerji, Tabii
Kaynaklar, Bilgi ve Teknoloji Komisyonuna havale edilen (2/1435) esas numaralı
6736 Sayılı Bazı Alacakların Yeniden Yapılandırılmasına İlişkin Kanunda
Değişiklik Yapılması Hakkında Kanun Teklifi’nin Bursa Milletvekili Nurhayat
Altaca Kayışoğlu tarafından geri alındığına ilişkin önerge yazısı (4/66)
B) Meclis Araştırması Önergeleri
1.- Giresun Milletvekili Bülent Yener
Bektaşoğlu ve 22 milletvekilinin, elektrik dağıtım hizmetini üstlenen elektrik
dağıtım şirketlerinin çalışmalarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/351)
2.- İzmir Milletvekili Ali Yiğit ve 20
milletvekilinin, sağlık turizminin gelişmesi için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/352)
3.- Sinop Milletvekili Barış Karadeniz ve
22 milletvekilinin, kurulması planlanan nükleer santraller nedeniyle gelecekte
yaşanabilecek olumsuzlukların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/353)


VI.- ÖNERİLER
A) Siyasi Parti Grubu Önerileri
1.- HDP Grubunun, 3/11/2016 tarihinde Grup
Başkan Vekili Diyabakır Milletvekili İdris Baluken tarafından, AKP Hükûmetinin
Suriye ve Irak politikalarındaki sorunların belirlenmesi, çözümleri için yol
haritasının tespiti ve uygulamaya konması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Kasım 2016 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bilirkişilik Kanunu Tasarısı (1/687) ve
Adalet Komisyonu Raporu (S. Sayısı: 388)
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405)
3.- Sınai Mülkiyet Kanunu Tasarısı (1/699)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 341)
VIII.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, Topkapı Sarayı’nın yıkılma tehlikesiyle karşı karşıya olduğu
iddiasına ilişkin Başbakandan sorusu ve Kültür ve Turızm Bakanı Nabi Avcı’nın cevabı
(7/8034)
2.- Trabzon Milletvekili Haluk Pekşen’in,
soru önergelerinin cevaplandırılmasına ilişkin Başbakandan sorusu ve Başbakan
Yardımcısı Nurettin Canikli’nin cevabı (7/8264)
3 Kasım 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ
(Ankara)
-----0-----
BAŞKAN
– Türkiye Büyük Millet Meclisinin 16’ncı Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Halep’ten Musul’a katledilen çocuklar hakkında söz isteyen
Şanlıurfa Milletvekili Kemalettin Yılmaztekin’e aittir. 
Buyurun
Sayın Yılmaztekin. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Şanlıurfa Milletvekili Kemalettin
Yılmaztekin’in, Orta Doğu’da yıllardır süregelen savaşlarda katledilen
çocuklara ilişkin gündem dışı konuşması
KEMALETTİN
YILMAZTEKİN (Şanlıurfa) – Sayın Başkan, değerli milletvekilleri; çevremizde
yıllardır süregelen amansız savaşların en büyük mağdurları ne yazık ki daha
yaşadıkları travmayı bile idrak edemeyecek yaşta olan Orta Doğu'nun bahtsız ama
bir o kadar da vakur çocuklarıdır. Ne yazık ki herkesin gözünü kapattığı,
kulağını tıkadığı, sırtını döndüğü ve dünya tarihinin en kara lekesi olma
yolunda hızla ilerleyen zulümler bizim sınırlarımızın hemen yanı başında
yaşanmaktadır. 
Şahsımın,
partimizin pek çok yetkilisinin ve en üst mertebede Sayın Başbakanımız ve Sayın
Cumhurbaşkanımızın birçok konuşmada ifade ettikleri önemli bir husus var. Bu
husus, Osmanlı'dan sonra dünyadaki adalet mekanizmasının Birleşmiş Milletler
adı altında ipotek altına alınması, yani dünyanın zulme terk edilmesi
yanlışlığıdır. “Musul'dan Halep'e, Bosna'dan Kabil'e İslam dünyasındaki bu
çatışmalar, bu acılar nedendir?” diye sormak ve yıllar yılı kanın durmadığı
coğrafyaların neden hep İslam coğrafyası olduğunu sorgulamak zorunda değil
miyiz? Binlerce kilometre ötedeki devletlerin uydu devletler kurarak
yönettikleri, sınırlarımızın hemen dışındaki topraklara yıllar yılı neden yabancı
ve ilgisiz kaldığımızın hesabını sormadan büyük devlet olabilir miyiz? 
Değerli
milletvekilleri, emin olun ki Gezi olayları, 17-25 Aralık yargı darbesi
girişimi ve 15 Temmuz işgal girişimi başarılı olsaydı, yüz yıl önce Osmanlı'dan
koparılıp zulme boğulan topraklarla kaderimiz aynı olurdu. 
Türkiye'nin
son dönemde uğradığı sistematik saldırılar amacına ulaşsaydı, Osmanlı'nın
yıkılışıyla başlayan süreç, birileri için başarıyla sonuçlanmış olacaktı.
Osmanlı'dan koparılan topraklar üzerinde oynanan oyunlar birbirlerinden farklı
değilken, bizim bugün bu topraklardan bağımsız planlamalar yapmamız mümkün
değildir. Onlar; Türkiye, Suriye, Irak, Mısır ve pek çok ülkenin geleceğini
kana boğmak isterlerken bizim sadece kendi çıkarımızı düşünerek hareket etmemiz
beyhude bir davranıştan başka bir şey değildir. Onlar, 1915'te kurdukları
sistemi bugün Türkiye'nin parçalanmasıyla taçlandırmak istiyorlarsa, bizim,
1915'te kurulan sistemi tersine çevirmekten başka bir çaremiz kalmamış
demektir. Onlar nasıl ki umutlarını dağılmış, birbirine kırdırılmış bir
Türkiye'ye bağladılarsa, biz, bize umudunu bağlamış mazlumların hürmetine
birleşmek ve yükselmek zorundayız. Musul'dan Halep'e katledilen çocukların
Avrupa'da burnu kanayınca kıyametler koparılan bir çocuktan farkı kalmayıncaya
kadar mücadele etmek zorundayız. Bugün, sadece çevremizde yaşananlara üzülmek,
insan haklarından ve özgürlüklerden dem vurmak ne Ümran'ın akan kanını
durdurmaya ne de Aylan bebek gibi sahillerimize vuran insanlık ayıplarını
ortadan kaldırmaya yetmemektedir. Bu coğrafyanın çocukları bir gün bir
diktatörün kimyasal saldırısıyla Halepçe'de, bir diğer gün bir demokrasi
havarisinin özgürlük operasyonları ile Musul'da, Kerkük'te ve Halep'te
öldürülmeyi hak etmemektedir. Yaşadığı şokun etkisiyle ismini unutan, babasının
öldüğünü anlatırken acısı yüzünden okunan, “Kahvaltı yaptın mı?“ diye
sorulduğunda gözünden yaşlar akan o küçük kız çocuğunun, birilerinin bu
topraklarda kurmak istedikleri tahakküme değil, Osmanlı'dan beri hasretini
duyduğumuz adalete ihtiyacı vardır. Bugün İslam coğrafyasını kana bulayarak
İslam dünyasını birbirine düşürmeye çalışanların, bölgemizde akan kana bir
türlü doyamayanların yatacak yerleri yoktur. Bu coğrafyanın insanlarının artık
meselenin ırksal ve mezhepsel olmadığını anlamaları, birleşmeleri ve bir
bütünlük oluşturmaları gerekmektedir. Aylan Kurdi, Kürt asıllı bir Suriyeli
göçmendi. Umran bebek, Sünni bir Müslüman ailenin çocuğuydu; bir başka yavrumuz
Ezidiydi, Şiiydi. Düşmanın kurşunu kimin ne olduğunu hiç önemsemiyorken bu coğrafyada
yaşayanların benlik kavgasına düşmeleri, telafisi edilemeyecek yanlışlara
girilmesine neden olacaktır.
Bu
düşüncelerle sözlerime son verirken bir konuda saygıdeğer vekillerini ve
kamuoyunu uyarmak istiyorum: Özellikle sosyal medyada katledilen, öldürülen
çocuklarımızın görselleriyle zulmü sıradanlaştırmamamız ve zulmün reklamına
ortak olmamamız gerektiğini, bunun ancak katilleri sevindireceğini ve bu konuda
hassasiyet gösterilmesi gerektiğini hatırlatmak istiyorum. Dünyada sadece
Müslüman ve mazlum çocukların öldürüldüğünü ve öldürülen her çocuğun gücünü
zulmetmek için değil, adaleti sağlamak için kullanan Osmanlı'nın torunlarına
yani Türkiye'ye umut bağladıklarını asla unutmamamız gerektiğini söylüyor, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Yılmaztekin. 
Gündem dışı ikinci söz, üniversitelerin sorunları,
tutuklama ve gözaltılar hakkında söz
isteyen Bitlis Milletvekili Mizgin Irgat’a aittir.
Buyurun
Sayın Irgat. (HDP sıralarından alkışlar) 
2.- Bitlis Milletvekili Mizgin Irgat’ın,
üniversitelerde yaşanan haksızlıklar ile tutuklama ve gözaltılara ilişkin
gündem dışı konuşması
MİZGİN
IRGAT (Bitlis) – Sayın Başkan, değerli milletvekilleri; hepinizi saygıyla,
sevgiyle selamlıyorum. 
Evet,
aslında gündem dışı konuşmamın konusu üniversitedeki yaşanan haksızlıklar, son
KHK’larla birlikte hem öğrencilerin hem eğitimcilerin hem belediye
başkanlarının yani muhalif olan her kesimin yaşadığı sıkıntılar ve tabii ki
sıkça yaşadığımız tutuklamalar ve gözaltılar.
1930’ların
Almanyası’na baktığımızda, bilenler bilir, o dönem en büyük saldırıya
uğrayanlar akademisyenler olmuştur. Yani, bilimin yuvası, bilim üreten, aslında
öğrencileriyle bir geleceği hazırlayan akademisyenler sırf Nazici olmadığı için
saldırıya uğramış, katledilmiş ve hatta Nazi’ye yakın duran meslektaşları
tarafından kitapları kütüphanede yakılarak kamuoyuna baskı yaratılmaya
çalışılmış ve karanlık bir sayfa olarak tarih sahnesine yazılmıştır.
Bugüne
baktığımızda, 2016’nın Türkiyesi’ne baktığımızda ise cezaevlerine doldurulan
akademisyenleri, öğrencileri; ortaokuldan, liselerden, üniversitelerden haksız,
hukuksuz bir şekilde ve hiçbir mahkeme kararı olmaksızın atılan öğrencileri
görmekteyiz. Hakeza, belediye başkanlığı yapan ve eş başkanlık gibi dünya
standartlarını belli bir seviyeye taşıyan en modern, en demokratik, cinsler
arası eşitliği sembol eden eş başkanlarımızla birlikte belediye başkanlarımız
şu an cezaevlerinde ve her sabah bir HDP’li ya da DBP’li bir arkadaşımız, bir
grup arkadaşımız haksız, hukuksuz bir şekilde gözaltına alınmakta ve
cezaevlerine atılmakta. 
Yakın
bir örnek, Isparta Süleyman Demirel Üniversitesinde 42 öğrenci, sırf Roboski’de
yaşanan katliamı protesto ettikleri için okulları tarafından, okul yönetimi
tarafından okuldan uzaklaştırıldı ve mahkeme kararı yani yürütülen
soruşturmanın sonucu beklenmeksizin idare mahkemesinde de OHAL gerekçesiyle
-yürütme kararı verilmeksizin- 50’ye yakın öğrenci mağdur edilmiş durumda.
Hakeza eğitimciler, şu an ihraç edilen, hiçbir gerekçeyle kendilerine açıklama
yapılmayan, ekmeklerinden, işlerinden ve ailelerini düşündüğümüzde 100 binlere
ulaşan bir mağduriyetten bahsediyoruz. Tüm bunların bir cevabını vermek
durumunda olan bir Hükûmet var karşımızda ama maalesef, Hükûmet yetkililerinden,
milletvekillerinden buna ilişkin tek bir eleştiri yazısı, tek bir açıklamayı
bugüne kadar, şu saate kadar duymadık. Milletvekillerinin pasaportlarına
haksız, hukuksuz bir şekilde el konuluyor. Yani seyahat özgürlüğü, hukukun
yıllarca bir sürü mücadele sonucu kazanılmış tüm hakları birer birer alınıyor.
OHAL dediğimiz şey yani okullarda bize öğretilen şey, OHAL’in belirli yani OHAL
kapsamında olan konularla ilgili sadece yürürlükte olduğu ve bu konulara
ilişkin KHK’larla ancak ve ancak işlerlik kazanacağı öğretilmişti. Ama bugün
bakıyoruz ki olağanüstü hâl rejimi bir ülkenin rejimi hâline gelmiştir. Âdeta
Türkiye Büyük Millet Meclisi, parlamenter rejim, demokratik sistem baypas
edilmiştir. Şu anda Kandıra Cezaevinde yani Diyarbakır’da haksız yere tutuklanıp
Kandıra’ya sürgün edilen Diyarbakır Büyükşehir Belediye eş başkanları ve KJA
sözcümüzü ziyaret etmek isteyen kadınlarımızın, halkımızın, partililerimizin
önü Kandıra girişinde kesilmiş durumda. Bu korkunun hesabını, bu korkunun
açıklamasını bir kişi yapmak durumunda. Yani hem tutukluyorsunuz, hem sürgün
ediyorsunuz hem de kamuoyunun kendilerini ziyaretine dahi tahammül
edemiyorsunuz. Demek ki bunlar iyi işler yaptı, demek ki bunlar sizi korkutan
büyük işler yapıyor ki bu kadar büyük kapsamlı büyük mağduriyetler
yaratıyorsunuz, basını kapatıyorsunuz, JİNHA’yı kapatıyorsunuz, DİHA’yı
kapatıyorsunuz, yurt dışına çıkıp dış ilişkiler komisyonumuzun diplomatik
çalışmalarını engellemek istiyorsunuz. 
Tüm
bunların bir sebebi var: AKP Hükûmetinin, iktidarın korkularıdır. 1930’ların
Almanyası nasıl tarihe gömüldüyse bugün yaşadıklarımız da tarihe elbet
gömülecektir. Biz şu an tarihe not düşüyoruz. 
(Mikrofon
otomatik cihaz tarafından kapatıldı)
MİZGİN
IRGAT (Devamla) – Bu konuşmalarımızla, bu duruşumuzla, bu sürecin tarihte
mahkûm olacağını dile getiriyor, bir an önce mağduriyetlerin giderilmesini bu
kürsüden dile getiriyoruz. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Irgat.
Gündem
dışı üçüncü söz, Ulusal ve Resmî Bayramlar, Kurtuluş Günleri ile Atatürk
Günlerinde Yapılacak Kutlamalar Yönetmeliği’nde yapılan değişiklik hakkında söz
isteyen Bilecik Milletvekili Yaşar Tüzün’e aittir.
Buyurun
Sayın Tüzün. (CHP sıralarından alkışlar) 
3.- Bilecik Milletvekili Yaşar Tüzün’ün,
Ulusal ve Resmi Bayramlar ile Mahalli Kurtuluş Günleri, Atatürk Günleri ve
Tarihi Günlerde Yapılacak Tören ve Kutlamalar Yönetmeliği’nde yapılan
değişikliğe ilişkin gündem dışı konuşması
YAŞAR
TÜZÜN (Bilecik) – Sayın Başkanım, sevgili milletvekili arkadaşlarım; geçen hafta
Cumhuriyet Bayramı’ndan bir gün önce Resmî Gazete’de yayımlanan Bayram
Yönetmeliği’nde yapılan değişiklik konusunda gündem dışı söz almış bulunuyorum.
Hepinizi saygıyla selamlıyorum. 
Sevgili
arkadaşlar, bu yıl cumhuriyetimizin ilanının 93’üncü yıl dönümünü kutladık.
Maalesef, törenlerde hoş olmayan, cumhuriyet ruhuna ve ilkelerine uygun
düşmeyen görüntüler yaşandı. Önce halkımızın törenlere katılımını engellemek
için bir korku havası yaratıldı; yetmedi, Anıtkabir’e giden yollar ve ana
caddeler Ankara Büyükşehir Belediyesi tarafından kamyonlarla kapatıldı;
yetmedi, polis barikatları kuruldu ama tüm engellemelere rağmen
vatandaşlarımızın kutlamalara katılması engellenemedi. Bu engellemeler, Atatürk
sevgisini ve cumhuriyet sevgisini içimizde daha da güçlendirdi. Yıllardır
yapılan uygulamalarla ortaya çıkan, iktidarın cumhuriyetle, bayramlarla ve
kutlamalarla ilgili bir sorunu olduğunu bir kez daha gözler önüne serdi. Her
bayramda, her anma töreninde, her kutlamada maalesef bir engelle
karşılaşıyoruz. Sık sık Bayram Kutlama Yönetmeliği değişikliği yapılıyor. Önce
“Bayramları sivilleştiriyoruz.” dediniz ama halkın bayramları kutlamasını
engellediniz, Atatürk anıtlarına çelenk konulmasını yasakladınız, okullarda bu
kutlamaları kısıtladınız. Şimdi ise Cumhuriyet Bayramı’ndan önce, çok acil bir
durum varmış gibi Resmî Gazete’nin mükerrer sayısında yeni bir yönetmelik
yayınladınız. 
Sevgili
arkadaşlar, Mustafa Kemal’in ordusuna yani “Garnizon komutanları bundan sonra
bayramlarda çelenk koyamayacak, selamlamaya katılamayacak.” dediniz.
Türkiye'nin gündemine bu konu geldiğinde, Sayın Başbakan çıktı -kameraların
önünde, televizyonların önünde- dedi ki: “Jandarma Genel Komutanlığı İçişleri
Bakanlığına bağlandığı için artık valiliğe bağlı Emniyet Genel Müdürlüğü gibi bir
birim oldu. Onun için, Jandarmanın Garnizon Komutanlığının yapıldığı yerlerde
çelenk koyma törenlerine katılamayacak.” Bu doğru değil, bu yanlış bir bilgi;
Sayın Başbakanı da yanlış yönlendirmişsiniz. Çünkü eski yönetmelik de yeni
yönetmelik de tüm garnizon komutanlarının yani Jandarmanın bulunduğu diğer
sınıflarda hava, deniz gibi komutanlıkların da garnizon komutanı olarak çelenk
koyamayacağını bir kez daha ifade etmek istiyorum. 
Dolayısıyla,
sevgili arkadaşlarım, Türk Silahlı Kuvvetlerinin özellikle bu son 29 Ekimde, bu
ülke için otuz yıl, kırk yıl görev yapmış, tuğgeneral olmuş, tümgeneral olmuş,
orgeneral olmuş insanların Anıtkabir’e girer iken bir astsubay tarafından
kontrol edilmesini, aranmasını, bir yurttaş olarak, bir milletvekili olarak ben
içime sindiremiyorum. 
CELAL
DOĞAN (İstanbul) – Karar alanlar utansın, sen niye utanıyorsun?
YAŞAR
TÜZÜN (Devamla) – Dolayısıyla, bu komutanlarımıza yapılan muamelenin yanlış
olduğunu, özellikle ve özellikle kendisinin “Başkomutan” olduğunu iddia eden
bir Cumhurbaşkanının, bir orgeneraline, bir albayına, bir astsubayına
güvenmeyip Anıtkabir’e girişindeki kontrolün yapılmasının ne kadar yanlış
olduğunu bu yüce Meclisin kürsüsünden bir kez daha gündeme getirmek istiyorum.
Sevgili
arkadaşlar, değerli AKP’li arkadaşlar; buradaki mantığı anlayamıyoruz. Mustafa
Kemal’in ordusunu bu kadar itibarsızlaştırmak, bu kadar aşağılamak ne anlama
geliyor? Sizin başka bir ordunuz mu var? Bu arkadaşlar, Türk Silahlı
Kuvvetlerinde görev yapan bu arkadaşlarımız yani canı pahasına terörle mücadele
eden, şehit düşen onlar, sınırlarımızı bekleyen onlar, cezaevlerimizi bekleyen
onlar, denizlerimizi ve hava sahamızı koruyan onlar, bugün sınırlarımızın
ötesinde savaşan onlar ve kırsal kesimde asayişi sağlayan onlar ama onların bir
bayram kutlamasını çok gördüğünüzü bu yüce Meclisin kürsüsünden ifade etmek
istiyorum. 
Gelin,
bu yanlıştan dönün, bu yönetmeliği değiştirin. Gazi Mustafa Kemal Atatürk’ün
ordusuna hep birlikte sahip çıkalım diye bir kez daha Meclis kürsüsünden ifade
ediyor, Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Tüzün.
Sayın
milletvekilleri, şimdi sisteme giren 15 milletvekiline yerlerinden birer
dakikalık söz vereceğim.
Söz
vereceğim sayın milletvekillerinin isimlerini okuyorum: Sayın Boyraz, Sayın
Gürer, Sayın Çamak, Sayın Aydemir, Sayın Doğan, Sayın Tanal, Sayın Açıkkapı,
Sayın Gaytancıoğlu, Sayın Kuyucuoğlu, Sayın Şimşek, Sayın Bektaşoğlu, Sayın
Arslan, Sayın Öz, Sayın Arık, Sayın Yıldırım, Sayın Ertem.
Sayın
Boyraz, buyurun.
IV.- AÇIKLAMALAR
1.- İstanbul Milletvekili Osman Boyraz’ın,
3 Kasım 2002 AK PARTİ iktidarının 14’üncü yıl dönümüne ilişkin açıklaması
OSMAN
BOYRAZ (İstanbul) – Teşekkür ederim Sayın Başkan.
On
dört yıl önce 3 Kasım 2002 tarihi, liderimiz Recep Tayyip Erdoğan’ın millet
ızdırabıyla zindanlarda besteleyip solo hâlinde söylediği o şarkının millî
koroya dönüştüğü tarihtir. 3 Kasım 2002, vesayet eliyle ırzı, namusu payümal
edilmiş bir demokrasinin AK PARTİ iktidarıyla itibar ve iffete büründüğü
tarihtir. 3 Kasım 2002, kurgusal bir toplum anlayışıyla millî vicdanı
hırpalayacak milleti dönüştürmeye çalışan her türlü totaliter anlayışa karşı
millet varlığının, kimliğinin, değerlerinin yegâne teminatı olan bir anlayışla
kavlettiği tarihtir. 3 Kasım 2002, “Ne efendiyiz ne efendiperest,
hâdimimilletiz biz, hâdimimillet.” diyen, milletle ağlayan, milletle gülen ve
milletle yürüyen bir liderin iktidar yürüyüşünü başlattığı tarihtir. 3 Kasım
2002, bu milleti yok sayanlara karşı “Bu millet var. Yeter! Söz de karar da milletindir.”
diye haykıran Anadolu insanının şaha kalktığı tarihtir. (AK PARTİ sıralarından
alkışlar) 
BAŞKAN
– Teşekkür ederim.
Sayın
Gürer…
2.- Niğde Milletvekili Ömer Fethi Gürer’in,
4/B’liler ve 4/C’lilerin sorunları ile emeklilikte yaşa takılanlar ve taşeron
işçilerin kadro sorunlarının çözümlenmesi gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
4/B’lilerin,
4/C’lilerin sorunları, emeklilikte yaşa takılanlar ve taşeron işçilerin kadro
sorunları çözümlenmelidir. 657’ye tabi olup 657 kadrolarla eşit olmayanlar
mağdurdurlar. Eşit işe eşit haklar sağlanmalıdır. Taşeron işçilere verilen
kadro sözü derhâl yerine getirilmelidir. Son seçimden sonra bir yıl geçti, on
dört yıllık AKP Hükûmeti emekçilerin aleyhine çok uygulama gerçekleştirdi. Bu
kere 4/B’li, 4/C’li çalışanlar için de bir iyi haber verilmelidir. AKP,
emekçilerin, işsizlerin, yoksulların, haklarını alamayanların sesine kulak
tıkamaktan vazgeçmelidir. Suni gündemler türeterek gerçekte var olan sorunlara
çözüm getirilmemektedir. Bakanlar, başbakanlar açıklamalar yapıyorlar, umut
pazarlıyorlar. Hükûmet verdiği sözleri tutmalı ve tüm taşeron işçiler ayrımsız
şartsız kadroya alınmalıdır. Taşeron işçiler için, oyalamadan kesin açıklamalar
yapılmalıdır, kesin ve net bir tarih verilmelidir. Emekçilerin duyguları ve
emekleriyle oynanmasından vazgeçilmelidir.
BAŞKAN
– Teşekkür ederim.
Sayın
Çamak…
3.- Mersin Milletvekili Hüseyin Çamak’ın,
Türkiye’den Ukrayna’ya ihraç edilen 29 ton mandalinanın sağlığa zararlı
organizma içerdiği gerekçesiyle iade edilmesine ve Gıda, Tarım ve Hayvancılık
Bakanlığının gerekli önlemleri alması gerektiğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Dört
gün önce basına yansıyan haberlerden öğrendiğimiz kadarıyla Türkiye’den
Ukrayna’ya ihraç edilen 29 ton mandalina sağlığa zararlı organizma içerdiği
gerekçesiyle iade edilmiştir. Odessa Limanı’nda kontrol edilen mandalinada
Akdeniz sineği tespit edilmiş, bunun üzerine Ukrayna Hükûmeti Türkiye’ye
konuyla ilgili nota vermiştir. 
Bu
kürsüden, defalarca çeşitli biçimlerde dikkat çektiğimiz Akdeniz sineğiyle
mücadele sorunu artık ekonomimizi vuran bir noktaya gelmiştir. Geçtiğimiz ay
Avrupa’nın iade ettiği tonlarca limondan sonra şimdi de aynı sorunun
mandalinada ortaya çıkması bu konuda gerekli önlemlerin alınmadığının açık
göstergesidir. 
Gıda,
Tarım ve Hayvancılık Bakanlığına, konuyu hızla değerlendirerek gerekli
önlemleri alması ve iade edilen ürünlerin akıbetinin ne olduğunu kamuoyuna
açıklaması çağrımızı yineliyoruz.
Teşekkür
ederim.
BAŞKAN
– Teşekkür ederim.
Sayın
Aydemir…
4.- Erzurum Milletvekili İbrahim
Aydemir’in, Doğu ve Güneydoğu Anadolu Bölgelerini içeren yatırım hamlesinin bu
bölgelerde ve özellikle Erzurum’da özel sektör bazlı girişimciliğe yeni bir
ivme kazandırdığına ve 3 Kasım 2002 AK PARTİ iktidarının 14’üncü yıl dönümüne
ilişkin açıklaması
İBRAHİM AYDEMİR (Erzurum) – Teşekkür ediyorum Sayın
Başkanım.
Doğu
ve Güneydoğu Anadolu’yu içeren yatırım hamlesi, bu bölgelerde ve özellikle
Erzurum’da bir kalkınma heyecanı oluşturmuş, özel sektör bazlı girişimcilik
yeni bir ivme kazanmıştır. Süreçte, Gıda, Tarım ve Hayvancılık Bakanlığımızın
“Millî tarımı destekleme modeli” başlığıyla hayata geçireceği yeni proje, tarım
sektörünün öncelikli olduğu bölge ve ilimizde başlattığımız marka ilçeler
konseptine çağdaş düzeyde destekler içermesi bakımından fevkalade önemlidir. Bu
yaklaşım, organik tarım için önemli potansiyel ve imkânlar barındıran
Erzurum’da ilçeler ölçeğinde markalaşma sürecini hızlandıracak, ilimiz ve
bölgemiz tarım alanında kendini ifade için yeni bir imkâna kavuşacaktır.
Ülkemiz sathındaki bütün müteşebbisleri bu manada Erzurum’a yatırıma davet
ediyor, ülkemizi çağlar üzerinden aşırtan 3 Kasım ak iktidar bayramının on
dördüncü yılını tebrikle yüce heyetinizi saygıyla selamlıyorum. 
BAŞKAN
– Teşekkür ederim.
Sayın
Doğan…
5.- İstanbul Milletvekili Selina Doğan’ın,
Adıyaman’ın Mara Mahallesi’nde bulunan Süryani mezarlığının bir saldırıya
uğradığına ve bir an önce bu saldırıyı gerçekleştirenlerin yakalanması ve cezalandırılması
gerektiğine ilişkin açıklaması
SELİNA
DOĞAN (İstanbul) – Sayın Başkan, dün Adıyaman’ın Mara Mahallesinde bulunan
Süryani mezarlığı bir saldırıya uğramıştır. Saldırı sırasında bazı mezarlar
tahrip edilmiş, üzerinde Süryanice ve Türkçe yazılı olan mezar taşları
kırılmıştır. Adıyaman’daki Mor Petrus Mor Pavlus Süryani Kilisesi’ne bağlı olan
mezarlığa 2006 yılında yine benzer bir saldırı gerçekleştirilmiş ve bazı mezar
taşları aynı şekilde kırılarak tahrip edilmişti. Geçtiğimiz haziran ayında benzer
bir saldırı Hatay’da yaşanmış ve Yahudi mezarlığı saldırıya uğramıştı. Ankaralı
Ermenilerin bir dönem yoğun olarak oturduğu, bugün Yenikent’e bağlı Zir Vadisi
içinde bulunan Stanoz köyünün mezarlığı da defineciler tarafından tahrip
edilmektedir. Mezar taşları sökülmüş ve mezarlar kazılmış durumdadır. Bunlar
gibi örnekleri çoğaltabiliriz. Bir cemaatin, bir milletin, bir dinsel grubun
mezarlıklarına saldırmak bir arada yaşama kültürüne saldırmaktır, tarihimize
saldırmaktır. Bu saldırılar, o mezarlarda yatanların çocuklarında ve
torunlarında derin yaralara yol açmaktadır. Bir an önce bu saldırıyı
gerçekleştirenler yakalanmalı ve cezalandırılmalıdır. Gayrimüslim azınlıkların
mezarlıkları koruma altına alınmalıdır.
BAŞKAN
– Sayın Tanal…
6.- İstanbul Milletvekili Mahmut Tanal’ın,
Cumhuriyet gazetesine yapılan operasyonu yürüten savcı hakkında haber yapan
gazeteciye de soruşturma açıldığına ve bu konuda Hükûmetten açıklama
beklediğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Cumhuriyet
gazetesine yapılan operasyonu yürüten savcı hakkında FETÖ’ya üye olmaktan bir
suçlama dosyasının olduğu kamuoyuna ve basına yansıdı ancak savcının dosyasını
haber yapan gazeteciye de aynı zamanda soruşturma açılmış durumda. Tüm bu
yapılanlar basının üzerinde baskı oluşturmuyor mu? Bu konuda acaba Hükûmet
yetkilileri nasıl bir cevap verecekler? Bu, halkın haber hakkını ve gizlenen
hususların açığa çıkmasında sürekli bir ceza tehdidi oluşturmuyor mu?
Hükûmetten açıklama bekliyoruz bu konuda.
Teşekkür
ederim.
BAŞKAN
– Teşekkür ederim.
Sayın
Açıkkapı…
7.- Elâzığ Milletvekili Ejder Açıkkapı’nın,
3 Kasım 2002 AK PARTİ iktidarının 14’üncü yıl dönümüne ilişkin açıklaması
EJDER
AÇIKKAPI (Elâzığ) – Teşekkür ediyorum Sayın Başkanım.
Bugün
3 kasım, ak iktidarlar döneminin başladığı tarih. On dört yıllık AK PARTİ
iktidarları boyunca bu necip millete hizmet etmeyi kendisine şiar edinen
kadroların adresidir AK PARTİ. On dört yılda, hayallerin peşinde koşan değil
hayalleri gerçekleştiren kadroların adresidir AK PARTİ. Başta kurucu genel
başkanımız, ak davamızın lideri, Cumhurbaşkanımız Sayın Recep Tayyip Erdoğan,
Sayın Başbakanımız Binali Yıldırım’a ve görev almış tüm ak kadrolara
şükranlarımı sunarken ahirete irtihal eden dava arkadaşlarımıza Yüce Allah’tan
rahmet diliyor, yüce Meclisimizi ve milletimizi saygıyla selamlıyorum.
BAŞKAN
– Teşekkür ederim.
Sayın
Gaytancıoğlu…
8.- Edirne Milletvekili Okan
Gaytancıoğlu’nun, nar üreticilerinin sorunlarına ilişkin açıklaması
OKAN
GAYTANCIOĞLU (Edirne) – Türkiye, nar üretiminde on beş yılda yedi buçuk kat
artış sağlamış, ancak bu üretim, tüketim ve ihracatla desteklenmeyince fiyatlar
üreticide 30-35 kuruşlara kadar gerilemiştir. 2000 yılında, 2,5 milyon meyve
veren nar ağacı sayısı varken 2015’te bu rakam tam 13,3 milyon tona çıkmıştır.
Şu anda da nar üretiminde arz fazlası olmasına rağmen 4,1 milyon ton meyve
vermeyen ağaç da düşünüldüğünde, bu ağaçlar da ürün vermeye başlayınca üretim
daha da artacaktır. Fiyat düşüşünde, Hükûmetin uyguladığı dış politika
sonucunda Rusya’ya ihracatın yapılamaması da etkili olmuştur. Fiyatların çok
düşük olması nedeniyle nar dalında kalmıştır. Üreticilerimiz ürünlerine alıcı
dahi bulamamıştır. Yeterli gelir elde edemeyen üreticilerimiz borçlarını
ödeyememektedir. Çok merak ediyorum, AKP neden hep üretimi ve üreticiyi
cezalandırıyor? Bazı üreticilerimiz nar ağaçlarını sökerek yerine mandalina ve
portakal dikimi yapmaya başladı.
BAŞKAN
– Teşekkür ederim.
Sayın
Kuyucuoğlu…
9.- Mersin Milletvekili Serdal
Kuyucuoğlu’nun, AK PARTİ iktidarı döneminde Fetullahçı terör örgütünce
kurulmasına izin verilmiş hastane, eğitim kurumu, banka ve üniversite sayısını
öğrenmek istediğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
15 Temmuz 2016’da FETÖ tarafından gerçekleştirilen
darbe girişimi sonrasında Tapu ve Kadastro Müdürlüğünce, adı geçen bağlantılı
kuruluşların taşınmazlarına ait olduğu söylenen 6 bine yakın tapuya el
konulduğu basına yansımıştır. 
Aracılığınızla
Sayın Başbakana şu soruları sormak isterim: Neredeyse Türkiye'nin bütün
illerinde taşınmaz edinmiş, özel eğitim kurumu, hastane, üniversite kurmuş, her
türlü kamu ihalelerinden yararlanmış, kamunun bütün kadrolarına girmiş olan bu
örgüte iktidarınız döneminde kurulmasına izin verilmiş hastane, eğitim kurumu,
banka, üniversite sayısı kaçtır?
Yine,
izin verilen bu yerler için belediyelerden, vakıflardan, kısaca kamudan tahsis
edilen veya satılan arazi, bina, tesis var mıdır? Varsa bunların sayıları ve
değerleri ne kadardır?
Teşekkür
ederim.
BAŞKAN
– Teşekkürler.
Sayın
Şimşek...
10.- Mersin Milletvekili Baki Şimşek’in,
ziraat mühendisi, gıda mühendisi ve çevre mühendislerinin atamalarının ne zaman
yapılacağını öğrenmek istediğine ve Mersin’e mutlaka yoğun bakım ünitelerinin
yapılması gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Günlerdir,
ziraat mühendisleri, gıda mühendisleri ve çevre mühendisleri gerek
milletvekillerine mail ve mesajlarla gerek de Meclisi ziyaret ederek Tarım
Bakanına çağrıda bulunuyorlar, “Ziraat mühendislerine ve gıda mühendislerine
atama yok mu?” diyorlar. Binlerce ziraat mühendisi ve gıda mühendisi işsizdir,
Bakanlığımızın bunlarla ilgili girişimde bulunmasını bekliyoruz.
İkinci
sorum Sağlık Bakanına olacak: “Sağlık Bakanlığında çığır açtık.” diyoruz. Yeni
hastaneler yaptık ama seçim bölgem olan Mersin’de bütün ilçelerde doktor sorunu
var. Dün akşam itibarıyla beyin kanaması geçiren bir hastayı sevk edecek bir
yoğun bakım ünitesi bulamadık. Adana Çukurova Üniversitesi Balcalı
Hastanesinden önce “Yok.” dediler, daha sonra “Hasta ölsün mü, sokakta mı
bırakalım?” çağrımız üzerine, girişimlerimiz sonucu hastayı kabul etmek zorunda
kaldılar. Sağlıkta çağ atlayan Türkiye bu mudur? Koskoca Mersin’de yoğun bakım
ünitesi bulunmamaktadır beyin cerrahisiyle ilgili, buna müdahale edilememektedir.

Türkiye'nin
bugünkü durumunun tekrar gözden geçirilmesini ve seçim bölgem olan Mersin’e
mutlaka yoğun bakım ünitelerinin yapılmasını diliyorum.
BAŞKAN
– Teşekkür ederim.
Sayın
Bektaşoğlu...
11.- Giresun Milletvekili Bülent Yener
Bektaşoğlu’nun, Orman Genel Müdürlüğünde çalışan taşeron işçilerin sorunlarına
ve Hükûmetin taşeron işçilere kadro vaadini bir kez daha hatırlatmak istediğine
ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Orman Genel Müdürlüğüne bağlı iş yerlerinde, sendikalı,
düşük ücretli, vahidi fiyat sistemiyle veya taşeron menfaatiyle toplum yararına
çalışma programı kapsamında olmak üzere sayıları 24 bini bulan işçi görev
yapmaktadır. Bu işçilerin büyük bölümü, 5620 sayılı Yasa ve buna bağlı
yönetmelikte bir düzenleme yapılmaması nedeniyle mağduriyet yaşamaktadırlar.
Taşeron marifetiyle işe alınan ve sayıları 8 bini bulan bu işçilerin çalışma
süresi beş ay yirmi dokuz gündür. Oysa onlara sürekli ihtiyaç vardır. Ordu’nun
da bağlı olduğu Giresun Orman Bölge Müdürlüğünde bu statüyle çalışan işçilerden
yoğun şikâyetler ve tepkiler gelmektedir. Diğer işçilerle aynı görevleri
yaptıkları hâlde ayrı kategorilerde ve ayrı ücretlendirme yöntemiyle
çalıştırılan bu işçilerin hak mağduriyetleri önlenmelidir. Bu işçilerin
durumunu buradan sayın bakana iletirken Hükûmetin taşerona kadro vaadini bu
vesileyle bir kez daha hatırlatmak istiyorum. 
Teşekkür
ediyorum. 
BAŞKAN
– Teşekkür ederim. 
Sayın
Arslan…
12.- Denizli Milletvekili Kazım Arslan’ın,
Aydın Milletvekili Bülent Tezcan’a yapılan saldırıyı kınadığına, 15 Temmuz
darbe girişiminin yapılmasında ağır kusuru olan MİT Müsteşarı Hakan Fidan
hakkında bir işlem yapılıp yapılmadığını ve TRT’de bildiriyi okutan yurtta sulh
konseyinin tespit edilip edilmediğini öğrenmek istediğine ilişkin açıklaması
KAZIM
ARSLAN (Denizli) – Sayın Başkan, öncelikle, Cumhuriyet Halk Partisi Genel
Başkan Yardımcımız Bülent Tezcan’a yapılan menfur saldırıyı şiddetle ve
nefretle kınıyorum, lanetliyorum. Bu saldırıyı Cumhuriyet Halk Partisine
yapılmış olarak kabul ediyorum. 
Başbakana
iki sorum var. 
1)
15 Temmuz darbe girişiminin yapılmasında MİT’in ve MİT Müsteşarının ağır kusuru
ve ihmalinin olduğu bir gerçektir. Bu girişimin temelinde istihbarat
zafiyetinin olduğu ortaya çıkmıştır. Bu gelişen olaylar karşısında MİT
Müsteşarı Hakan Fidan hakkında bir işlem yapmayı düşünüyor musunuz? FETÖ terör
örgütüyle ilişik olan MİT ve personeli hakkında bir soruşturma yapıldı mı?
2)
15 Temmuz darbe girişimini yapan, TRT’de bildiriyi okutan yurtta sulh konseyini
tespit ettiniz mi? Ettiyseniz bu isimleri açıklar mısınız? 
Teşekkür
ederim. 
BAŞKAN
– Teşekkür ederim ben de. 
Sayın
Öz…
13.- Çanakkale Milletvekili Bülent Öz’ün,
Cumhuriyet gazetesi soruşturmasını yürüten savcının FETÖ üyeliğinden yargılandığı
haberini yapan Barış Pehlivan hakkında da soruşturma başlatılmasına ilişkin
açıklaması
BÜLENT
ÖZ (Çanakkale) – Sayın Başkan, iktidara sesleniyorum: Gün geçmiyor ki milleti
şaşkına çeviren yeni bir gelişme yaşanmasın, toplumun tüm muhalif kesimlerini
sindirmeye dönük yeni bir soruşturma açılmasın. Cumhuriyet gazetesine yönelik
başlatılan sindirme, teslim alma girişiminin arkasındaki Savcı Murat İnam’ın
FETÖ davasında sanık olduğunu Oda TV Genel Yayın Yönetmeni Barış Pehlivan
ortaya çıkarmıştı. “Cumhuriyete FETÖ operasyonu yapan savcı FETÖ üyeliğinden
yargılanıyor.” başlıklı haberinden dolayı şimdi de gazeteci Barış Pehlivan
hakkında soruşturma başlatıldı. Suçlama ne? Bu haberle terörle mücadelede görev
almış kişileri hedef gösterme iddiası. Bu deli saçması yaklaşım kabul
edilebilir mi? Derdiniz ne sizin? “Herkes biat edecek ve biz Türkiye’ye
başkanlığı dayatacağız.” mı diyorsunuz? 
Buradan
bir kez daha ifade ediyorum: Faşizme karşı omuz omuza mücadele edeceğiz, Türk
halkı faşizme geçit vermeyecek. (CHP sıralarından alkışlar)
Teşekkür
ederim. 
BAŞKAN
– Teşekkür ederim. 
Sayın
Arık…
14.- Kayseri Milletvekili Çetin Arık’ın,
AKP’nin “FETÖ’yle mücadele” adı altında kendi günahlarının bedelini masum
vatandaşlara ödetmeye devam ettiğine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
AKP, “FETÖ’yle mücadele” adı altında kendi günahlarının
bedelini masum vatandaşlara ödetmeye devam ediyor. Bakınız, Melikşah
Üniversitesinin kurulması için AKP, bakanlarıyla, milletvekilleriyle, belediye
başkanlarıyla seferber oldu. Dişinden tırnağından artırarak yaptıkları
gecekondularda oturan vatandaşların evleri ve arsaları, gönül rızası olmadan,
baskıyla ellerinden alınıp Melikşah Üniversitesine devredildi, vatandaşlara da
bunun karşılığında ev verildi. FETÖ’yle ortaklık bozulunca Melikşah
Üniversitesi kapatıldı, tüm mal varlıklarına el konularak Vakıflar Genel
Müdürlüğüne devredildi. Şimdi bu vatandaşlara “Bu evler Vakıflar Genel
Müdürlüğünün, sizin değil; bir ay içinde evleri boşaltın.” deniliyor. Yani hem
FETÖ’yle beraberken hem de FETÖ’yle yollar ayrılınca olan masum vatandaşlara
oluyor. 
Sizin FETÖ’yle mücadeleniz bu mu? Bu vatandaşların
günahı ne? Evlerini, arsalarını ellerinden aldığınız bu vatandaşlar kış günü
nereye gitsin? Bu mağduriyetin giderilmesi için bir çalışmanız var mı?
Teşekkür ederim.
BAŞKAN – Teşekkürler.
Sayın Yıldırım…
15.- Adıyaman Milletvekili Behçet
Yıldırım’ın, 15 Temmuzdan bu yana toplamda 3 bine yakın sağlık çalışanının
açığa alındığına ve ihraç edildiğine ve sağlık çalışanlarının derhâl
görevlerine iade edilmesini talep ettiğine ilişkin açıklaması
BEHÇET YILDIRIM (Adıyaman) – Teşekkürler Başkanım.
Darbe bahanesiyle Türkiye’yi OHAL ve kanun hükmünde
kararnamelerle cehenneme çeviren AKP-saray iktidarının en son mağdurları,
hedefi sağlıkçılar oldu. 29 Ekimde yayımlanan kanun hükmündeki kararnameyle,
yirmi beş yıldır üyesi olmaktan gurur ve onur duyduğum Sağlık Emekçileri
Sendikası (SES) üyesi 443 sağlık emekçisi ihraç edildi. Bunlardan 100’ü aşkın
kişi Urfa ilindendir; Adıyaman’da da 2 eş başkanım dâhil 28 kişi ihraç edildi.
15 Temmuzdan bu yana toplamda 3 bine yakın sağlık
çalışanı açığa alındı ve ihraç edildi. Ömürlerini insanların sağlığına ve
yaşamına adayan fedakâr sağlık çalışanlarına yapılan bu uygulama haksızlıktır,
zulümdür. En kötü koşullarda, çatışmalı ortamlarda bile insan hayatını
kurtarmaya çalışan fedakâr meslektaşlarıma yapılanları şiddetle kınıyorum.
İçlerinde 12 Eylül mağduru olan Doktor Sinan Olcan ve eski MAZLUMDER Başkanı
Doktor Ömer Faruk Gergerlioğlu’nun da bulunduğu sağlık çalışanlarının derhâl
görevlerine iade edilmesini talep ediyorum.
BAŞKAN – Sayın Ertem…
16.- Hatay Milletvekili Birol Ertem’in,
İŞKUR aracılığıyla yapılan işçi alımlarında yetkililerin takdir haklarını
AKP’ye üye olan kişilerden yana kullandıklarına ilişkin açıklaması
BİROL ERTEM (Hatay) – Teşekkür ediyorum Sayın Başkanım.
İşsizlere istihdam amacıyla kurulan İŞKUR aracılığıyla,
3, 6, 9 ay çalıştırılmak üzere işçi alımı yapılmaktadır. Bu kişilerin işe
alımında yetkili olan valiler ve kaymakamlar, AKP il başkanı ve ilçe başkanları
gibi davranarak takdir haklarını AKP’ye üye olan kişilerden yana
kullanmaktadırlar.
Bizler, ekmeğe ve işe ihtiyacı olan insanların
istihdamında siyasi tercihlerinin kriter olmaması gerektiğini düşünüyoruz.
AKP’ye oy vermeyen fakat işe muhtaç olan insanlarımızın suçu nedir? Halkımıza
yapılan bu haksızlığı vicdanınıza nasıl sığdırıyorsunuz?
Bu
vesileyle, Ulu Önder Atatürk’ün kurduğu cumhuriyetimizde demokrasiden uzak bir
şekilde insan ayrımcılığı yapan yetkilileri sorumlu davranmaya ve adil olmaya
davet ediyorum.
Teşekkür
ediyorum.
BAŞKAN
– Teşekkür ederim.
Şimdi,
söz talebinde bulunan grup başkan vekillerine söz vereceğim.
Sayın
Tanal Sayın Levent Gök’e vekâleten söz talebinde bulundu grup başkan vekili
olarak.
Buyurun
Sayın Tanal.
17.- İstanbul Milletvekili Mahmut Tanal’ın,
son günlerde Cumhuriyet Halk Partisine planlı saldırılar olduğuna ve bu konunun
Hükûmetin gündeminde olup olmadığını öğrenmek istediğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, son günlerde Cumhuriyet Halk Partisine planlı bir saldırı var.
Önce Genel Başkanımıza, sonra Genel Başkan Yardımcımıza, son günlerde de
belediye başkanlarımıza planlı bir saldırı vardır. Bu saldırıları kimin
planladığı, bunun nereden yapıldığı, bu konu Hükûmetin gündeminde midir?
Türkiye nasıl bir ortama sürüklenmek isteniyor? Bunu öğrenmek istiyoruz. Bu tür
saldırılar Cumhuriyet Halk Partilileri yıldırmayacaktır, bunlar bizi
yıldıramaz, biz mücadelemize devam edeceğiz.
Teşekkürler,
saygılar.
BAŞKAN
– Teşekkür ederim.
Başka
söz talebi yok.
Gündeme
geçiyoruz.
Başkanlığın
Genel Kurula sunuşları vardır. 
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, esas komisyon olarak Plan
ve Bütçe Komisyonuna, tali komisyon olarak Sanayi, Ticaret, Enerji, Tabii
Kaynaklar, Bilgi ve Teknoloji Komisyonuna havale edilen (2/1435) esas numaralı
6736 Sayılı Bazı Alacakların Yeniden Yapılandırılmasına İlişkin Kanunda
Değişiklik Yapılması Hakkında Kanun Teklifi’nin Bursa Milletvekili Nurhayat
Altaca Kayışoğlu tarafından geri alındığına ilişkin önerge yazısı (4/66)
BAŞKAN
- Sayın milletvekilleri, esas komisyon olarak Plan ve Bütçe Komisyonuna, tali
komisyon olarak Sanayi, Ticaret, Enerji, Tabii Kaynaklar, Bilgi ve Teknoloji
Komisyonuna havale edilen (2/1435) esas numaralı 6736 sayılı Bazı Alacakların
Yeniden Yapılandırılmasına İlişkin Kanunda Değişiklik Yapılması Hakkında Kanun
Teklifi Bursa Milletvekili Nurhayat Altaca Kayışoğlu tarafından geri
alınmıştır.
Bilgilerinize
sunulur.
Meclis
araştırmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- Giresun Milletvekili Bülent Yener
Bektaşoğlu ve 22 milletvekilinin, elektrik dağıtım hizmetini üstlenen elektrik
dağıtım şirketlerinin çalışmalarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/351)
Türkiye Büyük Millet Meclisi Başkanlığına
Gerekçesini ekte sunduğumuz, özelleştirme sonrası
elektrik dağıtım hizmetini üstlenen şirketlerin; abonelerin ortak gereksinimi,
elektrik enerjisine kesintisiz, kaliteli ve ucuz erişebilme amacını temel alan
bir anlayışla hizmet edip etmediklerinin, taahhütlerini yerine getirip
getirmediklerinin, usulüne uygun denetlenip denetlenmediklerinin tespiti,
abonelerin elektrik dağıtım hizmetinin aksamasından kaynaklanan
mağduriyetlerinin tespiti, çözüm önerilerinin araştırılması, yapılacak yasal
düzenlemeler dâhil olmak üzere, alınacak önlemlerin tespiti için Anayasa’nın
98’inci, İç Tüzük’ün 104 ve 105’inci maddeleri gereğince Meclis araştırması
açılmasını arz ederiz.
1)
Bülent Yener Bektaşoğlu (Giresun)
2)
Özcan Purçu (İzmir)
3)
Orhan Sarıbal (Bursa)
4)
Ömer Fethi Gürer (Niğde)
5)
Kazım Arslan (Denizli)
6)
Namık Havutça (Balıkesir)
7)
Serkan Topal  (Hatay)
8)
Ali Akyıldız (Sivas)
9)
Okan Gaytancıoğlu (Edirne)
10)
Ceyhun İrgil (Bursa)
11)
Akif Ekici (Gaziantep)
12)
Mahmut Tanal (İstanbul)
13)
Hüseyin Yıldız (Aydın)
14)
Gülay Yedekci (İstanbul)
15)
Şerafettin Turpcu (Zonguldak)
16)
Seyit Torun (Ordu)
17)
Candan Yüceer (Tekirdağ)
18)
Sibel Özdemir (İstanbul)
19)
Tekin Bingöl (Ankara)
20)
İbrahim Özdiş (Adana)
21)
Ali Yiğit (İzmir)
22)
Çetin Arık (Kayseri)
23)
Tur Yıldız Biçer (Manisa)
Gerekçe:
Elektrik
enerjisi üretimi, iletimi ve dağıtımı kamu hizmeti niteliği taşımaktadır. Her
türlü kâr ve rant ilişkisinden arındırılmış, kesintisiz, kaliteli ve ucuz,
erişilebilir olarak halka sunulması gereken bir hizmettir. Geçmişte, fiyat
belirlemede tekelci bir yapının oluşmaması, üretim, iletim yatırımlarının
pahalı olması, hizmetin her kesime adil olarak dağıtılması gibi nedenlerle,
elektriğin üretimi, iletimi ve dağıtımını devlet yapmıştır. Sonra, kısıtlı
kaynaklar ve yönetim anlayışıyla, özel sektörün desteği olmadan bu hizmetlerin etkin,
ekonomik olarak yerine getirilemediği tartışmaları başlamış, 2001 yılında 4628
sayılı Elektrik Piyasası Yasası’yla enerji dağıtım hizmet sunumu rekabete
açılmaya başlanmıştır. Özelleştirme İdaresi Başkanlığı elektrik enerjisi
özelleştirme amaçlarını varlıkların verimli işletilmesi, maliyetlerin
düşürülmesi, elektrik enerjisi arz güvenliğinin sağlanması ve arz kalitesinin
artırılması, kayıp kaçakta azaltma sağlanması, yenileme ve genişleme
yatırımlarının özel sektör tarafından yapılması, rekabet sonucu sağlanan
faydaların tüketicilere yansıtılması şeklinde belirtmiştir. Ülkemizde kamu
eliyle yapılan elektrik dağıtım hizmeti 2009 yılından başlayarak özel sektör
eliyle yürütülmeye başlanmış, 30 Eylül 2013 itibarıyla tamamen özel sektöre
bırakılmıştır.
Özelleştirmeyle,
dağıtım şirketlerine, dağıtım tesislerinin kurulması, tüketicilere ihtiyaç
duydukları elektrik enerjisini kaliteli ve sürekli olarak sunacak kapasiteye
sahip olarak iyileştirilmesi, genişletilmesi ve yenilenmesi görevi verilmiştir.
Özelleştirme sürecinden bugüne, her yıl artan enerji talebine rağmen, periyodik
bakım onarım çalışmalarına önem verilmemiş, tesislerin onarımı, bakımları
zamanında yapılmamış, elektrik kesintileri ve arızalar konusunda şikâyetlerse
artmıştır. Özelleştirme ardından şikâyet edilen hususların başında
faturalarının yüksekliği ve sıkça yaşanan kesintiler gelmektedir. Kesintilerin
en önemli nedeninin yatırım yapılmayışı ve denetimsizlik olduğu, hızlı
yapılaşma ve nüfus artışına paralel yeterli elektrik altyapısı inşa edilmediği
ifade edilmektedir. 2015 yılı Kasım ayında Türkiye genelinde 72 bin 252 saat
planlı elektrik kesintisi yaşandığı, plansız kesintiler konusundaysa resmî bir
veri olmadığı ifade edilmektedir. Elektrik dağıtım sistemine sunulan elektrik
enerjisinin tedarik sürekliliği göstergelerine esas oluşturan tüketici başına
kesinti süresi ve sayısı kamuoyu denetiminden uzak dağıtım şirketi beyanına
bırakılmıştır. Dağıtım şirketlerinin kesinti ve arızaları önlemek için yeni
yatırım yapması gerekirken bunun onayının Enerji Piyasası Düzenleme Kurumu
tarafından yapılması gerekmektedir. Yapılan yenileme ve yatırım harcamalarıysa
tarifeler yoluyla tüketiciye yansıtılmış, tüketiciden dağıtım şirketlerine mali
kaynak aktarmanın yasal yolunu oluşturmuştur. Denetimin Enerji ve Tabii
Kaynaklar Bakanlığı yetkisinde olması nedeniyle de yatırım ve denetim sürecinin
aksadığı ifade edilmektedir.
Ayrıca,
özelleştirmeyle azalacağı öngörülen kayıp kaçak elektrik tüketimi bazı dağıtım
bölgelerinde artarak devam etmiştir. Özelleştirme ihalelerinin şirketlerin
kayıp kaçak hedef öngörüleri dahi alınmadan gerçekleştirildiği ortaya
çıkmıştır. EPDK, kayıp kaçak oranının yüksek olduğu dağıtım bölgelerinde
dağıtım şirketlerinin zarar etmemesi üzerine tedbirler almış, bazı elektrik
dağıtım şirketlerinin kayıp kaçak hedeflerini değiştirmiş ve şirketleri yatırım
zorluğundan kurtarmıştır. Kayıp kaçak hedefleri tüketici üzerine yük olacak
şekilde ve kabul edilemeyecek nedenlerle artırılmıştır. Elektrik dağıtım
bölgelerinin özelleştirilmesi rekabet ve buna paralel daha ucuz enerji imkânı
yaratmadığı gibi özelleştirme sonrası özel tekeller oluşmasına sebep olmuştur.
Ülkemizin
geleceği ve güvenliğine dönük stratejik önem taşıyan elektrik dağıtım hizmetini
üstlenen elektrik dağıtım şirketlerinin vatandaşlarımızın ortak gereksinimi,
elektrik enerjisine kesintisiz, kaliteli ve ucuz erişebilme amacını temel alan
bir anlayışla hizmet edip etmediklerinin, taahhütlerini yerine getirip
getirmediklerinin, usulüne uygun denetlenip denetlenmediklerinin tespit edilerek
vatandaşlarımızın bu hususta uğradığı mağduriyetin azaltılması için bir
araştırma komisyonu kurulması gerekmektedir.
2.- İzmir Milletvekili Ali Yiğit ve 20
milletvekilinin, sağlık turizminin gelişmesi için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/352)
Türkiye Büyük Millet Meclisi Başkanlığına 
Türkiye'nin döviz getirici sektörlerinden biri olan ve
hızla büyüyen ve gelecek yıllarda dünya ekonomisinde büyük bir yer alacak olan
sağlık turizminin gelişmesi için mevzuatların hazırlanması, sektör
paydaşlarının ortak akıl üretmesi, İzmir'in sahip olduğu yer altı ve yer üstü
zenginliklerinin yanı sıra geçmişten bugüne taşıdığı kültürel değerlerinin
korunarak tanıtılması ve sağlık turizminin merkezi olması yolunda adımlar
atılması amacıyla Anayasa’nın 98’inci, İç Tüzük’ün 104’üncü ve 105’inci
maddeleri gereğince bir Meclis araştırması açılmasını arz ederiz.
1) Ali Yiğit  (İzmir)
2)
Orhan Sarıbal  (Bursa)
3)
Ömer Fethi Gürer  (Niğde)
4)
Namık Havutça  (Balıkesir)
5)
Serkan Topal  (Hatay)
6)
Haydar Akar  (Kocaeli)
7)
Ceyhun İrgil  (Bursa)
8)
Okan Gaytancıoğlu  (Edirne)
9)
Özcan Purçu  (İzmir)
10)
Akif Ekici  (Gaziantep)
11)
Kazım Arslan  (Denizli)
12)
Hüseyin Yıldız  (Aydın)
13)
Candan Yüceer  (Tekirdağ)
14)
Gülay Yedekci  (İstanbul)
15)
Ali Akyıldız  (Sivas)
16)
Sibel Özdemir  (İstanbul)
17)
Mahmut Tanal (İstanbul)
18)
Tekin Bingöl  (Ankara)
19)
İbrahim Özdiş  (Adana)
20)
Çetin Arık  (Kayseri)
21)
Tur Yıldız Biçer  (Manisa)
Gerekçe:
Dünyada
ve ülkemizde sağlık turizmi son yıllarda hızla yükselen önemli bir turizm
alanıdır. Temel olarak sağlığı esas aldığı ve tedaviyle birlikte tatili de
kapsadığı için gelecekte de önemi hızla artacak olan sağlık turizmi alanında
ülkemiz son derece avantajlı bir coğrafyadadır. Bu bağlamda, ülkemizin her
yanına dağılmış olan sağlık, termal, yayla, kış ve doğa sporlarının bir
entegrasyon ve planlama çerçevesinde birlikte değerlendirilmesi, altyapısının
oluşturulması ve yetişmiş insan gücü için bir an önce çalışmalara başlanması
önem kazanmaktadır. Alternatif turizm genel olarak, kongre turizmi, yayla
turizmi, kültür turizmi, inanç turizmi, golf turizmi ve sağlık turizmi ve
benzeri şeklinde alt başlıklara ayrılabilir. Bu alt başlıklar içinde,
sürdürülebilir olması, ekonomik koşullardan nispeten daha az etkilenmesi,
ekonomik getirinin daha fazla olması ve markalaşarak pazar payı oluşturma
sürecinin daha nesnel koşullara bağlı olması bakımından sağlık turizmi diğerlerine
göre bir adım öne çıkmaktadır.
Nitekim
bu konu 64’üncü Hükûmet Programı'nda da, "Sağlık Turizminin Geliştirilmesi
Öncelikli Dönüşüm Programı’mızla Türkiye'nin dünyada yükselen pazar konumunda
olduğu medikal turizm, termal sağlık turizmi ve ileri yaş-engelli turizmi
alanlarındaki hizmet kalitesini yükselterek rekabet gücümüzü arttırmayı
amaçlıyoruz." ifadeleriyle yer almıştır.
Dünya
genelinde yaşlanan nüfusa bakıldığında, sağlık turizminin yönünün geriatri
bakımına, yaşlı bakımına, modern aktif yaşlanma merkezlerine kaydığını
görmekteyiz. İzmir bu anlamda termalleriyle, tarihiyle, güneşi ve deniziyle,
gastronomisi ve diğer birçok unsuruyla yaşlı sağlık turizmine hizmet
verebilecek en önemli merkezlerden biridir.
Antik
Çağ’ın ve Anadolu'nun en eski sağlık merkezlerinden olan Bergama'daki Asklepion
aynı zamanda dönemin ünlü hekimlerinin yetiştiği bir tıp okulu ve dünyanın ilk
psikiyatri hastanesidir.
Rönesans’a
kadar neredeyse yaklaşık bin beş yüz yıl boyunca tıp alanında adından en çok
söz ettiren ve cerrahiden psikiyatriye, anatomiden fizyolojiye, felsefeden
farmakolojiye kadar yaklaşık 20 ciltlik eser bırakan Galen, Bergamalıdır.
İzmir, Efes’i, Meryem Ana’sı, Bergama’sı, Şirince’si,
Urla ve Foça’sıyla geçmişten geleceğe bir medeniyetler köprüsüdür.
Nitekim
2015 ve 2020 EXPO adaylık süreçlerinin teması, küresel bir konu olduğu için
sağlık olarak belirlenmiş, bu alanda farkındalık sağlanmıştır. Her iki adaylık
başvurusunda da konumu ve avantajları nedeniyle İnciraltı EXPO alanı olarak
belirlenmiştir. Ancak İzmir, bütün bu değerlerine, bu zenginliklerine rağmen
hak ettiği yerde değildir. Bu bağlamda bölgesel destek ve teşviklerin yanı sıra
sektörel bazda teşviklerin oluşturulması önemlidir. Çünkü İzmir’in komşu
illerine bakıldığında, 3,5 kilometrekarelik mesafede 4 değişik teşvik alanı
görülmektedir. Bu da yatırımcıları İzmir’e değil, diğer komşu illere
kaydırmaktadır.
Sonuç
olarak, yalnızca sektörün tüm paydaşlarının değil, Hükûmetin de taşın altına
elini koyması, İzmir’in marka şehir olması için gerekli adımları bir an önce
atması gerekmektedir. 
Şu
anda dünyada sadece Dubai’de bulunan ve Dubai ekonomisine ciddi gelir sağlayan
sağlık serbest bölgesi Türkiye için ve özellikle İzmir için güzel bir modeldir.
Türkiye'nin
döviz getirici sektörlerinden biri olan ve hızla büyüyen ve gelecek yıllarda
dünya ekonomisinde büyük bir yer alacak olan sağlık turizminin gelişmesi için,
mevzuatların hazırlanması, sektör paydaşlarının ortak akıl üretmesi, İzmir'in
sahip oluğu yer altı ve yer üstü zenginliklerinin yanı sıra geçmişten bugüne
taşıdığı kültürel değerlerinin korunarak tanıtılması ve sağlık turizminin
merkezi olması yolunda adımlar atılması amacıyla Anayasa’nın 98’inci, İç
Tüzük’ün 104’üncü ve 105’inci maddeleri gereğince bir Meclis araştırması
açılmasını arz ederiz.
3.- Sinop Milletvekili Barış Karadeniz ve
22 milletvekilinin, kurulması planlanan nükleer santraller nedeniyle gelecekte
yaşanabilecek olumsuzlukların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/353)
Türkiye Büyük Millet Meclisi Başkanlığına
İnsan
olmanın getirdiği en temel hak, kişinin yaşama hakkıdır. “Herkes sağlıklı ve
dengeli bir çevrede yaşama hakkına sahiptir.” ifadesiyle çevre hakkı temel bir
insan hakkı olarak Anayasa’mızda yer almıştır.
Dünyada
çevre felaketlerine, insan ve canlıların hayatlarına mal olan nükleer
santrallerin sabıka dosyaları oldukça kabarıktır. Türkiye'de kurulacak ve
kurulması planlanan nükleer santraller nedeniyle gelecekte yaşanabilecek
olumsuzluklar kamuoyu tarafından bilinmektedir. Halkın en büyük tedirginlik
duyduğu projeler nükleer santrallerdir. Sinop ve Karadeniz halkı bu
tedirginliği en yoğun yaşayanlardır.
2013
yılında Japonya’yla, Sinop İnceburun için nükleer santraller kurmak üzere
anlaşma imzalanmıştır. Japonya, Fukuşima Daiçi Nükleer Santrali'ndeki
kazadan sonra insan ölümleri ve çevre felaketi nedeniyle nükleer santraller
bakımından sabıkalı bir ülke olmuştur.
Fukuşima
kazası, nükleer santrallerin güvenilirliği konusunu bir kez daha dünya
gündemine getirmiştir. Kaza sonrasında birçok ülke için genel tutum nükleer
santral güvenlik gerekliliklerini yeniden gözden geçirme şeklinde
gerçekleşmiştir. Almanya, Japonya'dan sonra nükleer santral kazasının
politikalar bakımından etkisinin en fazla hissedildiği ülkedir. Mayıs 2011
tarihinde Hükûmet tarafından 2022 yılına kadar aşamalı olarak nükleer enerji
santrallerinin tamamen devre dışı bırakılacağı açıklanmıştır.
Eğitim
ve turizm kenti olarak bir marka olmayı hedefleyen Sinop'ta kurulması planlanan
nükleer santrali Sinop halkı istememektedir. Halka karşı, halka rağmen nükleer
santral projesinin bu gelişmeler çerçevesinde ve halkın da talebi doğrultusunda
derhâl rafa kaldırılması en doğru çözüm olacaktır.
Bilindiği
gibi, nükleer santrallerde herhangi bir kaza olmasa da santralin kurulduğu
bölgede radyasyon artışının yaşandığı, hava, su, toprak kirliliğine neden
olduğu ve canlılar üzerindeki olumsuzlukları bulunmaktadır. Sinop'ta kurulması
planlanan nükleer santralin soğutma sularının deniz ekosistemindeki dengeyi
bozması, bölge atmosferinde, tarım ve orman alanlarında ağır metal, atık tuz ve
minerallerin yaratacağı çevreye yönelik tehditler, nükleer atıkların nerede ve
nasıl yok edileceğinin belirsizliği gibi birçok unsur çevreye ve insan
sağlığına zarar verebilecektir.
Türkiye'de
ve özellikle Sinop'ta kurulacak ve kurulması planlanan nükleer santraller
nedeniyle gelecekte yaşanabilecek olumsuzlukların doğru ve kalıcı politikalar
oluşturularak önlenmesi, nükleer santrallerin yaratacağı sorunlar üzerine
kapsamlı olarak tespitlerin yapılması, nükleer enerjiye alternatif politika
önerilerine öncelik kazandırılması, nükleer santrallerin "yaşam" ve
"çevre hakkı" açısından yaratacağı sorunların tespiti ve çözümlerinin
araştırılması amacıyla Meclis araştırması açılmasını saygılarımızla arz ederiz.
1)
 Barış Karadeniz  (Sinop)
2)
 Orhan Sarıbal  (Bursa)
3)
 Ömer Fethi Gürer  (Niğde)
4)
 Şerafettin Turpcu  (Zonguldak)
5)
 Seyit Torun  (Ordu)
6)
 Candan Yüceer  (Tekirdağ)
7)
 Namık Havutça  (Balıkesir)
8)
 Gülay Yedekci  (İstanbul)
9)
 Serkan Topal  (Hatay)
10)
 Okan Gaytancıoğlu  (Edirne)
11)
 Ali Akyıldız  (Sivas)
12)
 Kazım Arslan  (Denizli)
13)
 Akif Ekici  (Gaziantep)
14)
 Sibel Özdemir  (İstanbul)
15)
 Mahmut Tanal  (İstanbul)
16)
 Hüseyin Yıldız  (Aydın)
17)
 Tekin Bingöl  (Ankara)
18)
 İbrahim Özdiş  (Adana)
19)
 Ali Yiğit (İzmir)
20)
 Ceyhun İrgil  (Bursa)
21)
 Çetin Arık  (Kayseri)
22)
 Özcan Purçu  (İzmir)
23)
 Tur Yıldız Biçer  (Manisa)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, 3/11/2016 tarihinde Grup
Başkan Vekili Diyabakır Milletvekili İdris Baluken tarafından, AKP Hükûmetinin
Suriye ve Irak politikalarındaki sorunların belirlenmesi, çözümleri için yol
haritasının tespiti ve uygulamaya konması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Kasım 2016 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
3/11/2016
Türkiye Büyük Millet Meclisi Başkanlığına
Danışma
Kurulu 3/11/2016 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili 
Öneri:
3 Kasım 2016 tarihinde Diyarbakır Milletvekili Grup
Başkan Vekili İdris Baluken tarafından verilen 3205 sıra numaralı “AKP Hükûmetinin
Suriye ve Irak politikalarındaki sorunların belirlenmesi, çözümleri için yol
haritasının tespiti ve uygulamaya konması” amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 3/11/2016 Perşembe
günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir. 
BAŞKAN – Halkların Demokratik Partisi grup önerisinin
lehinde ilk olarak Diyarbakır Milletvekili Altan Tan konuşacaktır.
Buyurun Sayın Tan. (HDP sıralarından alkışlar)
ALTAN TAN (Diyarbakır) – Sayın Başkan, sayın
milletvekilleri, değerli arkadaşlar; Türkiye’nin Suriye politikasıyla ilgili
birçok kez huzurlarınıza geldim ve yine birçok kez sayın Parlamentonun farklı
farklı partilerden üyeleri bu konuyla ilgili görüşlerini burada sizlere arz
ettiler.
İktidar sıraları neredeyse bomboş, toplam 5 arkadaş
var.
MAHMUT TANAL (İstanbul) – 5 kişi, 5 kişi!
ALTAN TAN (Devamla) – Gerçi hepsi de olsa yine de kimse
çok fazla dinlemediği için ben hazıruna ve tarihe, kayıtlara, zabıtlara birkaç
şey söylemek istiyorum. Şu an Türkiye’de içte ve dışta maalesef bir savaş
yaşanıyor. Hani, daha evvelden bu kelimeyi kullanmaktan imtina ediyorduk ama
mevcut durumun başka da bir izahı maalesef yok.
Değerli
arkadaşlar, yine, herkesin ittifakıyla bu mevcut duruma gelişimizin en önemli
nedeni ve sorunlarımızın kavşak noktası, 2011 yılından sonra değişen Suriye
politikası ve Orta Doğu politikası. Bunu sadece biz söylemiyoruz, şu an Hükûmet
sözcüsü olan Başbakan Yardımcısı Sayın Numan Kurtulmuş da diyor ki: “Biz Suriye
politikasında hata yaptık ve bu noktaya gelmemizin en önemli noktası bu
yanlışlıklar oldu.” Tabii, on dakikalık bir sürede uzun uzadıya derin
analizlere girmek istemiyorum. 
Yine,
klasik iktidar ve muhalefet polemiğine de girmek istemiyorum. Ama, madem Suriye
politikası bu işlerin temel yanlış noktası ise ve bugün herkes bu noktada
müttefik ise o zaman, doğru nedir, ne yapmak lazım, doğru bir politika bu
Meclisten nasıl çıkar, bunları konuşmak lazım.
Tabii,
ikinci bir önemli tespit de şudur: Suriye politikasının da, Irak politikasının
da bu kadar çetrefilli bir hâle gelmesinin, içinden çıkılamaz bir hâle
gelmesinin ve fiilen savaşa dönüşmesinin en önemli sebebi de Kürt sorunudur.
Eğer Türkiye'nin Türkiye içinde ve Türkiye dışındaki Kürtlerle ilgili doğru
düzgün bir politikası olsaydı, devlet İttihat ve Terakkiden bu yana terk
edemediği fobilerinden kurtulabilseydi, barışçıl bir Kürt çözümü olabilseydi
sanırım işler de bu noktaya gelmeyecekti.
Değerli
arkadaşlar, bir cümle kurmak istiyorum ama inanın bu cümleyi kurmadan evvel çok
düşündüm. Bu yüz yıllık devlet aklı -bakın, bir partiyi de suçlamıyorum tek
başına- Kürt meselesinde maalesef şöyle bir fobiden kurtulamadı: “Bu Kürtlerle
ilgili hangi adım atılırsa, neler yapılırsa bu işin sonu ayrılmaya gider,
bölünmeye gider?” Kürt halkı yüzlerce sefer, binlerce sefer birlikte yaşama
olan inancını ortaya koydu, birlikteliğini, beraberliğini her seferinde ispat
etti ama bu fobiden devlet aklı kurtulamadı, maalesef kurtulamadı. Öyle bir
noktaya gelindi ki “Ya bu Kürt’ün bir çadırı olmasın, benim de evim yıkılsın!”
Değerli
arkadaşlar, bu işin gidişi felaket. Kürt’ün çadırı da olsun, evi de olsun,
Türk’ün de olsun, Arap’ın da olsun, birlikte bir demokratik Türkiye ve yeni
Orta Doğu inşa edilsin. Burada, sen öyle yaptın, ben böyle yaptım, devlet böyle
yaptı, PKK şöyle karşılık verdi, bu polemiklere de girmek istemiyorum çünkü
başta da söyledim, niyetimiz bundan sonra bir doğru gelecek nasıl inşa edilir,
bunu ortaya koymak. Ne yapılmalıydı? Ben tabii, içerideki siyaset açısından
söylüyorum bu söyleyeceklerimi. Yapılması gereken, başlangıçtan itibaren Suriye
Kürtleriyle ilgili doğru bir perspektif ortaya konulmasıydı. Nedir bu doğru perspektif?
Çünkü bu genel bir cümledir, içini doldurmak lazım. Suriye muhalefeti defalarca
Gaziantep’te toplandı, Antalya’da toplandı, İstanbul’da toplandı ve daha PYD
lideri Salih Müslim Suriye’de cezaevindeyken bu toplantıların bir kısmı
yapıldı. Bu toplantılarda Suriye Kürtleriyle ilgili hiçbir zaman net bir şey
söylenmedi. Öyle tartışmalar yaşandı ki mesela İhvan temsilcilerinin de
bulunduğu İstanbul’daki bir toplantıda “Suriye Cumhuriyeti” mi denilmesi lazım,
“Suriye Arap Cumhuriyeti” mi denilmesi lazım... “Suriye Cumhuriyeti” ibaresini
bile bu muhalefet unsurları kabul etmedi ve o salona asılan, sonra indirilen
“Suriye Arap Cumhuriyeti” ibarelerinin yerine konulan “Suriye Cumhuriyeti”
pankartları da, afişleri de tekrar “Suriye Arap Cumhuriyeti”yle değiştirildi. 
Yine,
bir Nakşibendi şeyhi -ki bu PKK’ye uzak, PYD’ye uzak bir Nakşibendi Kürt şeyhi,
Kamışlı’dan- Antalya’daki toplantıya katılmıştı, çıktı bir konuşma yaptı.
Dedi ki: “Suriye Kürtlerinin ana dille eğitim hakkı olacak mı, bölgesel yönetim
olacak mı?” Oradaki protestocular tarafından salonun dışına atıldı ve çok
yuvarlak laflarla “Suriye’de Beşar Esad rejimi, Baas Partisi gider, yerine bir
demokratik düzen kurulur, orada da Kürtler Suriye’nin bütünlüğü içinde
haklarını alır.” cümlesinden başka bir cümle kurulmadı. Yani, bir perspektif,
bir politika Suriye Kürtlerinin önüne konulmadı ve sürekli sorun PKK ve PYD
üzerinden tanımlandı. Ki Salih Müslim de, biliyorsunuz, defalarca bundan önce
Ankara’ya geldi, Millî İstihbaratın, devletin misafiri oldu ama ne hikmetse bu
görüşmelerde, bu konuşmalarda bir ortak noktaya gelinemedi. 
Bugün
yapılması gereken de aynı şeydir; Irak’ta da, Suriye’de de, evet, Kürtler
olacak. “Fırat’ın batısına geçsin.”, “Bir koridor kursun mu, kurmasın mı?”,
“Doğusunda mı kalsın?” Ya, başkası ne diyorsa desin, şu an Hükûmetin, devletin
politikası ne? Fırat’ın doğusunda kalırsa ne? Kamışlı’da kalırsa ne? Suriye’nin
bütünlüğü içerisinde ne? Nasıl bir çözüm koyuyorsunuz Suriye Kürtlerinin önüne?
Aynı sorular Irak için de geçerli. Musul mesela. Nasıl bir Musul? Kimin
yönetiminde bir Musul? Ki en son Genel Başkanın ağzından da partimiz adına bir
açıklamada bulunuldu. Evet, Türkiye -tırnak içinde- Suriye’ye de karışsın,
Irak’a da karışsın ama doğru düzgün karışsın. Yani, tabii ki 10 bin kilometre,
5 bin kilometre, 3 bin kilometre öteden gelip de her şeye karışan 36 devletin,
63 ülke koalisyonunun olduğu bir yerde, her şeyiyle Türkiye’yle bağlantılı olan
bölgeye “Türkiye dursun seyretsin.” demiyor kimse. Biz de karışıyoruz; parti
olarak da, vatandaş olarak da, aile olarak da parçamızdır. Ama, nasıl
karışacağız? Hangi projeler çerçevesinde karışacağız? Neyi savunacağız?
Değerli
arkadaşlar, bunun püf noktası Kürtlerle ilgili doğru düzgün bir projenin ortaya
konulmasıdır hem Türkiye'nin içinde hem Türkiye'nin dışında. Vallahi, ben
Kamışlı’da ana dille eğitimi savunursam, Şengal’de savunursam mecburen
Diyarbakır’daki Kürt de isteyecek. Evet, isteyecek. Orada bölgesel yönetimler
olursa burada da olacak, orada valiyi halk seçerse burada da seçecek. Ama,
bunların ülkeye, birlikteliğe, beraberliğe bir zararı yok. Kürt halkı bu
birlikteliği yüz yıldır en az 100 sefer ispat etti yani ayrılmak istemediğini,
birlikte bir yaşamdan yana olduğunu, barışı desteklediğini, barışın dışına,
şiddete doğru gidildiği vakit neler yaptığını dost düşman herkes gördü. Onun
için değerli arkadaşlar -tabii burada muhatabımız devlet ve devlet adına
Hükûmet, iktidar olduğu için- ısrarla şunu söylüyoruz: On binlerce askerle
işgale, kavgaya, savaşa, bu işi daha da içinden çıkılmaz bir hâle getirmeye
gerek yok. Kürtlerin Suriye’deki statüleriyle ilgili, Irak’taki statüleriyle
ilgili, Türkiye’deki toplumsal barışla ilgili lütfen bir proje ortaya koyunuz.
Bizim projemizi beğenmiyorsanız siz bir proje ortaya koyunuz. Bizi yanlış görüyorsanız,
siz doğruyu yapınız, bir şey koyunuz öne. 
Ve
yeni Suriye, yeni Irak nasıl olacak? Türkiye’de bu barış sağlanmadan bunların
da hiçbiri olmayacak, olamayacak. Onun için bir Meclis araştırması istiyoruz,
bu işi daha derli toplu konuşmak istiyoruz.
Saygılar
sunarım. (HDP sıralarından alkışlar)
BAŞKAN
– Teşekkür ederim Sayın Tan.
Halkların
Demokratik Partisi grup önerisinin aleyhinde ilk olarak Bursa Milletvekili
Cemalettin Kani Torun konuşacak.
Buyurun
Sayın Torun. (AK PARTİ sıralarından alkışlar)
CEMALETTİN
KANİ TORUN (Bursa) – Sayın Başkan, değerli milletvekilleri; Hükûmetimizin
Suriye ve Irak politikaları hakkında verilen araştırma önergesinin gerekçesinde
beyan edilen hususlar gerçeği yansıtmamaktadır.
Önce
başa gidip Arap Baharı’ndan başlayalım: 2010 yılında başlayan Arap Baharı, Orta
Doğu'nun demokratikleşmesine ilişkin umutları artırmış fakat demokratikleşme
süreci militarist müdahalelerle kesintiye uğramıştır. Arap Baharı’na kadar olan
süreçte komşularla “sıfır sorun” politikasıyla Türkiye bölge ülkeleriyle olan
ilişkilerini geliştirmiş, Arap Baharı sürecinde güç kazanan yeni aktörlere
destek olarak bölgede sorumluluk almıştır. Bu aktif yaklaşım tamamen insani
kaygılarla şekillenmiştir. Maalesef bölgenin demokratikleşmesine katkı
verebilecek bu süreç Mısır'da askeri darbeyle akamete uğratılmış, Libya'da
aşiret temelli, Yemen'de ise mezhep temelli bir iç savaşa sürüklenmiştir. 
Suriye'ye gelince. Türkiye başlangıçta yönetimle
ilişkilerini sürdürmüş ve demokratik reformlar için teşvik etmiştir. Suriye'de
ilk gösterilerin silahla karşılık görmesi ve bilahare tanklarla şehirlerin
bombalanması sürecinde altı ay süreyle Hükûmetimiz yönetimi iknaya çalışmıştır.
Üç
konuda gelişme olsaydı eğer bugünlere hiç gelinmezdi. Birincisi, gösteri yapan
çocukları tutuklayan ve ağır işkencelerle öldüren Dera Valisinin görevden
alınması; diğeri, anayasada var olan tek partinin seçime girme hakkının diğer
partilere de tanınması yani çok partili sisteme geçilmesi; üçüncüsü, hapisteki
siyasi tutukluların serbest bırakılması. Ancak bu meşru ve masum talepleri
kabul etmeyen yönetimin halkı ayrım gözetmeden katletmesine göz yummak mümkün
değildi. Eğer göz yumsaydık bugün bizi suçlayanlar o zaman da “Katliama niye
göz yumuyorsunuz?” diyecekti. 
İlerleyen
süreçte Türkiye barışçı tüm çabaları desteklemiş ancak rejim tüm bu çabaları
boşa çıkarmış ve bugün gelinen noktada 5 milyonu ülke dışına, 7 milyonu da ülke
içine olmak üzere nüfusun yarısı evlerini terk etmek zorunda kalmıştır.
Türkiye’nin bütün iyi niyetine rağmen maalesef, Birleşmiş Milletler ve
uluslararası kuruluşlar bu konuda etkili olmamış ve savaşın derinleşmesine
çanak tutmuşlardır. ABD başlangıçtaki politikasından dönmüş ve hatta kırmızı
çizgi ilan ettiği kimyasal silah kullanımı konusunda bile gerekli davranışı
göstermemiştir. Suriye’de savaşın uzaması terör örgütlerinin yuvalanması için
uygun bir vasatı oluşturmuştur.
Kuzey
Suriye’de ise yani Rojava’da durum şöyledir: Yıllarca Kürtlerin her türlü
haklarını reddeden, hatta kimlik bile vermeyen Baas Yönetimi ile PKK’nın Suriye
kolu PYD iş birliği içine girmiş, PYD kendilerine yıllarca zulmeden rejimin
safında muhaliflerle savaşmıştır. PYD, terör örgütü PKK’nın temsilcisidir,
Kürtlerin değil. PYD de PKK gibi Stalinist bir örgüttür, hâkim olduğu yerde
başka hiçbir siyasi görüşün barınmasına müsaade etmemiş, sadece Arap ve
Türkmenleri değil, kendisi gibi düşünmeyen Kürtleri de bölgeden sürmüştür.
Bölgeden yüz binlerce Kürt, PYD zulmünden kaçarak Kuzey Irak’taki Kürt
bölgesine ya da Türkiye’ye göç etmiştir. PYD lideri, kendi ağabeyini bile
farklı düşündüğü için bölgede barındırmamış, bu kişi hâlen Türkiye’de
yaşamaktadır. 
Bu
arada, Irak’ta ortaya çıkan DAİŞ terör örgütü Suriye’ye geçmiş ve Suriye’de
nüfus mühendisliği yapmak isteyen güçlere hizmet etmeye başlamıştır. Suriye’nin
kuzeyinde PYD eliyle etnik ve ideolojik temizlik yapılmasına DAİŞ aracılık
etmiştir. Türkiye’nin bu örgütle ilişkisi olduğu bir iftiradır. Esasen örgütün
eylemlerinin sonuçlarına bakarsanız onlarla PKK arasında bir muvazaa olduğu da
aşikârdır. DAİŞ’in boşalttığı yerlere her yerde PYD yerleşmiştir. En son ABD
desteğiyle Menbic’e geçen örgüt Türkiye’nin uyarılarına rağmen Afrin’e kadar
uzanan bir PYD koridoru sevdasına düşmüştür. Fırat Kalkanı Harekâtı’yla DAİŞ
sınırlarımızdan temizlenmiş ve Özgür Suriye Ordusu yerleşmiştir. El Bab’a
kadarki bölge DAİŞ’ten tamamen temizlenecek ve bu bölge bir güvenli bölge
hâline gelecektir. Türkiye burada terör örgütlerinin oldubittisine asla müsaade
etmeyecektir. 
Biz,
Suriye’nin toprak bütünlüğünden yanayız ve bölünmesine karşı her türlü çabayı
desteklemekteyiz. Bölgede bölünme rüyaları gören ve bu sebeple Türkiye’deki
çözüm sürecini de sabote eden PKK ve yandaşları yine efendileri tarafından terk
edilecektir. David Ignatius’un The Washington Post’taki makalesinde belirttiği
gibi, ABD bölgede kullandığı aktörleri satmasıyla tanınır. 
Irak’a
gelince, 2003’te Irak’ın işgaliyle başlayan süreç bölgeyi destabilize etmiş, El
Kaide terör örgütü Irak’ta faaliyete başlamıştır. Türkiye, Irak’ın işgali
sonrasında bölgede yapıcı bir rol oynamış ve ülkenin istikrara kavuşması için
elinden geleni yapmıştır. Özellikle, Anbar bölgesindeki aşiretlerle olan
ilişkilerimiz sayesinde Sünni Arapların siyasi sürece katılmaları bizim
çabalarımız sonucu mümkün olmuş ve 2009’a geldiğimizde El Kaide Irak bölgede
tamamen taban kaybetmiş ve terör olayları ciddi oranda azalmıştır. Ancak,
ABD’nin ülkeden çekilmesi sonrası Başbakan seçilen Nuri El Maliki’nin mezhepçi
politikaları Sünni Arap toplumu ve bilahare Kürdistan bölgesel yönetimini
ötekileştirmiş ve Irak'ta istikrar yeniden bozulmuş ve özellikle Anbar
eyaletinde terör guruplarının yeniden aktif hâle gelmesine yol açmıştır. Bu
gelişme, 2013 yılında DAİŞ terör örgütünün ortaya çıkmasına yol açmış,
sonrasında Anbar bölgesini kontrol altına almasına yol açan sürece dönüşmüştür.
Türkiye, Irak yönetiminin mezhepçi tavrının sonuçları konusunda
müttefiklerimizi sürekli uyarmış ancak Musul'un düşmesinden sonra haklılığımız
kabul edilmiş, maalesef çok geç kalınmıştır.
Türkiye
bu süreçte Başika’da Irak Hükûmeti ve Kürdistan bölgesel yönetimi izniyle
DAİŞ’e karşı savaşacak birlikleri eğitmeye başlamıştır. Türkiye bölgede daima
mezhepçi politikaların bölgeye zarar vereceği uyarısında bulunmuş ve bundan
şiddetle kaçınmıştır. Bölgede mezhepçilik yapanlar kendi durumlarını gizlemek
için Türkiye'ye bu iftirayı atmaktan çekinmemişlerdir. Unutmayın ki Maliki'nin
karşısında Türkiye'nin de destek verdiği İyad Allavi seküler bir Şii’dir.
Maliki
Hükûmeti ve sonra gelen İbadi Hükûmetinin İran'ın kontrolünde olduğunu bölgede
bilmeyen yoktur. İran bugün bölgede Şii toplumlarının olduğu her ülkede
operasyon yapmakta ya da yapmaya çalışmaktadır. Suriye'ye milis güçleri
gönderen İran'ın meşhur Kudüs Ordusu Komutanı Kasım Süleymani Irak'ta açıkça
“selfie” çektirmektedir. Yemen'deki seçilmiş hükûmeti devirmeye çalışan Husiler
de İran'ın bir operasyonudur. Nedense her ağızlarını açtıklarında hükûmeti
mezhepçilikle suçlayanlar bu aşikâr mezhepçiliğe rağmen İran'a toz
kondurmamaktadırlar. Geçenlerde Maliki'nin yaptığı konuşmada açıkça Suriye ve
Yemen'deki savaşlarından söz etmesi şecaat arz edeyim derken sirkatin
söylemektir.
İran
destekli Haşdi Şabi milisleri Felluce'de sivil halka katliam yaptıkları ve
bölgenin yerli halkını oradan sürdükleri hâlde hiç kimsenin gıkı çıkmamış
maalesef Batı kamuoyu üç maymunu oynamıştır. Acımasızlıkta DAİŞ’ten farkı
olmayan bu mezhepçi milislerin Musul'a girdiklerinde ne yapacaklarını tahmin
etmek zor değildir. Türkiye gerek Musul gerekse Telafer'de Felluce benzeri
sivil katliamların yaşanması ihtimaline karşı koalisyonun başındaki ABD
yönetimini uyarmakta ve buna seyirci kalmayacağını açıkça söylemektedir.
Bölgeyi
dört yüz yıl yöneten ve bölgedeki halklarla tarihî ve kültürel bağları olan
ülkemizin, yanı başımızda bir başka felaketin yaşanması ihtimaline karşı
uyarıda bulunmasından daha doğal ne olabilir. Türkiye, Irak'ın toprak
bütünlüğünü savunmaktadır, Irak'ın bir karış toprağında gözümüz yoktur, ancak
Irak'ta bir başka ülke kontrolünde etnik ya da mezhebî temizlik yapılmasına da
kesinlikle karşıdır ve uluslararası toplumu bu konuda uyarmaktadır.
Biz Irak'ın demokratik bir toplum olarak barış içinde
bulunmasından yanayız ve bundan sonra da bu konudaki tavrımızda asla bir
değişiklik olmayacaktır. 
Hepinize saygılar sunuyorum. (AK PARTİ sıralarından
alkışlar) 
BAŞKAN – Teşekkür ederim. 
Halkların Demokratik Partisi grup önerisinin lehinde
son olarak Ardahan Milletvekilli Sayın Öztürk Yılmaz konuşacak. 
Buyurun Sayın Yılmaz. (CHP sıralarından alkışlar) 
ÖZTÜRK YILMAZ (Ardahan) – Sayın Başkan, değerli
milletvekilleri; Hükûmetin Irak ve Suriye’yle ilgili politikası konusunda söz
almış bulunmaktayım. Yüce Meclisi saygıyla selamlıyorum. 
Şu anda, özellikle dış politikamızda, en aciliyet
taşıyan, en fazla üzerinde durmamız gereken iki konu var; bir tanesi komşumuz Irak,
diğeri de yine komşumuz Suriye. Irak’ta da, Suriye’de de pek iç açıcı bir
tabloyla karşılaşmadığımızı söyleyebiliriz. 
Şu anda, Irak’ın, birlikte mi ayrı mı kalacağı konusu
en fazla tartışılan konu. Zira, IŞİD sonrası dönemde, özellikle Musul eksenli bir
siyasetin Bağdat’a ne şekilde yansıyacağı ve bu bölgenin Bağdat’la ilişkisi
ciddi tartışma konusu olmaya devam ediyor. 
Bir başka konu: Erbil ile Bağdat arasındaki ilişkilerin
ne tür bir sistematiğe oturtulacağı konusu da henüz daha netlik kazanmış değil.
Ancak şunu belirtelim: Daha önce IŞİD işgalinden önce Erbil ile Bağdat
arasındaki ilişkilerin durumunun, esasen, IŞİD’in işgalinden sonra daha da
kötüye gittiğini söyleyebiliriz. Özellikle Musul operasyonu başladıktan bu yana
Türkiye'nin tablo dışı bırakılmaya çalışılması, Irak Merkezî Hükûmetinin
Türkiye'ye karşı girişmiş olduğu hasmane tutum, Türkiye'nin Irak Merkezî
Hükûmetini dikkate almadan hareket etmesi, bunlar, alt alta konulduğunda şu
durum ortaya çıkıyor: Esasen, biz, diplomasinin asgari gereklerini uygulamaktan
kaçınıyoruz ve bu, bizim ayağımıza ayak bağı oluyor, dolanıyor, uluslararası
toplumda da bizi etkiliyor. 
Şimdi, bizim bölgemizde olan bu değişime biz nasıl
yaklaşmalıyız? IŞİD sonrası, IŞİD’in temizlendikten sonraki bölümde Irak’ın toprak
bütünlüğüyle ilgili ne tür bir düşünce içerisinde olduğumuz çok önem kazanıyor.
Daha önceki konuşmalarımızda, Hükûmetin bu konularla ilgili esasen bir
stratejisinin, bir planının olmadığını biliyoruz. Bir sevkiyat yapılıyor
sınıra. Musul operasyonuyla alakalı bir sevkiyat olduğu söyleniyor; amenna.
Esasen bunun askerî bir sevkiyat olmasını anlayabiliyoruz, bir caydırıcılık
unsuru açısından değerlendirilebilir ama Musul’la ilgili, Telafer’le ilgili,
genel olarak Irak’la ilgili bir strateji, siyasi bir stratejimiz yok çünkü biz
esasen aktörlerden en önemli olan Merkezî Hükûmetle çalışmıyoruz. Hükûmetin
bütün sorunlara rağmen, yaşanan bütün sıkıntılara rağmen Irak Merkezî
Hükûmetini esas alan, bir diyalog kanalını açan bir stratejiye ihtiyacı var.
Bunun acilen devreye sokulması gerektiğini, aksi takdirde Türkiye’yi gerçekten
uluslararası arenada zorlayacağını söyleyebiliriz. 
Bir başka konu Suriye konusu. Suriye’de diplomatik
çözüm maalesef henüz olamıyor. Diplomatik çözümü gerekli kılan bütün şartlar
esasen olmasına rağmen masaya yanaşılmıyor. Türkiye de Suriye tablosuna aynen
Irak’ta olduğu gibi çok fazla dâhil edilmek istenmiyor. Suriye’deki tezleri de
Türkiye’nin Fırat Kalkanı Operasyonu’nun menziline sıkışmış durumda. Bizim
yapmamız gereken, ülke olarak yapmamız gereken birkaç husus var, onları
paylaşmak isterim.
Birincisi şu: Suriye’nin toprak bütünlüğü konusunda
uluslararası toplumun kâğıt üzerindeki duyarlılığı araziye henüz yansımış
değil. Uluslararası toplum kâğıt üzerinde hâlâ Suriye’nin toprak bütünlüğünden
bahsediyor ama bilelim defakto olarak Suriye’de bir bölünmenin olacağını,
esasen merkezî, güçlendirilmiş bir üniter yapının artık devreden kalkacağını,
daha gerçek bir sistemin olacağını bilmemiz gerekiyor. Yani bizim hesapları
yaparken esasen bir ayağımızı realizmde tutmamız her zaman önemlidir. 
Bir
zamanlar Kuzey Irak’la ilişkilerde götürülen konu vardı biliyorsunuz. Türkiye,
maalesef bu konuları uzunca bir süre tam bir rayına oturtamadı, sonra çark
etti, politika değiştirdi çünkü tabloyu tam okuyamamıştı. Suriye konusunda da
özellikle bu dönemde askerî operasyonun dışında bir siyasi stratejinin,
Suriye’nin toprak bütünlüğünü esas alan bir stratejinin aynen Irak’taki gibi
maalesef olmadığını görüyoruz. Burada da yine Şam yönetimiyle hiçbir kanalın
olmaması esasen bir eksikliktir ama bunun giderilmesi konusunda bir çabanın da
henüz olmadığını üzülerek görüyoruz.
Telafer
konusu önemli, Musul konusu önemli. Burada bir sivil katliamın yaşanma ihtimali
var mı? Var ama Türkiye'nin bu konuyla ilgili sadece kendi gücünü, kendi
imkânlarını devreye sokmak suretiyle uluslararası toplumda öne çıkması belki
kabul edilebilir, doğru olabilir ama bu yeterli değil. Uluslararası toplumun,
Birleşmiş Milletlerin bu konuyla ilgili duyarlı hâle getirilmesi de önceliklerden
birisi olmalıdır. 
Kürtlerle
ilişkiler konusunda şunu söyleyebiliriz: Kürtler bizim sonuçta coğrafyamızı
paylaştığımız kardeşlerimiz. Biz akrabalık hukuku çerçevesinde bir ilişki
sistematiği oturtmalıyız. Bu coğrafyada kadim bir halk. Sonuçta bunu dikkate
almadan yaptığımız dış politikada hep duvarlara tosluyoruz. Bu artık ideolojik
bir saplantının ötesine geçmeli. Bir akrabalık hukuku içerisinde düşmanlık
değil, dostluğu esas alan bir strateji oluşturmalıyız ve bunu yürütmeliyiz.
Esasen bize yakışan da budur çünkü bu coğrafyada maalesef çok etnik merkezli,
mezhebî merkezli siyasetin çok fazla işe yaramadığını bilmemiz gerekiyor. Bizim
bu konuda yeterince yeteneğe sahip olduğumuz bilinmeli ancak, mesele, bunu
araziye sürecek bir stratejimiz maalesef yok. Önemli olan Irak’ın ve Suriye’nin
toprak bütünlüğüdür, o ülkelere karar verecek o halklardır. Bizim bu noktada o
toprak bütünlüğü, her iki ülkenin de toprak bütünlüğü konusunda duyarlı
olmamız, iç rejimleri konusundaki kararı kendi halklarına bırakmamız, mümkün
mertebe bu sistemlerin kapsayıcı olmasına çalışmamız esas olmalıdır.
Efendim,
bugün bu Orta Doğu’da özellikle yeni bir dinamik oluştuğunu hepimiz görüyoruz,
şahit oluyoruz. Ne oluyor? Bugün hep söylüyoruz, sınırlar yeniden çiziliyor.
Eğer bundan beş altı yıl sonra Irak’ta yeni ortaya çıkan dinamik işlemezse yeni
bir defakto durum ortaya çıkacak, Suriye’de de keza yeni bir defakto durum
ortaya çıkacak. Bizim hesaplarımızı ona göre yapmamız gerekiyor. Biz
kabadayılıkla, yüksek perdeden konuşmak suretiyle hiçbir şeyi elde edemeyiz ve
edemedik; ne Esad rejimi devrilebildi ne Irak’ın toprak bütünlüğü sağlanabildi.
Şimdi oturup doğru dürüst bir strateji üzerinde çalışmalıyız. Esasen bu etnik
ve mezhebî unsurun üstüne çıkan bir strateji olmalı, Türkiye ancak o zaman güç
kazanabilir. Amerika Birleşik Devletleri’yle ve Batı’yla özellikle son
dönemlerde yaşamış olduğumuz gerginlik giderek daha derinleşiyor,
keskinleşiyor. Özellikle PYD’nin tanımı konusunda yaşadığımız gerginlik, IŞİD
sonrası Musul’la ilgili yaşadığımız gerginlik, Türkiye’nin Telafer’e
müdahalesiyle ilgili olarak karşı konuş, bunlar hep birlikte ele alındığında
bir karar vermemiz lazım. Bizim bu stratejiyi bütün dünyaya rağmen
götürebilecek gücümüz var mı? Eğer var diyorsak devam etmeliyiz, bunda tereddüt
ediyorsak o zaman uluslararası toplumla bir noktada iş birliği yapma
zorunluluğu hissetmeliyiz. 
Bir
başka konu; bölgede en çok tartışılan, özellikle bu Musul operasyonu sonrasında
ve daha sonra Rakka’ya başlayacak operasyon sonrası, yani IŞİD sonrası dönemde
IŞİD unsurlarının nereye kaçacaklarıyla ilgilidir. Bizim kentlerimiz maalesef
güvenli değil artık, sokaklarımız güvenli değil. Bizim IŞİD’le ilgili de hiçbir
stratejimiz doğru dürüst olmadı. Bu kaçacak insanlar, Türkiye’ye gelmesi
hâlinde ciddi bir güvenlik sorunu yaratacaktır. Bizim bu konuyla ilgili bir
duyarlılık yaratmamız gerekiyor. Sınır güvenliğinde ona göre o tedbirleri
almamız, devreye sokmamız lazım. Bu kadar insan, bu kadar IŞİD militanı nereye
gidecek? Eğer bunlar… Başka da bir yol kalmıyor; ya Türkiye üzerinden ya başka,
daha güneye kaçacaklardır. En azından biz kendi güvenliğimizi almak zorundayız.
Zira artık IŞİD tehdidi Türkiye’nin içine doğru iyice sinmiş durumda ve bu
konudaki duyarlılığı da artırmamız lazım. Hükûmetin bu konuya, özellikle sınır
güvenliğine ve IŞİD’le ilgili mücadeleye ağırlık vermesinin önem kazanacağını
belirtmek istiyorum. Bu konuda özellikle şehirlerimizin, kentlerimizin
güvenliği ve buraya kontrolsüz gelen mültecilerin IŞİD tarafından kullanılması
ve bunların sokaklarda kan dökmesi ihtimalini dikkate almalıyız çünkü artık
gerçeklerle konuşmak zorundayız. Türkiye bir tehdit altındadır; radikal, dinci
terör grupların tehdidi altındadır, bu tehdidi bertaraf edecek unsurları da
devreye sokmalıyız.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Yılmaz.
Sayın
Baluken, sisteme girmişsiniz.
İDRİS
BALUKEN (Diyarbakır) – Evet Sayın Başkan, İç Tüzük 60’a göre söz talebim var.
BAŞKAN
– Buyurun.
IV.- AÇIKLAMALAR (Devam)
18.- Diyarbakır Milletvekili İdris
Baluken’in, Şırnak Milletvekili Aycan İrmez’in ikametgâh adresine baskın
yapılması ile Şırnak Milletvekili Ferhat Encu’ya yurt dışına çıkış yasağı
getirilmesine ve Meclis Başkanlığının bu konuda hiçbir şey yapmamasını
kınadığına ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, bu sabah saatlerinde Şırnak Milletvekilimiz Aycan İrmez’in resmî
ikametgâh adresine ve ailesinin yaşadığı eve, yine bölgede bulunan
akrabalarının yaşadığı birkaç eve onlarca zırhlı araç ve yüzlerce polisle
birlikte baskın yapılmıştır. Resmî olarak milletvekilinin evinin olduğu
bilinmesine rağmen yapılan bu baskının tek bir adı vardır, haydutluktur. Ortada
hukuk tanımayan, korsanvari yöntemlerle haydutluk yapan bir anlayışla, bir
zihniyetle karşı karşıyayız. Öncelikle Halkların Demokratik Partisi olarak bu
haydutluğu ortaya koyanları kınadığımızı ifade etmek istiyorum. Bu haydutlukla
bize diz çöktüreceğini sananlar tarih önünde bugüne kadar hep kaybetti, bundan
sonra kaybetmeye devam edecek.
Yine
Şırnak Milletvekilimiz Ferhat Encu partimizin…. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlıyorum Sayın Başkanım.
BAŞKAN
– Toparlayın lütfen.
İDRİS BALUKEN (Diyarbakır) – …Brüksel’deki bazı
çalışmalarını yürütmek üzere bugün İstanbul havalimanına gittiğinde, kendisine
yurt dışına çıkış yasağı konulduğu ve pasaportuna el konulacağı ifade edilmiş.
Her iki konuyla ilgili de Meclis Başkanıyla görüştük. Meclis Başkanı bu
Parlamentonun itibarını ve milletvekilliğinin itibarını bitirme dışında hiçbir
şey yapmıyor; milletvekillerinin evi basılırken, silahlı saldırıya uğrarken,
yurt dışına çıkış yasakları konarken sadece izleme durumunda kalıyor ve kendi
eliyle Meclisin ve milletvekillerinin var olan meşru zeminini ortadan
kaldırıyor. Bu anlayışı da kınadığımızı, bu anlayışlara karşı mücadelemizi
devam ettireceğimizi ifade etmek istiyorum.
Teşekkür
ediyorum.
BAŞKAN
– Teşekkür ederim ben de.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 3/11/2016 tarihinde Grup
Başkan Vekili Diyabakır Milletvekili İdris Baluken tarafından, AKP Hükûmetinin
Suriye ve Irak politikalarındaki sorunların belirlenmesi, çözümleri için yol
haritasının tespiti ve uygulamaya konması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Kasım 2016 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisinin aleyhinde son olarak Ankara
Milletvekili Murat Alparslan konuşacak.
Buyurun
Sayın Alparslan. (AK PARTİ sıralarından alkışlar)
MURAT
ALPARSLAN (Ankara) – Sayın Başkan, çok değerli milletvekilleri; hepinizi
saygıyla selamlıyorum. 
Partimizin,
Hükûmetimizin Suriye politikasındaki duruşu çok açık ve nettir ve doğru bir
yerdedir. Mart 2011 tarihinden beri devam eden bu karışıklıklar konusunda çözüm
iradesini net bir şekilde ortaya koyan ve bunun için uluslararası düzeyde de
her alanda da ciddi bir gayreti ortaya koyan iktidarımız, bu konuyu ülkemizin
kendi iç meselesinden de bağımsız tutmamaktadır. Zira, mevcut olan
sınırlarımızın varlığı, geçmiş tarihî bağlarımız, orada yaşanan pek çok dramın
bir şekilde bizleri ilgilendirmesi, orayla ilgilenmemizi de en doğal hâle
getirmektedir. 500 bini aşkın insanın hayatını kaybettiği, milyonlarca insanın
da yaşadığı yerlerden göç etmek zorunda kaldığı bir trajedinin, bir vahşetin
karşısında bizler hem tarihî vebalimiz olarak hem siyasi sorumluluklarımız
olarak hem de insani vazifelerimiz olarak azami hassasiyetleri göstermek
durumundayız. Bizler bir oldubittiye pabuç bırakmamak, bir defakto durumunun
ortaya çıkmasını engellemek için de her daim büyük bir teyakkuz hâlinde hem
ülkede hem de bölgede yaşanan her türlü hadiseyi izlemek durumundayız. Biz bu
konuda olayların başladığı ilk günden itibaren orada halkların kendi
iradelerini ortaya koyarak kendi yönetimlerini belirleme iradelerine saygı
duyulması gerektiğinin, orada bir toprak bütünlüğünün sağlanmasının mutlak şart
olduğunun hep ısrarlı savunucuları olduk; tüm girişimlerimizi, tüm
gayretlerimizi de bu noktada topladık. Bunun ötesinde, hem bölgesel hem de
küresel güçlerin orada vekâlet savaşlarıyla bu meseleyi bölgede ve ülkede
tasarlanmış travmalar üzerinden oluşturdukları proje yapılar ve terör
örgütleriyle bizim ülkemize taşıma gayretleri üzerinde de net bir duruş ortaya
koyduk. O sebeple, biz, bu sorunun bir zulmün engellenmesi, zalimin
zulümlerinin sona erdirilmesi, oradaki mazlumların da kendi haklarına kavuşması
için bir gayreti ortaya koyuyoruz.
Bu
konunun teknik detayları partimizin temsilcisi tarafından, sayın
milletvekilimiz tarafından da detaylı bir şeklide anlatıldı, o sebeple
teferruatına ve tekrarına girmek istemiyorum. Hâlihazırda Meclisimizin zaten
görüşmekte olduğu bir gündemi var, bu gündemin icrası ve tatbiki için de bu
çalışmaların devam etmesi arzusundayız. 
Ben bu vesileyle bir hususu daha
dikkatlerinize sunmak istiyorum: Milletlerin tarihlerinde dönüm noktaları
vardır; belki 1071, 1299, 1453, 1923, belki 3 Kasım 2002 ve 15 Temmuz 2016.
İşte bu tarih şuuruyla hep milletin iradesini egemen kılmak ve milletin
zaferlerini hâkim kılmak için bir gayreti hep beraber ortaya koyalım diye
temenni ediyor, hepinizi tekrar saygıyla selamlıyor, iyi günler diliyorum. (AK
PARTİ sıralarından alkışlar) 
BAŞKAN – Teşekkür ederim Sayın Alparslan.

Halkların Demokratik Partisi grup
önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Birleşime on dakika ara veriyorum. 
Kapanma
Saati: 15.24
İKİNCİ OTURUM
Açılma Saati: 15.39
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ
(Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 16’ncı Birleşiminin
İkinci Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’nci
sırada yer alan Bilirkişilik Kanunu Tasarısı ve Adalet Komisyonu Raporu’nun
görüşmelerine başlayacağız.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bilirkişilik Kanunu Tasarısı (1/687) ve
Adalet Komisyonu Raporu (S. Sayısı: 388) (x)
BAŞKAN
– Komisyon? Burada.
Hükûmet?
Burada.
Geçen
birleşimde İç Tüzük’ün 91’inci maddesine göre temel kanun olarak görüşülen 388
sıra sayılı Kanun Tasarısı’nın birinci bölümünde yer alan maddelerinin
oylamaları tamamlanmıştı. 
Şimdi
ikinci bölümün görüşmelerine başlıyoruz. 
İkinci
bölüm, geçici madde 1 dâhil 29 ile 57’nci maddelerini kapsamaktadır.
İkinci
bölüm üzerinde Milliyetçi Hareket Partisi Grubu adına Afyonkarahisar
Milletvekili Mehmet Parsak konuşacaklardır. 
Buyurun
Sayın Parsak. (MHP sıralarından alkışlar) 
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; 388 sıra sayılı Bilirkişilik Yasa Tasarısı’nın ikinci bölümü
üzerinde Milliyetçi Hareket Partisi Grubu adına söz almış bulunmaktayım, bu
vesileyle sizleri saygılarımla selamlıyorum.
Kanun
tasarısına ilişkin düşüncelerimizi paylaşmadan önce, bugün oturumun
açıldığından itibaren 3 Kasımın anlam ifade ettiği çerçevede milletvekili
arkadaşlarımız kendi yaklaşımlarıyla durumu ifade ettiler, biz de bizim
açımızdan 3 Kasımın ne anlama geldiğiyle ilgili bir durumu paylaşmak isteriz.
3
Kasım bizim için Afyonkarahisar Bolvadinli ülkücü şehidimiz Alparslan Gümüş’ün
bundan kırk bir yıl önce hain kurşunlar tarafından şehit edilmesini
hatırlatıyor, o çerçevede hemşehrim rahmetli Alparslan Gümüş’e buradan Cenab-ı
Allah’tan rahmet diliyorum, sevenlerine, tüm camiamıza bu vesileyle başsağlığı
diliyorum.
Alparslan
Gümüş’ün şehit olmadan önce nişanlısına yazdığı şiirde yer alan “geri dur deme”
ifadeleri, milliyetçi–ülkücü hareketin, Türkiye Cumhuriyeti’nin devleti ve
milletiyle bölünmez bütünlüğünü her şeyin önünde tuttuğunun açık bir
göstergesidir. Söz konusu vatan olduğunda Milliyetçi Hareket Partisi kırk yıl
önce de, bugün de ve yarınlarda da asla geri durmayacaktır.
Sayın
milletvekilleri, bilirkişilik müessesesi, adaletin sağlanması noktasında çok
kritik bir noktada bulunan, önemli bir müessesedir. Gelişen ve değişen dünya
her geçen gün farklı ihtiyaçları beraberinde getirmekte, çeşitli ve detaylı
araştırma yöntemleri gerektiren konular artarak hukuki anlaşmazlıkların konusu olmaktadır.
Diğer
yandan teknolojideki gelişmeler yeni tetkik ve analiz yöntemlerine imkân
sağlamakta; bu gelişmeler, bilirkişilik müessesesinin esnekliğini ve
verimliliğini sorgulanır hâle getirmektedir.
Bilirkişilik
müessesesindeki eksiklik ve aksaklıkların giderilmesi, adil, kontrol edilebilir
ve sürdürülebilir bir sistemin oluşturulması, yargının etkin ve hızlı bir
şekilde karar vermesi noktasında büyük bir öneme sahiptir.
Bilirkişilik
müessesesinin uzun zamandır devam eden köhne ve keyfî yapısı, adaletin tesisi
noktasında görev yapan ve sistemden adalet bekleyenler tarafından gayet iyi
bilinmektedir. Yetkinlik, yeterlilik, çeşitlilik, eşitlik, adalet, ciddiyet ve
hız gibi konularda âdeta sınıfta kalan bilirkişilik sisteminin değiştirilmesi
önemli bir ihtiyaçtır.
Görüşülmekte
olan Bilirkişilik Kanunu Tasarısı’nın, bakanlıklarımız, yüksek yargı, odalar ve
meslek kuruluşları, SPK, YÖK, TÜBİTAK gibi ihtisas kurumları gibi farklı
disiplinlerden gelen yapılardan alınan katkılarla hazırlanmış olmasını,
çalışmalar sırasında Adli Tıp Kurumu yetkililerinin görüşlerine de başvurulmuş
olmasını bu anlamda önemli bulduğumuzu ifade etmekte yarar görüyorum.
Milliyetçi
Hareket Partisi, bu konudaki aksaklıkları önceden beri dile getiren bir
yaklaşıma sahiptir. Nitekim, Milliyetçi Hareket Partisi olarak biz, hem 7
Haziran seçimlerinde hem de 1 Kasım seçimlerindeki beyannamelerimizde “Adli,
idari ve askerî yargıdaki ceza, hukuk ve idari yargılama usullerinde
bilirkişilik müessesesi ile bilirkişilerin seçimi ve denetimi yeniden düzenlenerek
adaletin gerçekleşmesine katkı sağlayacak bir yapıya kavuşturulacaktır.” demek
suretiyle konuya ilişkin değerlendirmelerimizi aziz Türk milletiyle
paylaşmıştık
Saygıdeğer milletvekilleri, görüşmekte olduğumuz 388
sıra sayılı Kanun Tasarısı’nın ikinci bölümünde genel olarak, Adli Tıp
Kurumunun yönetim ve kurul yapısında değişikliğe gidilmesi; çalışma
koşullarının ve özlük haklarının iyileştirilmesi, gerçeğe aykırı bilirkişilik
yapmanın cezasının ağırlaştırılması; bilirkişi listelerinin hazırlanmasına dair
hususların belirlenmesi; bilirkişilerin sicil, performans ve bunun gibi
açılardan değerlendirilmesine ilişkin hususların tespiti öngörülmekte, ayrıca
değişikliklerin ilgili mevzuata işlenmesini temin eden maddeler yer almaktadır.
Saygıdeğer
milletvekilleri, görüşülmekte olan kanun tasarısı, az önce ifade ettiğim bazı
yönleri itibarıyla olumlu değerlendirilmekle birlikte birçok yönü itibarıyla da
mevcut sorunların giderilmesi bir yana, yeni sorunlara yol açma potansiyeli
yüksek düzenlemeleri de ne yazık ki içermektedir. Tasarı, her şeyden önce
bilirkişiliğin ticarileşmesine yol açabilecek yaklaşımları içermekte, bu durum
ise ticarileşen bir bilirkişi sisteminin tarafsızlığına ilişkin soru
işaretlerini doğal olarak beraberinde getirmektedir. Diğer yandan, tasarıyla
kurulması öngörülen Bilirkişilik Danışma Kurulunun yapısıyla Adalet Bakanlığına
bağlı bir bilirkişilik dairesi, yargı bağımsızlığına müdahale eleştirilerini
kaçınılmaz hâle getirmektedir. Hükûmetin her konuyu tek noktadan tutarak
kontrol etme eğilimi, bilirkişilik müessesesinde bir kez daha anlaşılmakta ve
tüm çıplaklığıyla ortaya çıkmaktadır. Siyasette seçmenini cemaatler üzerinden
kontrol etmeye çalışırken vatan hainlerine elini verip kolunu kaptıran bir
hükûmetin, şimdi de Adli Tıp Kurumundaki Başkanlar Kurulunun yetkilerini sadece
tek bir kişide, Adli Tıp Kurumu Başkanında toplamaya gayret etmesi, tasarının
ileride büyük sorunlara yol açabilecek önemli handikaplarından birisi olarak
karşımızda durmaktadır. Belediye yönetir gibi ülke yönetmeyi marifet zanneden
iktidar, bu kez de yargının vereceği kararlara karşı önemli etkileri bulunan
bilirkişilik müessesesini âdeta taşeronlaştırmaya çalışarak, adaletli yargı
kararlarını oluşturacak bağımsız, tarafsız ve sağlıklı bilirkişi raporları yerine,
önceden belirlenmiş, adaletsiz ve taraflı yargı kararlarını destekleyecek
raporlar düzenleyebilecek bilirkişi yapılarının arayışı içerisine girmiş
görünmektedir. Ölülerin mezarlarından çıkarak oy kullanmalarına kadar varan
hain çağrılarla desteklenen 2010 referandumu sonucunda yargıyı, malum ve hain
kesime kaptıran, âdeta bu yönüyle ava giderken avlanan iktidar, anlaşılan o ki
bağımsız ve tarafsız hukukun bir gün herkese lazım olacağını hâlen tam
anlamıyla idrak edememiş, yargıya müdahale hevesinden ne yazık ki
vazgeçememiştir.
Sayın
milletvekilleri, kanun tasarısıyla Adli Tıp Kurumunda gerçekleştirilmesi
öngörülen yapısal değişikliklerde, Devlet Denetleme Kurulunun Adli Tıp
Kurumunun bağımsızlığı noktasındaki uyarılarının dikkate alınmadığı, daha
tarafsız bir Adli Tıp yerine, daha kontrol edilebilir bir Adli Tıbbın
oluşturulmasına çalışıldığı izlenimi yer almaktadır. Özellikle Adli Tıp
Kurumunun görev alanına giren konularda özel kurum ve kuruluşlardan hizmet
alınabilecek olması, Adli Tıbbın görevlerinin ticarileşmesine, hukukun ve
adaletin âdeta ne yazık ki taşeronlaşmasına sebep olabilecek önemli bir
yanlıştır. Adli Tıp Kurumunun görev ve yetkilerinin arttırılması olumlu bir
girişim olmakla birlikte, görev ve yetkileri artmış bir kurumun bağımsızlığının
ve tarafsızlığının korunmasına yönelik yapısal tedbirlerin alınmasından ısrarla
imtina edilmesi kabul edilebilecek bir durum değildir.
Saygıdeğer
milletvekilleri, Adli Tıp Kurumunda yapılmaya çalışılan bu değişiklikler,
tasarının ilk maddesinin 3’üncü fıkrasında yer alan “Kanunlarda bilirkişilik
hizmeti verebileceği öngörülen kurumlar ile yargı mercilerinin talebi üzerine
bilimsel ve teknik görüş bildiren kamu kurum ve kuruluşları bu Kanunun kapsamı
dışındadır.” ifadesine açıkça aykırıdır. Adli Tıp Kurumu, bilirkişilik hizmeti
verebileceği öngörülen bir kamu kurumu olduğuna göre, kapsam dışı tutulduğu bir
kanunla nasıl yeniden düzenlenebilmektedir? Hükûmet, bırakın ilgili mevzuatı,
kendi içerisinde böylesine çelişkiler barındıran plansız ve özensiz bir tasarıyı
nasıl savunabilmekte, nasıl övebilmektedir?
Bilirkişilik
müessesesinde büyük sorunların bulunduğu, yetkinlik ve denetim başta olmak
üzere önemli eksikliklerin adaletin tesisi noktasında olumsuz etkilere neden
olduğu büyük bir hakikat olarak karşımızda durmaktadır. Ancak sorunlu her
konuda olduğu gibi, sorunlu bir konunun milleti yıldıracak noktaya gelmesinin
beklemesi ve ardından Hükûmetin mutlak kontrolüne meydan verecek şekilde
yeniden düzenlenerek “Bakın, sorunlu bir konunun daha üzerine gittik, bir sorunu
daha çözdük.” tavrının takınılması ne kadar doğru, ne kadar kabul edilebilirdir
milletimizin takdirine bırakıyorum. Kurullara, komisyonlara, velhasıl, bir
yapıyı objektif olmaya yönelten her türlü yapıya karşı durmak, bunun yerine,
işlerin kişiler, tek yetkililer ve başkanlarla iş yürütmeye yönelik
düzenlemeler yapmak, yetki ve sorumlulukların da gitgide daha fazla kişiye
dağıtılarak doğrunun ve adaletin yakalanması gibi bir yöntem karşısında nasıl
savunulacaktır?
15
Temmuzda hain bir darbe girişimini milletinin desteğiyle geride bırakmış bir
Meclis olarak adalete her şeyden daha fazla ihtiyacımız olduğunu unutmamamız
gerekmekte, adaletin tesisi ve yargının tarafsız ve adaletli kararlar
alabilmesinin önünü açacak sağlıklı yapıların kurulmasını sağlayacak yapılara
ihtiyacımız bulunmaktadır.
Bu
düşüncelerle yüce Meclisi saygılarımla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Parsak. 
Halkların
Demokratik Partisi Grubu adına İstanbul Milletvekili Filiz Kerestecioğlu Demir
konuşacaktır. 
Buyurun
Sayın Kerestecioğlu Demir. (HDP sıralarından alkışlar) 
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, sevgili halkımız; tasarıda, bilirkişilik kurumunun tüm
boyutlarına, sorunlarına ilişkin değil, daha çok, bilirkişiliğin kurumsal
yapılanmasına ilişkin hükümler yer alıyor. Ne yazık ki bu durum, kanunu
çıkarmaktaki temel amacın bilirkişilere amirlik yapması için Adalet Bakanlığına
yani yürütmeye bağlı bir kurum yaratmak olduğunu düşündürmekte bize. 
Ayrıca,
yargıyla bu derece yakından ilgili ve adaletin sağlanmasında ciddi rol
oynayacak müessesenin başkanının Adalet Bakanlığı Müsteşarı olması yargı
bağımsızlığı ilkesiyle asla uyuşmamakta. Bu nedenle, bağımsızlık ilkesine göre,
kurulun kendi başkanını seçmesi gerekiyor. 
Bilirkişilik,
esas olarak, adil yargılanmanın gerçekleştirilebilmesi için tarafların ve
mahkemenin başvurabildiği objektif, bağımsız bir yol olmalıdır. Bu nedenle,
mevcut tasarıdaki bilirkişilik danışma kurulunda yargı mensupları kadar ilgili
meslek kuruluşları ve oda temsilcilerinin de yer alması gerekirken onlara
sadece birer temsilci bulundurma hakkının verilmesi nasıl taraflı ve işlevsiz,
daha doğrusu, işlevi siyasi iktidardan yana bir yapı oluşturulmak istendiğinin
de kanıtıdır. 
Özel
ve teknik bilgiye dayalı aydınlatma ve bilgilendirme yükümlülüğünün yerine
getirildiği ve bu yüzden başkasına devredilmemesi gereken bir kamu görevi olan
bilirkişiliğin tüzel kişilerce yapılması da en sorunlu noktalardan biridir. Özel
hukuk tüzel kişilerine böyle bir görevin verilmesi bilirkişilik alanında bir
pazarın açılmasına ve bilirkişiliğin rant aracı hâline gelmesine neden
olacaktır. Bilirkişilik Kanun Tasarısı’yla ilgili getirilen düzenlemeler ne
yazık ki Adli Tıp Kurumunun tarafsız ve bağımsız bir biçimde ve bilimsellik
ilkesine uygun görev yapamamasına ilişkin sorunları da çözmekten uzaktır.
Kurumun, adil yargılanma hakkına uygun ve tarafsız bir bilirkişilik hizmeti
verebilir hâle getirilmesi için, onu Adalet Bakanlığı bünyesinden çıkarıp
bağımsız kılacak ayrıca bir yasanın hazırlanması gerekir. Bu nedenle söz konusu
maddelerin tasarı metninden çıkarılmasını öneriyoruz.
Adli
Tıp Kurumuna bakarsak, Adli Tıp Kurumu, birçok meslektaşımın da bildiği gibi,
geçmişten bugüne sayabileceğimiz sayısız örneklerle, siyasi ve yandaş
kararlarıyla çok can yakmış bir kurumdur. Nice insan işlemediği suçlardan,
cinayetlerden onların raporlarıyla sorumlu tutulmuş, nice cinsel saldırı
mağduru kadın onların raporları nedeniyle davalarında örselenmiş, cezasızlıkla
karşılaşmış, nice ekolojik ve tarihî alan onların raporlarıyla imara
açılmıştır. Şimdi de, iyiden iyiye ve her alanda siyasileştirerek “Gelsin rant
için, gelsin el koyma için kararlar, gelsin HES’ler, gelsin nükleer santraller
için kararlar.” mı diyorsunuz? 
Aslına
bakarsanız, sayın milletvekilleri, bilirkişilik her zaman, öyle, çok da bilir
bir kişilik değildir, onun da yandaşı zalim olur, hayat yakar, can yakar. Nice
hayat karartmış, sözde tıbbi, teknik, siyasi raporlarla doludur hukuk hayatımız.
Ama nice özgür yollar açan adli tıpçılar da vardır, Şebnem Korur Fincancı gibi,
Ümit Biçer gibi. Ancak onlara cezaevi yolları ya da görevden alınmalar reva
görülür. 
Şunu
ifade etmek isterim ki burası, bu Meclis ne yazık ki günümüzü, bugünü yaşayan
bir yer değil. Çünkü bugünü yaşasak örneğin, savaşı el birliğiyle bitiririz,
bugünü yaşasak basın özgürlüğünü el birliğiyle sağlarız, kadın cinayetlerini el
birliğiyle durdurmaya çalışırız, çocuk istismarına karşı topyekûn hep el
birliğiyle gösteriler yaparız. Ama hayır, burası, bu Meclis gündemi bugüne ve
bugün yaşananlara dair olan bir yer değil. O nedenle de bilirkişiliğin bu hâli
de bu yasası da açıkçası bizim için muteber ve daha fazla konuşmaya değer de
değil. Bilirkişilerin, kimin bilirkişisi olacağını, kimin için rapor
hazırlayacağını, kimden yana olacağını düşünmediğimiz, bunun için kaygı
duymayacağımız günlerde bilirkişilik yasası değişikliği konuşulabilir ancak;
uygulaması olmayan şeyleri konuşmaksa nafiledir. 
Dünkü
tartışmayı hatırlayın, nasıl oluyorsa hem FETÖ’cü hem KCK’li olduğu iddia
edilen Cumhuriyet gazetesi yönetici ve yazarlarını soruşturan savcının
kendisinin FETÖ yargılamasında sanık olması durumunu. Peki bugün ne yapıldı? Bu
olayı -ki olay değil bir skandaldır bu- bu skandalı ortaya çıkaran gazeteci
Barış Pehlivan hakkında soruşturma açıldı. Ya insan bari iyice şaibe olmasın
diye bunu yapmaz. Yani ortaya şaibe çıkmasın bu olayda diye bunu yapmaz. Ama o
kadar fütursuzca yönetiyorsunuz ki ülkeyi, ayıpları gizlemeye gerek dahi görmüyorsunuz.
Aynı bunun gibi soruşturmalar yürüten, aynı böyle çorba iddianamelere dayanarak
kararlar veren iktidarınızın mahkemelerinde uygulanacak, ona hizmet edecek bir
bilirkişi yasasının hayatımızda ne gibi bir karşılığı olacak şimdi? 
Tasarıya
göre, ikinci kez rapor alınması bile söz konusu olamayabilecekmiş. Bu mu
değişiklik? Yani bilirkişilikte, bilirkişi raporlarında dahi teklik, tekçilik
arzuluyorsunuz. O zaman reisiniz versin kararları, ne gerek var ki bilirkişilik
müessesine? Hiç lüzumu olmayan bir müessese şu anda. 
Evet, biz bunları geçelim değerli arkadaşlar. Bence,
altı yüz altı haftadır kayıplarını arayan Cumartesi Annelerine bakalım, 55’inci
nöbetini tutan, adalet arayan işçi ailelerine bakalım, cinsel saldırıya uğrayan
ve o bilirkişilerce “Ruh sağlığı bozulmamıştır.” raporları verilen kadınlara
bakalım. Gelin, on yıldır adalete ulaşamamış Hrant Dink davasında kimler
gerçekler ortaya çıkmasın diye ne çabalar harcadı ona bakalım. Gelin, daha
yakın zamana, 7 Kasımda ilk duruşması yapılacak Ankara Garı katliamı davasında
neler olacağına bakalım. Hangi bilirkişi değil, hangi mahkeme değil, hangi
adalet isteği derman olacak onların dertlerine? 
Basında
da futbolda da savaş stratejilerinde de bilirkişisi bol ve maşallah hemen hepsi
de erkek olan bir ülkeyiz. Herkes her şeyi biliyor ve her konuda uzman zaten.
Ülkede bilirkişiden bol bir şey yok. Çözümsüzlüklerde ise başvurduğumuz yegâne
şey ne biliyor musunuz? Yeni yasa hem de yerli yersiz hem de enine boyuna
oturup tartışmadan. Komisyonlarda yapılan eleştiri ve önerileri hiç dikkate
almadan ha bire yeni yasa, her çözümsüzlükte yeni yasa; yeni yasa. Sanki çözüm
getirecekmiş gibi. Ve aslında, bu ülkede artık hiç olmayan ne biliyor musunuz?
İster yeni yeni yasalarınız olsun isterse eski yasalarınız olsun, bu ülkede hiç
ama hiç olmayan şey sadece adalet.
Hepinize
saygılar sunarım. (HDP sıralarından alkışlar)
BAŞKAN
– Teşekkür ederim.
Cumhuriyet
Halk Partisi Grubu adına Ankara Milletvekili Sayın Levent Gök konuşacak.
Buyurun
Sayın Gök. (CHP sıralarından alkışlar)
CHP
GRUBU ADINA LEVENT GÖK (Ankara) – Sayın Başkan, değerli milletvekilleri; 388
sayılı Kanun Tasarısı üzerinde grubumuz adına söz aldım. Hepinizi sevgiyle
saygıyla selamlıyorum.
Sayın
Başkan, değerli milletvekilleri; bilirkişilik Türkiye'de gerçekten kangren
olmuş bir müessese, bunu düzeltmek gerekiyor ama getirilen kanun tasarısındaki
yöntemlerle değil.
Türkiye’de
iktidar partisinin arzuladığı, “Kanunlar geçsin, Türkiye iyi yönetilir. Bir de
bir başkanlık kurarsak oh ne âlâ.” anlayışı içerisinde yapılan düzenlemelerin
hiçbir inandırıcılığı yoktur. Bütün kurumlar çökmüştür, bütün kurumlarımız
iflas etmiştir. Liyakat uygulanmadığı için; senci, benci, cemaatçi uygulamalar
yapıldığı için bütün kadrolar devletten habersiz, devlete karşı kişilerle
doldurulmuş ve Türkiye bugün yönetilemez bir hâle gelmiştir. Bunda elbette on
dört yıldır iktidarda bulunan iktidar partisinin çok ağır ama çok ağır kusuru
bulunmaktadır. Söylenildiği hâlde yapılmamıştır; Türkiye’de yıllardan beri bir
Fetullah Gülen tehdidine karşı Cumhuriyet Halk Partisinin, aydınların,
demokratların uyarıları görmezden gelinmiş, beraber aynı, paralel bir yol
izlenmeye ve yol almaya devam edilmiştir. Türkiye’nin geldiği bu sıkıntılı
tablonun altında yatan nedenlere baktığınızda, her gün ortaya çıkan gerçekler
Türkiye’yi sarsacak boyuttadır ve özellikle siyasal iktidarın ağır
sorumluluğunu içermektedir. 
Bakın,
dün Darbe Komisyonuna eski Ankara Valisi geldi. Ankara Valisi oturdu Komisyonun
karşısına -iki ay öncesine kadar Ankara Valisiydi- “Ben Ankara Valisi olduğum
zaman 81 il müdürünün 65’i, 70’i FETÖ’cüydü, benden sonra bu sayı çıktı 75’e.
Uyardık ama siyasal iktidar dinlemedi.” dedi değerli arkadaşlar, daha iki ay
öncesine kadar Ankara Valiliği ve daha önce Emniyet Genel Müdürlüğü yapmış olan
bu şahıs. Niye dinlenmedi arkadaşlar? “Listeler verdik. ‘Bunlar FETÖ’cüdür,
bunları terfi ettirmeyin, bu generalleri.’ Kimse sözümüzü dinlemedi.” diyor.
Şimdi, ortaya çıkmışız, bir FETÖ tehlikesini nasıl bertaraf edeceğimizi
düşünüyoruz. E, bağıra bağıra gelmiş, bağıra bağıra. Devletin namuslu
bürokratları söylemiş; aydınları, demokratları söylemiş, Cumhuriyet Halk
Partisi yıllardan beri söylüyor. 
Cumhuriyet
gazetesi yazarı Hikmet Çetinkaya tam on altı yıl önce yazı yazmış gazetesinde,
2 Kasım 2000 tarihinde. Aynen şunları diyor, uyarıyor Türkiye’yi, iktidarı,
hepimizi: “Fetullahçılar sahte raporlarla okullara giriyor, askerî okullara
giriyor. Bunlar Meclise taşınıyor, vali oluyor, kaymakam oluyor, polis müdürü
oluyor, Türk Silahlı Kuvvetlerine sızıyor. Bunların amaçları darbe yapmak, Türk
Silahlı Kuvvetlerinde askerî darbeyle devleti ele geçirmek. Fetullah Gülen
askerî darbe planı yapıyor.” diye on altı yıl öncesinden Fetullah Gülen’i isim
vererek anlatıyor. Bugün gelinen noktaya bir bakıyorsunuz, bunları yazan Hikmet
Çetinkaya FETÖ’den dolayı soruşturma geçiriyor, Cumhuriyet gazetesi “FETÖ terör
örgütü” diye yıllar önce manşete attığı hâlde soruşturmaya uğruyor. 
Değerli
arkadaşlarım, bir devleti yönetmekte adalet duygusunda zaafa uğradığımız günler
yaşıyoruz. Bir byLock soruşturması yürütüyor bir savcı, kendisi byLock’tan
dolayı daha sonra hapse atılıyor. Tabloya bakın değerli arkadaşlarım. Yine,
Cumhuriyet gazetesine dönük soruşturmayı yürüten savcının… Dün bir gazeteci
yazdı, öğrendik hepimiz, hayret ettik. Burada Sayın Adalet Bakanı yoktu, onun
yerine bakan 3 bakana ve tüm Adalet Bakanlığı personeline, bürokratlarına
defalarca söyledik: “Böyle bir iddia doğru mudur? Cumhuriyet gazetesini
soruşturan bu savcı, gözaltı kararı veren savcı Recep Tayyip Erdoğan’ın şikâyetçi
olduğu, Yargıtay 16. Ceza Dairesindeki dosyada 28 no.lu sanık mıdır Selam
Tevhid davasında?” İki saat ses çıkmadı değerli arkadaşlarım, iki saat ses
çıkmadı. 
Sayın
Bakan, gerçekten dün burada bir kriz yaşandı, umuyor ve diliyorum ki bu krizi
siz birazdan burada gidereceksiniz. Ne oluyor? Devletin 3 bakanı arkasına
aldığı Adalet Bakanlığının tüm bürokratlarıyla bu soruya saatlerce cevap
veremedi ve sonunda Başbakan Yardımcısının açıklamasından öğrendik ki bu savcı,
Yargıtay 16. Ceza Dairesinde Selam Tevhid davasında 28 no.lu sanık. Şimdi,
nasıl oluyor Sayın Bakan bunlar? Yani burada adalet müessesinde işlemeyen
nedir? Yani FETÖ’cüler mi devlete sızıyor acaba, yoksa FETÖ’cüler devlet de
devlet daha yeni mi FETÖ’cülere sızıyor? Yani böyle bir garip ikilemle karşı
karşıyayız. Sapla samanın birbirine karıştığı bir ortamda, bu sayın savcıyla
ilgili iddianameyi getirttiriyorum. Adalet Bakanlığı personeli bakanlara daha
bilgi veremiyorlar ama biz, ana muhalefet partisi olarak iddianameyi buluyoruz
ve o iddianameyi okuduğumuzda, iddianame şu satırlarla başlıyor, Cumhuriyet
gazetesini soruşturan savcının yargılandığı davadaki iddianamenin giriş
cümlesini tekrarlıyorum: “İddianamemizde, şüpheli hâkim ve cumhuriyet
savcılarının yaklaşık kırk yıldır ulusal ve uluslararası arenada yapılanmasını
tamamlayan, dünyanın en gizli ve operasyonel manada legal yolları illegal bir
şekilde kullanarak sonuç alan Fetullahçı terör örgütü kapsamında işlemiş
oldukları suçlardır.” diyor. Şimdi, tablo bu. Cumhuriyet gazetesi neden suçlanıyor,
Hikmet Çetinkaya, diğer arkadaşlar? FETÖ. Soruşturmayı kim yürütüyor? Bu davada
yargılanan bir savcı.
Şunun
altını özenle çiziyorum: Herkes mahkeme kararı verilene kadar masumdur. Bir
hukukçu olarak bu ilkeye titizlikle uyuyorum. Herkesin adil yargılanma hakkı
vardır ama Sayın Bakan, daha önce Ergenekon, Balyoz davalarında hakkında dava
açıldı diye siz pek çok generali terfi ettirmediniz, emekli ettiniz ya da
tutuklandılar. Niye? Haklarında dava var diye. Şimdi, böyle bir tablo
içerisinde, Cumhuriyet gibi Türkiye Cumhuriyeti’mizle yaşıt bir gazetenin
karşılaştığı, maruz kaldığı muameleye bakın. Bu tablo adalet duygusunu
çökertmektedir Sayın Bakan. Böyle bir tabloyu Türkiye hak etmiyor. Türkiye,
demokrasisini, insan haklarını, temel hak ve hürriyetlerini, hukuk güvenliğini
en üst düzeyde kurmak durumundadır. Bizim görevimiz de bunları sorgulamaktır.
Ben bunu dün saatlerce sordum, grubunuz da tepki verdi -onların da hakkını
teslim edelim- ama bürokratlardan, sayın bakanlardan cevap gelmedi değerli arkadaşlarım.
Ben bunu sorgulamak durumunda değil miyim? Bir gazeteci bulduğu bir yazıyı
yazmak durumunda değil mi? 
Bugün çok daha vahim bir tabloyu öğrendik. Bu iddiayı,
bu somut tespiti, belgeli, bilgili olduğu artık ortaya çıkan bu iddiayı ortaya
atan gazeteciyi bugün İstanbul Cumhuriyet Başsavcılığı ifadeye çağırıyor. Niçin
çağırıyor biliyor musunuz? Terörle mücadele eden bir görevliyi teşhir etmekten
dolayı. Hangi görevliyi? İddianamede Fetullahçı terör örgütü kapsamında olduğu
belirtilen bir sanığı. Neymiş? Terörle mücadele eden bir görevliyi teşhir
etmek. Sayın Bakan, yani, bu kadarına pes doğrusu. Yani, bir gazetecinin görevi
bulduğu, bilgisine güvendiği, belgesine güvendiği bir haberi yayınlamak değil
midir? Bizim görevimiz bunları sorgulamak değil midir? Şimdi, bu gazeteci
savcılığa ifade verecek. Şu garipliğe bakın: Fetullahçı terör örgütü kapsamında
işlemiş olduğu suçtan dolayı bir savcı hakkında açılan davayı belgelediği için
bu gazeteci gidecek terörle mücadele eden bir personeli ifşa etti diye ifade
verecek. Yani, şimdi, siz FETÖ’yle mücadele ediyor musunuz, etmiyor musunuz?
Bir kere bu konuda bir berraklığa varalım değerli arkadaşlarım. Hangi terörle
mücadele eden bir savcı? Terörle mücadelesini bırakın, Fetullahçı terör
örgütüyle işlediği suçtan dolayı yargılanan bir savcı. 58 sanık var,
başşikâyetçi Recep Tayyip Erdoğan. Başşikâyetçinin Recep Tayyip Erdoğan’ın
olduğu bir davanın sanığı Cumhuriyet gazetesini soruşturacak ve bunu haber
yapan bir gazeteci de “Sen bu haberi niçin çıkarttın?” diye ayrıca
soruşturulacak.
Sayın Bakan, vicdanlar sızlıyor, adalete ihtiyacımız
var. Türkiye iyi yolda değil. Türkiye böyle ilerleyemez. 15 Temmuzda biz bir
darbe teşebbüsünü başarıyla atlattık ama bu gidişatı atlatamayabiliriz, bu
gidişat tehlikelidir. Böyle bir tabloyu Türkiye hak etmiyor. Lütfen müdahil
olun, gereğini yapın ve dün de bana ifade ettiğiniz gibi kamuoyuyla bu konudaki
gerçekleri lütfen paylaşın. Sizden bunu bekliyorum.
Hepinizi saygıyla sevgiyle selamlıyorum. (CHP
sıralarından alkışlar)
BAŞKAN – Teşekkür ederim Sayın Gök.
Şimdi, şahsı adına Sivas Milletvekili Sayın Hilmi
Bilgin konuşacak.
Buyurun. (AK PARTİ sıralarından alkışlar)
HİLMİ
BİLGİN (Sivas) – Sayın Başkan, değerli milletvekilleri; görüşülmekte olan 388
sıra sayılı Bilirkişilik Kanunu Tasarısı’nın ikinci bölümünde şahsım adına söz
almış bulunmaktayım. Bu vesileyle, heyetinizi ve aziz milletimizi saygıyla
selamlıyorum. 
Sözlerimin
başında, milletimizin ve ülkemizin maddi ve manevi anlamda kalkınması için
mücadele eden, bu manada binlerce genç yetiştiren ve dün hayatını kaybeden çok
değerli siyaset ve devlet adamı Korkut Özal’ı rahmetle anıyor, onun şahsında
milletimiz için hayırlı hizmetlerde bulunan herkese şükranlarımı sunuyorum. 
Değerli
milletvekilleri, tam on dört yıl önce 3 Kasım 2002 -bugün- Kurucu Genel
Başkanımız Recep Tayyip Erdoğan liderliğinde AK kadroların milletimize hizmet
yolculuğunun başladığı gündür. O gün, milletimiz “Söz de karar da milletindir.”
diyerek millete hizmeti önceleyen, “İnsanı yaşat ki devlet yaşasın.” anlayışını
siyasetin merkezine koyan AK kadrolara gücünü aldığı millete hizmet etme yolunu
açmış ve o günden bugüne kadar kesintisiz olarak bu yetkiyi devam ettirmiştir.
Bizler AK PARTİ kadroları olarak, milletten aldığımız yetki ve güçle,
milletimizin belirlediği gündem ve rotada, milletimizin önüne koyduğumuz
hedeflere onlarla birlikte ilk günkü aşkla yürümeye devam edeceğiz. Bu
vesileyle, 2002 yılından bugüne kadar yapılan 10 seçimde bizlere destek olan,
bizleri yalnız bırakmayan aziz milletimize şükranlarımı sunuyorum. 
Değerli milletvekilleri, öncelikle görüşmekte olduğumuz
kanun tasarısına neden ihtiyaç duyulduğunu kısaca açıklamak istiyorum.
Bilirkişilik alanında yaşanan sorunlar ve bu sorunlara karşı çözüm önerileri
hukuk sistemimizde uzun yıllardır tartışılan ve çözüm arayışı devam eden bir
konudur. Bu kapsamda, başta Adalet Bakanlığımız olmak üzere, konuyla ilgili
kurum ve kuruluşlar çözüm önerilerine ilişkin çalışmalar yapmış ve çözüm
önerilerini kamuoyuna açıklamışlardır. Bugüne kadar yapılan çalışmalarda bilirkişilik
alanında yaşanan sorunların bilirkişilerin eğitimi, denetimi ve seçimi gibi
konularda kurumsal yapı eksikliğinden kaynaklandığı vurgulanmıştır. Bu manada,
Onuncu Kalkınma Planı’nda ve 17 Nisan 2015 tarihinde açıklanan Yargı Reformu
Stratejisi’nde yargılamanın hızlandırılması, yargıya ulaşılabilirliğin
artırılması amacıyla bilirkişilik mekanizmasının geliştirilmesi, bilirkişilik
kurumunun gözden geçirilerek kurumsal olarak yeniden yapılandırılması ve etkin
işleyen bir sistem oluşturulması hedefine yer verilmiştir. Uygulamada
bilirkişilik kurumuna, bilirkişilere ve bu konudaki uygulamalara yönelik birçok
eleştiri bulunmaktadır. Yapılan eleştiriler sadece bilirkişilere ve
bilirkişilik kurumuna olan güveni zedelememekte, adalete olan güveni de olumsuz
etkilemektedir.
Bu açıklamalar ışığında, görüşmekte olduğumuz
tasarıyla, yıllardır ortaya konulan sorunlara karşı çözüm önerisi olarak
önerilen bilirkişilik müessesesinin kurumsal olarak yeniden yapılandırılması,
sistemin etkin işleyen bir sistem hâline getirilmesi amaçlanmaktadır. 
Tasarının ikinci bölümünde yapılan düzenlemeler
hakkında kısaca bilgi vermek istiyorum: 
Tasarının 29 ve 37’nci maddelerinde adli tıp alanındaki
gelişmeler doğrultusunda Adli Tıp Kurumunun çağdaş bilimin gerektirdiği bir
yapı içinde çalışması ve teşkilat yapısının da bu esaslara uygun
yapılandırılması amacıyla Adli Tıp Kurumuyla ilgili düzenlemeler bulunmaktadır.

Tasarının 38’inci maddesiyle, kanunlarda yer alan
bilirkişiliğe ilişkin hükümlere uyulmaması durumu, hâkim ve savcılar bakımından
disiplin cezasını gerektiren bir fiil olarak düzenlenmekte ve bu durumda kınama
cezası verilmesi hususu amaçlanmaktadır. 
Tasarının 39 ve 41’inci maddelerinde, Kamulaştırma
Kanunu’nda değişiklikler yapılarak Bilirkişilik Kanunu Tasarısı hükümleriyle
uyum ve bilirkişilik uygulamalarında birlik sağlanması amacıyla düzenlemeler
yapılmaktadır. 
Tasarının 42’nci maddesiyle, gerçeğe aykırı
bilirkişilik yapmak suçunun cezası, suçla daha etkin mücadele edilebilmesi ve
caydırıcılığın sağlanması amacıyla artırılmaktadır. 
Genel bilgi, tecrübe ya da hâkimlik mesleğinin
gerektirdiği hukuki bilgiyle çözümlenmesi mümkün olan konuda bilirkişiye
başvurulamayacağı tasarının temel ilkesi olarak benimsenmiştir. Bu amacı
gerçekleştirmek ve uygulamalardaki tereddüdü gidermek amacıyla tasarının
43’üncü maddesinde düzenleme yapılmaktadır. 
42, 44 ila 52’nci maddelerde Bilirkişilik Kanunu
Tasarısı’yla yapılan düzenlemelere uyum sağlamak amacıyla çeşitli kanunlarda
değişiklik yapılmaktadır. 
Sayın Başkan, değerli milletvekilleri; görüşmekte
olduğumuz yasa tasarısıyla, uzun bir süreden beri gündemde olan, konuyla ilgili
kurum ve kuruluşların çözümü noktasında çalışmalar yaptığı ve hepsinden
önemlisi, hukuk sistemimizde önemli bir işlevi olan bilirkişilik sisteminin sorunlarını
çözmeye yönelik kurumsal bir yapının oluşturulması öngörülmektedir. 
Görüşmekte olduğumuz tasarının hukuk sistemimize
hayırlı uğurlu olmasını temenni ediyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim Sayın Bilgin.
Şahsı adına son konuşmacı, İstanbul Milletvekili Sayın
Mahmut Tanal’dır.
Buyurun Sayın Tanal. (CHP sıralarından alkışlar)
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla,
hürmetle selamlıyorum. Bilirkişilik Kanunu Tasarısı üzerine söz aldım. 
Tabii,
bilirkişilik müessesesi bugüne kadar mahkemelerde gerçekten çok fazla kan
kaybına sebebiyet veren bir kurum ve bilirkişilik âdeta bir meslek hâline
geldi. Bunun derlenmesi, toparlanması gerekiyordu, ihtiyaç vardı ancak bu
şekilde mi yapılmalıydı, bu ayrı bir tartışma konusu. Çünkü dünyaya baktığımız
zaman bilirkişilik kurumu açısından serbest bırakılan yani yargıcın takdirine
bırakılmış olan sistemler var, bu şekilde kayıt altına alınan sistemler var. 
Kayıt
altına alınan sistemler olsun veyahut da serbest bırakılan sistemler olsun,
hangisine bakarsanız bakın, konuyla ilgili -eğer Sayın Komisyon Başkanları,
Sayın Bakan da dinlerlerse faydalı olacak- mevcut olan Anayasa’mızın 74’üncü
maddesinde şöyle bir hüküm var: Yabancıların dilekçe kullanma hakkı
karşılıklılık ilkesine bağlı. Dilekçe hakkı Anayasa’mızda karşılıklılık
ilkesine bağlı iken mevcut olan bilirkişilik kurumunu biz yabancılara da
tanımış durumdayız. Yani Türkiye Cumhuriyeti devleti vatandaşı dışında, Rusya’dan,
Amerika’dan, İsrail’den, hangi ülkeden dilerseniz dileyin, gayet rahat, burada
bu yabancılık unsuru engeli olmadığı için onlar da Türkiye’de bilirkişilik
yapabilecekler.
Benim Sayın Adalet Bakanlığından ve Komisyondan
istirhamım şu: Nasıl Anayasa’mızın 74’üncü maddesinde karşılıklılık ilkesi
aranıyorsa, benim Türk vatandaşım yurt dışında bilirkişilik yapamıyorsa,
Almanya’da, Amerika’da, İsrail’de, Rusya’da, Hindistan’da yapamıyorsa; onlar da
burada yapamasın. Bu anayasal bir hak açısından, karşılıklılık ilkesi
açısından… En azından eğer Türkiye Cumhuriyeti devleti hâlen bir sömürge devlet
değilse o zaman siyasi bağımsızlık, ekonomik bağımsızlık açısından mutlak
suretle Anayasa’mızın 74’üncü maddesindeki karşılıklılık ilkesine burada da yer
vermek lazım. Aksi takdirde, bu Bilirkişilik Yasa Tasarısı, yabancılara hizmet
eden bir yasa olmuş olacak.
Geliyoruz -ikinci konu aynı zamanda- Sayın Bakan, eğer
bu bilirkişilik kanunu yine Ağa Holdinge veyahut da Cengiz İnşaata hizmet
edecek olan bir kanunsa eskisini arar olacağız, tüzel kişiler bilirkişilik
yapacak. Peki, birinci bölümde ve mevcut olan bugüne kadarki tüm bilirkişilik
müesseseleri neydi? Kişinin şahsına bağlı olacak, liyakatine bağlı olacak,
ehliyetine bağlı olacak. Şirketi kurdunuz; ehliyet, liyakat nerede kaldı?
Şirket İstanbul’da kuruldu, 81 ilde şube açtı. Biraz önce bir başka konuşmacı
arkadaşımızın dediği gibi, bu resmen bir ticarete dönüşmüş olacak. Yani, mevcut
olan büyük şirketler bu alanı yine kapmış olacak.
Yine, bir başka handikap: Gayet açık, net Türk Ceza
Kanunu’nun 20’nci maddesi diyor ki: “Tüzel kişilere ceza verilemez.” Peki,
mevcut olan bilirkişi, hakikate aykırı rapor düzenledi; mevcut olan Ceza
Kanunu’muzun 285’inci maddesinde hüküm var, diyor ki: “Efendim, siz gerçeğe
aykırı bilirkişi raporunu düzenlerseniz şuradan şuraya kadar ceza verilir.”
Peki, burada siz bilirkişiliği tüzel kişiye tevdi ettiniz, gönderdiniz.
Diyebilirsiniz ki “Efendim, bilirkişi, raporu düzenleyen şahıs.” O zaman o
bilirkişilik kavramını oradan çıkarın.
Mevcut olan bu yasal düzenlemeyle -takdir hakkı
açısından- liste belirlemede yargıcın takdir hakkını kaldırdığınız için, mevcut
olan Anayasa’nın hukuk devleti ilkesine aykırı. Daha iyi bir bilirkişi
bulabildim ben; diyelim ki beyefendi kendi alanında daha iyi uzmansa -sayın
milletvekilimiz- ondan daha uzmansa ve listedeki kişi akademik anlamda, bilgi
anlamında, donanım anlamında o kaliteye sahip değilse benim Anayasa’nın 36’ncı
maddesi uyarınca hak arama özgürlüğü çerçevesinde daha kaliteli bilirkişiden
yararlanma hakkım olmaz mı? Bu da engellenmiş oluyor. Yani, listeye bağımlılık,
hak arama özgürlüğüne de, Anayasa’mızın 2’nci maddesindeki hukuk devleti
ilkesine de aykırılık teşkil eder. 
Bu
eleştirilerimin nazara alınmasını, düzenlemedeki bu eksiklerin giderilmesini
istirham ediyorum.
Daha
söylenilecek çok şey var. Sıra geldikçe onları da söylemiş olacağım. 
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN
– Teşekkür ederim.
Şimdi,
on beş dakika süreyle soru-cevap işlemini yapacağız. Bu sürenin yedi buçuk
dakikası siz sayın milletvekillerinin soru sorması için, diğer yedi buçuk
dakikası da Sayın Bakanın bu sorulara cevap vermesi için ayrılmıştır. 
Sayın
Gök, buyurun.
LEVENT
GÖK (Ankara) – Sayın Bakan, dün burada bulunmadığınız saatlerde Cumhuriyet
gazetesine yönelik soruşturmayı yürüten ve Cumhuriyet gazetesindeki gazeteciler
hakkında işlem yapan savcıyla ilgili bir soru sordum. Onun cevabını almak iki
saatimizi aldı. Bu savcının Cumhurbaşkanı Sayın Recep Tayyip Erdoğan’ın
şikâyetçisi olduğu Selam Tevhid davasının 28 no.lu sanığı olup olmadığını, bu
konuda bilgileri olup olmadığını sordum. Ancak, daha sonra, ilerleyen saatlerde
Sayın Mehmet Şimşek bu davanın sanığı olduğunu ifade etti.
Bugün
yaşanan bir başka gelişmeyle, bu konuyu ortaya çıkaran bir gazetecinin İstanbul
Başsavcılığınca aranarak, terörle mücadele eden bir devlet görevlisini teşhir
ettiği iddiasıyla soruşturmaya çağrıldığını öğrendik. Bu iddia doğru mudur? 
Öncelikle,
Sayın Mehmet Şimşek’in verdiği bilgiler kapsamında bizleri aydınlatırsanız…
(Mikrofon
otomatik cihaz tarafından kapatıldı) 
LEVENT
GÖK (Ankara) – …Cumhuriyet gazetesine dönük bu soruşturmanın, FETÖ’yle
irtibatlı bir davanın -altını çiziyorum, yargılanana kadar herkes masumdur, bu
ilkenin de altını özenle çizmek kaydıyla ifade ediyorum bir hukukçu olarak- bu
savcıya verilmesi sizce doğru mudur? Adalet Bakanlığı olarak ya da HSYK olarak
bir işlem başlatılacak mıdır?
Ayrıca,
bir haber değeri olan bu haberi yapan ya da toplumun bilgi alma hakkını,
öğrenme hakkını öne çıkartan bir anlayışla bu haberi yazan bir gazeteci
hakkında soruşturma açmayı uygun buluyor musunuz? Böyle bir soruşturma var
mıdır, başlamış mıdır? Bu konularda dün de sizinle yapmış olduğumuz kısa
değerlendirmede ayrıntılı bir açıklama yapacağınızı ifade ettiğinizden dolayı
kamuoyunun bilgilenme ihtiyacı çerçevesinde tekrar soruyor ve cevaplarınızı
bekliyoruz efendim. 
BAŞKAN
– Sayın Toğrul…
MAHMUT
TOĞRUL (Gaziantep) – Teşekkürler Sayın Başkan.
Sayın
Bakanım, biliyorsunuz 20 Ağustosta Gaziantep’te, Şahinbey ilçesi Beybahçe
Mahallesi’nde bir patlama yaşandı. Bir Kürt düğününe yönelik IŞİD saldırısında
57 yurttaşımız öldürüldü. Bugüne kadar faille ilgili tek bildiğimiz şey -Sayın
Cumhurbaşkanın söylediği- 14 yaşında ve üzerinde Messi forması olan bir çocuk olduğu
ama bu bilgi yerel kaynaklarca doğrulanmıyor. Acaba bu bilgiyi Sayın
Cumhurbaşkanına kim verdi? Bu bilgi doğru mudur?
Aynı
konuyla ilgili olarak ikinci bir sorum: Şu ana kadar Ramazan Ayhan 9 yaşında,
cenazesi henüz tespit edilebilmiş değil çünkü Adli Tıpta otopsiler kimsenin
yani bağımsız avukatların ve tabiplerin katılmadığı bir ortamda yapıldı. Acaba
cenazeler mi karıştı? Buna yönelik, Ramazan Ayhan’ın cenazesinin nerede
olduğuna yönelik bilgileri var mıdır? Ramazan Ayhan’ın annesi hâlâ üzerinde Fatiha
okuyacak bir mezara sahip değil. 
BAŞKAN
– Sayın Arslan…
KAZIM
ARSLAN (Denizli) – Adalet Bakanına soruyorum: Cumhuriyet gazetesine,
yöneticilerine ve yazarlarına karşı yürütülen soruşturmanın normal bir
soruşturma olmayıp siyasi bir soruşturma olduğu açıklıkla görülmektedir.
Başbakan Yardımcısının açıklamasında takibin önceden yapılan şikâyet üzerine
yapıldığı söylenmiş ise de bu söylem çerçevesinde bu takibat daha önce neden
yapılmadı? Kaldı ki bugün yapılan takibat sonucunda, yürütülen soruşturma sonucunda
Cumhuriyet gazetesine baskın yapılarak yazarları, yöneticileri alelacele
gözaltına alınarak sorgulamanın yapılmasının amacı nedir, size sormak
istiyorum.
Teşekkür
ediyorum.
BAŞKAN
– Sayın Toğrul…
MAHMUT
TOĞRUL (Gaziantep) – Teşekkür ederim Sayın Başkan.
Sayın
Başkan, bugün Şırnak Milletvekilimiz Ferhat Encu Brüksel’deki bir programa
katılmak için yurt dışına giderken iki saat öncesinden alınan bir kararla
pasaportuna el konuldu ve yurt dışı yasağı konuldu. Hakkında kesinleşmiş bir
karar olmayan bir vekilin pasaportuna hangi gerekçeyle el konulmuştur, Sayın
Bakanın bunu yanıtlamasını diliyorum.
Teşekkür
ediyorum.
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Bakan, bugün Cumhurbaşkanı Recep Tayyip
Erdoğan, bakana yönelik sözlerinde “Alman Bakan terör örgütlerini destekleyen
gazetelere operasyonları kaygıyla izliyormuş.” gibi bir ifade kullanıyor. Siz
de bir hukukçu olarak, hani her zaman da suçların şahsiliği ya da masumiyet
karinesinden söz eden bir kişi olarak bu beyanı nasıl değerlendiriyorsunuz?
Daha henüz yargılaması yapılan gazeteleri Cumhurbaşkanının terörist ilan etmesi
yargıyı etkileme, yargı faaliyetini etkileme suçu değil midir?
BAŞKAN
– Sayın Toğrul…
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, bundan bir on gün kadar önce Gaziantep’te en işlek yerlere Suriyeli
Araplar aleyhine çok ırkçı yazılamalar yapıldı, bunlar MOBESE kayıtlarının
olduğu bölgelerde yapıldı. Açıkçası, IŞİD militanlarının birçoğunun da Suriyeli
vatandaşlarla beraber kalmaları Gaziantep’te önümüzdeki süreçte ciddi bir etnik
sıkıntının yaşanacağına işarettir. Bu MOBESE kayıtları ve basına da yansıyan bu
ırkçı ve ayrımcı yazılamalarla ilgili herhangi bir soruşturma yapılmış mıdır?
Eğer bu önlem alınmazsa Gaziantep gerçekten önümüzdeki süreçte böyle bir iç
problem yaşayabilir, şimdiden uyarısını yapmak istiyorum.
BAŞKAN
– Başka soru yok.
Sayın
Bakan, buyurun.
ADALET
BAKANI BEKİR BOZDAĞ (Yozgat) – Sayın Başkanım, saygıdeğer milletvekilleri;
Sayın Levent Gök’ün sorduğu soruya dün bir cevap aktarıldı ama ben bugün soru
vesilesiyle tekraren bir değerlendirme yapmak istiyorum. Cumhuriyet gazetesi
hakkında devam eden soruşturmayı yürüten Cumhuriyet Savcısı Murat İnam Selam
Tevhid dosyası şu anda Yargıtay 16. Ceza Dairesinde görülüyor. Burada
sanıklardan birisi olarak ismi geçmektedir, yargılaması da tutuksuz olarak
devam etmektedir. 
Hâkimler
ve Savcılar Yüksek Kurulu bu davada 54 hâkim ve savcı hakkında kovuşturma izni
verdi ve bu çerçevede dava görülüyor. Bunlardan 49’unun şu anda meslekle
ilişiği kesilmiş durumda; 49 kişinin 3’ü KHK’lar çıkmadan önce meslekle ilişiği
kesilmiş, geri kalan 46’sı ise KHK’dan sonra meslekte kalmaları uygun
görülmediğinden meslekle ilişiği de kesilmiştir. Diğer 5 kişiyle alakalı da
Fetullahçı terör örgütü bağlantısı ve üyeliği irtibatına ilişkin meslekten
uzaklaştırılmalarını gerektirecek nitelikte yeterince bir veri ve kanaat
oluşmadığından açığa alınma işlemi de yapılmamış, meslekten uzaklaştırma
uygulaması da bunlarla ilgili uygulanmamıştır. Tabii, bu, yargılama sonucunu da
bekleyecektir; şu anda HSYK, elindeki verilere göre bu kanaatini ortaya koymuş
ve böyle bir uygulama yapmış. Yargılama sonucunda çıkacak karara göre de
HSYK’nın kararı değişecektir çünkü yargılama yeni bir veri ve delil ortaya
koyacaktır. 
Murat
İnam, bu Selam Tevhid dosyasında iddianamede de adı geçen kişiyle alakalı...
Bir defa dinleme, teknik araçlarla izlenme, gizli olarak ses ve görüntü kaydı
alınmasına dair talepte bulunmuş kendisi. Oradaki usulsüz ve kanuna aykırı
dinleme ve izlemelerle ilgili durum bu. Bu, tabii, yargılama sonucunda ortaya
çıkacak bir durumdur. 
Haberi
yapan gazeteciyle alakalı… Ben, siz kürsüde konuşurken telefonla cumhuriyet
savcımızı aradım “Nedir? Var mı?” diye. O, bana ilk verdiği bilgide “Benim
bildiğim şu anda yok ama ben bir araştırayım, döneyim.” dedi. Şu anda
bakıyorlar, dönünce ben o bilgiyi ayrıca paylaşacağım çünkü ben de ilk defa
burada bunu duydum. İnşallah, birazdan onun da bilgisini aktaracağım. 
Tabii,
bir davada yargılanan kişiye bu tür bir soruşturmanın verilmesini ben de bir
talihsizlik olarak görüyorum. Olmaması daha doğrudur. Ancak, Cumhuriyet
gazetesine dönük bu soruşturmadaki iddialar, daha doğrusu deliller savcıdan
oluşmuyor, savcı değil delil yani, başka deliller nedeniyle soruşturma devam
ediyor ve bu soruşturma o çerçevede yürüyor. Ancak, keşke böyle bir
görevlendirme yapılmamış olsaydı daha iyi olurdu, daha da doğru olurdu. Ben
bunu da her defasında ifade ederim çünkü bu, bu tartışmalara zemin hazırladı.
Buna gerek yoktu, başka birisi pekâlâ yapabilirdi ama böyle de bir sonuç ortaya
çıkmış durumda. Tabii, bizim, savcıları değiştirme yetkimiz, görevimiz de yok;
o, tamamıyla başsavcılığın iş bölümü çerçevesinde yürüyen işler. İşte bu
soruşturmaları yürüten başsavcı vekili kendine bağlı savcılar arasında
dosyaları tevzi ediyor. Burada da bir kötü niyetin olmadığını çok net ifade
ederim çünkü ben, bizzat bu konuya, dün burada gündeme gelmesinden sonra alaka
gösterdim, hem cumhuriyet başsavcısıyla konuştum hem de HSYK Başkan Vekilimizle
bu konuyu detaylı bir şekilde konuştum. Her ikisinden de aldığım bilgileri
burada paylaşıyorum. Bununla ilgili, FEÖ irtibatı, üyeliği ve iltisakına dair
bir kanaat oluşmuş olsaydı, bugüne kadar bu kanaatle, oy birliğiyle 3.456 hâkim
ve savcının meslekte kalmalarının uygun olmadığına karar veren HSYK, bu konuda
tereddüt etmezdi. Ben ona inanıyorum çünkü yargının bu konuda güvenilirliğini
sağlamak, bağımsızlığını ve tarafsızlığını korumak için bu adımın atılması
gerektiğine herkes inanıyor. 
Şu
anda bilgi geldi Sayın Başsavcımızdan: Soruşturma bulunmadığını söylüyor, hani,
haberi yapan gazeteciyle ilgili ifadeye çağırma veya bir soruşturma olmadığı
İstanbul Cumhuriyet Başsavcımızın araştırmasıyla bana ilettiği bilgide yani
böyle bir soruşturma yok.
Dolayısıyla,
diğer 4’üncü soruya da cevap vermeme gerek kalmadı. Orada benim görüşümü
soruyorsunuz ama bu… Şu anda Terörle Mücadele Kanunu’nun 6’ncı maddesi bu gibi
konularda, bu tür terörle ilişkili konularda soruşturma yapan savcı, hâkimlerle
ilgili bazı unsurların varlığı hâlinde haber yapılmasını, bir açıklama
yapılmasını suç olarak düzenliyor. Terörle Mücadele Kanunu’nun 6’ncı maddesinde
bir şey var, kanun kuralı var ama tabii, öbürü benim şahsi görüşüm olacak.
İzniniz olursa ben şahsi görüşümü burada paylaşmak istemem, doğru da görmüyorum
çünkü yargılama süreçleri devam ediyor, onu doğru da görmüyorum. 
Gaziantep’te
DEAŞ saldırısı sonucu 56 vatandaşımız orada şehit oldu. Tabii, bununla ilgili
Gaziantep Cumhuriyet Başsavcılığı soruşturmayı yürütüyor. Sayın
Cumhurbaşkanımızın, o canlı bomba olarak ifade edilen kişiye ilişkin açıkladığı
bilgiler doğru bilgilerdir. O bilgilerde bir yanlışlık yok. 
MAHMUT
TOĞRUL (Gaziantep) – Cumhuriyet savcılığı doğrulamıyor Sayın Bakan.
ADALET
BAKANI BEKİR BOZDAĞ (Yozgat) – Gaziantep’te tabii, bu konuyla ilgili çok
detaylı çalışmalar var; sadece bu konuyla ilgili değil, DEAŞ terör örgütüne
ilişkin hem Gaziantep’te hem Kilis’te hem de Türkiye'nin her tarafında çok
ciddi soruşturmalar devam ediyor. Polisin ve diğer güvenlik birimlerimizin,
istihbarat birimlerimizin arayışları, incelemeleri devam ediyor. DEAŞ terör
örgütü Türkiye'nin de, Türk milletinin de, Müslümanların da, İslam’ın da,
hepimizin de ortak düşmanıdır. Ben buradan bir kez daha ifade etmek isterim ki
bütün dünya vazgeçse DEAŞ terör örgütüyle mücadeleden Türkiye vazgeçmeyecektir.
Çünkü bu terör örgütü insanlığın düşmanıdır, bununla mücadele devam edecektir. 
Şimdi,
bu çocukla ilgili, bunların DNA karşılaştırması anne babayla yapılmış ve
kimliği de tespit edilmiştir. Ailesinin tereddüdü üzerine…
(Mikrofon
otomatik cihaz tarafından kapatıldı) 
BAŞKAN
– Sayın Bakan, süreniz doldu, tamamlarsanız…
ADALET
BAKANI BEKİR BOZDAĞ (Yozgat) – İzniniz olursa şunu bitireyim.
BAŞKAN
– Açalım mikrofonu.
ADALET
BAKANI BEKİR BOZDAĞ (Yozgat) – Kimliği tespit edilmiştir, aile tereddüt etmiş,
bunun üzerine analiz tekrar edilmiş, bir kez daha yenilenmiş ve sonuç
değişmemiştir. Ailenin ısrarla çocuğu kabul etmemesi üzerine, incelenen bölge
sayıları artırılarak uluslararası standartların da üzerinde bir incelemeyle
-burada birtakım teknik şeyler var, izniniz olursa- “Toplam 30 otozomal 27 Y-STR,
12 BAŞKAN X-STR’yle uyumlu bulunmuştur.” deniliyor. DNA analizini yapan
İstanbul Biyoloji İhtisas Dairesi olup bu daire uluslararası standartlara göre
akredite bir dairedir. DNA analizine göre çocuk, ailenin çocuğudur. Yani burada
herhangi bir tereddüt yok ancak aile, demin söylediğimiz gibi…
MAHMUT
TOĞRUL (Gaziantep) – O parmak izleri, saç…
ADALET
BAKANI BEKİR BOZDAĞ (Yozgat) – Ama bak, bütün, ne kadar tereddüt varsa hepsi
incelenmiş, uluslararası standartta da incelenmiş. Peki, ailede böyle bir
tereddüt olabilir, ben bunu anlıyorum ama bizim bu konuda verebileceğimiz cevap
ancak bilimin cevabıdır. Şu anda sahip olduğumuz… 
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Yozgat) – …bilimsel verilere göre de bu cevap verilmiştir
kendisine.
Diğer
sorulara yazılı cevap vereyim.
BAŞKAN
– Peki, Sayın Bakan, teşekkür ederim.
MAHMUT
TOĞRUL (Gaziantep) – Aslında, bu sorulan sorular önemlidir Sayın Başkanım, izin
verirseniz Bakan bunların hepsini cevaplarsa iyi olur.
BAŞKAN
– Ben sürelerle bağlıyım Sayın Toğrul.
ADALET
BAKANI BEKİR BOZDAĞ (Yozgat) – Yani ben cevap verebilirim hepsine Sayın
Başkanım, izin verirseniz.
BAŞKAN
– Sayın Toğrul, ben de süreyle bağlıyım. Daha sonra, ara verdiğimizde Sayın
Bakanla görüşebilirsiniz. Benim yapabilecek bir konumum yok şimdi.
ADALET
BAKANI BEKİR BOZDAĞ (Yozgat) – Ferhat Encu’yla ilgili, Şırnak Sulh Ceza
Hâkimliğinin kararıyla ilgili…
BAŞKAN
– Sayın Bakan, mikrofonunuz kapalı, bir şey mi söyleyecektiniz, açalım mı?
ADALET
BAKANI BEKİR BOZDAĞ (Yozgat) – Ferhat Encu’yla ilgili, milletvekiliyle ilgili
bir konu var da.
BAŞKAN
– Bir açalım o zaman, bir dakika ek süre verelim.
ADALET
BAKANI BEKİR BOZDAĞ (Yozgat) – Şırnak Milletvekili Ferhat Encu hakkında yurt
dışına çıkış yasağı Şırnak Sulh Ceza Hâkimliği tarafından konulmuştur ve kolluk
da bunun uygulamasını yapmıştır.
MAHMUT
TOĞRUL (Gaziantep) – Ne zaman Sayın Bakanım?
ADALET
BAKANI BEKİR BOZDAĞ (Yozgat) – Bunun tarih şeyi var ama 2016/490 sayılı
dosyayla… Tarihi yok, konuluş tarihi yok ama şey var.
MAHMUT
TOĞRUL (Gaziantep) – Bugün çıkarken iki saat öncesinde alınmış bir karar Sayın
Bakan.
ADALET
BAKANI BEKİR BOZDAĞ (Yozgat) – Yani onun tarihi bizde yok ama dosya numarası
var, sulh ceza hâkimliği tarafından konulmuş. Emniyetin yazısı, 3/11/2016
tarihli Emniyet yazısı var ama hâkimliğin karar tarihi bizde yok.
BAŞKAN
– Teşekkür ederim Sayın Bakan.
Buyurun
Sayın Gök.
LEVENT
GÖK (Ankara) – Sayın Başkan, Sayın Bakana teşekkür ederim. 
Bir
kere, öncelikli olarak Cumhuriyet gazetesine dönük soruşturmada Selam Tevhid
davasının sanığının iddianameyle ya da soruşturmayla ilgili görevlendirilmesini
kendisinin de uygun bulmadığını söylemesini önemli bir konu olarak not
ediyoruz. 
Ancak,
diğer konuda, İstanbul Cumhuriyet Başsavcılığının 2016/ 131028 sayılı
dosyasıyla bu ilgili gazeteci soruşturmaya çağrılmıştır. Sayın Bakan sayın
başsavcıyla görüştüğünü, bir soruşturma olmadığını ifade ediyor. Umuyor ve
diliyorum ki Sayın Bakanın da ifade ettiği gibi, o gazeteci az önce anlattığım
çerçevede soruşturmaya çağrılmamıştır ama Sayın Bakana -bu numarayı vermek
kaydıyla- 2016/131028 hazırlık numarasını da takdim ediyorum.
(Mikrofon
otomatik cihaz tarafından kapatıldı) 
LEVENT
GÖK (Ankara) – Umuyor ve diliyorum ki farklı bir dosyadır.
BAŞKAN
– Teşekkür ederim.
Sayın
milletvekilleri, ikinci bölüm üzerindeki görüşmeler tamamlanmıştır. Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
29’uncu
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 29’uncu birinci
cümlesinin sonundaki “teselsül ettirilmiştir” ibaresinin “değiştirilmiştir”
şeklinde değiştirilmesini arz ve teklif ederiz.
 Mustafa Kalaycı  İsmail
Faruk Aksu Erkan Haberal
 Konya İstanbul Ankara
 Mehmet Necmettin Ahrazoğlu Kadir
Koçdemir Mustafa Mit
 Hatay Bursa Ankara
 Rahi Ersoy Kamil
Aydın
 Osmaniye Erzurum
Türkiye Büyük Millet Meclisi Başkanlığına
388 sıra sayılı
Bilirkişilik Kanunu Tasarısı’nın 29’uncu maddesi ile 2659 sayılı Kanun’un
13’üncü maddesinin (1)’inci fıkrasına eklenen (b) bendinin aşağıdaki şekilde
değiştirilmesini arz ve teklif ederiz.
Cemal Okan Yüksel Tahsin
Tarhan Kazım Arslan
 Eskişehir Kocaeli
 Denizli
 Mehmet Gökdağ Bülent
Yener Bektaşoğlu  Dursun Çiçek
 Gaziantep 
Giresun İstanbul
 Muharrem Erkek
 Çanakkale
“b- Zorunluluk
hâlinde İhtisas Kurullarının başkan ve üyeleri ile daire başkanlarının
görevlerini değiştirmek,”
Türkiye Büyük Millet Meclisi Başkanlığına
Görüşülmekte olan
388 sıra sayılı Kanun Tasarısı’nın 29’uncu maddesinin tasarı metninden
çıkarılmasını arz ve teklif ederiz.
 İdris Baluken Meral
Danış Beştaş Celal Doğan
 Diyarbakır Adana İstanbul
 Mahmut Toğrul Kadri
Yıldırım Mizgin Irgat
 Gaziantep Siirt Bitlis
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ YILMAZ TUNÇ (Bartın) – Katılmıyoruz.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Sayın Başkan.
BAŞKAN – Önerge
üzerinde Siirt Milletvekili Sayın Kadri Yıldırım konuşacak.
Buyurunuz Sayın
Yıldırım. (HDP sıralarından alkışlar) 
KADRİ YILDIRIM
(Siirt) – Sayın Başkan, değerli milletvekilleri; hepinizi saygılarımla
selamlıyorum.
Bugün Hazreti
Peygamber’in ikinci halifesi ve adaletin sembolü olan Hazreti Ömer’in 1.372’nci
vefat yıl dönümüdür. 
Bilirkişilik
Kanunu Tasarısı’yla ilgili görüşlerimi bu büyük zatın siretinden bir iki
örnekle paylaşmak istiyorum: Özellikle isminin bir parçası “adalet” olan
iktidar partimizin ve özellikle de Adalet Bakanımızın -ki, buradadır-
dinlemelerini yararlı görüyorum. 
Yargıda
bağımsızlığın, adaletin ve eşitliğin tecellisi için kendi dokunulmazlığını bir
devlet başkanı olarak kaldırmış ve mahkemeye sade bir vatandaş olarak katılıp
ifade vermiştir Hazreti Ömer. Olay şu: Übey bin Ka'b, bir devlet başkanı olan
Hazreti Ömer’i mahkemeye şikâyet etmiş, mahkemenin o günkü hâkimi aynı zamanda
Hazreti Peygamber'in vahiy kâtiplerinden biri olan Zeyd bin Sabit idi. Hâkim
Zeyd, iki hasım olarak davacı Übey bin Ka'b’ı ve davalı olarak Hazreti Ömer’i
mahkemeye çağırmış. Übey bin Ka'b içeri girdiğinde rahatını bozmayan hâkim
Zeyd, Hazreti Ömer içeri girince ona saygıdan dolayı ayağa kalkınca Hazreti
Ömer onu şöyle uyarmıştır: “Bu senin ilk adaletsizliğindir, eğer senin
nazarında Ömer ile herhangi biri eşit değilse hâkimlik makamına layık
değilsin.” Şibli Numani bunu kendi eserinde açıkça kaydediyor.
İkinci
bir örnek: Devlet başkanı, halife ve kanun koyucu olarak Hazreti Ömer’in
çıkarmak istediği bir kanunda, bir bilirkişi kadın tarafından yanlışlığı,
anayasaya aykırılığı hakkında bir kararla, bir öneriyle bu yanlış
düzeltilmiştir. Bunun da özü şudur: Hazreti Ömer bir cuma hutbesinde kadınlara
evlilik sırasında ödenen mihr miktarına bir kota, bir sınır koymak istiyor ama
o sırada caminin içerisinde bulunan ve kitaplarda “uzun boylu” denilen bir
kadın sahabe, Hazreti Ömer’i Kur'an’dan getirdiği bir ayet deliliyle susturuyor
ve Hazreti Ömer de “…”(x) yani “Kadın doğru söyledi, isabet
etti, Ömer yanlış yaptı.” diyerek o günkü anayasa olan Kur'an’a aykırılığı
ispat edilen bu kanunu koymaktan vazgeçti. Dolayısıyla, Hazreti Ömer, hiçbir
zaman, “Bir defa da olsa anayasayı bir tarafa bırakın.” gibi bir lüks ve
talimat içerisine girmedi ve hiçbir zaman “Her şeyi ben bilirim, size izin
verdiğim kadar ancak siz bilebilirsiniz.” demedi ve hiçbir zaman “Ben devlet
başkanıyım, dokunulmazlığım var, siz beni normal bir vatandaşla birlikte
mahkemeye çağıramazsınız.” demedi, bilakis normal bir vatandaşla birlikte
mahkemenin önüne normal bir vatandaş olarak çıktı ve ifadesini verdi. Hele hele
kendisini mescitte uyaran kadına “Sen kim oluyorsun da benim gibi bir halifeye,
devlet başkanına karışıyorsun?” veya “…yanlışımı ortaya koyuyorsun.” demedi,
diyemedi, diyemezdi de çünkü bilirkişinin cinsiyeti önemli değil, bilimin orada
objektifliği, doğruluğu ve isabetliliği önemliydi. O da bu ölçüyü kabul etti ve
ona göre hareket etti. Darısı bütün partilerimizin başına. 
Teşekkürler.

Saygılar.
(HDP sıralarından alkışlar) 
BAŞKAN
– Teşekkür ederim Sayın Yıldırım. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 29’uncu maddesi ile 2659 sayılı
Kanun’un 13’üncü maddesinin (1)’inci fıkrasına eklenen (b) bendinin aşağıdaki
şekilde değiştirilmesini arz ve teklif ederiz.
“b-
Zorunluluk hâlinde İhtisas Kurullarının başkan ve üyeleri ile daire
başkanlarının görevlerini değiştirmek,”
Cemal
Okan Yüksel (Eskişehir) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Sayın Başkan, bir cümle söyleyerek ondan sonra
kanaatimi söyleyeceğim.
Sayın
Gök’ün soruşturma konusunda verdiği dosya numarasını sordum, şu anda böyle bir
açılmış soruşturma yok, teyiden bir kez daha ifade ediyorum.
LEVENT
GÖK (Ankara) – Sayın Bakan, kendisini pazartesi günü ifadeye çağırmışlar.
ADALET
BAKANI BEKİR BOZDAĞ (Yozgat) – Ben şu anda bana iletilen bilgiyi paylaşıyorum.
Bana iletilen resmî bilgi “Böyle bir soruşturma yok.” dediler. 
LEVENT
GÖK (Ankara) – Yani bunu da tabii önemseyerek dinliyorum; teşekkür ederim, sağ
olun.
ADALET
BAKANI BEKİR BOZDAĞ (Yozgat) – Ben, şimdi, bizzat telefonla sayın başsavcımızı
aradım, kendisi bize bunu söylediler. Tamam mı?
LEVENT
GÖK (Ankara) – Bunu size gönderirken arkadaşımızın pazartesi soruşturmaya
çağrıldığını kendisine bildirmişler, o bakımdan bildirdik ama anlaşıldı. Bir
bakalım. 
ADALET
BAKANI BEKİR BOZDAĞ (Yozgat) – Bizim aldığımız bilgi bu, ben aynen aktarıyorum.
Katılmıyoruz
önergeye de.
BAŞKAN
– Önergeye katılmıyorsunuz.
Önerge
üzerinde Çanakkale Milletvekili Sayın Muharrem Erkek konuşacak.
Buyurunuz
Sayın Erkek. (CHP sıralarından alkışlar)
MUHARREM
ERKEK (Çanakkale) – Sayın Başkan, değerli milletvekilleri; 388 sıra sayılı
Bilirkişilik Kanunu Tasarısı’nın 29’uncu maddesi üzerine söz almış
bulunmaktayım. Yüce Meclisi saygıyla selamlıyorum.
Tasarı, gündeme geldiğinden bugüne sivil toplum
kuruluşları, akademisyenler, yargı mensupları tarafından endişeyle takip
ediliyor ve çok ciddi eleştiriler getiriliyor. Çünkü yargımızın durumu ortada.
Maalesef mahkemelerimiz, hâkimlerimiz ihtisaslaşamadığı için bilirkişilik
sistemi adli sisteme paralel bir yapı olarak devam ediyor ve ülkemizdeki hem
ceza hem hukuk davalarının çok büyük çoğunluğu bilirkişilik müessesine bağlı
olarak sonuçlanıyor. Tabii ki bu ciddi bir sorun. Zaten mevcut HSYK’nın
yapısıyla iktidar, maalesef yargıyı kendisine bağlamış durumda. Bugün,
Türkiye'de, ülkemizde bağımsız bir yargıdan, hukukun üstünlüğünden söz etmek
mümkün değil. Bir de şimdi bunun üzerine bilirkişilik müessesesinin yürütmenin
bir parçası olan Adalet Bakanlığına tamamen bağlanmasıyla yargıyı tümüyle
kontrol altına almış oluyorsunuz. Oysa, yapılması gereken, bu değil, yapılması
gereken, mahkemelerimizin ihtisaslaşması ve bilirkişiliğin hâkimliğe ikame
edilmeyecek bir yapının oluşturulması ve genel kalitenin iyileştirilmesi.
Çünkü, sonuçta, mağdur olan hep yurttaşlarımız oluyor. 
Bakın, 2015 tarihli AB İlerleme Raporu’nda
“Bilirkişilik sistemi hâlâ paralel bir adli sistem olarak ve genel kaliteyi
iyileştirmeden işlevini sürdürmekte iken yargı sisteminin hâkimlerin
ihtisaslaşmasına engel teşkil eden ve iş yükü bakımından orantısız bir trafiğe sahip
yapısı nedeniyle bilirkişilik müessesesinin güçlendirilmesi, bilirkişilerin
hâkimlere ikame edilmesine mahal vermeyecek şekilde gerçekleştirilmelidir.”
şeklindeki tespit, maalesef son derece doğru bir tespit. Yüksek yargıda,
Yargıtaydaki daireler arasında nasıl bir ihtisaslaşma söz konusuysa yerel
mahkemelerde de bir ihtisaslaşmayı ivedi olarak sağlamak zorundayız. 
Değerli milletvekilleri, Sayın Adalet Bakanımız burada
olduğu için gensoruyla ilgili konuşmamda önemle istirham ettim kendisinden ve
bu kürsüden talep ettim idamla ilgili bir sorumu, fakat kendisi konuşmasında
bunu cevaplandırmadı. Ben, burada oldukları için bu konuda bir değerlendirme
yapmak istiyorum ve tekrar kendisine bir sorum olacak. 
Bakın, bu Meclis çatısı altında çok değerli hukukçular
var. Ben, İnsan Hakları ve Temel Özgürlüklerin Korunmasına İlişkin Sözleşme’ye
Ek 13 No.lu Protokol’ün ilk üç maddesini size okumak istiyorum. Bu protokol,
sizin döneminizde, 9 Ocak 2004’de imzalandı ve Resmî Gazete’de yayımlandı ve
yürürlüğe girdi:
“Madde
1- Ölüm cezası kaldırılmıştır. Hiç kimse bu cezaya çarptırılamaz ve idam
edilemez. 
Madde
2- Sözleşmenin 15. maddesine dayanılarak bu Protokol'ün hükümleri hiçbir
surette tadil edilemez. 
Madde
3- Sözleşme'nin 57. maddesine dayanılarak bu Protokol'ün hükümleriyle ilgili
hiçbir çekince konulamaz.”
Ve
bu milletlerarası anlaşma, bu sözleşme, Anayasa’mızın 90’ıncı maddesinde de, iç
hukukumuzda üstün konumda. O yüzden Sayın Adalet Bakanının, devletimizi yöneten
seçilmiş kişilerce sürekli idam çığlıklarının atıldığı bu dönemde, bu idam
cezasının, bu protokole rağmen ve Anayasa’mıza rağmen nasıl getirileceğini izah
etmesi zorunluluğu var diye düşünüyorum çünkü Adalet Bakanımızın bir hukukçu
olması sebebiyle görüşleri bizim için çok çok önemli. 
Bakın,
Cumhurbaşkanımız Sayın Tayyip Erdoğan 2007 yılında ne demiş Bahçeli idam talep
ederken: “Bahçeli’nin aktörlük yanı var. Bana ip gönderiyor, ‘Al idam et.’
diyor. Şu anda bir hukuk devletinde yaşıyoruz, idamların müebbet hapse
dönüştüğü bir dönemde yaşıyoruz. Böyle bir dönemde idamdan bahsetmek kanunlara
ne kadar uzak olduğunun da bir gereğidir. Bunlardan haberi yok.” Bugün de bir
hukuk devletinde yaşıyorsak eğer ve idamı biz hukuk mevzuatımızdan çıkartmışsak
lütfen bu tartışmalara bir son verelim ve hukuka uygun hareket edelim diyorum. 
Yüce
Meclisi saygıyla selamlıyorum. (CHP ve HDP sıralarından alkışlar)
BAŞKAN
– Teşekkür ederim Sayın Erkek. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Son
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 29’uncu maddesinin
birinci cümlesinin sonundaki “teselsül ettirilmiştir” ibaresinin
“değiştirilmiştir” şeklinde değiştirilmesini arz ve teklif ederiz. 
Kamil Aydın (Erzurum) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Takdire bırakıyoruz Sayın Başkanım.

BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılıyoruz Başkanım. 
BAŞKAN
– Önerge üzerinde Osmaniye Milletvekili Sayın Ruhi Ersoy konuşacak.
Buyurun
Sayın Ersoy. (MHP sıralarından alkışlar)
RUHİ
ERSOY (Osmaniye) – Sayın Başkan, değerli milletvekilleri; “bilirkişilik”
kavramı üzerine değerlendirmeler yasalaşma sürecinin içerisinde. “Bilirkişi” kavramı
Türk halk kültürü içerisinde ve Türk töresinde kanaat önderi, akil adam ve ak
sakal olarak bilinen şahıslarla ilgilidir. Bunlar zamanın, şartların, hayatın,
geleneğin biriktirdikleriyle beraber toplumda saygın kişiler olurlar ve pek çok
konuda arasında sorun olanlar bu kanaat önderleri ve ak sakalın belirlemiş
olduğu sorun çözme metodunu kabul ederler ve toplumda bir uzlaşma olur. Aslında
bu kamu denetçiliği, ombudsmanlık gibi kurumlar da Türk kültürünün
müktesebatında var olan bu yapıları da uyarlamayla ilgili bence yani
ombudsmanlık kavramı ve ismi uluslararası Batı literatüründen gelmiş gibi
gözükse de kendi müktesebatımızda var olan kavramlar ile onlar arasındaki
özgünlüğü ifade ederek yerlilik ve millîlik yolunda da hayırlı işler yapmış
oluruz diye düşünüyorum. 
İşte bu kapsamda her siyasetçinin kendi siyaset yaptığı
coğrafyada, bölgede kanaat önderleriyle temasları vardır, bilirkişilerle
temasları vardır; “Hayat nereye gidiyor? Gündelik yaşam nedir? Bize neler
tavsiye edersin?” diye nabız tuttuğu bir yer vardır. Bunu eski siyasetçiler de
“Falanca amca ya da falanca bölge ya da falanca şahıs bunu çok iyi bilir.” ya
da “Muhterem biriyle görüştün mü?” ya da “Falanca amca bu konuda şöyle demişti,
böyle olmadı mı?” gibi aslında burada bir de halk irfanına, sezgisine de
müracaat vardır. Evet, siyaset buradan beslenmeli ama akılla, rasyonel
politikalarla da tedbirini almalı. 
Bu kapsamda, “Şu kürsüye çıktığında ‘Bu yer fıstığı
para etmedi.’ oradan bir söyle de yüreğim bir soğusun.” diyen, Düziçi’nden beni
arayan o bilirkişilerin sözünün, yüreklerinin bir şekliyle ifadesi olarak bunu
buradan dillendirmek istiyorum. 
Bizim Osmaniye’miz yer fıstığı üretiminde Türkiye’de
çok önemli bir üretim merkezidir. Üretimi bir şekliyle entegre tesisi ve sanayiye
dönüştürme aşamasında bazı girişimler olsa da genelde bu işin işçiliğini ve
üretimini yapar ve bunu genelde kuruyemiş sektörüne gönderir. 
Değerli
milletvekilleri, ürünler bu sene beş altı yıl önceki fiyattan ancak karşılık
bulabiliyor. Çiftçinin üretmiş olduğu emek, mazot, gübre parası ve maliyet ile
üretimi arasında ciddi bir sıkıntı var. Esnaf, bunun üzerinden para kazanan
esnaf ciddi anlamda bir mağduriyet içerisinde ve en çok arzuları -tıpkı
Karadeniz’de fındıkta olduğu gibi- destekleme alımlarıyla ilgili genel rekolte
hesaplarına göre buranın devlet eliyle bir standardının belirlenmesi. 
İşte,
bu bilirkişinin ve bilirkişilerin “Bu konuyu dillendir.” demesinin yanı sıra
hemen modern bilirkişi konumuna gelen sendikalarımızın ve STK’larımızın da sözcülüğü
şu: Bizim memlekette Kadirli ile Osmaniye arasında bir yol var. Bizim belediye
başkanı diyor ki: “Ben Adana’ya liseye giderken bu yoldan gidiyordum, hâlâ aynı
yoldan.” Sanırım o 50 küsur yaşında. Biz bu yolun duble yol olmasını istiyoruz
-iktidar partisi milletvekili de bu konuda bizimle aynı fikirde- bunun da duble
yol olması konusunu buradan dillendirme arzusundayım.
Bir
de, bizim devlet hastanemiz var, 57’nci Hükûmette Sayın Devlet Bahçeli
Beyefendi’nin katkılarıyla yapılan hastane. 600 yatak kapasiteli bir hastaneden
bahsediliyor. Akıbetinin ne olduğu henüz daha belli değil. Ve şu anki devlet
hastanemiz ciddi anlamda, fiziki olarak, hasta ve çalışanlarının potansiyelini
kaldıramayacak bir konumda. Bu konudaki çalışmaların hızlı bir şekilde yapılmasını
istiyoruz. Aslında asıl istediğimiz ve benim de burada önerge verdiğim
konulardan bir tanesi bir tıp fakültesi hastanesinin kurulması, araştırma,
uygulama hastanesine dönüşmesi. Sadece yatak kapasitesinin artması değil, ciddi
anlamda yeni birimlerin de sağlık hizmeti olarak şehrimize gelmesini istiyoruz.
Organize
sanayimizin ve buna benzer, şehrimizin denize açılmasıyla alakalı bazı
çalışmaları da ileriki günlerde verdiğimiz önergelerle burada dillendirmek
istiyoruz. 
Biz
“bilirkişilik” kavramıyla bilirkişilerden bize gelenleri bugün burada ifade
etme niyetindeydik. Buna imkân veren Milliyetçi Hareket Partisi Grubuna ben
teşekkür ediyorum. Vermiş olduğumuz önergenin olumlu olarak desteklenmesini
bekliyor, Genel Kurulu saygıyla selamlıyorum. (MHP sıralarından alkışlar)
BAŞKAN
- Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
30’uncu
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 30’uncu maddesinin
birinci cümlesindeki “başlığında yer alan” ibaresinin “başlığında bulunan”
olarak değiştirilmesini arz ve teklif ederiz.
 Mustafa Kalaycı  İsmail
Faruk Aksu Kamil Aydın
 Konya İstanbul Erzurum
 Mehmet Necmettin Ahrazoğlu Erkan
Haberal Kadir Koçdemir
 Hatay Ankara Bursa
 Mustafa Mit Deniz
Depboylu
 Ankara  Aydın
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 30’uncu maddesi ile 2659 sayılı
Kanun’un 15’inci maddesinin (3)’üncü fıkrası aşağıdaki şekilde değiştirilmesini
arz ve teklif ederiz. 
 Cemal Okan Yüksel Tahsin
Tarhan Mehmet Gökdağ
 Eskişehir Kocaeli Gaziantep
 Kazım Arslan Dursun
Çiçek Bülent Yener Bektaşoğlu
 Denizli İstanbul Giresun
 Murat Emir Muharrem
Erkek
 Ankara Çanakkale
“Fizik
ve Trafik İhtisas Dairelerinin genişletilmiş uzmanlar heyetinin çalışma usul ve
esasları ilgili yönetmelikle düzenlenir.”
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 30’uncu maddesinin tasarı metninden
çıkarılmasını arz ve teklif ederiz.
 İdris Baluken Mahmut
Toğrul Meral Danış Beştaş
 Diyarbakır Gaziantep Adana
 Mizgin Irgat Celal
Doğan
 Bitlis İstanbul
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, değerli milletvekilleri; hepinizi saygıyla selamlıyorum.
Biraz
önce Şırnak Milletvekilimizle ilgili Sayın Bakana sorduğumda cevap olarak dedi
ki “Şırnak mahkemesi karar almış.” 
Değerli
arkadaşlar, hukuk tamamen günümüzde siyasallaşmıştır, artık tüm kararlar
siyasidir. Bugün üzerinde konuştuğumuz Bilirkişilik Kanunu Tasarısı da aynı
şekilde yeri geldiğinde aynı amaçla kullanılıyor. Şu anda tüm kamu personeli
üzerindeki baskılar, zulümler de siyasetendir. 
Bakın,
siz KESK’e bağlı kamu emekçilerini görevden alırken iki temel dayanağa
dayandırdınız. Biri, 10 Ekim Gar patlamasından dolayı 12-13 Ekimde iş
bırakmaları, bir diğeri de, Kürt illerindeki yıkım savaşı sırasında eğitimciler,
çocuklar okula gidebilsin diye yine 29 Aralıkta bir gün iş bıraktılar. Bu
kararları sendikaları aldı. 
Değerli
arkadaşlar, bugün AİHM’in aldığı bir kararı dikkatinize sunuyorum: AİHM 2010
yılında iş bıraktığı için disiplin cezası alan öğretmenlere, bugün, bu iş
bırakan öğretmene cezanın sendikal hak ihlali olduğunu karara bağladı ve
öğretmenlere 153 bin lira para ödenmesine hükmetti. Değerli arkadaşlar, şu anda
biraz önce söylediğim iki gerekçeyle -ki ikisini de sendika karar almıştı-
sendikanın aldığı kararlara uymak, sendika üyeleri için bir zorunluluktur ve
bundan dolayı bir ceza alamazlar. Bunun içtihatları hem iç hukukta hem
uluslararası hukukta normlaşmış, kalıplaşmıştır ama buna rağmen siz bu iki
nedenden kaynaklanarak KESK’e bağlı on binlerce eğitimciyi, haberciyi görevden
aldınız ve doğru dürüst hiçbir soruşturma yapmadan ya açığa aldınız ya işten
çıkardınız. Değerli arkadaşlar, bunlar yarın birer birer mahkemelerden dönecek.
Peki, bunlara ödenecek bu tazminatları saray mı ödeyecek, AKP’liler kendi
cebinden mi ödeyecek, yoksa bu milletin verdiği vergilerden mi ödeyecekler?
Sizin siyasal olarak verdiğiniz bu kararları neden benim vatandaşıma
yüklüyorsunuz? Neden yurttaşımız ödemek zorunda bırakılacak? Değerli
arkadaşlar, bunların hiçbiri hukuki değil, biraz önce söyledim, siyasidir. 
Bakın,
dün, KESK’e bağlı HABER-SEN’in bir basın toplantısına katıldım. KESK’e bağlı
HABER-SEN üyeleri toplantı hâlindeydi, daha sonra basın toplantısı yaptılar.
Siz sanıyorsunuz ki bu kamu emekçilerini zapturapt altına alırsak, korku
bulaşıcıdır, korku bulaşıcı olduğu için herkesi korkuturuz, toplumu sindiririz
diye düşünüyorsanız yanılıyorsunuz değerli arkadaşlar, cesaret de bulaşıcıdır.
Biz de o arkadaşlarımız da cesur bir şekilde o basın toplantısında bu zulme
karşı daha örgütlü, daha direngen nasıl olabileceğimizi tartıştık. Ve
sanıyorsunuz ki siz, bu korkularınızla bu emekçileri sindireceksiniz. HABER-SEN’in
selamı var, asla sinmeyecek, tam tersine bu örgütlülüğü, bu direngenliği,
cesareti topluma bulaştırarak, toplumu cesaretlendirerek sizin zulmünüze sonuna
kadar direnecek. 
Değerli
arkadaşlar, Ferhat Encu’yla ilgili kararı… Sayın Bakan, burada hiçbir vekil
hakkında -kesinleşmeyen- bir dava gelip Mecliste okunmadan siz normalde ceza
bile veremezsiniz ama bugün kalkmışsınız vekilimizin dışarıya çıkmasını
engelliyorsunuz. Bunların tamamı siyasidir.
Yine
eş başkanlarımızı Kandıra’da gözaltına aldınız, sürgün ettiniz ta
Diyarbakır’dan Kandıra’ya. Bugün insanlarımız eş başkanlarını, KJA sözcüsünü
ziyarete gitti, Kandıra’da, girişte hiçbir hukuk olmadan durdurdunuz. Gerekçe
ne? Gerekçe yok, gerekçe tamamen siyasal. Gerekçe: Siz siyasi olarak böyle bir
ortam istiyorsunuz, korkutmak istiyorsunuz toplumu, sindirmek istiyorsunuz,
zulmünüze ses çıkarılmasın istiyorsunuz. Dediğim gibi, korku bulaşıcı olduğu
kadar cesaret de bulaşıcıdır ve bu toplum cesurca size diz çökmeyecek,
direnecektir diyor, saygılar sunuyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 30’uncu maddesi ile 2659 sayılı
Kanun’un 15’inci maddesinin (3)’üncü fıkrası aşağıdaki şekilde değiştirilmesini
arz ve teklif ederiz. 
Muharrem Erkek (Çanakkale) ve
arkadaşları
“Fizik
ve Trafik İhtisas Dairelerinin genişletilmiş uzmanlar heyetinin çalışma usul ve
esasları ilgili yönetmelikle düzenlenir.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Ankara Milletvekili Sayın Murat Emir konuşacak. 
Buyurun
Sayın Emir. (CHP sıralarından alkışlar) 
MURAT
EMİR (Ankara) – Sayın Başkan, değerli milletvekilleri…
BAŞKAN
– Bir dakika Sayın Emir. 
Sayın
milletvekilleri…
Buyurun
Sayın Emir, sürenizi yeniden başlatıyorum. 
MURAT
EMİR (Devamla) – Sayın Başkan, değerli milletvekilleri; Genel Kurulu saygıyla
selamlıyorum. 
Yargının
gereği gibi işlemesi, yargı bağımsızlığının sağlanması ve yargı kararlarının
toplumumuzda geniş kabul görmesi amacıyla getirilen bu yasa tasarısı kendi
içerisinde çok büyük eksiklikler ve aksaklıklar içeriyor. Elbette böyle bir
yasaya ihtiyaç var, elbette ki bugün AKP iktidarının da katkısıyla yerlerde
sürünen bizim adalet mekanizmamızın her yerinden düzeltilmeye ihtiyacı var ama
böyle bir yasayla değil. 
Değerli
arkadaşlar, yargı bağımsız olmalıdır ve yargının ayrılmaz parçası olan
bilirkişilik müessesesinin de mutlaka bağımsızlığının sağlanması gerekir. Oysa
ki bu yasa tasarısının, bu torba kanunun özünde yatan şey bilirkişiliği bir
şekilde idarenin bir kanadı yapmak, idarenin denetimi altına almak ve kendine
uygun bilirkişilerle, bilirkişilik müessesesiyle yargıya tekrar müdahale
etmenin yollarını aramaktan ibaret. Eğer bu olmasaydı, yani Sayın Bakan “Biz
yargı daha iyi işlesin diye getiriyoruz. Bilirkişiliği daha etkin, daha hızlı,
daha güvenli, daha saygın yapmaya çalışıyoruz.” diyebilirler ama eğer amaç
buysa mutlaka Anayasa’mızın 138’inci maddesinde olan hâkimlerin ve mahkemelerin
tarafsızlığı ve bağımsızlığına dönük düzenlemelerin mutlaka bu tasarının
içerisinde de yer almış olması gerekirdi ama bunları göremiyoruz.
Değerli
arkadaşlar, ben sizlere benim de mesleğim olan tıbbi bilirkişilik üzerinden,
tıp doktoruyum, tıbbi bilirkişi değilim ama bunun üzerinden örneklerle bu
yasanın içerdiği sakıncaları ifade etmeye çalışacağım. Bir kere şunun bilinmesi
lazım: Bilirkişilik tıp mesleğinin bir parçasıdır. 1219 sayılı Tababet Ve
Şuabatı San’atlarının Tarzı İcrasına Dair Kanun’da, 11’inci maddesinde açık bir
biçimde hekimin zaten bilirkişilik yapacağı bir görev olarak sayılmıştır. Bunun
ötesinde, Tıbbi Deontoloji Tüzüğü’nde de tıp mesleğinin bağımsız olması
gerektiği açıkça belirtilmiştir. Şimdi, bunlar varken siz, doktorları, hem de
alanında uzman doktorları, belki de bölgesinde o konuda en iyi olabilecek
uzmanları bir sicile kaydetme arayışı içerisindesiniz. Neden? Bu sorunun cevabı
önemli. Neden bu ihtiyaç var? Yani üniversiteyi bitirecek, doktor olacak,
ihtisas yapacak, bir konuda daha çok uzman olacak, hatta derinleştikçe derinleşecek,
o konunun en uzmanı olacak ama o sicile kayıtlı olmayınca bilirkişilik
yapamayacak. Bunun hiçbir akılcı açıklaması yoktur. Bu, sadece biz kontrol
edelim, bizim denetimimizde olsun, bize tabi olsun ve biz değerlendirelim
anlayışının bir uzantısıdır. Zaten bunu da görüyoruz. Ne diyor? “Kurullar
bilirkişilerin liyakatini, performansını değerlendirecek, ilkeler belirleyecek,
sicile kaydedecek veya sicilden silecek.” Hangi hakla, hangi yetkiyle? 
Değerli
arkadaşlar, bu, bilirkişileri ve özellikle tıbbi bilirkişileri bir sicile
kaydetme ve idarenin iki dudağı arasında bırakma arayışı ve ihtiyacı, açık
seçik Anayasa’nın da yasaların da hukuk ilkelerinin de ihlal edilmesidir. 
Değerli
arkadaşlar, bir eğitimden bahsediyorsunuz: “Temel eğitim vereceğiz.” Ne
eğitimi? “Efendim, raporlamayla ilgili eğitim vereceğiz.” Peki, bunun kapsamı
niye belli değil? Eğer amaç bu ise burada bunun yasanın içerisinde mutlaka
yazılmış olması gerekir. Siz, şimdi, uzmanlaşmış bilirkişileri temel eğitime
alıyorsunuz; kim verecek bu eğitimi belli değil, hangi süreyle verecek belli
değil, ne kadar verecek belli değil, ne zaman o temel eğitimden geçtiğini
varsayacaksınız belli değil. İşte bunların hepsi aslında bilirkişiliği idareye
bağlı, idarenin altında ve idarenin denetiminde -zaten bu denetim de yasanın
içerisinde var- yapma gayretinin bir sonucudur. 
Tabii,
burada bir beş yıl sorunu da var. Bu da sorunlu bir alan. Zaten adam uzman
doktor olmuş, bir konunun uzmanı. “Bilirkişi olmak için bir de beş yıl çalış.”
diyorsunuz. Bu da yanlış. 
Tabii
sürem yetmediği için, Adli Tıp Kurumuyla ilgili konuya hiç giremiyorum ama Adli
Tıp Kurumunun zaten kanunu var ve kanununda değişiklik yapılması gerekir. Eğer
amaç, bağımsız, bilimsel gelişmeleri izleyen, genişlemiş ve bağımsız yargıya
katkı veren bir Adli Tıp Kurumu ise, bunun, mutlaka Adli Tıp Kurumu içerisinde
ve herkesin görüşü alınarak, özellikle üniversitelerin ve adli bilimlerin
görüşü alınarak yapılması beklenir. 
Bu
anlamda, bu yasa tasarısının içerisindeki bu yanlışlıkların ve eksikliklerin
mutlaka düzeltilmesini bir kez daha belirtiyorum ve saygılar sunuyorum. (CHP
sıralarından alkışlar) 
BAŞKAN
– Teşekkür ederim Sayın Emir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 30’uncu maddesinin
birinci cümlesindeki “başlığında yer alan” ibaresinin “başlığında bulunan”
olarak değiştirilmesini arz ve teklif ederiz.
Deniz
Depboylu (Aydın) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Takdire bırakıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılıyoruz Sayın Başkan.
BAŞKAN
– Önerge üzerinde Aydın Milletvekili Sayın Deniz Depboylu konuşacak.
Buyurun
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; 388 sıra sayılı
Bilirkişilik Kanunu Tasarısı’nın 30’uncu maddesindeki önergemiz üzerinde
Milliyetçi Hareket Partisi Grubum adına söz almış bulunmaktayım. Sizleri
saygıyla selamlıyorum. Aziz Türk milletini yine saygıyla selamlıyorum.
Konuşmama
başlamadan önce Aydın Milletvekili Sayın Bülent Tezcan’a geçmiş olsun diyor,
acil şifalar diliyorum.
Değerli
milletvekilleri, bilirkişilik kavramı bağımsızlığı ve tarafsızlığı üzerine pek
çok tartışma mevcut olup bu konuda bir görüş, bir davranış birliğinden söz
etmek imkânsız gibidir. Bununla birlikte ülkemizde özel bilirkişilikle ilgili
yaşanan da pek çok sorun bulunmaktadır. 
Kimler
bilirkişi olabilir, kimler bilirkişi olamamalıdır? Bu sorular, üzerinde
düşünmemiz gereken konulardır. Bilirkişilikte aranması gereken özelliklerse
uzmanlık ve yeterliliktir. Uzman kimdir? Kendini uzman hisseden herkes uzman
mıdır veya her sertifika sahibi uzman mıdır, bilirkişilik yapabilir mi?
Birçoğumuzun kolaylıkla cevaplayacağı bu sorulara gerçek hayatta hiç de
umduğumuz karşılıklar maalesef bulunmamaktadır. 
Hâlihazırda
yaşananlar bu konuda bizi kısmen hayal kırıklığına uğratmaktadır. Bilirkişilik
görevinin zamanla yozlaştığı da malumunuzdur. Bugün mevcut sorunları çözeceği
iddiasıyla yeni bir kanun tasarısı sunulmuştur. Ancak, yeni kanunla sorunların
tamamı çözülecek midir şüphelidir. Bu kanunla devlet özerk olan tüm kurumları
kendi tarafına çekmek istercesine hareket ederek adaletin tarafsızlık ilkesine
de karşı gelmek durumundadır. Ayrıca, sertifika sahibi yapan sınırlı süreli bir
eğitimle bilirkişiliğin meslek olarak kabul edileceği bir tasarıyla da maalesef
karşı karşıyayız. Sertifika eğitimleriyle yeni meslek grupları oluşturmak veya
mevcut mesleklere yama şeklinde farklı eğitimden geçmiş kişileri dâhil etmek
çözüm değildir, uygun da değildir. Sertifika vermek yoluyla bugüne kadar birçok
meslek grubu mağdur edilmiştir. Verebileceğim en yakın örnek psikolojik
danışmanlık ve rehberlik mezunlarına yapılan haksızlıktır. Millî Eğitim
Bakanlığının açtığı kısa süreli kurslarla, alan dışı atamalar, alımlar,
görevlendirmeler yaparak hakkaniyet ilkesine ve bilimselliğe aykırı
davranılmıştır ama Millî Eğitim Bakanlığı hâlâ kurs açıp sertifika vermek
yoluyla alan ihlaline de devam etmektedir. Gerekçe olarak da yeterli sayıda PDR
mezunu olmadığı iddiasını bize sunmaktadır. Millî Eğitim Bakanlığının yaptığı
son atamalarda, 7 bin civarında PDR mezunu başvurmuş, ancak 1.400 mezun, okul
psikolojik danışmanı, rehber öğretmen olarak atanmıştır. Şu anda yeni
mezunlarla birlikte atanmayı bekleyen 10 bin civarında PDR mezunu mevcuttur.
Öncelikli olarak bu mezunları ihtiyacı olan okullara yerleştirmek
gerekmektedir. Tüm mesleki alanlara ve bilimsellik ilkesine saygı gösterilerek
alan ihlallerinden doğan mağduriyete son verilmelidir, bu ilke bilirkişilik
müessesesi için de geçerlidir. 
Değerli
milletvekilleri, şu anda üzerinde konuştuğumuz kanunun gerekliliğiyle ilgili
olarak, dün, Adalet Bakanı Sayın Bekir Bozdağ, başta bilirkişilik olmak üzere
kurumsal görevlerde denetimin önemi ve gerekliliği üzerinde durmuştur. Denetim
devletin yerine getirmek zorunda olduğu en hakiki, en önemli görevlerden
biridir. Denetim konusunda bugüne kadar yapılan hatalar ve ihmaller gelecekteki
icraatınız açısından da bizi kaygılandırmaktadır. Bilindiği üzere ülkemizde
faaliyet gösteren 17-25 Aralık yolsuzluk iddialarından önce AKP tarafından ilk
olarak “Gülen Cemaati” olarak kabul gören, bu tarihten sonra Haşhaşi bir örgüt
olduğu taraflarınca iddia edilen ve 15 Temmuzdan sonra nihayet “FETÖ terör
örgütü” adıyla adlandırılması uygun görülen örgütün okulları yıllarca devleti
yöneten iktidar partisinin idaresindeki Millî Eğitim Bakanlığı tarafından
yapılmış ve maalesef burada çocuklar dinî, siyasi ve ideolojik istismara
uğramıştır. On beş yıldır Millî Eğitim Bakanlığı tarafından denetlenen ve
makbul kabul edilen bu okulların öğretmenlerinin ihraç edildiğini, o kurumlarda
okuyan çocukların şüpheli bulunduklarını ve yine okutan velilerin de şüpheli,
şaibeli sayıldıklarını size hatırlatmak isterim. Ama maalesef bu örgütün önünü
açan ve 15 Temmuz darbesinde rolü olan siyasilere de hiç dokunulmadığını yine
hatırlatmak isterim.
Bu
Bilirkişilik Yasa Tasarısı’yla yapılacak denetlemelerin nasıl olacağı, millî
çıkarlar, vatan çıkarlarının mı gözetileceği, yoksa iktidar çıkarlarının mı
gözetileceği şaibelidir. 
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Depboylu.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
31’inci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 31’inci maddesinin
birinci cümlesinin aşağıdaki şekilde değiştirilmesini arz ve teklif ederiz.
"2659
sayılı Kanunun 16 ncı maddesinin ikinci fıkrası aşağıdaki gibi
değiştirilmiştir."
 Mustafa Kalaycı Mustafa
Mit Mehmet Necmettin Ahrazoğlu
 Konya Ankara Hatay 
 İsmail Faruk Aksu Erkan
Haberal Kamil Aydın
 İstanbul Ankara Erzurum
 Kadir Koçdemir Arzu
Erdem Ayhan Bilgen 
 Bursa İstanbul Kars
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 31'inci maddesinin birinci fıkrasının
(c) bendinde yer alan “hapis cezalarının infazının ertelenmesi, sürekli
hastalık, engellilik ve kocama sebepleri ile belirli kişilerin cezalarının
hafifletilmesi veya kaldırılmasına ilişkin işlemler" ibaresinin (c)
bendinden çıkartılarak aynı fıkranın (b) bendinin sonuna eklenmesini arz ve
teklif ederiz.
 İdris Baluken Mizgin
Irgat Mahmut Toğrul
 Diyarbakır Bitlis Gaziantep
 Meral Danış Beştaş Celal
Doğan Ayhan Bilgen
 Adana İstanbul Kars
Türkiye Büyük Millet Meclisi Başkanlığına
388 sıra sayılı
Bilirkişilik Kanunu Tasarısı’nın 31’inci maddesiyle 2659 sayılı Kanun’un 16’ncı
maddesinin 2’nci fıkrasının (g) ile (h) bentlerinin aşağıdaki şekilde
değiştirilmesini arz ve teklif ederiz.
 Cemal Okan Yüksel Tahsin
Tarhan  Kazım Arslan
 Eskişehir  Kocaeli Denizli
 Mehmet Gökdağ Bülent Yener
Bektaşoğlu Dursun Çiçek
 Gaziantep  Giresun İstanbul
“g) Adlî Tıp
Yedinci İhtisas Kurulu: Ölüm ile sonuçlanmayan tıbbî uygulama hatalarına
ilişkin işler,
h) Adlî Tıp
Sekizinci İhtisas Kurulu: Ölüm ile sonuçlanan tıbbî uygulama hatalarına ilişkin
işler,”
BAŞKAN –
Komisyon okunan son önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Önerge
üzerinde Denizli Milletvekili Kazım Arslan konuşacaktır.
Buyurun Sayın Arslan.
(CHP sıralarından alkışlar) 
KAZIM ARSLAN
(Denizli) – Sayın Başkan, değerli milletvekilleri; öncelikle hepinizi sevgiyle
saygıyla selamlıyorum. 
388 sıra sayılı
bilirkişilik kanunuyla ilgili konuyu bugün görüşüyoruz. 31’inci maddede vermiş
olduğumuz önerge üzerine söz aldım. 
Görüşmekte
olduğumuz 31’inci madde 2659 sayılı Adli Tıp Kurumu Kanunu’nun bazı
maddelerinde yapılan değişiklikleri içermekte. Özellikle 16’ncı maddenin 2’nci
fıkrasında yapılacak değişikliklerle bu yasa çerçevesinde Adli Tıbba yeni
görevler vermektedir. Aslında bu yasanın 2659 sayılı Yasa’yla birlikte bir
bütün hâlinde değerlendirilip baştan aşağıya yenilenmesi ve ona göre
yenilenmesi gerekirken… Özellikle Adli Tıbbın siyasi baskılardan uzak, tamamen
kendi konularıyla baş başa kalan, kendi ihtisas konularında karar veren ve
hiçbir inisiyatif, hiçbir müdahale olmadan karar vereceği bir noktada
düzenlenmesi ve bu kurumun yeniden oluşturulması gerektiği yönünde bir
düzenlemeye ihtiyaç vardır. Yani bilirkişilik kanununun içinde, Adli Tıp
Kurumunun içeriğinde yer alan hususların, aslında, değerlendirilmesi pek uygun
düşmemektedir. Bu maddeyle, Adli Tıp Kurumunda bulunan 1., 2., 3., 4., 5., 6.,
7. ihtisas kurullarına yeni görevler verilmektedir. Bu görevler çerçevesinde de
Adli Tıp Kurumundan bilgiler ve bilirkişi raporları alınacaktır. 
Değerli
milletvekilleri, bağımsız bilirkişiliğin, özellikle ortaya çıkabilmesi için
yürütme organının gölgesinden kurtulması, siyasi baskılardan da uzak olması
gerekmektedir. Yürütme, özellikle yargının işleyişinin önüne set koyacak, ona
müdahale edecek olursa bu işlerin içinden hiçbir zaman çıkma imkânı olmayacak,
adalet gerçekleştirilmeye çalışılırken birçok adaletsizlik ortaya çıkacaktır.
Ayrıca, adaletin çok hızlı bir şekilde görülmesi, yürütülmesi ve adaletin hızlı
bir şekilde tecelli etmesi için de çalışmaların hızlı bir şekilde yapılmasına
ihtiyaç vardır. Unutmayalım ki gecikmiş adalet adalet değildir. Kaldı ki
bağımsız olarak, tarafsız olarak verilmeyen her bir kararın da, özellikle,
adaletli olduğunu söylemek ve kamuoyunda karşılığını bulmak da mümkün değildir.

Bilirkişilik
kanununun, özellikle, düzenlenmesinde bir hususa sizin dikkatlerinizi çekmek
istiyorum. Bilirkişi, kendi konusunda uzman olan ve kendi konusunda geniş ve
açıklamalı bir şekilde yargıya, yargıca yardımcı olacak, onun kararlarına temel
teşkil edecek görevlerini bağımsız bir şekilde, tarafsız bir şekilde icra
etmesi gerekmektedir. Özellikle hukukçu bilirkişilerin zaman zaman tayin
edildiğini görmekteyiz. Çok özel durumlar olmadığı sürece, kritik konular
yargıya intikal etmediği sürece bunun yapılmasının doğru olmadığını söylemek
istiyorum ve yapılsa bile de açıklıkla, bir gerekçeli kararla bunun ortaya
konulması gerektiğini düşünüyorum. Bilirkişi Danışma Kurulu bir üst kurul olarak
tasarlanmalı ve ayda en az 1 toplantı da yapmak durumunda. Bilirkişi Daire
Başkanlığına verilen yetkiler Bilirkişi Danışma Kuruluna da verilmek suretiyle
Danışma Kurulunun tarafsız, bağımsız ve özgür bir şekilde karar vermesine
olanak sağlanmalıdır diyorum.
Hepinizi
tekrar saygıyla sevgiyle selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Arslan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 31'inci maddesinin birinci fıkrasının
(c) bendinde yer alan ", hapis cezalarının infazının ertelenmesi, sürekli
hastalık, engellilik ve kocama sebepleri ile belirli kişilerin cezalarının
hafifletilmesi veya kaldırılmasına ilişkin işlemler" ibaresinin (c)
bendinden çıkartılarak aynı fıkranın (b) bendinin sonuna eklenmesini arz ve
teklif ederiz.
Mahmut Toğrul (Gaziantep)
ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde Kars Milletvekili Ayhan Bilgen konuşacak.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; Adli Tıp Kurumuyla
ilgili, geçmişte bu kürsüde çok şey eleştirildi, çok şey konuşuldu. O zaman bu
eleştiriler kolayca geçiştiriliyordu ama 15 Temmuzdan sonra en çok görevden
almaların gerçekleştiği kurumlardan birisinin Adli Tıp Kurumu olduğunu hep
birlikte gördük. Dolayısıyla, bir şeyi savunurken, bir şeye karşı çıkarken
ihtiyat payı bırakmak, bir musibet, bir bela yaşadığınızda “Bunda acaba bizim
de bir payımız var mıdır, bizden kaynaklanan bir boyut var mıdır?” diye bir
sorgulama yapmak, aslında, yeni belalara, yeni musibetlere düşmemenin de
teminatıdır. Hani meşhur misaldir: O ilk taşı, hiç olmazsa o günahı, o suçu
işlememiş olanın atması salık verilir, tavsiye edilir. 
Değerli
milletvekilleri, Adli Tıp Kurumuyla ilgili bir bilirkişi yasasından kaynaklı
düzenleme yapılırken doğal olarak Türkiye’nin son dönemde adaletle ilgili, Adli
Tıp Kurumunu da doğrudan ilgilendiren düzenlemelerle ilgili iddiaları
konuşmamız, tartışmamız gerekiyor. Geçen hafta bu kürsüde ben de paylaştım;
İnsan Hakları İzleme Örgütü çok somut vakalar sayarak, 13 tane isim sayarak
gözaltı merkezlerinde –cezaevlerinde demiyorum- toplama merkezlerinde işkence
iddialarıyla ilgili somut bir rapor yayınladı. Şimdi, bu raporla ilgili, gayet
tabii, insan hakları örgütleri iddiada bulunurlar; idari makamlar da siyasi
sorumlular da bunların olmadığına dair somut, net iddiaları ortaya koyarlar.
Burada suçsuzluk esas değildir, çok net biçimde işkencenin olmadığını ispatla
mükellefiyet devlete aittir, hukuk devletinde kural budur. 
Şimdi,
çok somut iddialar var ve bu iddialara Adalet Bakanlığı, İçişleri Bakanlığı
cevap verdiler. İçeriğine girmeyeceğim bu cevapların ama bu cevabın haber
yapılış biçimine bile baktığınızda bizim adalet terazisini nasıl kaybettiğimizi
çok net görüyorsunuz. Hükûmete yakın iki yayın organından daha iyi, daha kibar
haber yapanı “Bakanlıklardan İnsan Hakları İzleme Örgütüne tokat gibi cevap”
başlığıyla haber yaptı ama daha feci olan var, “İftiralara Yanıt” başlığını
taşıyor bir gazetenin bu haberle ilgili başlığı. Şimdi, iftira suçtur ve ciddi
bir iddiadır. Bir insan hakları örgütünün bir rapor yazıp iddiada bulunmasını
“iftira” olarak tarif etmenin kendisi aslında iftira suçu işlemektir çünkü onun
görevi bu. Onun iddiasını “iftira” diye tarif edemezsiniz ama siz onu iftira
atmakla suçluyorsanız aslında siz iftira atmış olursunuz.
Değerli
milletvekilleri, cevapla ilgili merak eden, ilgi duyan arkadaşlar varsa
İnternet sitesine bakar, hem rapora bakar hem raporun cevabına. İddialar ne
kadar soyut, cevaplar ne kadar ikna edici ve somut; herkes kendi vicdanında,
kendi hesap vereceği yerde bunun değerlendirmesini yapar ama bir şeyi size
hatırlatmak isterim: Geçmişte bu örgütlere sizin de ihtiyacınız olmuştu, bizim
de, hepimizin. Bu örgütlerin kapısını çalıyorduk, raporlarına başörtüsüyle
ilgili bir cümle girsin diye çalışma yürütüyorduk, ziyaretler yapıyorduk.
Kur’an kurslarıyla ilgili, imam-hatip liselerinin, meslek liselerinin uğradığı
haksızlıklarla ilgili, bu örgütlerin raporlarına bir cümle girsin diye
uğraşıyorduk. 
Geçmişte
ihtiyacımız olduğu gibi ileride de ihtiyacımız olabilir. Kaldı ki, hiç
ihtiyacımız olmasa bile adaletten yana bir tavır koymak zorundayız. Burada
birçok arkadaş, o örgütlerin bizatihi çalışmalarını yürütenlerin nasıl
davrandığını, ne kadar adil olup olmadığını biliyorlar; arkadaşlarınıza
sorarsanız şahıs şahıs da tanıyorlar onları ama ben sadece şunu söylemek
isterim: Eğer bir iddia söz konusuysa bu iddiayı geçiştirmek, üstünü örtmek
yerine “Acaba bunda bizim payımız nedir?” bunun sorgulamasını yapmanızı tavsiye
ederim çünkü tersini yaptığınızda, suçunuzu örtme psikolojisiyle, kendi
payınızla ilgili muhasebe yapmak yerine, aslında ortalığı sadece bir kuru
gürültüye getirip, bir fırtına koparıp örtmüş olursunuz ki, o yüzleşmeden
kaçmanın kendisi, bir süre sonra daha ağır bedeller ortaya çıkarır, daha büyük
faturalar ortaya çıkarır. Bu faturayı bütün toplum öder, bütün ülke ödemek
zorunda kalır. Bugün yaşadığımız birçok vaka, birçok dava bunu çok net biçimde
gösteriyor. 
Fırat
Anlı’yla ilgili iddialara bakın. Fotomontajla, bir mezarlık fotoğrafıyla, bir
DİSKİ açılışının fotomontajıyla savcı soruşturma açtı ve şimdi tutuklu. 
(Mikrofon
otomatik cihaz tarafından kapatıldı)
AYHAN
BİLGEN (Devamla) – Ve siz savunmanızda diyorsunuz ki: “OHAL kimsenin özel
hayatını etkilemedi.”
BAŞKAN
– Teşekkür ederim Sayın Bilgen.
AYHAN
BİLGEN (Devamla) – Evet, bu kadarla bırakayım.
Herkesi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 31’inci maddesinin
birinci cümlesinin aşağıdaki şekilde değiştirilmesini arz ve teklif ederiz.
"2659
sayılı Kanunun 16 ncı maddesinin ikinci fıkrası aşağıdaki gibi
değiştirilmiştir."
Arzu Erdem (İstanbul) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Arzu Erdem konuşacaklar. 
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan. 
Kıymetli
milletvekilleri, Bilirkişilik Kanunu Tasarısı’nın 31’inci maddesi üzerine
Milliyetçi Hareket Partisi Grubu adına söz almış bulunmaktayım. Gazi Meclisi
saygılarımla selamlıyorum. 
Değerli
milletvekilleri, bilirkişi, uzmanlığı özel veya teknik bilgiyi gerektiren
hâllerde oy ve görüşünü sözlü ya da yazılı olarak vermesi için başvurulan
gerçek veya tüzel kişidir. Tanımından da anlaşılacağı gibi, özel ve teknik
bilgi gerektiren konularda görüş bildirmekle sınırlı bir meslek değildir, yargı
işleyişi açısından da hayati önem taşımaktadır. Hâkimin adil bir karar
verebilmesi için gerekli verilerin saptanması, tespitlerin yapılması aşaması
olarak kabul edilen bilirkişilik, yargı işleyişinin temel taşlarındandır ancak
ülkemizde bilirkişilik sistemi ne yazık ki sağlıklı bir şekilde işlememektedir.
Özellikle, bilirkişilerin seçimi ve denetimi başta olmak üzere, işleyişe
ilişkin hususların düzenlenerek adaletin tesisine katkı sağlayacak bir yapıda olması
gerekmektedir. Bu sebeple, bilirkişilik hususunda adaletin hızlı, güvenilir ve
adil bir şekilde tesis edilmesine katkı sağlayacak bir düzenleme getirilmesi
gerekliliği tartışılmazdır ancak söz konusu kanun tasarısı ihtiyaç duyulan
bilirkişilik düzenlemesinin karşılığı olmaktan çok, mevcut hâlden daha
sıkıntılı bir hâle gelmesi durumudur. Bu sorunların en önemlisi de yargı
sisteminde tıkanmalara sebep olacaktır. 
Özel
hukuk tüzel kişilerinin bilirkişi olarak kabul edilmesi, bilirkişilik yapması,
özel müesseselerin oluşturulmasına zemin hazırlayacaktır. Bu da bilirkişilik
gibi önemli bir işin ticari boyut kazanmasına sebep olabilmesini getirecektir.
Birçok diğer alanda olduğu gibi, yargıda da bir sektörleşmeyi beraberinde
getirecektir. Bu da amaç dışı gelişmelerin oluşmasına zemin hazırlayabilir. Bu
hususta şirketler kurulacaktır, zaman zaman amacını aşacak rüşvet ve
yolsuzluklar ve bu iddialar ortaya çıkacaktır ve bunun zemini oluşacaktır;
böylelikle bu işe karşı güven problemleri de oluşacaktır. 
Söz
konusu kanun tasarısıyla, bilirkişiliğin bir sisteme oturtulması
amaçlanmaktadır ancak sistemin doğurduğu sorunların temeli olarak görülen bu
kanun tasarısı, farklı yorumlara ve sorunlara gebe kalabilir. Hâlbuki
bilirkişilik, tartışmasız ve bağımsız bir yapı içerisinde yer almalıdır.
Bağımsızlığa gölge düşürülmesi, alınan kararların sorgulanmasına ve yargıya
duyulan güvende derin yaralar açılmasına sebep olacaktır.
Tasarının önemli eksiklerinden biri ise Adli Tıp
Kurumunun görev alanıyla ilgili olarak kamu ve özel sektörle çeşitli konularda
protokol yapılabileceği hükmüne yer verilmiş olmasıdır. Bu demek oluyor ki bazı
görev alanlarında özel sektörden taşeron kullanılacaktır ve bazı işlerin de
şirketlere ihale edilebileceği anlaşılmaktadır. Bu endişeler doğrultusunda
“özel sektör” ibaresinin çıkarılması gerekmektedir. Aksi takdirde bu düzenleme,
Adli Tıbbı da bir şirketleşmeye, taşeronlaşmaya ve ticarileşmeye
götürebilmektedir. Böylelikle, bağımsızlık, tarafsızlık, doğru ve hızlı
değerlendirme ve sonuç üretme, sıkıntılı ve sorunlu bir sürece girecektir.
Değerli milletvekilleri, birçok maddede, değiştirilen
ve yürürlükten kaldırılan hükümlere de yer verilmiştir. Bu kanunlar, torba yasa
şeklinde alelacele görüşülmeyecek kadar hayatidir ve önem teşkil etmektedir.
Bilirkişilik hususunda sorunlar olduğu alenidir ve bu
sorunlar daha büyük sorunları beraberinde getirmeden düzenlenmelidir ve
çözülmelidir. Milliyetçi Hareket Partisi olarak bizler, 7 Haziran ve 1 Kasım
2015 milletvekili seçim beyannamelerimizde yer alan “Adli, idari ve askerî
yargıdaki ceza, hukuk ve idari yargılama usulünde bilirkişilik müessesesi ile
bilirkişilerin seçimi ve denetimi yeniden düzenlenerek adaletin gerçekleşmesine
katkı sağlayacak bir yapıya kavuşturulmalıdır.” şeklindeki ifademizle, hem bu alandaki
eksiklere dikkat çektik hem de çözüm yolunu işaret ettik. 
Sonuç olarak, amacımız, yargılama sistemini olumsuz
etkileyecek ve uygulamada sorun oluşturabilecek hususlar üzerinde yerinde
tespitler yaparak sorunlara kalıcı çözümler bulmak olmalıdır.
Ayrıca,
konuşmamın sonunda, özel harekât polisi alımıyla alakalı, kızlarımızın sesini
duyurmak istiyorum: 10 bin özel harekât polisi alımı yapılacaktır ancak 10 bin
erkek özel harekâtçı alımı yapılacaktır. Bununla ilgili, kızlarımızın,
evlatlarımızın bir duyurusu var, “Evet, lütfen, eşitlik ilkesine uygun
davranalım ve bizlere de hak verilsin. Vatanı sevmek, bayrağı sevmek, cinsiyet
işi değildir, yürek işidir ve bizler de bu yüreğe sahibiz.” diyorlar. Bu konuda
da sizlerin desteğini bekliyoruz.
Teşekkür
ederim. (MHP
sıralarından alkışlar)
BAŞKAN – Teşekkür ederim Sayın Erdem.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 32’nci maddede dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Bilirkişilik Kanunu Tasarısı’nın çerçeve 32’nci maddesinin aşağıdaki
şekilde değiştirilmesini arz ve teklif ederiz.
 Necip Kalkan Mustafa
Elitaş Fikri Demirel
 İzmir Kayseri Yalova
 Haydar Ali Yıldız Ramazan
Can Hüseyin Filiz
 İstanbul Kırıkkale Çankırı
 Mehmet Doğan Kubat
 İstanbul
MADDE
32- 2659 sayılı Kanunun 21 inci maddesinin birinci fıkrasında yer alan
“fotograf, resim,” ibareleri madde metninden çıkarılmıştır.
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 32’nci maddesinde yer alan “şeklinde”
ibaresinin “biçiminde” ibaresiyle değiştirilmesini arz ve teklif ederiz.
 İdris Baluken Mizgin
Irgat Mahmut Toğrul
 Diyarbakır Bitlis Gaziantep
 Celal Doğan Meral
Danış Beştaş
 İstanbul Adana
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 32’nci maddesinin birinci
cümlesinin aşağıdaki şekilde değiştirilmesini arz ve teklif ederiz.
 Mustafa Kalaycı Mehmet
Necmettin Ahrazoğlu Mustafa Mit
 Konya Hatay Ankara
 Fahrettin Oğuz Tor Erkan
Haberal Kamil Aydın
 Kahramanmaraş Ankara Erzurum
 Kadir Koçdemir İsmail
Faruk Aksu
 Bursa İstanbul
“2659
sayılı Kanunun 21 inci maddesinin birinci fıkrasına “resim,” ibaresinden sonra
gelmek üzere “ses, görüntü, elektronik imza,” ibaresi eklenmiş ve aynı fıkrada
yer alan “olaylarla” ibaresi “olaylar ile bilişim alanındaki suçlarla” olarak
değiştirilmiştir.”
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 32’nci maddesinin aşağıdaki
şekilde değiştirilmesini arz ve teklif ederiz.
 Cemal Okan Yüksel Tahsin
Tarhan Kazım Arslan
 Eskişehir Kocaeli Denizli
 Bülent Yener Bektaşoğlu Mehmet
Gökdağ Okan Gaytancıoğlu
 Giresun Gaziantep Edirne
 Dursun Çiçek
 İstanbul
“MADDE
32- 2659 sayılı Kanunun 21 inci maddesinin birinci fıkrasına “resim,”
ibaresinden sonra gelmek üzere “ses, görüntü, elektronik imza,” ibaresi
eklenmiş ve aynı fıkrada yer alan “olaylarla” ibaresi “olaylar ve bilişim
alanındaki suçlarla” şeklinde değiştirilmiştir.”
BAŞKAN
– Komisyon okunan son önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Sayın Başkanım. 
BAŞKAN
– Önerge üzerinde Edirne Milletvekili Okan Gaytancıoğlu konuşacaktır. 
Buyurun
Sayın Gaytancıoğlu. (CHP sıralarından alkışlar)
OKAN
GAYTANCIOĞLU (Edirne) – Sayın Başkan, değerli milletvekilleri; görüşülmekte
olan bilirkişilik yasasının 32’nci maddesi üzerine söz almış bulunmaktayım. 
Bilirkişilik,
adı üzerinde, bir konuda uzmanlığına güvenilen, incelediği ve raporunu
düzenlediği konu tartışılmayacak kişi veya ekiplerden oluşan bir sistemdir
aslında. 
Ben
daha önce bir üniversitede öğretim üyesiydim. Bir devlet üniversitesinde tarım
ekonomisi doçentiydim, uzmanlık alanım da tarım politikasıydı. Tarım politikası
alanında birçok yayınım, kitabım, araştırmam vardı ve birçok defa da bilirkişi
oldum. Yazdığım ve incelediğim konularda hep bilimin öngördüğü gerçekleri esas
aldım. Örneğin “Bir tarım toprağı birinci sınıf ise amaç dışı kullanılamaz.”
diye rapor yazdım ancak Türkiye tarımını on üç yıldır yöneten AKP nedense hep
birinci sınıf tarım topraklarına göz dikti. Oralara sanayi tesisleri kurmaya
çalıştı, TOKİ arazileri kurmaya çalıştı, binalar yapmaya çalıştı. Kısacası
“Kamu yararı kararı vardır.” diye betonlaşmaya izin verdi. Neden iktidar hep
betonu seviyor, yapılaşmaya her yerde izin veriyor da öğrencilere yurt
yapmıyor; bunu hep merak etmişimdir. Yoksa, mevcut iktidar öğrencilerin FETÖ
yurtlarına gitmesini mi istemiştir?
Neyse,
bu konuları fazla deşmeyelim, uzman olduğumuz konulardan konuşalım. AKP,
Türkiye tarımını o kadar kötü yönetiyor ki bir bilirkişi olarak her defasında
onları uyarmama rağmen, yine kendi bildiklerini yapıyorlar. Örneğin, ben
Türkiye’de buğday fiyatlarının neden yükselmediğini anladım, neden çiftçinin
sömürüldüğünü çok iyi anladım. Bir bilirkişi olarak inceledim, araştırdım,
İnternet’te gezinirken Un Sanayicileri Derneğinin sayfasına bir girdim. Baktım,
güzel bir fotoğraf var. Un Sanayicileri Federasyonu, Ekonomi Bakan Yardımcısına
gitmişler, âdeta yalvarmışlar, demişler ki: Türkiye’yle Bosna Hersek arasında
bir ikili anlaşma var. Bosna Hersek’ten “insani yardım” adı altında “Müslüman
ülkelere yardım” adı altında, “komşulara yardım” adı altında bir ticaret
yapılıyor ve sıfır gümrük vergisi alınıyor. Örneğin, un ticareti yapılıyor.
Türkiye, un ihracatçısı bir ülke, dünyada 1’inci bir ülke, un ithalatı
yapmıyoruz biz. İthalatta yüzde 130 gümrük vergisi koyuyoruz ama Borsa
Hersek’ten bize sıfır gümrükle, “insani yardım” adı altında un geliyor. Bu,
güzel ama gelen un o kadar çok artmış ki haklı olarak Un Sanayicileri Federasyonu,
Ekonomi Bakanına gitmişler, bakın, aynen okuyorum, iki dost ülke arasındaki
ticari ilişkilerin, serbest ticaret anlaşmasının suistimal edilerek un
ihracatında dünya lideri olan üreticilerimizin pazarına ithal unun girmesinin
sanayicilerimizin gücünü önemli derecede azalttığını belirtmişler.
2015 yılında -sıkı durun- 2 bin ton un girmiş
Türkiye’ye ama nedense, 2016 yılında patlamış, tam 17 kat artmış, 27 bin ton un
girmiş. Ben, tabii, bir bilirkişi olarak ne yaptım? Hemen istatistiklere
baktım, Bosna Hersek’in 75 bin ton buğday üretimi olduğunu ve bunun yüzde
70’inin un olduğunu hesapladım ve girebilecek un miktarının sıfır olduğunu
öğrendim. Dedim ki “Bu, kesinlikle hileli bir şekilde giriyor.” Zaten, Bakan
Yardımcısına giden Federasyon yetkilileri de “Bunu durdurun.” diye âdeta
yalvarmışlar. Biraz daha araştırdım, başka bir kaynaktan daha. “Bosna Hersek
böyle ihracat görmedi.” Yağ ithalatı da patlamış. Yağda gümrük vergisi yüzde 26
ama sıfır gümrükle Türkiye’ye yağ giriyor. Yani, yine, birileri bunlardan para
kazanıyor ama önemli olan, bunun “insani yardım, komşulara yardım, Müslüman
ülkelere yapılan yardım” adı altında yapılması ve bunlardan birilerinin para
kazanması. O birilerinin de kim olduğunu bir dahaki sefere -bir soru önergesi
verdim- inşallah burada açıklayacağım. Kim çiftçinin buğday fiyatının üzerinde
bir oyun oynuyor, bunları hep birlikte göreceğiz. 
Bilirkişinin görevi budur diyorum ve yüce Meclisi
saygıyla selamlıyorum. (CHP sıralarından alkışlar)
BAŞKAN – Teşekkür ederim Sayın Gaytancıoğlu. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 388 sıra sayılı Bilirkişilik Kanunu
Tasarısı’nın 32’nci maddesinin birinci cümlesinin aşağıdaki şekilde
değiştirilmesini arz ve teklif ederiz.
“2659 sayılı Kanunun 21 inci maddesinin birinci
fıkrasına “resim,” ibaresinden gelmek üzere “ses, görüntü, elektronik imza,”
ibaresi eklenmiş ve ayrı fıkrada yer alan “olaylarla” ibaresi “olaylar ile
bilişim alanındaki suçlarla” olarak değiştirilmiştir.”.
Fahrettin
Oğuz Tor (Kahramanmaraş) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN – Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Önerge
üzerinde Kahramanmaraş Milletvekili Fahrettin Oğuz Tor konuşacak.
Buyurun Sayın
Tor. (MHP sıralarından alkışlar)
FAHRETTİN OĞUZ
TOR (Kahramanmaraş) – Sayın Başkan, değerli milletvekilleri; 388 sıra sayılı
Yasa’nın 32’nci maddesiyle ilgili önerge üzerinde MHP adına söz almış
bulunuyorum. Bu vesileyle, Genel Kurulu saygılarımla selamlıyorum.
Sayın
Bakanım mutlaka bilginiz vardır, konumuzla ilgisi olması bakımından 2010 yılından
itibaren dünyada hukuk ve adalet uygulamalarının ülke bazında ölçülmesiyle
oluşturulan Hukukun Üstünlüğü Endeksi’nden bahsederek konuşmama başlamak
istiyorum. Türkiye, kısa bir süre önce, 20/10/2016 tarihinde yayımlanan 2016
Yılı Hukukun Üstünlüğü Raporu’nda 113 ülke içinde 99’uncu sırada yer
alabilmiştir. 2014 yılında 99 ülke arasında 59’uncu sırada, 2015 yılındaysa 102
ülke arasında 80’inci sırada yer alan ülkemizin son iki yılda 40 basamak birden
gerilemesi, adalet ve hukukun üstünlüğü ilkesi hususlarında içinde bulunduğu
durum, maalesef dışarıdan bakıldığında da çok iyi görünmemektedir. 
2012
yılı raporunda Türkiye’yle ilgili olarak özet bilgiler, tespitler şunlardır:
1-
Türkiye, Hükûmetin gücünün ve tasarruflarının yasama, yargı, bağımsız denetim
otoriteleri, medya ve sivil toplum kuruluşları tarafından denetlenebilmesi ve
yürütme erkinin hesap verebilirliği konusunda 113 ülke arasında 108’inci
sıradadır. Bu alanda, sadece Kamboçya, Mısır, Özbekistan, Zimbabve ve
Venezüella’yı geride bırakabilmiştir. Sadece darbe yönetiminin, askerî cuntanın
hâkim olduğu Mısır’ı, kral tarafından parlamenter monarşiyle yönetilen
Kamboçya’yı, 1980 yılında bağımsızlığını ilan etse de yine Birleşik Krallığın
sömürgesi olarak kabul edilen Zimbabve’yi geride bırakıyor olmak bize
yakışmamaktadır. Bizi çok ciddi düşündürmesi gerekir. Diğer bir ifadeyle,
ülkemizde Hükûmet âdeta -üzülerek söylüyorum- layüsel, sorumsuz, hesap
vermeyen, gücü denetlenmeyen bir konumda görülmektedir. 
2-
Ülkemizin karnesinin bir hayli kötü olduğu bir diğer alan, temel hak ve
hürriyetlerin varlığı ve uygulamasıyla ilgilidir. Adil yargılama ve yargılanma,
masumiyet karinesi, sanık haklarının korunması, düşünce ve ifade özgürlüğü,
özel hayatın gizliliği gibi alanlarda ülkemiz, maalesef 113 ülke arasında sadece
105’inci sırada yer alabilmiştir. 
3-
Bölgesel sınıflandırmada Doğu Avrupa ve Orta Asya ülkeleriyle birlikte
kategorize edilmemize rağmen -dikkat edilirse Avrupa değil, Doğu Avrupa ve Orta
Asya ülkeleri arasında yani Romanya, Bulgaristan gibi daha düne kadar
demokrasiden, insan haklarından bihaber ülkeler gibi- bu bölgesel kategoride
yer alan 13 ülke arasında, endekste en sondadır. 
Diğer bir sınıflandırma şekli olan ekonomik açıdan üst
orta gelirli ülkeler kategorisinde de 37 ülke içerisinde 36’ncı sırada, yani
son sıralarda yer bulabilmiştir. 1960 yılından beri kurucu üyesi olduğumuz OECD
ülkeleri içinde de maalesef son sıradayız. Her fırsatta üyesi olmaktan dolayı
övündüğümüz G20 ülkeleri arasında da maalesef ülkemizin adalet ve hukukun
üstünlüğü alanında geride bıraktığı tek bir ülke bile yoktur. Yani Rusya, Suudi
Arabistan, Çin bile bizden daha iyi durumda görülmektedir.
Değerli
milletvekilleri, hukukun üstünlüğü ilkesi, sadece adaletin ayrım yapılmaksızın
herkese eşit bir biçimde uygulanması, yargının bağımsız ve tarafsız olması,
kişilerin, şüphelilerin, sanıkların adil bir şekilde yargılanmasıyla sınırlı
bir husus değildir. Hukukun üstünlüğü ilkesinin benimsenmediği, uygulanmadığı
ve değersiz bir olgu olarak algılandığı bir ülkede ekonomik kalkınma
sürdürülemez, yerli ve yabancı müteşebbis yatırım yapamaz, insan hakları ve
temel hak ve hürriyetleri gelişemez, yolsuzluk ve yoksullukla mücadele
edilemez. Bu endekse göre, ülkemizin 2016 yılında 40 basamak birden gerilemesi
üzerinde önemle durulmalı, kötü gidişin önlenmesi için her tedbire
başvurulmalıdır. Biz adaletle hükmetmediğimiz, işi ehline vermediğimiz müddetçe
bu alanda maalesef -maalesef, tekrar ederek söylüyorum- sürünmeye devam ederiz.
Her
zaman her yerde adalet, adalet, adalet diyor, yüce heyetinizi saygıyla
selamlıyorum. (MHP sıralarından alkışlar)
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 32’nci maddesinde yer alan “şeklinde”
ibaresinin “biçiminde” ibaresiyle değiştirilmesini arz ve teklif ederiz.
İdris
Baluken (Diyarbakır) ve arkadaşları
BAŞKAN
– Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkan.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Sayın Başkan.
BAŞKAN
– Önerge üzerinde Adana Milletvekili Meral Danış Beştaş konuşacak.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum.
Bilirkişilik
Kanunu Tasarısı’yla ilgili çalışmalar devam ediyor ama bu tasarı gerçekten
önemli şüphesiz, çok önemli. Yargı tarafsızlığı, bağımsızlığı ve bilirkişi
kurumunun kararlara etkisi konusunda hepimiz, özellikle hukukçular ve davaların
tarafı olanlar aşağı yukarı bir fikre sahiptirler ama şu anda Mecliste
gerçekten Türkiye’nin gündemini mi konuşuyoruz, Türkiye’nin şu anda kanayan
onlarca, yüzlerce yarası varken, vatandaş birçok meselede şikâyetlerde
bulunurken, biz burada sanki Türkiye’de şu anda olağanüstü hâl rejimi yokmuş
gibi, sanki kanun hükmünde kararnamelerle ülke yönetilmiyormuş gibi, rutin bir
Meclis faaliyetini yapmış gibi görünüyoruz yani bunu gerçekten doğru
bulmuyoruz, çünkü, Bilirkişilik Kanunu Tasarısı’yla ilgili dün de görüşlerimizi
ifade ettik, aslında Mecliste bulunan dört partinin birlikte değerlendirmesi ve
en uygun kurumu, yapılandırmayı karşılıklı tartışmayla, görüş alışverişiyle ve
uzlaşmayla çıkarması gerektiğini bir kez daha ifade etmek istiyoruz. 
Burada
tabii ki iktidar partisinin parmak sayısı, milletvekili sayısı fazla olduğu
için yasama faaliyeti sadece tek bir partinin getirdiği kanunlarla, tasarıların
kanunlaşmasıyla netice buluyor ve bu da maalesef muhalefetin sözünün ve
önerilerinin bir karşılık bulmamasıyla neticeleniyor. 
Diğer
bir meseleye, özellikle bugün gündeme gelen ve bizim için çok önemli olan ve
Türkiye’de birçok insanı, binlerce insanı ilgilendiren pasaportların iptal
edilmesi meselesine biraz değinmek istiyorum. Özellikle 15 Temmuz darbe
girişiminden sonra şunu tekrar tekrar hatırlatmaya ihtiyaç olduğunu
düşünüyoruz: 15 Temmuz darbe teşebbüsüne bu Meclis çatısı altında bulunan herkes
aynı tepkiyi göstermiştir. Darbeciliğe, zorla el koymaya, silah gücüyle halkın
iradesini teslim almaya dönük darbe girişimleri tabii ki kabul edilemez ama
“darbeyle mücadele” adı altında yeni bir darbeciliğin sergilenmesi, yine halkın
iradesi olan bizlerin bir o kadar karşı durması gereken bir mesele olarak da
orta yerde duruyor. Bir yandan 15 Temmuz darbe girişimi sebebiyle OHAL ilan
edilecek, diğer yandan bu darbe girişimi bahanesiyle çıkarılan ya da verdiği
olanakla çıkarılan kanun hükmünde kararnamelerle, yine halkın iradesini temsil
eden yerel yönetimlere kayyum atanacak, KHK’lerle yapılacak bu. Kanun hükmünde
kararnamelerle -madalyonun diğer yüzü- yine halkın iradesini gasbetme, zorla el
koyma fiilleriyle karşılaşılacak. İşte, şu anda -haftaya sanırım kanun hükmünde
kararnameler görüşülecek- bu kanun hükmünde kararnamelerin Anayasa’ya
uygunluğu, amacıyla, süresiyle sınırlı olması gerektiği gerçeğini maalesef
yeterince tartışamıyoruz.
Pasaportlara
el konulması da bunlardan sadece bir tanesi. Bugün Şırnak Milletvekilimiz
Ferhat Encu’nun Atatürk Havalimanı’nda pasaportuna el konularak yurt dışına
çıkışı engellendi. Resmî bir görevle, diplomatik bir faaliyet için yurt dışına
giderken bir milletvekilinin içine düşürüldüğü durumu Meclisin gerçekten dikkate
alması gerekiyor. Yine, Ferhat Encu bir milletvekili ama şu anda binlerce
akademisyen, iş insanı, kadın hakları savunucuları, gazeteciler eşleriyle
birlikte, çocuklarıyla birlikte, pasaportlarına el konulduğu için seyahat
haklarını kullanamıyorlar, turistik bir gezi yapamıyorlar, iş çalışması için
gidemiyorlar ya da iş dünyasından insanlar kendi ticari faaliyetlerini
sürdüremiyorlar. Bu konudaki çalışmanın kesinlikle tekrar tekrar gözden
geçirilmesi gerekiyor. Şu anda kriz masaları kurulmuş olabilir ama böyle bir
hakka el atmayı, insanların dolaşım hakkını engellemeyi hem de bu şekilde,
havaalanında bu pasaportlara el konulmasını gerçekten çok güçlü
değerlendirmeliyiz.
Değerli
arkadaşlar, başka bir anekdot: Bugün Sayın Ferhat Encu’yla ilgili verilen
karar, bu sabah havaalanında el konulmasından iki saat önce alınmış. Yani böyle
bir tesadüfe hiç kimse inanmaz herhâlde. Eminim, siyasi kimliklerimizi
çıkarırsak, hepimiz çıkarırsak sizler de bu gerekçeye inanmayacaksınız. İki
saat öncesinden pasaport iptal kararı verilecek, iki saat sonra el konulacak.
İşte, burası halkın iradesini gerçekten temsil ediyorsa hepimizin bu
hukuksuzluklara hep birlikte karşılık vermesi gerekiyor. Yoksa bu batan gemide
hepimiz birlikte kaybolacağız diyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Danış Beştaş.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bilirkişilik Kanunu Tasarısı’nın çerçeve 32’nci maddesinin aşağıdaki
şekilde değiştirilmesini arz ve teklif ederiz. 
MADDE
32- 2659 sayılı Kanunun 21 inci maddesinin birinci fıkrasında yer alan
“fotograf, resim,” ibareleri madde metninden çıkarılmıştır.
Necip Kalkan (İzmir) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) –Takdire bırakıyoruz Sayın Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılıyoruz Başkanım.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Adli
Tıp Kurumu Kanunu’nun 21’inci maddesinde yapılması amaçlanan düzenleme,
15/8/2016 tarihli ve 674 sayılı Kanun Hükmünde Kararname’nin 4’üncü maddesiyle
yapılmış olduğundan çerçeve 32’nci maddenin değiştirilmesi amacıyla önerge
verilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Sayın
milletvekilleri, 33’üncü maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 33’üncü maddesinin
birinci cümlesinin aşağıdaki şekilde değiştirilmesini arz ve teklif ederiz. 
“2659
sayılı Kanunun 23 üncü maddesi başlığı ile birlikte aşağıdaki gibi
değiştirilmiştir.”

 Mustafa Kalaycı Mehmet Necmettin
Ahrazoğlu Mustafa Mit
 Konya Hatay Ankara
 İsmail Faruk Aksu Erkan
Haberal Fahrettin Oğuz Tor
 İstanbul Ankara Kahramanmaraş
 Kamil Aydın Kadir
Koçdemir
 Erzurum Bursa
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 33’üncü maddesi ile 2659 sayılı
Kanun’un değiştirilmesi teklif edilen 23’üncü maddesinin (A) bölümünün üçüncü
fıkrasında yer alan “Oyların eşitliği hâlinde Başkanın bulunduğu taraf”
ibaresinin “Oyların eşitliği hâlinde ilgili ihtisas kurulu başkanın bulunduğu
taraf” ibaresi ile değiştirilmesini arz ve teklif ederiz.

 İdris Baluken Mahmut
Toğrul Meral Danış Beştaş
 Diyarbakır Gaziantep Adana
 Mizgin Irgat Celal
Doğan
 Bitlis İstanbul
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 33’üncü maddesi ile 2659 sayılı
Kanun’un 23’üncü maddesinin (C) bendinin ikinci fıkrasının aşağıdaki şekilde
değiştirilmesini arz ve teklif ederiz. 
“Adlî
Tıp Üst Kurulları ve ihtisas kurulları ilgili kişileri gerektiğinde muayene
çağırabilir ve bunları usulüne göre dinleyebilir, gerekli tetkikatı yapar veya
yaptırabilir.”
 Cemal Okan Yüksel Mehmet
Gökdağ Haluk Pekşen
 Eskişehir Gaziantep Trabzon
 Tahsin Tarhan Bülent
Yener Bektaşoğlu Kazım Arslan
 Kocaeli Giresun Denizli
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Önerge
üzerinde Trabzon Milletvekili Haluk Pekşen konuşacak.
Buyurun Sayın
Pekşen. (CHP sıralarından alkışlar)
HALUK PEKŞEN
(Trabzon) – Sayın Başkan, saygıdeğer milletvekilleri; gerçekten bilirkişilik
müessesesi Türkiye’de kanayan bir yara. Bu müessesenin mutlaka gözden
geçirilmesine, dünyada olan emsalleri gibi yeniden yapılandırılmasına çok büyük
ihtiyaç vardı. Bu ihtiyaca el atılması çok önemli tabii ki ama bu ihtiyacı, kanayan
yarayı daha çok kanayan bir yara hâline getirip belki de öldürecek kadar bir
travmaya dönüştürmek de bence çok büyük bir hata. Şunu bilmenizi istiyorum ki
bu bilirkişilik yasasıyla ilgili oluşturulacak olan yapı Türkiye’yi dünyanın
her yerinde çok ciddi bir tartışmanın içerisine yeniden sokacaktır. Bakın,
önümüzdeki dönemde, bu yasanın yürürlüğe girmesinden sonra atanmış olan,
seçilmiş olan ve görev almış olan bilirkişilerin tamamı Avrupa İnsan Hakları
Mahkemesi açısından birer başvuru gerekçesi olacaktır. Niçin? Çünkü
bilirkişiler ile yargıçlar esasında aynı hukuksal statüden yetki alırlar ve
aynı hukuksal statüye konu yönünden yaslanırlar. 
Sayın
Bakan, yanınızdaki bürokratların tamamı da benden farklı olmaksızın bu konulara
son derece hâkimdirler ve yetkindirler, ben ona inanıyorum. Ama, bu yapılmış
olan düzenlemeyle bilirkişilik müessesesinin bağımsızlık, tarafsızlık ve kendi
yetkinliklerine göre yargıya yardımcı olarak destek kuracak şekilde hüküm
kurmalarına etki edeceği bir yapı kurmuşsunuz. Bu yapıyla, her yargılananın,
bilirkişi muhatabı olan herkesin Avrupa İnsan Hakları Mahkemesine gidip “Adil
yargılanmadım, silahların eşitliği ilkesi ihlal edilmiştir.” demesi söz konusu
olacaktır. Bu, yüzde yüz. Niçin? Bakın, bir örnek: Adana’da adalet sarayının
temeli atılıyor, bu adalet sarayıyla ilgili Adana Mühendisler Odası dava
açıyor, idare mahkemesi davayı kabul ediyor, Danıştay kararı onuyor ama karar
düzeltmeye geliyor. Gerekçe ne? Gerekçe şu: Davayı açan Adana Mühendisler
Odası, bilirkişiler Adana Mühendisler Odasının üyeleri. Avrupa İnsan Hakları
Mahkemesi, oranın üyeleri olmayı bile yeterli görüyor ve bilirkişinin
tarafsızlığının olmadığına karar veriyor. 
Şimdi,
Sayın Bakan, doğrudan yargılamanın yapıldığı özellikle Ceza Muhakemesi
Kanunu’nun 64’üncü maddesinin (3)’üncü fıkrasını düşünün. Yargılama yapıldığı
yerde hiyerarşik zincir içerisinde görev yapanın bilirkişilik yapamayacağı Ceza
Muhakemesi Kanunu’nda düzenlenmiş bir husus. O hâlde, onun düzenlemesi
içerisinde böyle bir bilirkişilik müessesesi orayla çelişmeyecek mi? Elbette
çelişecek. Yarın, yargılananların, bilirkişilik muhatabiyetiyle mahkûm
olanların, hak kaybına uğrayanların tamamı, emin olun, Anayasa Mahkemesine,
Avrupa İnsan Hakları Mahkemesine hak aramak için gidecekler. 
Doğal
olarak buradan şunu söyleyebilirim: Emin olun, bakın, önümüzdeki günlerde,
aylarda, yıllarda Türkiye'nin İnsan Hakları Mahkemesinde en çok şikâyet
edileceği konu budur. Davası aleyhine sonuçlanan herkes bu haklı gerekçeyle
Avrupa İnsan Hakları Mahkemesine başvuracak. En azından Venedik İlkeleriyle
bunu izah etmeniz mümkün değil. Venedik İlkelerinde çok net bir şekilde
tarafsızlık, bağımsızlık, eşitlik gibi ilkeler sayılmış. Bu kurulun yapısına
bakıyorsunuz, oluşma biçimine bakıyorsunuz, hiyerarşisine bakıyorsunuz, iş
görme biçimine bakıyorsunuz, tamamı bilirkişilik müessesesinden elde edilmek
istenilen o yetkin, aşkın, kendisinin bilgi birikimi değil; tamamen burada bir
siyasal kontrol, Adalet Bakanlığının gölgesi gibi bir müessese. Olmaz ki böyle
bir şey. 
Sayın
Bakan, Adalet Bakanlığı... Bir taraftan iddia eden, öbür taraftan iddianamenin
yanına eklenmiş olan bir bilirkişiyi düşünün. Savcı bir soruşturma yapıyor, o
soruşturmaya bir bilirkişi tayin edecek. Kimden tayin edecek? Buradan tayin
edecek. Savcı, devletin, Adalet Bakanlığının bağlı savcısı; bilirkişi de o
savcıyla aynı bakanlığa bağlı bilirkişi. Ya, buradan nasıl bir tarafsız,
bağımsız adalet çıkarabilirsiniz ki? O bilirkişinin Adalet Bakanının
kontrolünde olduğunu bildiğimize göre burada bağımsızlık, tarafsızlık ilkesi
olabilir mi? Bunun İnsan Hakları Mahkemesine, Anayasa Mahkemesine gitmeyeceğini
söyleyebilir miyiz? Bu, mutlaka bir üst kurul olarak planlanmalı, bağımsız ve
tarafsız bir kurul olarak dizayn edilmeli ve Türkiye'nin önüne bu kanayan
yarayı çözebilecek bir formülün mutlaka üretilmesi gerekir. 
Bu
doğru değil Sayın Bakan. Bugün siz iktidardasınız, yarın bir başkası iktidarda.
Kim iktidarda olursa olsun adalet hepimiz için gereklidir, Adalet hepimiz için
bumerangdır, adaleti lütfen silah olarak kullanmaktan vazgeçelim. Bu hepimizin
görevidir, mecburi olduğumuz en önemli konudur.
Çok
teşekkür ediyorum, saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Pekşen.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 33’üncü maddesi ile 2659 sayılı
Kanun’un değiştirilmesi teklif edilen 23’üncü maddesinin (A) bölümünün üçüncü
fıkrasında yer alan “Oyların eşitliği hâlinde Başkanın bulunduğu taraf”
ibaresinin “Oyların eşitliği hâlinde ilgili ihtisas kurulu başkanın bulunduğu
taraf” ibaresi ile değiştirilmesini arz ve teklif ederiz.
Mizgin Irgat (Bitlis) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Adıyaman Milletvekili Sayın…
MİZGİN
IRGAT (Bitlis) – Ben konuşacağım.
BAŞKAN
– Behçet Yıldırım yazıyor.
MİZGİN
IRGAT (Bitlis) – Ben konuşacağım.
BAŞKAN
– Lütfen, bildirirseniz memnun olacağız.
Bitlis
Milletvekili Sayın Mizgin Irgat konuşacak.
Buyurun.
(HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; sizleri saygıyla
selamlıyorum.
Evet,
Bilirkişilik Yasa Tasarısı’yla ilgili partim adına söz konusu maddede
söyleyeceklerim, hem Bilirkişilik Tasarısı’yla ilgili hem de yaşanan
hukuksuzlukların bir bütünüyle ilgili olacak. 
Aslında,
bizlerin burada pozitivist yaklaşımı, hukuktaki pozitivizmi bir kez daha gözden
geçirip belki de tartışmamız gerekiyor. En önemli yazarlardan Haldun Taner’in
“Gözlerimi Kaparım Vazifemi Yaparım”, Orhan Kemal’in de “Murtaza”sı vardır yani
kural kuraldır, kuralı uygulamak gerekir, içeriğine ise hiç de bakmamak
gerekir. 
Yani,
burada Adli Tıp Kurumunun yıllarca vermiş olduğu kararlara baktığımızda bir
bütününün tartışmalı olduğunu hep birlikte göreceğiz. 15 Temmuz darbe girişiminden
sonra üyelerinin birçoğunun gözaltına alındığı, görevden el çektirildiği Adli
Tıp Kurumunun demek ki zamanında vermiş olduğu kararların, gerçek, hukuka
uygun, demokrasiye uygun kararlar olmama olasılığının çok yüksek olduğu
kararları vermiş olduğunu gördük. Hakeza, o dönem yargılamayı yapan hâkim ve
savcıların şu anda bir kısmı cezaevlerinde ya da görevden ihraç edilmiş
durumda. Demek ki o dönem hep birlikte yaptığınız operasyonlar sonucu
tutuklanan kişilerle ilgili verdiğiniz kararların hukuka uygunluğu şu an, bugün
bir kez daha tartışmalı hâle gelmiştir. 
Bizler
verilmiş tüm kararları ya da “yasa” adı altında çıkarılmış tüm yasaları
tartışmasız, bir bütün olarak doğru kabul edersek evrensel hukuk kurallarından,
insan hak ve özgürlüklerinden, temel hak ve yasalardan uzaklaşmış oluruz.
İktidarın dönem dönem değiştiği, yönetenlerin dönem dönem değiştiği, belki de o
kürsülerin çokça el değiştirdiği ve en önemlisi, yasama faaliyetinin
yürütüldüğü bu Meclis çatısı altında verilen kararlar bütünüyle gözden geçirilmeli,
tartışmaya açık kararlar olduğu, yasalar olduğu asla unutulmamalıdır. 
Bilirkişilik
Yasa Tasarısı’na ilişkin verilen söz konusu önergemizde de belirttiğimiz üzere,
Adli Tıp Kurumunun torba yasa şeklinde bilirkişilik kurumu içerisinde değil,
tek başına, ayrıca tartışılması gereken çok önemli bir kurum olduğunu dile
getirdik ve önergemizi de o şekilde alt komisyonda söz konusu komisyona
ilettik. 
Buradan
şuraya gelmek istiyorum: Yani, İHD kararlarına baktığımızda ya da bu anlamıyla,
insan hak ve hukukuyla ilgili söz konusu raporlara, kamuoyuna sunulan raporlara
baktığımızda ve en son “OHAL” adı altında, özellikle, Türkiye'nin birçok
yerinde ve güneydoğuda, doğuda, bölgede yaşanan tutuklamalara baktığımızda,
verilen kararların her birinin tartışmalı olduğu açıktır. Vekili olduğum
Bitlis’te yirmi bir gün gözaltında tutulan Ovakışla Belediye Eş Başkanları ve
Meclis üyeleri tutuklanıp cezaevlerine gönderildiler. Oysaki belediyecilik
anlamında bölgenin en iyi çalışan belediyesi olduğunu dile getirebilirim.
Ulaştırma
Bakanlığı ve Sağlık Bakanlığından haftalardır randevu talep ettiğimiz hâlde
kendileri tarafımıza bir randevu vermemişlerdir. “Bitlis Tatvan Devlet
Hastanesi” adı altında yapılan bina Tatvan’a kilometrelerce uzaklıkta. Bölgenin
kış koşulları düşünüldüğünde ise insanların trafik kazalarına kurban gitmesine
göz yuman bir tasarıyla halkımıza güya bir hizmetmiş gibi sundukları Tatvan
Devlet Hastanesinin bir an önce şehir merkezine taşınması gerektiğini dile
getiriyoruz.
Askerî
hastanelerin insanlara yani sivil vatandaşlara açılması kararından sonra, GATA
dâhil, bütün vatandaşlara açılmışken Tatvan Asker Hastanesi Özel Harekât
Dairesine devredilmiştir. 
Hakeza,
Tatvan’a bağlanan Ahlat-Bitlis-Üçyol kavşağının yeniden yapılması gerektiğini
defalarca dile getirdiğimiz hâlde söz konusu yerle ilgili bir oyalama, bir
erteleme ve söz konusu sorunları gidermeme yönünde bir çalışma söz konusu. 
Buradan,
Ulaştırma ve Sağlık Bakanlığına yeniden sesleniyorum: Neden bizlere randevu
vermiyorsunuz? Konuşacaklarımızdan mı korkuyorsunuz ya da cevap veremeyeceğiniz
şeyler mi var?
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Dolayısıyla, biz söz konusu Bilirkişilik Yasa Tasarısı’nı bu
şekliyle kabul etmiyoruz.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Irgat.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı’nın 33’üncü maddesinin
birinci cümlesinin aşağıdaki şekilde değiştirilmesini arz ve teklif ederiz. 
“2659
sayılı Kanunun 23 üncü maddesi başlığı ile birlikte aşağıdaki gibi
değiştirilmiştir.”
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor
konuşacak.
Buyurun
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; yasanın
33’üncü maddesiyle ilgili olarak MHP adına söz almış bulunuyorum. Yüce
heyetinizi saygıyla selamlıyorum.
Değerli
milletvekilleri, tabii, bu vesileyle, konumuzla da ilgili olması bakımından KİT
Komisyonunda muttali olduğum bir konuyu, somut bir konuyu burada değerlendirmek
istiyorum; konumuzla ilgili olması bakımından. Şimdi, bir kamu bankamız bir
firmaya bugünkü değerle 20 milyon TL civarında proje kredisi kullandırıyor.
Krediyi temin bakımından da gayet tabii gayrimenkul ipoteği tesis ediyor.
Normal şartlarda ipotek için SPK lisanslı firmalara ekspertiz raporu
hazırlatılması gerekirken kendi elemanlarına hazırlatılıyor ve bankanın bu
gayrimenkul için hazırlattığı değer tespiti 12 milyon lira. Firma hakkında çok
kısa bir süre sonra üçüncü şahısların alacak takibi başlatması ve firmanın
iflas erteleme talebinde bulunması üzerine kredi kullandıran banka da takibe
geçiyor. Nitekim bu takibin başlamasından hemen sonra bilirkişi raporları
devreye giriyor. 
Ancak,
başta söylemem gereken, bankanın kendi elemanlarına yaptırdığı 12 milyon
liralık bilirkişi tespitidir. Söz konusu arsayla ilgili olarak üçüncü
şahısların ve kamu bankasının takipleri sırasında değişik bilirkişilerce
verilen ekspertiz raporlarını burada sizlere sunmak istiyorum. Firmanın iflas
erteleme talebini görüşen Ankara mahkemesinin tespit ettirdiği tutar 214 bin
lira yani 12 milyon liralık ipotek alınmış, mahkemenin bilirkişilere tespit
ettirdiği tutar, gayrimenkulün değeri 214 bin lira yani 56 kat daha fazla değer
tespiti yaptırmış banka kendi elemanlarına. Bunun üzerine banka -214 bin
çıkınca 12 milyon yerine- tekrar bir bilirkişi tespiti yaptırıyor; 12,8 milyon
lira buluyor tekrar kendi elemanları. Bunun üzerine, üçüncü kişilerin takibi
sonucunda Şanlıurfa İcra Müdürlüğü bir bilirkişi tespiti yaptırıyor, 6 milyon
lira buluyor 12 milyon liralık ipoteğin değerini. Bankanın itirazı üzerine
yeniden bir tespit yaptırılıyor, bu defa 6 milyon liralık değer 5 milyon 600
bin liraya düşüyor. Değerli milletvekilleri, bu arada, başka bir alacaklının
Gaziantep’te takibi neticesinde başka bir bilirkişi de aynı arsaya 5 milyon 200
bin lira değer biçiyor. Son takibe de banka itiraz ediyor, itirazı
reddediliyor, karar kesinleşiyor. 
Şunu
söylemek istiyorum: Mahkeme kararlarıyla arsanın 4 ayrı değeri; 214 bin lira, 5
milyon 200 bin lira, 6 milyon lira, 5 milyon 600 bin lira olarak tespit
edildiği hâlde banka, mahkemelerce yapılan tespitleri dikkate almayarak, kendi
elemanlarına yaptırdığı tespit olan 12 milyon TL’yi esas alarak işlem tesis
ediyor. 
Değerli
milletvekilleri, kısaca olay, özet olarak, 4 mahkeme bilirkişisi tespitinin
görülmeyerek, esas alınmayarak bankanın kendi elemanlarınca yaptırdığı
tespitlerin esas alınmasından ibarettir. Yani idare, mahkeme kararlarını
takmamıştır. Niye takmamıştır? İşine gelmemiştir. Niye takmamıştır? İdari,
cezai ve mali yönden sorumlu duruma düşmemek için takmamıştır. Başlangıçta
kendi elemanlarına tespit ettirdiği ipotek değerini temin etmek için birtakım
gayretlere girmiş ama her defasında mahkemeden dönmüştür. 
Değerli
milletvekilleri, Sayın Bakanımız da burada, biz hangi yasayı çıkarırsak
çıkaralım, yasa ne kadar eksiksiz, noksansız olursa olsun uygulamayı hakkıyla
sağlayamazsanız birçok defa bir anlam ifade etmeyecektir. Bizim fikri hür,
vicdanı hür, kişilikli, dürüst, adaleti gözeten, cesur idareciler, yargı
mensupları yetiştirmediğimiz müddetçe, suç işleyeni de cezalandırmadığımız
müddetçe bu alanda başarılı olamayacağımızı belirtiyor, Genel Kurulu saygıyla
selamlıyorum. (MHP sıralarından alkışlar)
BAŞKAN
- Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, birleşime on beş dakika ara veriyorum.
Kapanma Saati: 18.18
ÜÇÜNCÜ OTURUM
Açılma Saati: 18.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ
(Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 16’ncı Birleşiminin
Üçüncü Oturumunu açıyorum.
388
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde, Hükûmet yerinde. 
34’üncü
madde üzerinde kalmıştık. 
34’üncü
maddede iki önerge vardır, okutuyorum:
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 34’üncü maddesinin aşağıdaki şekilde
değiştirilmesini arz ve teklif ederiz. 
MADDE
34– “2659 sayılı Kanunun 24’üncü maddesinin (I) ve (II) numaralı fıkralarında
yer alan “Adlî Tıp Genel Kurulu” ibareleri “Adlî Tıp Üst Kurulu” şeklinde
değiştirilmiş ve (II) numaralı fıkrasının (b) ve (c) bentleri yürürlükten
kaldırılmıştır. 
 Cemal Okan Yüksel Mehmet
Gökdağ Tahsin Tarhan
 Eskişehir Gaziantep Kocaeli
 Kazım Arslan  Bülent
Yener Bektaşoğlu Akın Üstündağ
 Denizli Giresun Muğla
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 34’üncü maddesinin tasarı metninden
çıkarılmasını arz ve teklif ederiz. 
 İdris Baluken  Celal
Doğan  Mahmut Toğrul
 Diyarbakır İstanbul Gaziantep
 Behçet Yıldırım Meral
Danış Beştaş
 Adıyaman Adana
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Adıyaman Milletvekili Sayın Behçet Yıldırım konuşacak. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekili arkadaşlarım; görüşülmekte olan Bilirkişilik
Kanunu Tasarısı üzerinde söz almış bulunmaktayım. Genel Kurulu saygıyla
selamlıyorum.
Yalnız,
sözlerime başlamadan önce dün Adıyaman’da olan kötü bir olaydan bahsedeceğim.
Süryani mezarlığına yapılan çirkin bir saldırı var. Bu anlayışı, bu hareketi
kınıyorum, faillerin bir an önce bulunup adalete teslim edilmesini bekliyorum
ve diliyorum.
Bilirkişilik
Kanunu Tasarısı üzerinde tartışıyoruz. Evet, bu iktidar zamanında çok kurum
yara aldı; bunlardan işte yargı daha çok yara aldı, eğitim aldı, asker aldı,
polis aldı, üniversiteler özerkliğini kaybetti. Tamamen iktidarın güdümüne
giden bir anlayışla karşı karşıyayız. 12 Eylül faşist uygulamalarını
aratmayacak uygulamalarla karşı karşıyayız. Beğenmediğimiz 12 Eylül mahsulü
YÖK’ün uygulamalarından daha kötü. Rektörleri artık üniversite öğretim
görevlileri seçmeyecek, saray atayacak. 12 Eylülü yaşayan bir hekim olarak
bunları söylüyorum. Benim ilk görev yerim Van Cezaeviydi. Cezaevi doktorluğu
yaptım. Gerçekten, o günkü durumlar bugünkünden daha iyi Sayın Bakanım. Ben
cezaevindeyken başsavcı bey bana “Asla işkenceye prim verme, işkenceye karşı
çık, eğer sen önlüyorsan önle, önlemiyorsan bana ilet.” derdi. Savcıyla el ele
verip cezaevinde en ufak bir işkence yaşamadık iki yıl boyunca mecburi hizmet
yaptığım yerde. Ama bugün, Türkiye’nin dört bir yanından cezaevleriyle ilgili şikâyetler
alıyoruz. İnsan onuruna yakışmayan çıplak aramalar var, görüşmelerin kayıt
altına alınması var, kısıtlanmalar var, sürgünler var, çocuk cezaevlerinde
ağzıma alamayacağım hareketler var, siyasi tutuklular üzerindeki baskılar var.
Hasta tutukluların bile raporları göz önünde bulundurulmuyor, tahliye olması
gereken insanlar tahliye edilmiyor. Hiç kimse rahat çalışmıyor, doktoru da
savcısı da. Hastaneye getirilen tutsaklar güvenlik görevlilerinin eşliğinde
kelepçeyle muayene edilmeye çalışılıyor. Meslektaşlarım, iktidarın hedefi
olmamak için, iş güvenliği korkusuyla özgür iradesiyle rapor düzenleyemiyor ya
da mevcut sistemin bir parçası hâline getirilmiş ya da vicdanları kararmış,
doğru dürüst rapor bile yazamıyorlar. 
Bilirkişi
kanunu en çok Adli Tıp uzmanlarını ilgilendirir. Ama bu kanun tasarısı
hazırlanırken Adli Tıp Uzmanlık Derneğinin (ATUD) görüşüne başvuruldu mu?
Sanmıyorum. Türkiye Tabipleri Birliğinin görüşü alındı mı? Hayır. 
Burada
beş dakikalık bir konuşma yapmak için bile 3 Adli Tıp uzmanı arkadaşla
görüştüm. Onlar da Sayın Bakanımı dün dinlemişler. Sayın Bakanın dile getirdiği
konuların çoğuna katıldıklarını dile getirdiler ama pratikte bu işlerin böyle
olmadığını söylediler. 
Öğretim
görevlisi arkadaşların bana ilettiği sorunlara ve çözümlerine aynen katıldığımı
belirtiyorum. Onlardan seçtiğim üç beş tanesini zaman yettiği kadar anlatmaya
çalışacağım.
80
milyonluk bir ülkede yaşıyoruz. Tek bir resmî bilirkişi kurumu Adli Tıp Kurumu.
Hem geniş coğrafyası hem de konu çeşitliliği ve artan iş gücü nedeniyle kuruma
giden dosyalardaki gecikmeler yüzünden yargılamada da gecikmeler oluyor. Oysa,
biz biliyoruz ki geç gelen adalet adalet değildir. 
Çözüm
ne olmalı? “Çözüm: Artık, ülkemizin her şehrinde en az bir üniversite
bulunmakta, bunların çoğunda tıp fakülteleri ve adli tıp bilim dalları var;
bunlar işin içerisine katılmalı.” diyorlar. Adli tıp ana bilim dalından ya hiç
ya da çok az yararlanılmaktadır. Üniversitelerin kanununda resmî bilirkişi
olarak tarif edilmesine rağmen uygulamada devre dışı kalmadığını, hiç olmazsa
kurulacak bilirkişi kurullarının bu konuda yönlendirici olmasını ve dosyaların
buralarda incelenmesinin sağlanmasını öneriyor arkadaşlar.
Yine,
Adli Tıpta, bütün branşlarda tıpta uzmanlık sınavı var ama adli tıp uzmanları
maalesef bu TUS sınavına girmiyorlar. Bunların da TUS’la alınmasını istiyorlar.
Özerk bir yapıya kavuşmak istiyorlar. 
Bir
de, kurulması düşünülen bilirkişi üst kurulu yapısında çok hukukçunun olduğunu
belirtiyorlar. Bu kadar hukukçunun olmasına gerek yok. Her branştan insanın
olması gerektiğini söylüyorlar. 
Türk
Tabipleri Birliğinin bu konuda hiç görüşü alınmamış, hiçbir üye tarif
edilmemiş. Bunu manidar olarak buluyoruz. 
Bilirkişilik
kurumunda, denildiği gibi, her bir kendi alanında temayüz etmiş çeşitli meslek
odaları, uzmanlık dernekleri, sivil toplum kuruluşlarının bu işe müdahil olması
gerekir.
En
son olarak, tabip odasının belirttiği bir görüş var. Bilirkişi ve bilirkişilik
kurumlarının yeterlik ve yetkinliklerinin bağımsız kurumlar tarafından
değerlendirilmesi hukukun saygınlığı ve toplumun adalete güven duyması için
önemlidir. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Yıldırım.
BEHÇET
YILDIRIM (Devamla) - Adli Tıp Kurumları mevcut işleyiş içinde âdeta tek başına
hizmet vermekte ve denetimini de kendi kendine yapmaktadır. İlgili meslek
örgütleri, yargı ve üniversite temsilcilerinden oluşan bağımsız bir denetim
sistemi oluşturmalıdır. Adli Tıp Kurumu siyasi erkin hegemonyasından
kurtulmalıdır diyorum. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 34’üncü maddesinin aşağıdaki
şekilde değiştirilmesini arz ve teklif ederiz. 
Cemal
Okan Yüksel (Eskişehir) ve arkadaşları
“MADDE
34-2659 sayılı Kanunun 24’üncü maddesinin (I) ve (II) numaralı fıkralarında yer
alan “Adlî Tıp Genel Kurulu” ibareleri “Adlî Tıp Üst Kurulu” şeklinde
değiştirilmiş ve (II) numaralı fıkrasının (b) ve (c) bentleri yürürlükten
kaldırılmıştır. 
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Sayın Başkanım. 
BAŞKAN
– Önerge üzerinde Muğla Milletvekili Akın Üstündağ konuşacaktır.
Buyurun
Sayın Üstündağ. (CHP sıralarından alkışlar) 
AKIN
ÜSTÜNDAĞ (Muğla) – Değerli Başkan, değerli milletvekilleri; Genel Kurulu
saygıyla selamlıyorum. 
Görüşmekte
olduğumuz konu, Türk hukuk sistemi içerisinde son derece önemli, hukuk
sistemimizin de esas noktalarından birini oluşturan bilirkişilik müessesesi.
Tabii, hem HMK açısından hem de CMK açısından yani hem ceza yargılaması
açısından hem hukuk yargılaması açısından, her iki yargılamada da mahkemelerin
karar verirken esas olarak birçok davada uyduklarını ve bilirkişi raporlarına
göre karar verdiklerini hepimiz biliyoruz. 
Ben,
yaklaşık yirmi yıl avukatlık yapan bir arkadaşınızım. Birçok meslektaşım gibi,
uygulamada bilirkişiliğin birçok hatalı karara etki ettiğini ve gelişigüzel
hazırlanan bilirkişi raporlarının adaletin yerine gelmesinde sıkıntılar
yarattığını gördüm. Yargıçların -özellikle en önemli yanı- hukuki nitelemeleri
ve çözümlemeleri bilirkişilere sorduklarını gördük. Yargıçların kendi hukuksal
bilgi ve özel bilgileriyle dahi çözebilecekleri hususlarda bilirkişiye
başvurdukları görülmektedir. Bu, yetkinin kanuna aykırı olarak kötüye
kullanılmasıdır. 
Değerli
arkadaşlarım, mesleğe yeni başladığım yıllarda, bir vatandaş bir bono getirdi,
bir senet getirdi, dedi ki: “Sayın avukatım, bu imzayı ben kendim attım ama ben
biraz olayı geciktirmek istiyorum, onun için ben buna itiraz etmek istiyorum.”
Ve neticede, Adli Tıbbın kararına göre o imza o vatandaşa ait çıkmadı ve bu
bilirkişi raporuna o vatandaşımız dahi şaşırdı. Daha birçok örneği vardır.
Demek ki burada Adli Tıp Kurumunun da teknik ve bilimsel olarak kendisini çok
daha fazla geliştirmesi gerekmektedir. 
Bütün
devlet kurumlarında olduğu gibi bilirkişi hususunda da liyakatin ve uzmanlığın
zaman zaman dikkate alınmadığı da, değerli arkadaşlarım, görülmektedir. Bazı
bilirkişilerin -özellikle mahkemelerden mahkemelere giden bilirkişi istemlerinde-
iş yükü altında olan bilirkişilerin davaların uzamasında raporları geç
vermesinin neden olduğunu da ayrıca görüyoruz.
Değerli
arkadaşlarım, burada bilirkişilik özel hukuk tüzel kişilerinin bilirkişilik
faaliyetleri yasal statüye kavuşturulmak isteniyor yani fiilî durum yasal
statüye getirilmek isteniyor. Gerekçeleri ise iktidarın yargının sorunlarına ve
yargı bağımsızlığına nasıl baktığının bir göstergesidir.
Değerli
arkadaşlarım, burada yargının sorunlarından sadece birisini görüşüyoruz ama
yargının çok sorunu var, vatandaşımızın da çok sorunu var. Değerli Bakan,
vatandaşımızın bilirkişi ücreti verecek parası yok. Vatandaşın dava açacak harç
parası yok. Vatandaşın mahkemeyi keşfe götürecek parası yok. Biliyorsunuz, bu
paraları -yaptığınız düzenlemeyle- ayrıca bir de peşin olarak alıyorsunuz. 
Olağanüstü
hâlle yönetilen bir ülkeyiz ve maalesef, olağanüstü hâlin getirdiği sıkıntıları
ortadan kaldırmak yerine çok farklı, çeşitli uygulamalar da görüyoruz.
Bunlardan bir örnek vereyim: Muğla’da şu anda, EĞİTİM-SEN’li 270 öğretmen,
değerli arkadaşlarım, teklif usulüyle, idari bir kararla -hem disiplin
kovuşturmasına- disiplin cezaları aldı -maaştan kesme, uyarma, kınama- ve
ayrıca görev yeri değişikliği yapıldı idari kararla; gerekçesi de KESK’in 29
Aralık 2015 tarihindeki iş bırakma eylemine katılmak. Bunun FETÖ’yle ne ilgisi
vardır? Ben, burada Hükûmeti temsil eden Sayın Bakana ve değerli iktidar
milletvekillerine soruyorum. Bu vicdan mıdır? Bu adalet midir? Bunu bir de
vicdanınıza sorun diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ederim Sayın Üstündağ. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
milletvekilleri, 35’inci maddede iki adet önerge vardır, okutuyorum: 
Türkiye Büyük Millet Meclisi Başkanlığına
388 sıra sayılı
Bilirkişilik Kanunu Tasarısı’nın 35’inci maddesinin aşağıdaki şekilde
değiştirilmesini arz ve teklif ederiz. 

Cemal Okan Yüksel Tahsin
Tarhan  Kazım Arslan
 Eskişehir  Kocaeli Denizli
 Mehmet Gökdağ Bülent
Yener Bektaşoğlu Gülay Yedekci 
 Gaziantep  Giresun İstanbul
“MADDE 35- 2659
sayılı Kanunun 29 uncu maddesinin ikinci fıkrasında yer alan “yirmitrilyon
lira” ibaresi “kırk milyon Türk Lirası” şeklinde değiştirilmiştir.”
Türkiye Büyük Millet Meclisi Başkanlığına
Görüşülmekte
olan Bilirkişilik Kanunu Tasarısı’nın çerçeve 35’inci maddesinin tasarıdan
çıkarılmasını ve madde numaralarının buna göre teselsül ettirilmesini arz ve
teklif ederiz.

 Mustafa
Elitaş  Mehmet Doğan Kubat Ramazan Can
 Kayseri İstanbul Kırıkkale
 Hüseyin Filiz  Haydar
Ali Yıldız Fikri Demirel
 Çankırı İstanbul Yalova
 Muhammet Emin Akbaşoğlu Necip
Kalkan 
 Çankırı İzmir

BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Uygun görüşle takdire sunuyoruz
Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılıyoruz Sayın Başkanım.
BAŞKAN
– Gerekçeyi mi okutuyorum Sayın Bostancı?
MEHMET
NACİ BOSTANCI (Amasya) – Gerekçe Sayın Başkan.
BAŞKAN
– Gerekçeyi okutuyorum:
Gerekçe:
Adli Tıp Kurumu Kanunu’nun 29’uncu maddesinde yapılması amaçlanan düzenleme
11/8/2016 tarihli ve 674 sayılı Kanun Hükmünde Kararname’nin 5’nci maddesiyle
yapılmış olduğundan, çerçeve 35’inci maddenin tasarıdan çıkarılması amacıyla
önerge verilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Sayın
milletvekilleri, kabul edilen önerge doğrultusunda madde tasarıdan çıkarıldığı
için diğer önergeyi işleme alamıyoruz.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
36’ncı
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 388 sıra sayılı Kanun Tasarısı’nın 36'ncı maddesinin ikinci fıkrasında yer
alan "%20" ibaresinin "%25" şeklinde değiştirilmesini arz
ve teklif ederiz.
 İdris Baluken Mizgin
Irgat Behçet Yıldırım
 Diyarbakır Bitlis Adıyaman
 Meral Danış Beştaş Filiz
Kerestecioğlu Demir
 Adana İstanbul
Türkiye Büyük Millet Meclisi Başkanlığına
Görüşülmekte
olan Bilirkişilik Kanunu Tasarısı’nın çerçeve 36’ncı maddesinde yer alan
"eklenmiş ve dördüncü fıkrasında yer alan "ikinci görev aylığı
ödenmeksizin" ibaresi madde metninden çıkarılmıştır." ibaresinin
"eklenmiştir." şeklinde değiştirilmesini arz ve teklif ederiz.
 Mustafa Elitaş Mehmet
Doğan Kubat Fikri Demirel
 Kayseri İstanbul Yalova
 Ramazan Can Necip
Kalkan Hüseyin Filiz
 Kırıkkale İzmir Çankırı
 Muhammet Emin Akbaşoğlu Haydar
Ali Yıldız
 Çankırı İstanbul
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı'nın 36’ncı maddesi ile 2659 sayılı
Kanun’un 30’uncu maddesinin ikinci fıkrasına eklenen cümlenin aşağıdaki şekilde
değiştirilmesini arz ve teklif ederiz.
Cemal Okan Yüksel Tahsin
Tarhan  Kazım Arslan
 Eskişehir  Kocaeli Denizli
 Mehmet Gökdağ Bülent
Yener Bektaşoğlu Gülay Yedekci
 Gaziantep  Giresun İstanbul
"Mesai
saatleri dışında ve resmî tatil günlerinde ölü muayenesi veya otopsi işlemine
katılan personele, bu fıkrada kadro ve görev unvanları itibarıyla belirlenmiş
olan tavan ek ödeme oranlarının %20'sine kadar, yönetmelikte belirlenen
hükümler çerçevesinde ayrıca ek ödeme yapılır."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkan.
BAŞKAN – Önerge üzerinde İstanbul Milletvekili Sayın
Gülay Yedekci konuşacak.
Buyurun
Sayın Yedekci. (CHP sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla, sevgiyle selamlıyorum.
Bilirkişiyle
ilgili yasa tasarısını görüşüyoruz. Tabii, AKP bir yasa tasarısı getirdiğinde
hepimiz endişeleniyoruz bu sefer altından ne çıkacak diye, şimdi de gerçekten
hepimizi üzen çeşitli maddeler çıktı. 
Şimdi,
bilirkişiyi öncelikle Adalet Bakanlığına bağlı bir memur hâline getirmeye
çalışıyorsunuz. Ben de yıllarca teknik bilirkişi olarak çalışmış bir insan
olarak bunun kesinlikle doğru olmadığını söylüyorum. Yeni bir üst kurul
kuruyorsunuz. Üst kurul demek yeni bütçe demek, yeni personel demek yani para
demek. Parayla ilgili ciddi bir sorununuz olduğu kanaatindeyim. Her şey için
paradan bahsedip parayla ilgili yeni çıkar noktaları arıyorsunuz. Bununla
ilgili olarak Hazreti Mevlâna’dan bir söz okumak isterim size: “Ne kadar zengin
olsan ancak yiyebileceğin kadar yersin. Denize testiyi daldırsan alabileceği
kadar su alırsın, gerisi kalır.” Bunu size hatırlatmak isterim. 
Bir
de bilirkişiliğin uzmanlık, dürüstlük, tarafsız olmayı ve güvenilir olmayı
gerektirdiğini bir kez daha hatırlatmak isterim. Tarafsız bir rapor
hazırlamanın tek yolu o konuda derinlemesine uzman olmak demektir. 17 tane
şirketin bu iş için hazır olduğuna dair çeşitli duyumlar alıyoruz. Daha kanun
geçmeden şirketleri hazırlamışsınız yani para kazanma yöntemini şimdiden
ayarlamışsınız. 
Bir
şey daha var, bu da çok önemli: Bilirkişilik bir meslek değildir. Mesleğinde
uzman olan kişilerin görüşüne başvurulması, o konuda birbirleriyle anlaşamayıp
mahkemeye düşmüş olan insanlara bir fikir vermesi, o konuda doğru olanın, asıl
olanın söylenmesi demektir yani teknik bir iştir. Bu işi de bu hâle getiriyor
olmanızdan dolayı aslında sizi tebrik ediyorum, bu kimsenin aklına gelecek bir
iş değil. Sertifikayla insanların uzman olabileceğini düşünüyorsunuz, birkaç
saatlik eğitimle en iyi raporu yazabileceğini düşünüyorsunuz. Bu, aklın
alabileceği bir şey değil. Her şeyin içini boşaltıyorsunuz, her şeyin.
Türkiye'de liyakat kalmadı; herhangi bir konuda, herhangi bir kurumda liyakat
kalmadı. “Benden olsun da nasıl olursa olsun.” diyorsunuz.
Şimdi,
ben, bağımsızlığını yitiren bilirkişilik kurumunun ileride size de zarar
verebileceğini hatırlatmak istiyorum. Milletimiz bize muhalefet görevi verdi.
Ben de muhalefetin bir milletvekili olarak size bir uyarıda bulunmak istiyorum.
Parayla tutacağınız kişiler, daha sonra sizden daha çok parayı bir başkası
verirse sizin aleyhinize de çalışabilir. Garanti gördüğünüz kişilerin neler
yaptığını 15 Temmuzda hep birlikte gördük. O zaman da uyarılarımıza kulak
asmamıştınız, bugün en azından uyarılarımıza kulak asınız ve gerçekten liyakat
sahibi olması, bağımsız olması gereken bilirkişilik kurumunu bu yasa
tasarısından çekiniz ve en azından bu kurumdaki sıkıntıları gidermeye
çalışınız. Mesela, bilirkişilerin uzman olanlarının atanmasını sağlayınız; bu
konuda meslek odalarından görüş alınız, meslek odalarıyla birlikte çalışınız. Buraya
yazmışsınız, istediğiniz sivil toplum kuruluşlarını çağıracaksınız. Neye göre
belirleyeceksiniz o sivil toplum kuruluşlarını? Hangi değere, hangi kritere
göre değerlendireceksiniz?
Ayrıca,
bu bölge üst kurullarının hangi ölçütleri kıstas alacağı da belli değildir yani
üye seçimlerini neye göre yapacağı belli değil; yine eş, dost, ahbap
ilişkisiyle devam edeceksiniz.
Hâkim
ve savcıları Bakanlığın seçtiği bilirkişileri seçmeye mecbur bırakan bir sistem
getiriyorsunuz ve bu sistemle de bilirkişiler Bakanlığın söylediği şeylerin
dışına çıkamayacak.
Bu kanunda çok önemli bir madde daha var değerli
milletvekilleri. Eminim, AKP’nin sayın milletvekilleri de bizimle bu konuda
aynı görüşte olacaktır. Sadece yerli olmayabilir, yabancılar da bu konuda
bilirkişilik yapabiliyorlar ama Türkiye Cumhuriyeti devleti vatandaşı herhangi
birisi yurt dışında bilirkişilik yapamıyor. Yani, bu durum hukuktaki
karşılıklılık ilkesine terstir. Ayrıca, tüzel kişilerin ceza alma durumu söz
konusu olmadığına göre yani ceza şahsa ait olduğuna göre, burada da tüzel
kişilerin bilirkişi olarak atanmasının çok ciddi ve sıkıntılı bir durum olduğu
açıktır. 
Bu konuyu tekrar değerlendireceğinize inanıyor,
hepinizi sevgiyle selamlıyorum. 
Teşekkür ederim. (CHP sıralarından alkışlar)
BAŞKAN – Teşekkür ederim Sayın Yedekci. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
LEVENT GÖK (Ankara) – Sayın Başkan…
BAŞKAN – Sayın Gök, buyurun. 
IV.- AÇIKLAMALAR (Devam)
19.- Ankara Milletvekili Levent Gök’ün, Adalet
Bakanı Bekir Bozdağ’ın 388 sıra sayılı Kanun Tasarısı’nın ikinci bölümü
üzerinde yapılan soru-cevap işlemi sırasındaki bazı ifadelerine ilişkin
açıklaması
LEVENT GÖK (Ankara) – Teşekkür ederim Sayın Başkan. 
Sayın Başkan, bir hususu kayıtlara geçirmek istiyorum.
Sayın Adalet Bakanı buradan ayrıldı ama…
ADALET BAKANI BEKİR BOZDAĞ (Yozgat) – Buradayım. 
LEVENT GÖK (Ankara) – Kendisine bu Cumhuriyet
gazetesiyle ilgili savcının haberini yapan gazeteciler hakkında bir soruşturma
olup olmadığı konusunda daha önce bir soru sordum; kendisi de başsavcıyla
görüşerek döndü, Genel Kurulu bilgilendirdi, dedi ki: “Bana iletilen bilgiye
göre böyle bir soruşturma yoktur.”
BAŞKAN – Evet. 
LEVENT GÖK (Ankara) – Umarım öyledir. Bize gelen başka
değişik bilgiler var. Bu dosya hakkında alelacele takipsizlik kararı
verildiğine dair bilgiler gelmeye başladı. Ben Sayın Adalet Bakanının bizlere,
Meclise vermiş olduğu bilgisinin doğru olmasını temenni ediyorum her tür
açıdan; hem Adalet Bakanımız açısından hem kendisine bilgi veren kurumlar,
başsavcılık açısından. Eğer aksi bir bilgi gerçekten kamuoyuyla paylaşılacak
ise…
(Mikrofon otomatik cihaz tarafından kapatıldı) 
BAŞKAN – Tamamlayın lütfen. 
LEVENT GÖK (Ankara) - …bu gerçekten telafisi imkânsız,
çok da ağır sonuçlar doğurabilir. 
Ben Adalet Bakanının söylediğinin doğru olduğunu
temenni ederek bu bilgiyi sayın Meclisimizle, sizlerle paylaşıyorum ve
kayıtlara geçirilmesini de talep ediyorum. 
Teşekkür ederim. 
BAŞKAN – Teşekkür ederim, sağ olun. 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bilirkişilik Kanunu Tasarısı (1/687) ve
Adalet Komisyonu Raporu (S. Sayısı: 388) (Devam)
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Bilirkişilik Kanunu Tasarısı’nın
çerçeve 36’ncı maddesinde yer alan "eklenmiş ve dördüncü fıkrasında yer
alan "ikinci görev aylığı ödenmeksizin" ibaresi madde metninden
çıkarılmıştır." ibaresinin "eklenmiştir." şeklinde
değiştirilmesini arz ve teklif ederiz.
Mustafa
Elitaş (Kayseri) ve arkadaşları 
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ ALİ ÖZKAYA (Afyonkarahisar) –
Uygun görüşle takdire sunuyoruz Sayın Başkan. 
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılıyoruz efendim. 
MEHMET NACİ BOSTANCI (Amasya) – Gerekçe…
BAŞKAN – Gerekçeyi okutuyorum:
Gerekçe:
Adli
Tıp Kurumu Kanunu’nun 30’uncu maddesinin dördüncü fıkrasında yapılması
amaçlanan düzenleme, 15/8/2016 tarihli ve 674 sayılı Kanun Hükmünde
Kararname’nin 6’ncı maddesiyle yapılmış olduğundan, çerçeve 36’ncı maddenin
buna göre düzeltilmesi amacıyla önerge verilmiştir.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Son önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 388 sıra sayılı Kanun Tasarısı’nın 36'ncı maddesinin ikinci fıkrasında yer
alan "%20" ibaresinin "%25" şeklinde değiştirilmesini arz
ve teklif ederiz.
Meral Danış Beştaş (Adana) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkanım. 
BAŞKAN
– Katılmıyorsunuz.
Önerge
üzerinde Diyarbakır Milletvekili İdris Baluken konuşacak.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
15
Temmuz sonrasında burada yapmış olduğumuz konuşmada, sıkı sıkıya sarılmamız
gereken dört temel ilke olduğunu söylemiştik. Aslında, bunu 15 Temmuzdan önce
de yıllardır bu kürsüden defalarca ifade ediyoruz. Toplumsal barış, demokrasi,
hukuk devleti ve insan haklarını ilkesel düzeyde ele almadığımız sürece, bu
ülkedeki temel sorunları çözmemizin mümkün olmadığını ısrarla vurgulamamıza
rağmen, bugün Türkiye'nin tamamında yaşanan sorunlarla ilgili bu dört temel
ilkenin maalesef, iktidar tarafından elinin tersiyle bir kenara itildiğini
görüyoruz. Böyle olduğu için de temel sorunlar katlanarak önümüze çıkıyor.
Ben,
dün bu kürsüden konuşma yaparken özellikle AKP içerisindeki milletvekillerine
seslendim. Bakın, iki yıldır gerek Cumhurbaşkanı Erdoğan’ı gerekse sizdeki
karar mercilerini “Biz Türkiye'nin temel sorunlarını güvenlik politikalarıyla
çözebiliriz.” diye ikna eden, bununla ilgili süreçleri işletirken bir taraftan
da sizin kuyunuzu kazan bir anlayıştan bahsettim, bu anlayışın iki yıldır
dayatmış olduğu bu yanlışlar nedeniyle bu ülkede her geçen yıl kaos, çatışma,
istikrarsızlık ortamının giderek derinleştiğini ve oluk oluk kan akıttığını
söyledim. 
İki
yıldır onların söylediğini yapıyorsunuz. Ondan iki yıl önce, bu şekilde
düşünmeyen, demokratikleşmeyle sonuç alacağına inananların söylediklerini
yapıyordunuz. Ya, bizi dinlemiyorsanız son iki yıl ile ondan önceki iki yılı
bir kıyas edin, bir mukayese edin. Ondan önceki iki yılda geldiğimiz düzeye,
buradaki tartışmalarımızın içeriğine bakın; bir de bugün 79 milyonun tamamında,
neredeyse her gün, devasa bir şekilde biriken sorunlara bakın. Artık, sizin
içinizde de bu güvenlik kafasıyla düşünenlere karşı bir ses çıkarmanın, bir
müdahale etmenin zamanı gelmiştir. “Siz iki yıldır bizi kandırdınız. İki yıldır
bir taraftan bizi toplumla, halkla karşı karşıya getirdiniz, bir taraftan da
bizim kuyumuzu kazacak çok derin işler yaptınız.” demenin zamanı gelmiştir. Ha,
bu sizi siyasi sorumluluktan da kurtarmaz. 
Bakın,
Sur, Cizre, Silopi sürecinde kendimizi yırttık burada, paraladık. “Ya, yanlış
işler yapılıyor, katliamlar yapılıyor, cenazeler yakılıyor, toplumun sinir
uçlarına dokunuluyor, insanlığa karşı suç işleniyor.” dedik, kabul etmediniz ve
maalesef, Meclis tutanakları şahittir, kabul etmediğiniz gibi gelip burada
sahip çıktınız. Şimdi o tablonun sahiplerinin hepsini cezaevine gönderdiniz,
yarın öbür gün yargı önüne çıkacaklar. Peki, yargı önüne çıktıklarında siz
aklanmış mı olacaksınız? Tabii ki hayır çünkü tarih tanık, tutanaklar tanık,
Meclis tutanaklarına geçmişsiniz, grup başkan vekilleriniz, milletvekilleriniz,
bakanlarınız çıkıp burada o icraatların arkasında siyasi irade ortaya koymuş.
Şimdi hâlâ aynı yanlışlarda ısrarın bir anlamı yok. 
Bakın,
bugün milletvekilinin evini basıyorlar, milletvekilinin babasına, kardeşlerine
silah doğrultup, yere yatırıp insanlık dışı muamele yapıyorlar, milletvekilinin
pasaportuna el koyup siyasi çalışmalarının önüne geçiyorlar. Ya, Siirt
Valiliğinin dün yaptığı bir şeyden dolayı bu Hükûmetin istifa etmesi gerekir.
Siirt Valiliği, 1 belde başkanımız ve 2 partili çalışan arkadaşımızın
fotoğraflarını basına göndererek “Bunlar aranan PKK’lilerdir. Bulanların 300
bin TL ödülle Emniyete bildirmesi…” diye skandal bir şeye imza attı. Bakın, bu
Vali hakkında tabii ki suç duyurusunda bulunuldu. Şimdi, siz mesela Siirt
Valisiyle ilgili bir işlem yapmadığınız zaman, sivil siyasetçiyi bu şekilde
hedef gösteren, belki de yaşamına kastedecek bir uygulamanın altına imza atan
valiyle ilgili arkada bir siyasi irade koyduğunuz zaman yarın bu suçların
ortağı durumuna düşersiniz. Cemaatle ilgili durumunuz aynı; dün ortak
tutukluyordunuz, bugün onları içeri attınız, tek başınıza tutukluyorsunuz,
yarın onları mahkemeye çıkardığınızda onlar bütün her şeyi birlikte yaptık
diyecekler ve siz bunun cevabını veremeyeceksiniz. 
Dolayısıyla,
yol yakınken bu yanlışlardan dönün. Özellikle içinizde ülkenin kötüye gittiğini
düşünen, bu kafayla bu sorunların çözülmeyeceğini düşünen milletvekillerinin
ses çıkarması gerektiği kritik bir dönemden geçiyoruz diyorum, hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Baluken.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Kabul
edilen önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir. 
37’nci
maddede iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan Bilirkişilik Kanunu Tasarısı’nın çerçeve 37’nci maddesinde yer alan
“GEÇİCİ MADDE- 5” ibaresinin “GEÇİCİ MADDE- 7” ve "1/1/2017” ibaresinin
"1/9/2017" şeklinde değiştirilmesini arz ve teklif ederiz.
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale

 Hüseyin Filiz Haydar
Ali Yıldız Fikri Demirel
 Çankırı İstanbul Yalova
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı'nın 37’nci maddesinin aşağıdaki
şekilde değiştirilmesini arz ve teklif ederiz.
 Cemal Okan Yüksel Tahsin
Tarhan Mehmet Gökdağ
 Eskişehir Kocaeli Gaziantep

 Bülent Yener
Bektaşoğlu Kazım
Arslan
 Giresun Denizli
"MADDE
37- 2659 sayılı Kanuna aşağıdaki geçici madde eklenmiştir.
"GEÇİCİ
MADDE 5- Bu Kanunla Adlî Tıp Kurumu bünyesinde yeni kurulan ihtisas kurulları
ile üst kurullar, 1/1/2017 tarihinde göreve başlar. Bu tarihe kadar kurulların
oluşumu tamamlanır. Kurulların göreve başlayacakları tarihe kadar, Adlî Tıp
Kurumu Genel Kurulu ve ihtisas kurulları mevcut görevleri kapsamında çalışır.
Belirtilen kurullar göreve başladığında dosyalar, 6 ncı ve 7 nci maddelerde
belirlenen görevler kapsamında ilgili kurullara devredilir."
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Gerekçeyi okutuyorum:
Gerekçe:

Değişiklik
önergesiyle anlam karmaşasının düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bilirkişilik Kanunu Tasarısı’nın çerçeve 37’nci maddesinde yer alan
“GEÇİCİ MADDE- 5” ibaresinin “GEÇİCİ MADDE- 7” ve "1/1/2017” ibaresinin
"1/9/2017" şeklinde değiştirilmesini arz ve teklif ederiz.
Mustafa Elitaş (Kayseri)
ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Uygun görüşle takdire sunuyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
MEHMET
DOĞAN KUBAT (İstanbul) – Gerekçe...
BAŞKAN
– Gerekçeyi okutuyorum: 
Gerekçe:

Önergeyle;
15/8/2016 tarihli ve 674 sayılı Kanun Hükmünde Kararname’nin 8’inci maddesiyle
2659 sayılı Kanun’a geçici 5 ve 6’ncı maddelerin eklenmesi nedeniyle, geçici
maddenin numarasının buna göre teselsül ettirilmesi ile Adli Tıp Kurumu Genel
Kurulu yerine kurulan üst kurulların ve yeni kurulan ihtisas kurullarının
oluşturulması ve bu kurullara gerekli atamaların yapılabilmesi için öngörülen
sürenin uzatılması amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Kabul edilmiştir.
38’inci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 38’inci maddesiyle 2802 sayılı
Kanun’un 65’inci maddesine eklenen (e) bendinin aşağıdaki şekilde değiştirilmesini
arz ve teklif ederiz.
 Cemal Okan Yüksel Tahsin
Tarhan Kazım Arslan
 Eskişehir Kocaeli Denizli
 Mehmet Gökdağ Bülent Yener
Bektaşoğlu 
 Gaziantep Giresun
“e)
Bilirkişi seçimi ve görevlendirilmesi sırasında yasalarla belirlenen kurallara
uymamak,”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
LEVENT
GÖK (Ankara) – Gerekçe...
BAŞKAN
– Gerekçeyi okutuyorum: 
Gerekçe:

Değişiklik
önergesiyle anlam karmaşasının düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
39’uncu
maddede bir adet önerge vardır, okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı’nın 39’uncu maddesinin aşağıdaki
şekilde değiştirilmesini arz ve teklif ederiz.
 Cemal Okan Yüksel Tahsin
Tarhan Kazım Arslan
 Eskişehir Kocaeli Denizli
 Mehmet Gökdağ Bülent Yener
Bektaşoğlu 
 Gaziantep Giresun
“MADDE
39- 4/11/1983 tarihli ve 2942 sayılı Kamulaştırma Kanununun 11 inci maddesinin
birinci fıkrasına “ilgililerin beyanını da dikkate alarak” ibaresinden sonra
gelmek üzere “ T.C. Başbakanlık Sermaye Piyasası Kurulu tarafından kabul edilen
değerleme standartlarına uygun,” ibaresi eklenmiştir.
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım. 
LEVENT
GÖK (Ankara) – Gerekçe…
BAŞKAN
– Gerekçeyi okutuyorum: 
Gerekçe:

Değişiklik
önergesiyle anlam karmaşışının düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
40’ıncı
maddede iki adet önerge vardır, okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı'nın 40’ıncı maddesiyle 2942 sayılı
Kanun’un 15’inci maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
Cemal Okan Yüksel Tahsin
Tarhan  Kazım Arslan
 Eskişehir  Kocaeli Denizli
 Mehmet Gökdağ Bülent
Yener Bektaşoğlu 
 Gaziantep  Giresun 
“Bu
Kanun uyarınca mahkemelerce görevlendirilen bilirkişiler, bilirkişilik bölge
kurulları tarafından hazırlanan listelerden seçilir ve bunlar hakkında
Bilirkişilik Kanunu ve 12/1/2011 tarihli ve 6100 sayılı Hukuk Muhakemeleri
Kanununun ilgili maddeleri uygulanır.”
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısının 40’ıncı maddesinin tasarı
metninden çıkartılmasını arz ve teklif ederiz.

 İdris Baluken Mahmut Toğrul Meral
Danış Beştaş
 Diyarbakır Gaziantep Adana
 Mizgin Irgat Celal
Doğan
 Bitlis İstanbul
BAŞKAN – Okunan son önergeye komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
İDRİS
BALUKEN (Diyarbakır) – Gerekçe…
BAŞKAN
– Gerekçeyi okutuyorum: 
Gerekçe:

40’ıncı
maddeyle kamulaştırma davalarında gayrimenkul değer takdirinin Türk Mühendis ve
Mimar Odaları Birliğine (TMMOB) bağlı meslek odalarının bildirdiği listelerdeki
meslek mensupları ile Sermaye Piyasası Kuruluna kayıtlı faaliyet gösteren
lisanslı değerleme kuruluşlarınca yaptırılması öngören Kamulaştırma Kanunu'nun
15’inci maddesi yürürlükten kaldırılmaktadır. Kamulaştırma Kanunu'nun bu
maddesine dayalı olarak yürürlüğe konulan yönetmelikler ve odaların binlerce
üyesine verdiği meslek içi eğitimleri gibi uygulamalar ortadan kalkmış
olacaktır. TMMOB temsilcilerinin de komisyon toplantılarında ifade ettiği
üzere, meslek odalarının bilirkişilik hizmetlerindeki denetimi ve etkinliği
nedeniyle kamulaştırma davalarındaki bilirkişilik sistemi en sorunsuz alan iken
bu maddenin yürürlükten kaldırılması sonucunda kamulaştırma davalarındaki
bilirkişilik hizmetleri sermaye piyasasına hizmet vermek üzere eğitilmiş
kişilere teslim edilecektir. Bankalara, sigorta şirketlerine açık anlatımla
sermayenin lehine ipotekli gayrimenkullerin değerleme yöntemi kamu idarelerince
yapılacak kamulaştırma işlemlerine de uygulanacaktır. Bu durum, kamu gücü
kullanılarak yurttaşın sahip olduğu gayrimenkulün değerinin altında
kamulaştırılmasına yol açacaktır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı'nın 40’ıncı maddesiyle 2942 sayılı
Kanun’un 15’inci maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
Cemal Okan Yüksel (Eskişehir) ve arkadaşları 
“Bu
Kanun uyarınca mahkemelerce görevlendirilen bilirkişiler, bilirkişilik bölge
kurulları tarafından hazırlanan listelerden seçilir ve bunlar hakkında
Bilirkişilik Kanunu ve 12/1/2011 tarihli ve 6100 sayılı Hukuk Muhakemeleri
Kanununun ilgili maddeleri uygulanır.”
BAŞKAN
–Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Takdire bırakıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım. 
LEVENT
GÖK (Ankara) – Gerekçe…
BAŞKAN
– Gerekçeyi okutuyorum.
Gerekçe:

Değişiklik
önergesiyle anlam karmaşasının düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
41’inci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 388 sıra sayılı Bilirkişilik Kanunu Tasarısı'nın 41’inci maddesinin son
cümlesine “bilirkişiliğe” kelimesinden sonra “ve sürelere” kelimesinin
eklenmesini arz ve teklif ederiz.
 İdris Baluken Meral
Danış Beştaş Mahmut Toğrul 
 Diyarbakır Adana Gaziantep 
 Mizgin Irgat Celal
Doğan
 Bitlis İstanbul
BAŞKAN
–Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
İDRİS
BALUKEN (Diyarbakır) – Gerekçe…
BAŞKAN
– Gerekçeyi okutuyorum.
Gerekçe:

15’inci
maddeye ilişkin itirazlarımız bu madde için de geçerli olup, bölge kurulunun
vermiş olduğu karara karşı tekrar bölge kuruluna itirazda bulunmanın uygulamada
hiçbir faydası olmayacağı gibi süreci uzatması anlamında zararı söz konusu
olacaktır. Bu nedenle karara itirazın nispeten daha çoğulcu bir yapısı olan
Danışma Kurulu tarafından incelenmesi daha yerinde olacaktır.
İdari
Yargılama Usulü Kanunu’nda altmış gün olarak belirlenen dava süresine ilişkin
esasa Bilirkişilik Kanunu Tasarısı’nda da uyulması gerekmektedir. Tasarı bu
hâliyle idari yargılama hukukundaki hak arama özgürlüğünü kısıtlamakta ve adil
yargılanma ilkesini ihlal etmektedir. Bu nedenle otuz gün olarak belirlenen
sürenin altmış güne çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
42’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
43’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
44’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
45’inci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı'nın 45’inci maddesiyle 5271 sayılı
Kanun’un 66’ncı maddesinin (2)’nci fıkrasının son cümlesinin aşağıdaki şekilde
değiştirilmesini arz ve teklif ederiz.
 Cemal Okan Yüksel Tahsin
Tarhan Kazım Arslan
 Eskişehir Kocaeli Denizli
 Bülent Yener Bektaşoğlu  Mehmet
Gökdağ 
 Giresun Gaziantep 
"Ayrıca,
hukuki ve cezai sorumluluğuna ilişkin hükümler saklı kalmak kaydıyla,
bilirkişiye ücret ve masraf adı altında hiçbir ödeme yapılmamasına karar
verilebilir ve gerekçesi gösterilerek gerekli yaptırımların uygulanması
bilirkişilik bölge kurulundan istenir."
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Uygun görüşle takdire sunuyoruz
Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz. 
BAŞKAN
– Gerekçeyi okutuyorum: 
Gerekçe:

Değişiklik
önergesiyle anlam karmaşasının düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
46’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
47’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
48’inci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
388
sıra sayılı Bilirkişilik Kanunu Tasarısı'nın 48’inci maddesiyle değiştirilmesi
öngörülen 5271 sayılı Kanun’un 72’nci maddesinin aşağıdaki şekilde
değiştirilmesini arz ve teklif ederiz.
 Cemal Okan Yüksel Tahsin
Tarhan Kazım Arslan
 Eskişehir Kocaeli Denizli
 Bülent Yener Bektaşoğlu  Mehmet
Gökdağ 
 Giresun Gaziantep 
"MADDE
72- (1) Bilirkişiye sarf etmiş olduğu emek ve mesaiyle orantılı bir ücret ile
inceleme, ulaşım, konaklama ve diğer giderleri ödenir. Bu konuda, Adalet
Bakanlığı tarafından çıkarılan ve her yıl güncellenen tarife esas alınır."
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Uygun görüşle takdire sunuyoruz
Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz. 
BAŞKAN
– Gerekçeyi okutuyorum: 
Gerekçe:

Değişiklik
önergesiyle anlam karmaşasının düzeltilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen önerge doğrultusunda maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir. 
49’uncu
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

50’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
51’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
52’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
53’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
54’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
55’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Geçici
1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
56’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
57’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, tasarının görüşmeleri tamamlanmıştır. 
Tasarının
tümünü oylarınıza sunuyorum: Kabul edenler… Kabul etmeyenler… 
Tasarı
kabul edilmiş ve kanunlaşmıştır.
Sayın
milletvekilleri, 2’nci sırada yer alan 405 sıra sayılı Kanun Tasarısı ve Millî
Eğitim, Kültür, Gençlik ve Spor Komisyonu raporunun görüşmelerine başlıyoruz. 
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405)
BAŞKAN
– Komisyon? Yok. 
Ertelenmiştir.

3’üncü
sırada yer alan 341 sıra sayılı Kanun Tasarısı ile Sanayi, Ticaret, Enerji,
Tabii Kaynaklar, Bilgi ve Teknoloji Komisyonu raporunun görüşmelerine
başlıyoruz. 
3.- Sınai Mülkiyet Kanunu Tasarısı (1/699)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 341)
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunamayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için, 8 Kasım 2016 Salı günü saat 15.00’te toplanmak üzere birleşimi
kapatıyorum. 
İyi
hafta sonları diliyorum. 
Kapanma Saati: 19.14




(x) 388 S. Sayılı Basmayazı 02/11/2016
tarihli 15’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




