



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 58’inci
Birleşim
 10
Mart 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Murat Emir’in, sağlıkta cepten
yapılan harcamalara ilişkin gündem dışı konuşması
2.- Kars Milletvekili Ayhan Bilgen’in, güvenlik
politikalarının hukuki boyutuna ilişkin gündem dışı konuşması
3.- Adana Milletvekili Muharrem Varlı’nın, Adana ilinin
problemlerine ilişkin gündem dışı konuşması

IV.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Kars
Milletvekili Ayhan Bilgen’in yaptığı gündem dışı konuşması sırasında Halkların
Demokratik Partisine sataşması nedeniyle konuşması
2.- Kars Milletvekili Ayhan Bilgen’in, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına ve HDP Grubuna sataşması nedeniyle konuşması
3.- Muğla Milletvekili Nurettin Demir’in, Amasya
Milletvekili Mehmet Naci Bostancı’nın yaptığı açıklaması sırasında şahsına sataşması
nedeniyle konuşması 


V.- AÇIKLAMALAR
1.- Denizli Milletvekili Cahit Özkan’ın, Sur ilçesinde
devam eden operasyonların başarıyla tamamlanarak 271 teröristin öldürüldüğüne
ve operasyona katılıp şehit olan askerler ile güvenlik güçlerine Allah’tan
rahmet dilediğine ilişkin açıklaması
2.- Malatya Milletvekili Veli Ağbaba’nın, Malatya’nın
birçok köyünde cep telefonlarının çekmediğine ve Malatya’daki şebekelerin
güçlendirilmesini talep ettiklerine ilişkin açıklaması
3.- Denizli Milletvekili Kazım Arslan’ın, Denizli’de
kiralık ve dağınık durumda olan vergi dairelerinin ne zaman toplu olarak hizmet
vereceğini, Denizli’de devlete ait birçok yerin TÜRGEV’e bağışlanacağı
söylentilerinin doğru olup olmadığını ve Denizli’ye yapılma sözü verilen 25 bin
konut için TOKİ’ye taşınmaz devri yapılıp yapılmadığını öğrenmek istediğine
ilişkin açıklaması
4.- Niğde Milletvekili Ömer Fethi Gürer’in, Niğde’nin
Altunhisar ilçesi Karakapı köyüne öğretmenleri götürürken kaza yapan servis
aracındaki yaralı öğretmenlere geçmiş olsun dileğinde bulunduğuna ve çok sayıda
kapalı köy okulu olduğuna ilişkin açıklaması
5.- Edirne Milletvekili Okan Gaytancıoğlu’nun, birinci
öğretimden harçlar kaldırılırken ikinci öğretimde okuyan öğrencilerden harç
alınmaya devam edilmesinin adaletsiz bir uygulama olduğuna ve bu konuda bir
çalışma yapılıp yapılmadığını öğrenmek istediğine ilişkin açıklaması
6.- Muğla Milletvekili Nurettin Demir’in, iç turizmi
geliştirme konusunda çalışmalar yapılması gerektiğine ve Fethiye’ye ne zaman
stadyum yapılacağını öğrenmek istediğine ilişkin açıklaması
7.- Balıkesir Milletvekili Ahmet Akın’ın,
Balıkesir’deki çeltik üreticilerinin sorunlarına ve Hükûmeti, çiftçiye desteğe
davet ettiğine ilişkin açıklaması
8.- İzmir Milletvekili Müslüm Doğan’ın, Avrupa İnsan
Hakları Mahkemesinin cemevlerinin elektrik ile su faturalarının Diyanet İşleri
Başkanlığınca karşılanması ve din derslerinin zorunlu olmaktan çıkarılmasıyla
ilgili kararlarının acilen uygulanmasını talep ettiğine ilişkin açıklaması
9.- İstanbul Milletvekili Sibel Özdemir’in, 2016 yılı
bütçesinin adil ve şeffaf harcanması konusunda Cumhuriyet Halk Partisi milletvekilleri
olarak denetim görevlerini sonuna kadar yerine getireceklerine ve Hükûmetin,
mültecilerle ilgili AB liderleriyle yaptıkları görüşmeler konusunda bilgi
vermesi gerektiğine ilişkin açıklaması
10.- Kayseri Milletvekili Çetin Arık’ın, Kayseri Develi
Belediyesinin, bünyesindeki taşeron firma işçilerinden asgari ücret artışının
iadesini istediğine ve bu konuda bir çalışma yapılıp yapılmadığını öğrenmek
istediğine ilişkin açıklaması
11.- Mersin Milletvekili Yılmaz Tezcan’ın, Sağlık
Bakanlığının Mersin ilindeki yatırımlarına ilişkin açıklaması
12.- Ankara Milletvekili Şenal Sarıhan’ın, yasa dışı
bir örgüt tarafından, 7-8 Mart tarihlerinde Ankara’da Hilafet Konferansı düzenlendiğine
ve Ankara Büyükşehir Belediyesinin buna neden göz yumduğunu öğrenmek istediğine
ilişkin açıklaması
13.- Trabzon Milletvekili Haluk Pekşen’in, Orman
Kanunu’nda yapılan değişiklikle Karadeniz’in pek çok yerinde vatandaşların tapulu
arazilerine bedelsiz el konulduğuna ilişkin açıklaması
14.- Amasya Milletvekili Mehmet Naci Bostancı’nın,
Muğla Milletvekili Nurettin Demir’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
15.- Kayseri Milletvekili Çetin Arık’ın, Başbakan Ahmet
Davutoğlu’nun Brüksel’deki Avrupa Birliği zirvesindeki görüşmelerin ardından
dile getirdiği “Kayseri pazarlığı” sözlerine ve Kayserililerin hiçbir zaman
insan hayatı üzerinden pazarlık yapmadığına ilişkin açıklaması
16.- Kayseri Milletvekili İsmail Tamer’in, Başbakan
Ahmet Davutoğlu’nun “Kayseri pazarlığı” sözleriyle Kayseri insanının zekâsını
ve çalışkanlığını ifade ettiğine ilişkin açıklaması
17.- Manisa Milletvekili Özgür Özel’in, Siirt
Milletvekili Kadri Yıldırım’ın 13 sıra sayılı Kanun Tasarısı’nın 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
18.- Manisa Milletvekili Erkan Akçay’ın, Siirt
Milletvekili Kadri Yıldırım’ın 13 sıra sayılı Kanun Tasarısı’nın 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
19.- Diyarbakır Milletvekili İdris Baluken’in, siyasi
partilerin farklı düşünmesinin doğal olduğuna ve bütün toplumsal hassasiyetlerin
göz önünde bulundurularak geçmişe ve güncele dair hakikatlerin araştırılması ve
gerçeklerle yüzleşme süreçlerinin işletilmesi gerektiğine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Parlamentolar Arası Birlik Asamblesinde Türkiye Büyük Millet Meclisini temsil
etmek üzere İstanbul Milletvekili Süleyman Sencer Ayata’nın üyeliğinin
Başkanlık Divanınca uygun bulunduğuna ilişkin tezkeresi (3/534)
2.- Türkiye Büyük Millet Meclisi Başkanlığının, Avrupa
Konseyi Parlamenter Meclisi Asamblesinde Türkiye Büyük Millet Meclisini temsil
edecek grupları oluşturmak üzere Başkanlık Divanınca uygun bulunan yedek
üyelerin isimlerine ilişkin tezkeresi (3/535)

B) Önergeler
1.- Başkanlığın, İstanbul Milletvekili İzzet Ulvi
Yönter’in, esas komisyon olarak Plan ve Bütçe Komisyonu tali komisyon olarak
da Sağlık, Aile, Çalışma ve Sosyal İşler Komisyonuna havale edilen (2/852) esas
numaralı Kanun Teklifi’nin geri alındığına ilişkin önerge yazısı (4/19)

C) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
26 milletvekilinin, ülkemizde giderek artan toplumsal şiddet ve ruhsal rahatsızlıkların
ve antidepresan kullanımının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/111)
2.- İstanbul Milletvekili Mustafa Sezgin Tanrıkulu ve
28 milletvekilinin, hasta mahkûmların sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/112)
3.- İstanbul Milletvekili Mustafa Sezgin Tanrıkulu ve
26 milletvekilinin, İstanbul’a göçün yarattığı kentsel sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/113)

D) Çeşitli İşler
1.- Genel Kurulu ziyaret eden Azerbaycan Millî Meclisi
Başkanı Oktay Asadov’a Başkanlıkça "Hoş geldiniz." denilmesi

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, gündemin yeniden düzenlenmesine;
Genel Kurulun 10 Mart 2016 Perşembe günkü birleşiminde 123, 136, 148, 176, 13,
14, 15, 16, 17, 20, 21, 22, 23 ve 25 sıra sayılı kanun tasarılarının
görüşmelerinin tamamlanmasına kadar çalışmalarını sürdürmesine ve yukarıdaki
işlerin tamamlanması hâlinde Türkiye Büyük Millet Meclisinin 15, 16 ve 17 Mart
2016 Salı, Çarşamba ve Perşembe günleri toplanmamasına; 22 Mart 2016 Salı günkü
birleşiminde bir saat süreyle sözlü soruların görüşmelerinin tamamlanmasına
kadar çalışmalarını sürdürmesine ilişkin önerisi 
2.- HDP Grubunun, Van Milletvekili Bedia Özgökçe Ertan
ve arkadaşları tarafından, Türkiye'de kadın mülteci ve sığınmacıların yaşadığı
sorunlar ve bu sorunların giderilmesi için gerekli önlem ve politikaların
belirlenmesi amacıyla 4/3/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 10
Mart 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

VIII.- SEÇİMLER
A) Komisyonlarda Açık Bulunan Üyeliklere Seçim
1.- Millî Eğitim, Kültür, Gençlik ve Spor Komisyonunda
boş bulunan üyeliğe seçim

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu Tasarısı (1/541)
ve Adalet Komisyonu Raporu (S. Sayısı: 117) 
2.- 11 Nolu Protokol ile Değişik İnsan Haklarını ve Ana
Hürriyetleri Korumaya Dair Sözleşmeye Ek 7 Nolu Protokolün Onaylanmasının Uygun
Bulunduğuna Dair Kanun Tasarısı (1/481) ve Dışişleri Komisyonu Raporu (S.
Sayısı: 123)
3.- Türkiye Cumhuriyeti Hükümeti, Bulgaristan
Cumhuriyeti Hükümeti ve Yunanistan Cumhuriyeti Hükümeti Arasında Polis ve
Gümrük İşbirliği Ortak Temas Merkezi Kuruluş ve İşleyişi Hakkında Anlaşma ile
Notaların Onaylanmasının Uygun Bulunduğuna Dair Kanun Tasarısı (1/518) ile
Avrupa Birliği Uyum Komisyonu ve Dışişleri Komisyonu Raporları (S. Sayısı: 136)
4.- Türkiye Cumhuriyeti Hükümeti ve Birleşmiş Milletler
Gıda ve Tarım Örgütü Arasında GTÖ Orta Asya Alt Bölge Ofisine Dair Anlaşmaya
Yönelik GTÖ Orta Asya Alt Bölge Ofisinin Güçlendirilmesi Konulu Tamamlayıcı
Anlaşmanın Onaylanmasının Uygun Bulunduğuna Dair Kanun Tasarısı (1/525) ve
Dışişleri Komisyonu Raporu (S. Sayısı: 148)
5.- Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Elektrik Enerjisi Mübadelesi ile İlgili Olarak
Ortaya Çıkan Borca İlişkin Protokolün Onaylanmasının Uygun Bulunduğuna Dair
Kanun Tasarısı (1/611) ve Dışişleri Komisyonu Raporu (S. Sayısı: 176) 
6.- Türkiye Cumhuriyeti Hükümeti ve Sierra Leone
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/299) ve Dışişleri Komisyonu Raporu (S.
Sayısı: 13)
7.- Türkiye Cumhuriyeti Hükümeti ve Güney Sudan
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/300) ve Dışişleri Komisyonu Raporu (S.
Sayısı: 14)
8.- Türkiye Cumhuriyeti Hükümeti ve Ruanda Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı (1/301) ve Dışişleri Komisyonu Raporu (S. Sayısı: 15)
9.- Türkiye Cumhuriyeti Hükümeti ve Zimbabve
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/302) ve Dışişleri Komisyonu Raporu (S.
Sayısı: 16)
10.- Türkiye Cumhuriyeti Hükümeti ve Jamaika Hükümeti
Arasında Hava Ulaştırma Anlaşmasının Onaylanmasının Uygun Bulunduğuna Dair
Kanun Tasarısı (1/306) ve Dışişleri Komisyonu Raporu (S. Sayısı: 17)
11.- Türkiye Cumhuriyeti Hükümeti ve Zambiya
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/305) ve Dışişleri Komisyonu Raporu (S.
Sayısı: 20)
12.- Türkiye Cumhuriyeti Hükümeti ve Orta Afrika Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı (1/309) ve Dışişleri Komisyonu Raporu (S. Sayısı: 21)
13.- Türkiye Cumhuriyeti Hükümeti ve Fildişi Sahili
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/311) ve Dışişleri Komisyonu Raporu (S.
Sayısı: 22)
14.- Türkiye Cumhuriyeti Hükümeti ve Benin Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı (1/314) ve Dışişleri Komisyonu Raporu. (S. Sayısı: 23)
15.- Türkiye Cumhuriyeti Hükümeti ile Ekvator
Cumhuriyeti Hükümeti Arasında İşbirliği Çerçeve Anlaşmasının Onaylanmasının
Uygun Bulunduğuna Dair Kanun Tasarısı (1/329) ve Dışişleri Komisyonu Raporu (S.
Sayısı: 25)



X.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
UEFA Avrupa Ligi’nde Braga karşısında galip gelen Fenerbahçe’yi kutladığına
ilişkin konuşması 

XI.- OYLAMALAR
1.- (S. Sayısı: 123) 11 Nolu Protokol ile Değişik İnsan
Haklarını ve Ana Hürriyetleri Korumaya Dair Sözleşmeye Ek 7 Nolu Protokolün
Onaylanmasının Uygun Bulunduğuna Dair Kanun Tasarısı’nın oylaması 
2.- (S. Sayısı: 136) Türkiye Cumhuriyeti Hükümeti,
Bulgaristan Cumhuriyeti Hükümeti ve Yunanistan Cumhuriyeti Hükümeti Arasında
Polis ve Gümrük İşbirliği Ortak Temas Merkezi Kuruluş ve İşleyişi Hakkında
Anlaşma ile Notaların Onaylanmasının Uygun Bulunduğuna Dair Kanun Tasarısı’nın
oylaması
3.- (S. Sayısı: 148) Türkiye Cumhuriyeti Hükümeti ve
Birleşmiş Milletler Gıda ve Tarım Örgütü Arasında GTÖ Orta Asya Alt Bölge
Ofisine Dair Anlaşmaya Yönelik GTÖ Orta Asya Alt Bölge Ofisinin Güçlendirilmesi
Konulu Tamamlayıcı Anlaşmanın Onaylanmasının Uygun Bulunduğuna Dair Kanun Tasarısı’nın
oylaması
4.- (S. Sayısı: 176) Türkiye Cumhuriyeti Hükümeti ile
Azerbaycan Cumhuriyeti Hükümeti Arasında Elektrik Enerjisi Mübadelesi ile
İlgili Olarak Ortaya Çıkan Borca İlişkin Protokolün Onaylanmasının Uygun
Bulunduğuna Dair Kanun Tasarısı’nın oylaması
5.- (S. Sayısı: 13) Türkiye Cumhuriyeti Hükümeti ve
Sierra Leone Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
6.- (S. Sayısı: 14) Türkiye Cumhuriyeti Hükümeti ve
Güney Sudan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
7.- (S. Sayısı: 15) Türkiye Cumhuriyeti Hükümeti ve
Ruanda Cumhuriyeti Hükümeti Arasında Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı’nın oylaması
8.- (S. Sayısı: 16) Türkiye Cumhuriyeti Hükümeti ve
Zimbabve Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
9.- (S. Sayısı: 17) Türkiye Cumhuriyeti Hükümeti ve
Jamaika Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı’nın oylaması
10.- (S. Sayısı: 20) Türkiye Cumhuriyeti Hükümeti ve
Zambiya Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
11.- (S. Sayısı: 21) Türkiye Cumhuriyeti Hükümeti ve
Orta Afrika Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
12.- (S. Sayısı: 22) Türkiye Cumhuriyeti Hükümeti ve
Fildişi Sahili Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı’nın oylaması
13.- (S. Sayısı: 23) Türkiye Cumhuriyeti Hükümeti ve
Benin Cumhuriyeti Hükümeti Arasında Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı’nın oylaması
14.- (S. Sayısı: 25) Türkiye Cumhuriyeti Hükümeti ile
Ekvator Cumhuriyeti Hükümeti Arasında İşbirliği Çerçeve Anlaşmasının Onaylanmasının
Uygun Bulunduğuna Dair Kanun Tasarısı’nın oylaması

XII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
isim değişikliğine gidilen stadyumlara ilişkin Başbakandan sorusu ve Gençlik ve
Spor Bakanı Akif Çağatay Kılıç’ın cevabı (7/1316)
2.- Niğde Milletvekili Ömer Fethi Gürer'in, amatör spor
kulüplerine verilen desteklere ilişkin sorusu ve Gençlik ve Spor Bakanı Akif
Çağatay Kılıç’ın cevabı (7/1633)
3.- Muğla Milletvekili Akın Üstündağ'ın, Passolig
uygulamasına ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/1634)
4.- İstanbul Milletvekili Atila Kaya'nın, İstanbul'da
KYK'ya bağlı ve kiralama yoluyla hizmet veren yurtlara,
İstanbul'da KYK'ya bağlı öğrenci yurtlarının
kapasitesine,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/1635) (7/1636)
5.- Kocaeli Milletvekili Tahsin Tarhan'ın, bir spor
kulübüne yönelik yapılan saldırının aydınlatılmasına ilişkin sorusu ve Gençlik
ve Spor Bakanı Akif Çağatay Kılıç’ın cevabı (7/1637)
6.- Artvin Milletvekili Uğur Bayraktutan'ın, yenilenen
stadyumların isimlerinin değiştirilmesine ilişkin Başbakandan sorusu ve Gençlik
ve Spor Bakanı Akif Çağatay Kılıç’ın cevabı (7/1708)
7.- Ankara Milletvekili Murat Emir'in, Ankara'nın
Kalecik ilçesinde bulunan Kredi ve Yurtlar Kurumuna bağlı öğrenci yurduna
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/1865)
8.- İzmir Milletvekili Tacettin Bayır'ın, stadyum ve
spor tesislerinin isimlerinin değiştirilmesine ilişkin sorusu ve Gençlik ve
Spor Bakanı Akif Çağatay Kılıç’ın cevabı (7/1957)
10 Mart 2016 Perşembe
BİRİNCİ OTURUM
Açılma Saati: 15.00
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), İshak GAZEL (Kütahya) 
----- 0 -----
BAŞKAN
– Türkiye Büyük Millet Meclisinin 58’inci Birleşimini açıyorum.
Toplantı
yeter sayısı vardır, görüşmelere başlıyoruz.
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim. 
Gündem
dışı ilk söz, sağlıkta cepten yapılan harcamalar hakkında söz isteyen Ankara
Milletvekili Sayın Murat Emir’e aittir.
Sayın
Emir, süreniz beş dakika.
Buyurun.
(CHP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Murat Emir’in, sağlıkta cepten
yapılan harcamalara ilişkin gündem dışı konuşması
MURAT
EMİR (Ankara) – Sayın Başkan, çok değerli milletvekilleri; vatandaşımızın
cebinden yapmak zorunda kaldığı sağlık harcamaları hakkındaki görüşlerimi
paylaşmak üzere söz almış bulunuyorum. 
BAŞKAN
– Sayın milletvekilleri, Genel Kurulda uğultu var, lütfen hatibi dinleyelim.
Buyurun.
MURAT
EMİR (Devamla) – Değerli arkadaşlar, büyük bir başarı gibi takdim edilen
Sağlıkta Dönüşüm Programı, aslında sağlığın özelleştirilmesi,
ticarileştirilmesi ve sağlığın finansmanının vatandaşımızın sırtına
yıkılmasıdır. On üç yılın sonunda gelinen noktada kamu hastaneciliği
çökertilmiş, her türlü kadrolaşma sonuna kadar yapılmış ve özellikle üniversite
hastanelerimiz bir borç batağına sürüklenmiştir. Sosyal devlet ilkesinin bir
gereği olarak Anayasa’mızda da teminat altına alınmış olan sağlık hakkı sürekli
olarak aşındırılmış ve vatandaşlarımızın sağlığı özel sektörün kâr hırsına terk
edilmiştir.
Kamu
hastaneleri sizin döneminizde ticarethane gibi işletilmeye başlandı. Dar
gelirlinin sağlık hizmetini ücretsiz vermeniz gerekirken, bunun finansmanını
vatandaşa yıktınız ve dar gelirlinin cebine göz diktiniz. 
Bugün
bir hasta, devlet hastanesinden randevu almak için telefonu kaldırdığı andan
itibaren 14 ayrı kalem adı altında sağlık katkı payı ödemek zorundadır.
2016
bütçe sunumunda, Sayın Bakan, cepten sağlık harcamasının oranını yüzde 17,8
olarak ifade etti. Peki, neymiş? 2002’de bu rakam yüzde 19,8’miş yani burada,
Sayın Bakana göre, bir başarı hikayesi var. Peki, gerçekten öyle mi? “Bu rakamı
nasıl buldunuz?” diye Sayın Bakana sorduk, “Biz TÜİK’ten aldık.” dedi. Peki,
TÜİK bunu nasıl hesaplıyor diye baktığımızda, şaşırmayın, TÜİK anket yapıyormuş
meğer. Tabii, biz bu anketlerin nasıl yapıldığını gayet iyi biliyoruz.
Anketlerle vatandaşlarımızın algısını yanıltmaya çalışabilirsiniz ama
vatandaşımızın cebindeki yangını asla söndüremeyeceğinizi çok iyi bilmelisiniz.

Peki,
soruyorum: Bu rakamın içerisinde, özel hastanelerde vatandaşımızın vermek
zorunda bırakıldığı fahiş katkı payları var mı? SGK ve Sosyal Sigortalar Kurumu
Kanunu’na göre, özel hastaneler SGK’nın belirlediği birim fiyatın ancak 2 katı
oranında para talep edebilirler. Peki, bunun böyle olmadığını hepimiz bilmiyor
muyuz? Mesela, bunu bilmeyen varsa -başta Sayın Bakan olmak üzere-Meclisimize
yürüyüş mesafesinde olan özel hastaneleri tek tek dolaşabiliriz. Örneğin,
muayene ücreti için alınabilecek yasal fark olan 43 liranın nasıl 150 liradan
başladığını; mesela, basit bir ameliyat olan bademcik ameliyatı için alınacak
farkın, 1.043 lira olabilecekken en fazla, nasıl 5 bin liralara taştığını hep
beraber tespit edebiliriz. Böylesine fahiş farklar alındığını aslında hepimiz
biliyoruz ancak yine de buna göz yumuyoruz. 
Peki,
ben herkesin bu gerçeği bildiğini nereden çıkarıyorum? Milletvekillerine
sağlanan ayrıcalıklardan. Bakın, milletvekilleri özel hastaneye gittiklerinde,
ne kadar fatura çıkarsa çıksın, devlet tarafından, Meclis tarafından bu
faturalar karşılanıyor. Yani, biz de çok iyi biliyoruz ki özel hastaneler
bununla yetinmiyorlar. 
Değerli
arkadaşlar, vatandaşımızın özel hastaneye verdiği paraları bulmak için öyle
ankete falan gerek yok, Maliye Bakanlığı özel hastanelerin cirolarını söylese
yeter. Ama, bu gerçeği niye saklıyorsunuz? Çünkü vatandaşımızın parasını özel
hastanelere nasıl çarçur ettiğinizi ve nasıl peşkeş çektiğinizi saklama
gayretindesiniz. 
Sağlıkta
talan düzeni devam ederken, hepinize sağlıklı günler diler, Genel Kurula
saygılar sunarım. (CHP sıralarından alkışlar) 
BAŞKAN
– Teşekkür ederiz Sayın Emir. 
Gündem
dışı ikinci söz, güvenlik politikalarının hukuki boyutu hakkında söz isteyen
Kars Milletvekili Sayın Ayhan Bilgen’e aittir. 
Sayın
Bilgen, süreniz beş dakika. 
Buyurun.
(HDP sıralarından alkışlar) 
2.- Kars Milletvekili Ayhan Bilgen’in, güvenlik
politikalarının hukuki boyutuna ilişkin gündem dışı konuşması
AYHAN
BİLGEN (Kars) – Sayın Başkan, değerli milletvekilleri; güvenlik politikalarının
hukuka uygunluğunun iki tane net ölçütü vardır. Birisi, güvenlik görevlilerinin
hangi hukuki çerçevede o uygulamayı yaptıklarıyla ilgilidir ki bu konuda
mevzuatta, hem Polis Vazife ve Salâhiyet Yasası’nda hem Jandarma mevzuatında
çok net ölçüler vardır. Bu ölçülerden birisi yakalamaya çalışmaktır eğer
yargılamak ve cezalandırmak gibi bir niyeti varsa. İkincisi ise, orantılı güç
kullanmaktır yani yakalamaya çalıştığı, suç işlediğini iddia ettiği kişilerin
elinde hangi silah varsa ona denk silahlarla müdahalede bulunmasıdır.
Dolayısıyla, eğer güvenlik politikalarının uygulayıcısı güvenlik güçleri devlet
memuruysa ve devletin hukuku, devletin kanunları onları bağlıyorsa, onların,
mevzuatın kendilerine tanıdığı evrensel hukuk çerçevesinde davranma
sorumlulukları ve zorunlulukları vardır. Asla, güvenlik görevlilerinin
“Karşımızdakiler bize şöyle yapıyorlar, biz de onlara aynıyla cevap veriyoruz.”
deme hakkı, imkânı, lüksü yoktur. Burada bazen milletvekilleri, bu tartışmayı
açarken “Karanfil mi versinler?” diye konuşmacıları tahrik eden sözler sarf
ediyorlar. Evet, kimse karanfil falan verilmesini beklemiyor ama canlarının
istediğini yapma hak ve lüksleri de olamaz. 
İkinci
nokta, güvenlik politikaları sırasında temel hakların nasıl kullanıldığıdır.
Eğer toplantı ve gösteri yürüyüşü hakkına, Anayasa’da ifade edildiği gibi, hem
de darbe anayasasında ifade edildiği gibi, önceden izin almaksızın herkes
toplantı ve gösteri yürüyüşü yapma hakkına sahipse, burada milletvekillerinin
kalkıp asla, sokağa çıkmayı, sokağa çağırmayı bir suç gibi tarif etme hakkı
olamaz. Sokağa çıkmanın kendisi demokratik bir ülke olmanın gereğidir. Sokakta
göstericilerin kendilerini ifade edebilmesini sağlamak, onların çevreye zarar
vermesini engellemek, çevrenin de onların eylemlerini yapmasını engelleyici
pozisyon almamasını sağlamak devletin görevidir. Ama siz baştan, peşinen,
sokağa çıkmayı bir suç gibi tarif ederseniz, işte “HDP sokağa çağırdı.” gibi
ifadelerle bu hakkın kullanılmasını imkânsızlaştıracak bir söylem, bir
hegemonya içerisine girerseniz, o zaman demokratik toplumun en temel, en asgari
gereklerini reddediyorsunuz demektir. 
Dün
burada gruplar adına konuşulurken, iktidar partisinin grup başkan vekili,
doğrudan partimizi, yöneticilerini hedefe alarak ve açıkça doğru olmayan bir
beyanda bulunarak… Ben sonra stenograflardan dökümü de aldım, okudum, tırnak
içerisinde ifadeler aynen şöyle: “‘Sokağa çıkın, Kürtleri öldürün.’ dediler.”,
“‘Sokağa çıkın, Yasin Börü’yü öldürün.’ diyorlar.”
Şimdi,
bu ifadeler… 
HALİL
ETYEMEZ (Konya) – Öldürmediler mi? 
AYHAN
BİLGEN (Devamla) – Bakın, arkadaşlar, dün o grup başkan vekiline de aynı şeyi
hatırlattım ama yanlış anlamış. Ben bir hukuk kaidesini hatırlattım kendisine,
o yanlış anlamış, sanki onun ailesiyle, annesiyle falan benim bir işim varmış
gibi tepki gösterdi. Oysa benim kimsenin ne ailesine ne annesine böyle bir şey
yapmam hayatım boyunca söz konusu değil. 
Ebu
Hanife’yle ilgili -gayet iyi bilirsiniz, bana tepki gösteriyorsunuz ama-
biliyorsunuz, Peygamberin ailesiyle ilgili bir iftira hadisesi vardır,
Kur'an’da da geçer, bunu Ebu Hanife’ye sorarlar, derler ki: “Bu hükümle ilgili,
bu dedikoduyu yapanlarla ilgili ne düşünüyorsunuz, ne diyorsunuz?” Verdiği
cevap şudur, der ki: “Bir iddiada bulunan eğer iddiasını ispat etmezse
müfteridir ve iddia olunan fiille kendisi sorumlu olur.” Yani zina iddiasından
bahsediyorum. Burada daha fazla uzatmayayım. Sonra, bin dört yüz yıl boyunca
–bakın, dinleyin anlayacaksınız- bu evrensel bir hukuk kaidesi olmuştur. Kim
bir konuda iftira atmışsa, kadılar hüküm verirken, hukukçular hüküm verirken d-erler
ki “Bu iddiayı ispatlayacaksın.” 
Şimdi,
bizimle ilgili kullanılan cümle yani bizim yöneticilerimizden, eş başkanımızdan
“Sokağa çıkın ve Kürtleri öldürün.” gibi bir ifade çıkmışsa, “Sokağa çıkın ve
Yasin Börü’yü öldürün.” gibi bir ifade çıkmışsa biz çıkacağız özür dileyeceğiz,
eksiğimizi gidereceğiz.
OSMAN
AŞKIN BAK (Rize) – Sokağa çağrı yapıldı. 
İSMAİL
AYDIN (Bursa) – “Sokağa çıkın.” dediniz, 50 kişi öldü. Sokağa çağırdınız, 50
kişi öldü. Daha ne istiyorsunuz? 50 kişiyi öldürdüler, 53 kişiyi öldürdüler.
“Sokağa çıkın.” dediniz. 
AYHAN
BİLGEN (Devamla) - Ama bakın arkadaşlar, size Türkçe dersi falan vermeyeyim ama
tırnak işaretinin nerede olduğu her şeyi değiştirir. Hani meşhur bir söz var
biliyorsunuz: “Oku, baban gibi eşek olma.” cümlesi ile “Oku baban gibi, eşek
olma.” cümlesi arasındaki farkı ilkokulda anlatırlar. Tırnak işareti neredeyse
oraya göre hüküm vereceksiniz. O cümlenin devamı bizden çıkmadı. Bunu grup
başkan vekili çıkıp ya düzeltecek, değiştirecek ya da HDP’yi şamaroğlanı gibi
görmeye kimsenin hakkı yok. Sizin lütfunuzla burada değiliz. 
OSMAN
AŞKIN BAK (Rize) – Felsefe yapma ya, bırak şimdi, bırak! Sokağa çağırdın işte,
konuşma!
İSMAİL
AYDIN (Bursa) – İkiyüzlü davranmayacaksınız! Demokrasiden yana olacaksınız.
Burada barış diyeceksiniz, orada insanları öldüreceksiniz. 
AYHAN
BİLGEN (Devamla) - Bu parti için insanlar bedel ödüyorlar, demokrasi için,
barış için, birlikte yaşamak için HDP’ye umut bağlıyorlar. 
(Mikrofon
otomatik cihaz tarafından kapatıldı) 
OSMAN
AŞKIN BAK (Rize) – Hadi canım, hadi! 
AYHAN
BİLGEN (Devamla) - Siz de ağzınıza geldiği gibi burada HDP’ye iftira
atamazsınız. (HDP sıralarından alkışlar) 
BAŞKAN
– Teşekkür ederiz Sayın Bilgen. 
MEHMET
NACİ BOSTANCI (Amasya) – Sayın Başkan… 
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – Sayın Başkanım, kıymetli hatip konuşmasında demokratik
toplumun asgari şartlarına bile tahammül edemediğimiz şeklinde açık bir
sataşmada bulunmuştur. Bu çerçevede… 
BAŞKAN
– İki dakika size söz veriyorum Sayın Bostancı. 
Lütfen
yeni bir sataşmaya meydan vermeyin. 
Buyurun.
(AK PARTİ sıralarından alkışlar)
IV.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Kars
Milletvekili Ayhan Bilgen’in yaptığı gündem dışı konuşması sırasında Halkların
Demokratik Partisine sataşması nedeniyle konuşması
MEHMET
NACİ BOSTANCI (Amasya) – Değerli Başkanım, kıymetli arkadaşlar; demokrasi ve
özgürlükler hepimiz için çok önemli. Elbette, sokaklarda da insanlar gösteri
yapabilirler, politik protestoda bulunabilirler, buna ilişkin hiçbir problem
yok. Problem, bu politik protestoların yıkıcı bir anlam kazanması ve sonuçta
can ve mal maliyetleri doğurması. Bizim itiraz ettiğimiz husus bu, yoksa,
sokaklarda protesto hareketlerinin yapılması, bu tür gösterilerin yapılması
değil. Türkiye'nin yakın tarihinde de yaşanan olaylarda nasıl yıkıcı etkiler
doğurduğunu Sayın Ayhan Bey de bilir; ne kadar insanın hayatını kaybettiğini,
ne kadar dükkânın yıkıldığını, yakıldığını. Bütün bunların yanında olacak
herhangi bir vekil de buradadır. diye asla düşünmüyorum. Çünkü demokratik
zeminleri kullanmak isteyenler, yıkıcılıktan medet ummazlar. 
Dün
grup başkan vekilimizin ifade ettiği husus illiyet bağı çerçevesinde bir
eleştiridir. Yoksa, “HDP’li yöneticiler çağrı yaptılar; gidin, öldürün, kesin,
asın…” Asla böyle bir kastı olmaz. 
Sonuçta
şu: Sokağa çağrı yapılmıştır, sokağa çağırının neticesinde de can ve mal
kayıpları yaşanmıştır. Bu, illiyet bağı çerçevesinde bir eleştiridir. O şekilde
görmek gerekir. Yoksa, suçlama, töhmet altında bırakma, “Hususen bunun için
çağırdılar.” şeklinde bir ifade biçimi değildir. 
Durduğumuz
yeri de doğru koymak lazım. Yani bizi eleştirebilirsiniz ama demokrasi ve
özgürlükler konusunda Türkiye'de hangi mesafelerin alındığını, sokakların
olsun, başka alanların olsun bu özgürlüklerden nasıl faydalandığını ıskalayıp,
buradan “sadece husumet dolu eleştiri” gibi anlaşılabilecek bir bağlamda
konuşmak doğru olmaz. 
Meramım
budur. Arz ederim. (AK PARTİ sıralarından alkışlar) 
BAŞKAN
– Teşekkür ederiz Sayın Bostancı.
ÇAĞLAR
DEMİREL (Diyarbakır) – Sayın Başkan, Sayın Bostancı konuşmasında, bizim,
söylenenleri yanlış anladığımıza, yanlış algıladığımıza dair ifadede bulundu.
Ona ilişkin de biz söz hakkı talep ediyoruz. 
BAŞKAN
– Sayın Demirel, Sayın Bostancı bir sataşmada bulunmadı, ben de dinledim Sayın
Bostancı’yı. 
ÇAĞLAR
DEMİREL (Diyarbakır) – Bir yanlış anlaşılma olduğunu ifade ettiği için…
BAŞKAN
– Dün Grup Başkan Vekilleri Sayın Turan’ın yapmış olduğu konuşmaya açıklık
getirdi anladığım kadarıyla. 
ÇAĞLAR
DEMİREL (Diyarbakır) – Bizim de yanlış anladığımızı, özelde Ayhan Bey’in konuşmasında,
bunları yanlış anladığımızı, bu yüzden böyle ifade ettiğimizi söyledi. Biz de
anladığımızı ve nasıl ifade etmemiz gerektiğini bir kez daha…
BAŞKAN
– Peki, ben Ayhan Bey’e de iki dakika söz vereceğim ama sizin de düzeltme
mahiyetinde olsun Sayın Bilgen, sataşma değil çünkü Sayın Bostancı’nın ifadesi.

Buyurun,
iki dakika süre veriyorum.
2.- Kars Milletvekili Ayhan Bilgen’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına ve HDP Grubuna sataşması nedeniyle konuşması
AYHAN
BİLGEN (Kars) – Sayın Başkan, teşekkür ediyorum. 
Tutanaklar
çok açık. Yani tutanakları eğer alır önünüze bakarsanız, hangi cümlenin sonunda
“diyorlar” diyerek ifadede bulunmuşsa, o, sonuçta, bizim adımıza, biz
söylemişiz, biz mesajlarımızda bunu yazmışız gibi algılanır, bu çok net. Yani
siz de o metni okuduğunuzda bunun ne kadar net olduğunu görürsünüz ama yıkıcı
etkinliklerden medet umma konusuna gelince, bir şeyi söylememiz gerekiyor. 
MEHMET
NACİ BOSTANCI (Amasya) – Öyle bir şey olmaz dedim, dikkatini çekerim. 
AYHAN
BİLGEN (Devamla) – Tabii, tabii, tabii. Ama şunu ifade etmem gerekiyor. Bakın,
biz diyoruz ki -Kobani eylemleri, galiba kastedilen şey o- Kobani eylemleriyle
ilgili bir komisyon kurulsun, araştırılsın. 50 civarında insan hayatını
kaybetti, bunlardan birisi de, mesela, Bingöl’deki emniyet amirleriydi.
Hayatlarını kaybettiler, sonra partinizin üst düzey temsilcileri çıktı,
açıklama yaptılar, dediler ki: “Kanları yerde kalmadı, intikamları alındı.” Bir
aracın içerisinde 4 kişi infaz edildi, öldürüldü. Sonra İçişleri Bakanı
düzeltti, “Yanlış kişileri vurduk.” dedi. Bu 50’nin içinde bunlar da. Kaldı ki,
kim olursa olsun, ölen polis, öldüren kim olursa olsun, sonuç itibarıyla,
Kobani olaylarında kim ölmüş, nasıl ölmüş, hangi nedenle kim tarafından
öldürülmüşse bu Meclis sorumluluk alır, araştırır ve hep birlikte ortak tavır
koyarız sokak gösterilerinin bir lince dönüşmemesi konusunda. 
Ama
bir nokta daha var Sayın Bostancı, 7-8 Ekim tarihlerinde, Genel Merkezin
yakılması dâhil 170 civarında sokak gösterisiyle gerçekleşmiş linç var.
Kırşehir’de kitabevi, Alanya’da iş yerleri, Niğde’de, Konya’da, Tekirdağ’da,
Türkiye’nin birçok yerinde 30’un üzerinde parti büromuz olmak üzere, 1’i de
Genel Merkez olmak üzere, fiilen yakma, yağmalama, tabelalarını indirme
eylemleri var. Şimdi, bu eylemlerle ilgili -170 civarında eylem; otobüs
taşlamalar var, ev, iş yerlerine saldırılar var- 170 civarında eylemle ilgili,
bu ülkede, 1 tek kişi yok şu anda tutuklu yargılanan. Sokak gösterilerinin lince
dönüşmesi bu değilse nedir? 
Teşekkür
ediyorum. (HDP sıralarından alkışlar)
BAŞKAN
– Peki, teşekkür ederiz Sayın Bilgen.
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Adana Milletvekili Muharrem Varlı’nın, Adana ilinin
problemlerine ilişkin gündem dışı konuşması
BAŞKAN
- Sayın milletvekilleri, gündem dışı üçüncü söz, Adana ilinin problemleri
hakkında söz isteyen Adana Milletvekili Sayın Muharrem Varlı’ya aittir.
Süreniz
beş dakika Sayın Varlı.
Buyurun.
(MHP sıralarından alkışlar)
MUHARREM
VARLI (Adana) – Sayın Başkan, değerli milletvekilleri; gündem dışı söz aldım.
Bu vesileyle hepinizi saygıyla selamlıyorum.
Tabii,
bu beş dakikada Adana’nın problemlerini konuşmak için herhâlde otomatik sayaca
bağlamak lazım. Zamanımızın yetmeyeceğini biliyorum ama mümkün mertebe çok
önemli gördüğüm konuları hem sizlerle hem de televizyonları başında bizi
izleyen değerli hemşehrilerimizle paylaşmak istiyorum. 
Bunlardan
bir tanesi 2/B meselesi. Sayın Bakan da burada, 2/B yasasını Sayın Bakanla
birlikte çıkardık geçen dönem Mecliste. 2/B yasasıyla ilgili sıkıntılar,
problemler hâlâ devam ediyor. Bütünşehir yasası çıktıktan sonra 2/B yasasına
eklenmesi gereken yeni maddeler var, bu bir türlü düzeltilmedi; bu bir.
İkincisi:
İktidar partisinin değerli Adana milletvekilleri de bu konuya vâkıflardır
mutlaka. Ceyhan’ın Üçdutyeşilova köyü var. Üçdut köyünün kuruluş tarihi
bilinmiyor, Yeşilova köyü de 1936’lı yıllarda kurulmuş ve orası Yörük ve
Balkanlardan gelen göçmenler tarafından oluşturulan bir köy. O dönemden,
1936’dan beri babalarından, dedelerinden kalan arazileri işliyorlar. Bu
araziler mahkeme kanalıyla TİGEM’e geçti. Devletin vermiş olduğu karara
saygımız sonsuz, orada yaşayan insanların da saygısı sonsuz buna çünkü devlet
böyle bir karar vermiş ve TİGEM arazisi olmuş o araziler ama 1936’dan beri
babaları, dedeleri bu araziyi işliyor ve bu insanlar bu arazileri satın alarak
kendilerine mal etmek istiyorlar. 
Şimdi,
bir rayiç bedel çıkartmış TİGEM. Umut ediyorum ki inşallah mal müdürlükleri de
böyle bir rayiç bedel çıkartmazlar çünkü bu paralarla, bu fiyatlarla çiftçinin
bu tarlaları alması mümkün değil. Ne kadar çıkartmış? 5 bin lira bedel koymuş;
yüzde 30 indirimle 5 bin lira da 3.500-4.000 liraya geliyor. Bu araziler derin
kuyularla sulanan araziler değerli arkadaşlarım. 
Aynı
uygulama Başören köyünde yapılmış. Başören köyünde 800 lira ile bin lira
arasında değişen bir rakamla araziler satılmış. Şimdi, burada, bu insanlardan
3.500 lira isteniyor. Allah’tan reva mıdır? Yani değerli Adana milletvekili
arkadaşlarıma da sesleniyorum: Lütfen, siz de bu konuyu sahiplenin ve bu
konunun çözümünü hep birlikte gerçekleştirelim. Bu tarlaları çiftçilerimiz
alsın. Hani Sayın Cumhurbaşkanı hep faiz lobisinden bahsediyor ya, vallahi bu
fiyatlarla bu tarlaları çiftçilerin alması mümkün değil, o faiz lobilerinin
eline geçer bu tarlalar. Onun için, ben burada muhalefet yapmak maksadıyla bunu
konuşmuyorum, hakikaten önemli bir konu. 
Adana’da
2/B arazileriyle ilgili çözülmesi gereken daha binlerce, milyonlarca insanın
problemleri var. Eğer 2/B arazilerinin, hazine arazilerinin satışını
düzenleyemezsek, bu arazileri çiftçilerin almasını sağlayamazsak vallahi de
billahi de faiz lobilerinin eline geçer. Yani, düşünün şimdi, o köyde
-bataklıkken kurulmuş- 1936’dan beri babası, dedesi o tarlayı işlemiş gelmiş
bugüne kadar. Şimdi, normalde orada tapulu arazi 3 bin liraya satılıyor, 2.500
liraya satılıyor. Sayın Bostancı, her şeye cevap veriyorsunuz, lütfen, birazdan
gelin buna da cevap verin. Normalde vatandaşın tapulu arazisi 2.500 lira ile 3
bin lira arasında satılıyor, şimdi “Hazine arazisini 3.500 liradan satacağız.”
diyorsunuz vatandaşa. Ya, bu Allah’tan reva mıdır? Yani birazcık bu konuda
esneme yapalım. Tarım Bakanlığımız devreye girsin, Maliye Bakanlığımız devreye
girsin. 
Arkadaşlar,
biz köylüyü koruyamazsak, çiftçiyi koruyamazsak, üreten insanı koruyamazsak bu
ülkede ne yiyip ne içeceksiniz ya? (MHP ve CHP sıralarından alkışlar) Her gün
sabahleyin evinize gelen o taze taze domatesler, taze taze salatalıklar,
peynirler kimler tarafından üretiliyor? O sıcak ekmek kimler tarafından
üretiliyor?
VELİ
AĞBABA (Malatya) – İthal ediyorlar, Muharrem Bey ithal ediyorlar. Bunlar yerli
bir şey yemiyor ki.
MUHARREM
VARLI (Devamla) - Sayın Bakan, buradasınız, 2/B yasasını sizinle beraber
çıkarttık. Lütfen bu konuya eğilin, lütfen bu konunun çözülmesi için üzerinize
düşeni yapın.
OSMAN
AŞKIN BAK (Rize) – Onu da çözeriz, sorun yok. 
MUHARREM
VARLI (Devamla) – Yine, Adana’nın önemli meselelerinden bir tanesi işsizlik.
Eskiden Yeşilçam sinemalarına konu olan Adana, herkesin “Taşı toprağı altın.”
diyerek gelip iş bulduğu, aş bulduğu Adana şu anda işsizler ordusunun dolaştığı
bir şehir hâlinde ne yazık ki.
İBRAHİM
ÖZDİŞ (Adana) – Göç veriyor, göç.
MUHARREM
VARLI (Devamla) – Evet, göç veriyor ne yazık ki. Hep diyoruz ya “Enerji ihtisas
bölgesi, enerji ihtisas bölgesi…” “Türkiye’nin Rotterdam’ı olacak.” denildi
yıllarca -on üç yıl önce söylendi- hâlâ o enerji ihtisas bölgesine bir çivi
dahi çakılmadı değerli arkadaşlarım. Yani, yapmak isteyenlere de engel olundu,
biz bilmem kime söz verdik -yani Çalık’a söz verdik- gibi sözlerle engel
olundu. Belki bugün oraya o tesisler yapılmış olsaydı on binlerce insan
çalışıyor olacaktı, Adana’nın da işsizlik problemi çözülmüş olacaktı.
Bu
duygularla hepinizi saygıyla selamlıyorum. (MHP ve CHP sıralarından alkışlar)
BAŞKAN
– Teşekkür ederiz Sayın Varlı. 
Sayın
milletvekilleri, gündeme geçmeden önce, İç Tüzük’ün 60’ıncı maddesine göre,
yerinden söz isteyen sayın milletvekillerine sırasıyla söz vereceğim. 
Sisteme
giren milletvekili sayısı az. Dolayısıyla, ben şu saatten itibaren diğer
milletvekili arkadaşlarımızın sisteme girmemesini rica ediyorum sizlerden çünkü
on üç gün boyunca, biliyorsunuz, bütçe görüşmelerini çok yoğun bir şekilde burada
gerçekleştirdik ve herkeste, gerçekten, hem milletvekillerinde hem burada
çalışan arkadaşlarımızda bir yorgunluk var. Dolayısıyla, bu saatten sonra
kimsenin sisteme girmemesini rica ediyorum. 
Sisteme
giren 13 milletvekilimiz var, ben sırasıyla vekillerimize söz vereceğim.
Sayın
Özkan…
V.- AÇIKLAMALAR
1.- Denizli Milletvekili Cahit Özkan’ın, Sur ilçesinde
devam eden operasyonların başarıyla tamamlanarak 271 teröristin öldürüldüğüne
ve operasyona katılıp şehit olan askerler ile güvenlik güçlerine Allah’tan
rahmet dilediğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Bilindiği
üzere, petrol şirketlerinin, silah baronlarının, faiz lobisinin ve
emperyalistlerin piyonu olarak ülkemizde huzuru, barışı PKK terör örgütü
bozmaktadır; çukur siyasetiyle, tek amacı bölgede huzuru, barışı ortadan
kaldırmak ve Kürt halkına zulmetmektir. Güvenlik güçleri bölgede huzur, barış
ve demokrasi operasyonlarını sürdürmektedir. Sur ilçesinde yüz üç günden beri
devam eden operasyonlar başarıyla tamamlanmış ve ilçe temizlenmiştir. 271
terörist öldürülerek etkisiz hâle getirilmiştir. Bu vesileyle güvenlik
güçlerimizi kutluyor, operasyona katılan ve şehit olan askerlerimize ve
güvenlik güçlerimize Allah’tan rahmet diliyor, ailelerine ve milletimize
sabrıcemil niyaz ediyor; bu vesileyle yüce Meclisi saygıyla selamlıyorum. 
BAŞKAN
– Sayın Ağbaba…
2.- Malatya Milletvekili Veli Ağbaba’nın, Malatya’nın
birçok köyünde cep telefonlarının çekmediğine ve Malatya’daki şebekelerin
güçlendirilmesini talep ettiklerine ilişkin açıklaması
VELİ
AĞBABA (Malatya) – Sayın Başkan, teşekkür ederim. 
Sayın
Başkan, Malatya’nın birçok köyünde maalesef cep telefonları çekmiyor. 4G ve
4,5G tartışmaları sürerken Malatya gibi bir ilde, büyükşehir olmuş bir ilde,
Türkiye’nin en güzel şehrinde birçok köyde cep telefonunun çekmemesi tabii
yadırgatıyor bizi.
Biz
aslında Malatya’nın önemli bir kent olduğunu biliyoruz. Ayrıca, geçtiğimiz yıl
açılan bir Adıyaman-Malatya yolu var. Bu yoldan insanlar gitmeye korkuyor.
25’inci kilometresinde, bu yolun tam 25-30’uncu kilometresinde cep telefonları
çekmiyor, herhangi bir kaza olsa o insanlardan kimse haber alamıyor. Bir an
önce Malatya’daki şebekelerin güçlendirilmesini rica ediyoruz sizden. 
Yüce
Meclisin dikkatine sunuyorum bu konuyu. 
BAŞKAN
– Sayın Arslan…
3.- Denizli Milletvekili Kazım Arslan’ın, Denizli’de
kiralık ve dağınık durumda olan vergi dairelerinin ne zaman toplu olarak hizmet
vereceğini, Denizli’de devlete ait birçok yerin TÜRGEV’e bağışlanacağı
söylentilerinin doğru olup olmadığını ve Denizli’ye yapılma sözü verilen 25 bin
konut için TOKİ’ye taşınmaz devri yapılıp yapılmadığını öğrenmek istediğine
ilişkin açıklaması
KAZIM
ARSLAN (Denizli) – Teşekkür ederim Sayın Başkan. 
Denizli’de
bir kısım vergi daireleri kiralanmış yerlerde dağınık olarak hizmet vermeye
çalışıyorlar. Birçok ilde de aynı durumların olduğu söyleniyor. Kiralık olan bu
daireleri… Ne zaman kendi mülkiyetinizde toplu olarak hizmet vermeye
başlayacaksınız? 
İki:
Denizli’de devlete ait birçok yerin TÜRGEV’e bağışlanacağı söylentileri vardır,
bu söylentiler doğru mudur? Doğruysa hangi devlet kurumunun taşınmazı bağış
olarak yapılmıştır? 
Üç:
AKP’nin seçim vaatlerinde Denizli’de 25 bin konut yapılacağı sözünü
vermişlerdi. Bu projeler için TOKİ’ye taşınmaz devri yapılmış mıdır? Yapıldıysa
ne miktardadır ve nerededir? 
Teşekkür
ederim. 
BAŞKAN
– Sayın Gürer…
4.- Niğde Milletvekili Ömer Fethi Gürer’in, Niğde’nin
Altunhisar ilçesi Karakapı köyüne öğretmenleri götürürken kaza yapan servis
aracındaki yaralı öğretmenlere geçmiş olsun dileğinde bulunduğuna ve çok sayıda
kapalı köy okulu olduğuna ilişkin açıklaması
ÖMER
FETHİ GÜRER (Niğde) – Bugün sabah Niğde Altunhisar ilçesi Karakapı köyüne
öğretmenleri götüren servis aracı kaza yaptı. 11’i öğretmen, 14 yaralı var.
Öğretmenlerimize geçmiş olsun diyorum. Bu vesileyle Altunhisar-Ankara
arasındaki yolun çift yol olarak yapılmasını diliyorum. 
Niğde’de
çok köyde, kasabada öğrenciler ya taşımalı eğitim alıyor ya olanaklar sınırlı
olduğu için memurlarımız, öğretmenlerimiz köylerimize gidip gelmek zorunda
kalıyor ve benzer kazalar yaşanıyor. Bu nedenle köylerimizdeki koşulların
iyileştirilmesini temenni ediyorum. 
Ayrıca,
çok sayıda kapalı köy okulumuz var, bu okullarımızın kapısı kilitli ve harap
durumda. Bu okulların değerlendirilerek muhtarlıklara verilmesi ve buraların
köylerin hizmetinde kullanılmasının da önemine inanıyorum. Köylerimizdeki
sorunların giderilmesi adına yapılacak çalışmalar göçü durduracaktır. Niğde’nin
de bu nedenle göç veren bir konumu ve durumu vardır. Bu yönde Hükûmetin çalışmalar
yapmasını temenni ediyorum. 
BAŞKAN
– Sayın Gaytancıoğlu…
5.- Edirne Milletvekili Okan Gaytancıoğlu’nun, birinci
öğretimden harçlar kaldırılırken ikinci öğretimde okuyan öğrencilerden harç
alınmaya devam edilmesinin adaletsiz bir uygulama olduğuna ve bu konuda bir
çalışma yapılıp yapılmadığını öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Üniversitelerde
birinci öğretimlerden harçlar kaldırılırken, ikinci öğretimde okuyan
öğrencilerden harç alınmaya devam edilmesi yanlış ve adaletsiz bir uygulamadır.
Eğitim, en temel insan haklarından biridir. Bu yüzden, kimsenin maddi
olanaksızlıklar nedeniyle öğretimin hiçbir aşamasında öğretim hakkından mahrum
kalmaması gerekir. Ancak, birinci öğretimde harçların kaldırılıp ikinci
öğretimde kaldırılmaması Anayasa’nın eşitlik ilkesine de aykırıdır. Oldukça
ciddi rakamlar olan bu harç ücretleri aileleri zorlamaktadır. Bu konuda bir
çalışma yapılıyor mu? Bunu sormak istedim. 
BAŞKAN
– Sayın Özdiş… Sayın Özdiş yok. 
Sayın
Demir...
6.- Muğla Milletvekili Nurettin Demir’in, iç turizmi
geliştirme konusunda çalışmalar yapılması gerektiğine ve Fethiye’ye ne zaman
stadyum yapılacağını öğrenmek istediğine ilişkin açıklaması
NURETTİN
DEMİR (Muğla) – Teşekkür ederim Sayın Başkan. 
Turizmde
çöküş yılı bekleniyor, bir afat yılı, Sayın Başbakanın söylediği gibi. 2016
Acil Eylem Planı açıklandı. Bu acil eylem planında üst düzey ve dış turizmi
destekleyici öneriler ve önlemler var. İç turizmle ilgili herhangi bir öneri
gelmedi. Özellikle iç turizmi geliştirme konusunda daha çok öneriler ve
çalışmalar yapılması gerektiğini düşünüyorum. Örneğin, memurlara ve diğer
çalışanlara uzun vadeli ve düşük faizli tatil kredisi verilmesi ve bunun için
de şimdiden açıklamada bulunmak gerekiyor. 
Fethiyesporun
yeterince antrenman ve spor sahası yok. Fethiyespor, Fethiye için stadyum ne
zaman yapılacak? Bunun da…
(Mikrofon
otomatik cihaz tarafından kapatıldı)
BAŞKAN
– Sayın Akın…
7.- Balıkesir Milletvekili Ahmet Akın’ın,
Balıkesir’deki çeltik üreticilerinin sorunlarına ve Hükûmeti, çiftçiye desteğe
davet ettiğine ilişkin açıklaması
AHMET
AKIN (Balıkesir) – Sayın Başkan, teşekkür ederim. 
Bu
yıl çeltik hasadı verimli geçti ülkemizde. Ancak, AKP, her zamanki gibi
çiftçinin yüzünü yine güldürmedi. Balıkesir’deki çeltik üreticileri de alın
terinin karşılığını alamıyorlar. Geçen sene 2 liraya çıkan çeltik fiyatı, bu
yıl 1,5 lirayı hiç geçmedi. Sözüm ona çiftçinin kara gün dostu olan Toprak
Mahsulleri Ofisi, hasat zamanı üreticinin hâlini görmezden gelerek hasadın
üstünden üç ay geçtikten sonra piyasaya girerek ürün aldı ancak alım koşulları
uygun olmadığından üreticiler de mağdur oldu. Buradan Bakanlığı ve Hükûmeti
çiftçiye desteğe davet ediyorum. 
BAŞKAN
– Sayın Doğan…
8.- İzmir Milletvekili Müslüm Doğan’ın, Avrupa İnsan
Hakları Mahkemesinin cemevlerinin elektrik ile su faturalarının Diyanet İşleri
Başkanlığınca karşılanması ve din derslerinin zorunlu olmaktan çıkarılmasıyla
ilgili kararlarının acilen uygulanmasını talep ettiğine ilişkin açıklaması
MÜSLÜM
DOĞAN (İzmir) – Sayın Başkan, Avrupa İnsan Hakları Mahkemesinin 2 Aralık 2014
tarihinde vermiş olduğu karara göre, cemevleri ibadethane olarak tanınmıştır,
elektrik ve su faturalarının Diyanet İşleri Başkanlığınca karşılanması
kararlaştırılmıştır. Ayrıca, yine Avrupa İnsan Hakları Mahkemesinin zorunlu din
dersleri ve ahlak kültürü derslerinin eğitim hakkını ihlal ettiğini ve bu
durumun çocukların okulda gördükleri eğitim ile ailesinin dinî ve felsefi
inançları arasında çatışma doğurabileceğini belirterek kaldırılmasını oy
birliğiyle karara bağlamıştır. Hükûmetin acilen bu kararı uygulamasını talep
ediyorum.
BAŞKAN
– Sayın Özdemir…
9.- İstanbul Milletvekili Sibel Özdemir’in, 2016 yılı
bütçesinin adil ve şeffaf harcanması konusunda Cumhuriyet Halk Partisi milletvekilleri
olarak denetim görevlerini sonuna kadar yerine getireceklerine ve Hükûmetin,
mültecilerle ilgili AB liderleriyle yaptıkları görüşmeler konusunda bilgi
vermesi gerektiğine ilişkin açıklaması
SİBEL
ÖZDEMİR (İstanbul) – Teşekkür derim Sayın Başkan.
Dün
kabul edilen 2016 yılı bütçesinin her kaleminin tüm yurttaşlarımızın sorunları
için adil, şeffaf dağıtılması ve harcanması konusunda tüm sorumluların gereğini
yapması için, anayasal yetkimiz olan denetim ve takibi konusunda biz Cumhuriyet
Halk Partili milletvekilleri olarak görevimizi sonuna kadar yerine getireceğiz.

Değerli
milletvekilleri, dün Başbakan Avrupa Birliği ülkeleriyle vize muafiyeti
konusunda uyum yasalarının çıkartılması için muhalefet milletvekillerini
sorumluluğa davet etti. Ancak, Sayın Başbakanın AB zirvelerinde AB liderleriyle
mülteci ve sığınmacılar konusunda ne konuştuğunu, ne sözler verdiğini,
Hükûmetin üstlendiği sorumluluğu ve özellikle 72 uyum kriterini biz yasama
üyeleri olarak hâlâ bilmiyoruz. Bu iktidar döneminde donmuş olan AB
ilişkilerini Avrupa Birliği ülkeleriyle Suriyeli mülteciler pazarlığıyla bir
fırsata dönüştürme çabasında olan Hükûmetin vize muafiyetindeki başarısız
politikalarının sorumluluğunu ve özellikle, öngörülen başarısızlığını yine
“Kandırıldık.” diyerek biz ana muhalefet partisine yüklemesine izin
vermeyeceğiz.
Saygılarımla.
BAŞKAN
– Sayın Arık…
10.- Kayseri Milletvekili Çetin Arık’ın, Kayseri Develi
Belediyesinin, bünyesindeki taşeron firma işçilerinden asgari ücret artışının
iadesini istediğine ve bu konuda bir çalışma yapılıp yapılmadığını öğrenmek
istediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Sayın
Bakan, asgari ücret 1.300 lira oldu ancak Kayseri’de Develi Belediyesi kendi
bünyesindeki taşeron firma işçilerinden ücret artışının iadesini istiyor; bunun
için, emekçi kardeşlerimize hazırladıkları evraka imza attırıyor, imzalamayanı
da işten çıkartmakla tehdit ediyor. Yandaşınızın 422 milyonluk vergisini özel
nedenlerle sıfırlarken fakir fukaranın kanuni haklarına göz dikmek ayıp değil
mi Sayın Bakan? Bu konudan haberiniz var mı? Varsa nasıl bir çalışma yapmayı
düşünüyorsunuz? 
Teşekkür
ederim.
BAŞKAN
– Sayın Tezcan…
11.- Mersin Milletvekili Yılmaz Tezcan’ın, Sağlık
Bakanlığının Mersin ilindeki yatırımlarına ilişkin açıklaması
YILMAZ
TEZCAN (Mersin) – Teşekkür ederim Sayın Başkan.
Değerli
milletvekili arkadaşlarım, özellikle Sağlık Bakanlığımızın Mersin iliyle ilgili
çok önemli sağlık yatırımları oldu. Bu konuda kısaca bilgi vermek istiyorum. 
İl
genelinde 46 acil sağlık istasyonu hizmetleri var. 75 ambulansımız, 744
personelimizle 7/24 saat sağlık hizmeti veriliyor. 2015 yılı içerisinde, il
genelinde 115.306 hastaya acil sağlık hizmetleri verildi. 2015 yılında, Sağlık
Bakanlığımız 2015 model 13 tane yeni ambulans aldı. Bu hizmetlerden dolayı da
ayrıca Sağlık Bakanlığımıza çok teşekkür ediyorum. 
Teşekkürlerimi
sunuyorum, sağ olun.
BAŞKAN
– Sayın Sarıhan…
12.- Ankara Milletvekili Şenal Sarıhan’ın, yasa dışı
bir örgüt tarafından, 7-8 Mart tarihlerinde Ankara’da Hilafet Konferansı
düzenlendiğine ve Ankara Büyükşehir Belediyesinin buna neden göz yumduğunu
öğrenmek istediğine ilişkin açıklaması
ŞENAL
SARIHAN (Ankara) – Teşekkür ederim.
7-8
Mart günü, basından öğrendiğimize göre, Atatürk Spor Salonu’nda, Hizb-ut Tahrir
isimli, daha önce terör örgütü olduğu yargı kararıyla kesinleşmiş olan bir
örgüt tarafından hilafet konferansı düzenlendi ve bu konferansta, halifeliğin
yeniden getirilmesi konusundaki düşünceler ifade edilerek cumhuriyet aleyhine
konuşmalar gerçekleştirildi. 8 Martların dahi yasaklandığı bir süreçte, Ankara
Belediyesinin, yasa dışı örgüt olduğu kesin olan bir kuruluşa hilafet
konferansı verilmesi konusundaki izin verişini kavramamız mümkün değil. 
Ayrıca,
bu istek, Anayasa’nın 174’üncü maddesi karşısında ve 309 sayılı Yasa karşısında
açık bir şekilde hukukun ihlali niteliği taşıyor, Anayasa’nın ihlali niteliği
taşıyor. Bu konuya neden göz yumulduğunu, laiklik ilkesinden toplumun
vazgeçirilmeye mi çalışıldığını öğrenmek istiyorum. 
Teşekkür
ederim.
BAŞKAN
– Sayın Pekşen, çok rica etmeme rağmen sisteme girdiniz ama ben yine de size
söz vereceğim.
HALUK
PEKŞEN (Trabzon) – Çok önemli bir şey söyleyeceğim Başkanım.
BAŞKAN
– Buyurun. 
13.- Trabzon Milletvekili Haluk Pekşen’in, Orman
Kanunu’nda yapılan değişiklikle Karadeniz’in pek çok yerinde vatandaşların
tapulu arazilerine bedelsiz el konulduğuna ilişkin açıklaması
HALUK
PEKŞEN (Trabzon) – Hoşgörünüze teşekkür ediyorum. 
Sayın
Başkanım, Orman Kanunu’nun 17’nci ve 18’inci maddesi değişti. Vatandaşların
tapulu arazilerine, altını çizerek söylüyorum, tapulu arazilerine bedelsiz el
konuldu. Samsun’dan Sarp’a kadar birçok Karadenizlinin tapulu arazilerine el
konuldu. Hatta, o kadar komik ki hazinenin satmış olduğu araziyi de tekrar
“orman” diye el konularak ellerinden aldılar. 
Şimdi,
ben soruyorum: Dünyanın, hukuk devletlerini bir kenara bırakın, hangi muz
cumhuriyetinde böyle bir uygulama örneğine rastlanılabilir? 
Teşekkür
ediyorum. 
Hoşgörünüze,
toleransınıza ayrıca çok teşekkür ediyorum. 
BAŞKAN
– Teşekkür ederiz sayın milletvekilleri. 
Grup
başkan vekillerinden sisteme giren arkadaşımız yok. İleriki saatlerde
girerseniz sizlere öncelik tanıyacağım ve söz vereceğim. 
Sayın
milletvekilleri, şimdi gündeme geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının iki tezkeresi vardır, ayrı ayrı okutup
bilgilerinize sunacağım. 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Parlamentolar Arası Birlik Asamblesinde Türkiye Büyük Millet Meclisini temsil
etmek üzere İstanbul Milletvekili Süleyman Sencer Ayata’nın üyeliğinin
Başkanlık Divanınca uygun bulunduğuna ilişkin tezkeresi (3/534)
4/3/2016
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 2’nci maddesine göre Parlamentolararası Birlik Asamblesinde Türkiye
Büyük Millet Meclisini temsil etmek üzere aynı kanunun 12’nci maddesine göre
Başkanlık Divanınca uygun bulunan İstanbul Milletvekili Süleyman Sencer Ayata’nın
üyeliği Genel Kurulun bilgilerine sunulur. 
 İsmail
Kahraman
 Türkiye
Büyük Millet Meclisi Başkanı
2.- Türkiye Büyük Millet Meclisi Başkanlığının, Avrupa
Konseyi Parlamenter Meclisi Asamblesinde Türkiye Büyük Millet Meclisini temsil
edecek grupları oluşturmak üzere Başkanlık Divanınca uygun bulunan yedek
üyelerin isimlerine ilişkin tezkeresi (3/535)
9/3/2016
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 2’nci maddesine göre Avrupa Konseyi Parlamenter Meclisi Asamblesinde
Türkiye Büyük Millet Meclisini temsil edecek gruplar oluşturmak üzere, aynı
kanunun 12’nci maddesi uyarınca Başkanlık Divanınca uygun bulanan yedek
üyelerin isimleri Genel Kurulun bilgilerine sunulur. 
 İsmail
Kahraman
 Türkiye
Büyük Millet Meclisi Başkanı
Avrupa Konseyi Parlamenter Meclisi (AKPM)
Türkiye Delegasyonu Üyeleri
Yedek
Üye
Aykut
Erdoğdu  (İstanbul) 
Şafak
Pavey  (İstanbul) 
Bihlun
Tamaylıgil (İstanbul) 
Faik
Öztrak (Tekirdağ) 
BAŞKAN
– Bilgilerinize sunulmuştur. 
B) Önergeler
1.- Başkanlığın, İstanbul Milletvekili İzzet Ulvi
Yönter’in, esas komisyon olarak Plan ve Bütçe Komisyonu tali komisyon olarak da
Sağlık, Aile, Çalışma ve Sosyal İşler Komisyonuna havale edilen (2/852) esas
numaralı Kanun Teklifi’nin geri alındığına ilişkin önerge yazısı (4/19)
BAŞKAN
- Sayın milletvekilleri, İstanbul Milletvekili İzzet Ulvi Yönter’in, esas
komisyon olarak Plan ve Bütçe Komisyonu, tali komisyon olarak da Sağlık, Aile,
Çalışma ve Sosyal İşler Komisyonuna havale edilen (2/852) esas numaralı kanun
teklifi geri alınmıştır, bilgilerinize sunulur. 
Meclis
araştırması açılmasına ilişkin üç önerge vardır, ayrı ayrı okutuyorum: 
C) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
26 milletvekilinin, ülkemizde giderek artan toplumsal şiddet ve ruhsal
rahatsızlıkların ve antidepresan kullanımının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/111)
Türkiye Büyük Millet Meclisi Başkanlığına
Ülkemizde
giderek artan toplumsal şiddet ve ruhsal rahatsızlıkların ülke ekonomisi
verileriyle ilişkilerini belirlemek için, sorunların araştırılması ve çözüm
önerilerinin sunulması amacıyla Anayasa’nın 98'inci, İç Tüzük’ün 104 ve
105'inci maddeleri gereğince Meclis araştırması açılması için gereğini arz
ederim.
1) Mustafa
Sezgin Tanrıkulu  (İstanbul)
2) Özgür
Özel  (Manisa)
3) Namık
Havutça  (Balıkesir)
4) Ahmet
Akın  (Balıkesir)
5) Mahmut
Tanal  (İstanbul)
6) Musa
Çam  (İzmir)
7) Erkan
Aydın  (Bursa)
8) Sibel
Özdemir  (İstanbul)
9) Gülay
Yedekci  (İstanbul)
10) Atila
Sertel  (İzmir)
11) Ali
Haydar Hakverdi  (Ankara)
12) Candan
Yüceer  (Tekirdağ)
13) Şerafettin
Turpcu  (Zonguldak)
14) Zeynel
Emre  (İstanbul)
15) Gürsel
Erol  (Tunceli)
16) Didem
Engin  (İstanbul)
17) Melike
Basmacı  (Denizli)
18) Özkan
Yalım  (Uşak)
19) Tekin
Bingöl  (Ankara)
20) Ünal
Demirtaş  (Zonguldak)
21) Kadim
Durmaz  (Tokat)
22) Zülfikar
İnönü Tümer  (Adana)
23) Haydar
Akar  (Kocaeli)
24) Devrim
Kök  (Antalya)
25) Okan
Gaytancıoğlu  (Edirne)
26) Aytuğ
Atıcı  (Mersin)
27) Gamze
Akkuş İlgezdi  (İstanbul)
Gerekçe:
Ülkemizde,
bilhassa ekonomik koşulların ağırlaşması, geçim derdi ve kaygısıyla
vatandaşlarımız her yıl gittikçe artan bir şekilde depresyon hastalığının
pençesine itilmekte ve gittikçe artan miktarlarda antidepresan ilaçlar
kullanmaktadırlar.
Bir
toplumun ruhsal sağlığı ekonomik refahla doğrudan ilintilidir. Bir toplumda
geçim koşulları ne kadar zorlaşırsa o denli de huzursuzluk, endişe, kaygıya bağlı
olarak ruhsal sağlık bozulmaya başlar ve giderek tüm kamu sağlığını tehdit
etmeye başlar.
Türkiye’de,
2008'de 16 milyon 537 bin 260 kutu antidepresan ilaç satışı yapılırken söz
konusu dönemde yaşanan ekonomik krizle antidepresan tüketimi 2009 yılında 19
milyon 62 bin 74 kutuya, 2010 yılında 22 milyon 741 bin 972 kutuya, 2011
yılında tüketim 25 milyon 672 bin 415 kutuya, 2012 yılında ise tüketim 25
milyon 958 bin 726 kutuya çıkmıştır. Sosyal Güvenlik Kurumundan alınan verilere
göre 2013 Türkiye genelinde antidepresan ve benzer özelliklerdeki ilaç tüketim
miktarı 37 milyon 867 bin 254 olarak gerçekleşmiştir. Bu durumda, dört yılda
(2009-2013) antidepresan tüketim miktarı yaklaşık 2 kat artarak 37 milyon 867
bin 254'e ulaşmıştır.
Vermiş
olduğum (7/29113) esas numaralı yazılı soru önergesine 5/8/2014 tarihinde
Sağlık Bakanlığı tarafından verilen cevapta, psikolojik rahatsızlıklar
nedeniyle sağlık kuruluşlarına başvuran kişi sayısı Türkiye genelinde 2009
yılında 3 milyon 21 bin 361, 2010 yılında 4 milyon 545 bin 666, 2011 yılında 6
milyon 984 bin 923, 2012 yılında 7 milyon 906 bin 472, 2013 yılında ise 9
milyon 163 bin 101 olarak belirtilmiştir. Görüldüğü üzere, 2009-2013 yılları
arasında psikolojik rahatsızlıklar nedeniyle sağlık kuruluşlarına başvuran kişi
sayısı her yıl artmıştır. Bu durumda dört yılda (2009-2013) psikolojik
rahatsızlıklar nedeniyle sağlık kuruluşlarına başvuran kişi sayısı yaklaşık 3
kat artarak 9 milyon 163 bin 101'e ulaşmıştır.
Türkiye'de,
bireyler düzeyinde eğer ekonomik anlamda bir gelişme sağlansaydı, toplum
fertlerinin gelirlerinde reel artışlar gerçekten gerçekleşmiş olsaydı, millî
gelir reel olarak artmış olsaydı antidepresan ilaç tüketiminin artması değil,
aksine azalması gerekmekteydi.
Türkiye'de
son yıllarda toplumsal şiddet olaylarında yaşanan artış ve yurttaşların
ekonomik sorunları ülkemizin ruh sağlığını topyekûn olumsuz anlamda
etkilemekte, toplumsal şiddeti artırıcı kısır döngü oluşturmaya devam
etmektedir.
Ruhsal
hastalıkların ve antidepresan ilaç kullanımının gelir düzeyiyle doğrudan
ilişkisini gözler önüne sermek, alınması gereken etkin önlemlerin saptanarak
hayata geçirilmelerini sağlamak amacıyla Meclis araştırması açılması elzemdir.
2.- İstanbul Milletvekili Mustafa Sezgin Tanrıkulu ve
28 milletvekilinin, hasta mahkûmların sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/112)
Türkiye Büyük Millet Meclisi Başkanlığına
Hasta
mahkûmların sağlık hizmetlerinde eksik sağlık hizmeti verilmesi, hastalık
durumlarının ölümcül seviyede olması en temel insan hakkı olan yaşam hakkına
aykırıdır. Adalet Bakanlığı bünyesinde ceza ve tevkif kurumlarında kalan hasta
mahkûmların temel hak ve özgürlerinin kısıtlanması, sağlık hizmetlerinin eksik
verilmesi, alınması ve yaşam hakkını zedeleyici hak ihlallerinin araştırılması
amacıyla Anayasa’nın 98'inci, İç Tüzük’ün 104 ve 105'inci maddeleri gereğince
Meclis araştırması açılması için gereğini arz ederiz. 
1)
Mustafa Sezgin Tanrıkulu  (İstanbul)
2)
Özgür Özel  (Manisa)
3)
Veli Ağbaba  (Malatya)
4)
Namık Havutça  (Balıkesir)
5)
Ahmet Akın  (Balıkesir)
6)
Mahmut Tanal  (İstanbul)
7)
Musa Çam  (İzmir)
8)
Erkan Aydın  (Bursa)
9)
Gülay Yedekci  (İstanbul)
10)
Atila Sertel  (İzmir)
11)
Sibel Özdemir  (İstanbul)
12)
Candan Yüceer  (Tekirdağ)
13)
Ali Haydar Hakverdi  (Ankara)
14)
Zeynel Emre  (İstanbul)
15)
Gamze Akkuş İlgezdi  (İstanbul)
16)
Gürsel Erol  (Tunceli)
17)
Onursal Adıgüzel  (İstanbul)
18)
Didem Engin  (İstanbul)
19)
Melike Basmacı  (Denizli)
20)
Özkan Yalım  (Uşak)
21)
Tekin Bingöl  (Ankara)
22)
Ünal Demirtaş  (Zonguldak)
23)
Kadim Durmaz  (Tokat)
24)
Zülfikar İnönü Tümer  (Adana)
25)
Şerafettin Turpcu  (Zonguldak)
26)
Haydar Akar  (Kocaeli)
27)
Devrim Kök  (Antalya)
28)
Okan Gaytancıoğlu  (Edirne)
29)
Aytuğ Atıcı  (Mersin)
Gerekçe:
Hapis
cezası seyahat hak ve özgürlüğünü ortadan kaldıran, bunun dışındaki bütün hak
ve özgürlüklerin korunması gereken bir uygulamadır. Seyahat hakkı ve
özgürlüğünün ortadan kaldırılması dışında yapılan kısıtlamalar, ortadan
kaldırılan bütün hak ve özgürlükler fazladan cezalandırma anlamına gelir.
Ülkemizde
uygulanan hapis cezası, yukarıda bahsi geçen tarifin oldukça uzağındadır. Temel
hakları tek tek budayan yönetmelik ve kanunlar, seyahat özgürlüğüyle birlikte
diğer pek çok hak ve özgürlüğü de mahpusların elinden almaktadır. Temel
ihtiyaçları dahi kısıtlayan yasalarla birlikte keyfî ve hukuk dışı uygulamalar,
hapishanelerde gayriinsani koşulların oluşmasında başlıca nedenler olmaktadır.
Bu açıdan bakıldığında hapishaneler, ülkemizin on yıllardır dinmeden kanayan
yarası olarak nitelendirilebilir. Yıllar geçmesine ve iktidarlar değişmesine
rağmen, hapishaneler sorunu varlığını korumaya devam etmektedir ve mevcut
durumda çözüm için ciddi bir politika ve niyetin olmadığı da ortadır.
Hapishaneler
sorununun en acı yüzü ise hasta mahpuslar meselesidir. Her yıl onlarca insanın
hayatını kaybettiği hapishanelerde, Adalet Bakanlığının açıklamasına göre
500'den fazla hasta bulunmaktadır. İnsan Hakları Derneğinin açıklamasına göre
ise bu hastalardan 100 kadarı ölümcül noktadadır. Hapishanelerde cezai ehliyeti
olmayan mahpuslar olduğu gibi, bazı hastalar ise yatalak durumdadır. Yeme,
içme, nefes alma ve dışkılama dışında hiçbir yaşamsal aktivitesi olmayan bu
insanların tahliye edilmemesi hukuki bağlamdaki sorunlarla birlikte,
hapishaneler konusunda mevcut iktidarın hapishaneler politikasını ortaya koyan
çarpıcı bir sonuçtur.
Adalet
Bakanlığına bağlı Ceza ve Tevkif Evleri Genel Müdürlüğünün resmî verilerine
göre 2000-2011 yılları arasında hapishanelerde 2.024 kişi hayatını
kaybetmiştir. Bu mahpuslardan bine yakını yeterli ve gerekli sağlık hizmeti
alamadığı için hayatını kaybetmiştir. Aynı yıllar arasında intihar eden mahpus
sayısı 432'dir. 2012 yılı içerisinde gerçekleşen ölüm sayısı ise 16 Haziran
2012 tarihi itibarıyla 50'ye yaklaşmıştır. Yukarıdaki rakamlar durumun
ciddiyetini gözler önüne sererken sorunun siyaset kurumu tarafından da
ciddiyetle ve bir an önce ele alınması gerektiğini göstermektedir.
Adalet
Bakanlığının ilettiği diğer verilerde ise AKP Hükûmetinin ilk 4 yılı
(2002-2005) baz alındığında 1.460 günde 365 mahkûm yani 4 günde 1 mahkûm
yaşamını yitirirken, son 3,5 yılda (2012-29/06/2015 arası) 1.275 günde 1.253
kişi yani başka bir deyişle, günde 1 mahkûm hayatını kaybetmiştir.
AKP
hükûmetleri döneminde 2.501 hasta mahkûm hayatını kaybetmiştir.
01/01/2006-29/06/2015 tarihleri arasında hayatını kaybedenlerden 462'si tutuklu
yani hüküm giymemiş hasta mahkûmlardır. 2002 yılında hayatını kaybeden hasta
mahkûm sayısı 71 iken 2014 yılında hayatını kaybeden hasta mahkûm sayısı 312
olmuştur. 2002-2014 yılları arasında, yıllar bazında karşılaştırıldığında ölüm
oranında yüzde 439 artış olmuştur.
Ülke
gündemine ölüm, isyan, yangın, ölüm oruçları, taciz, tecavüz, işkence ve kötü
muamele gibi başlıklar altında gelen hapishaneler meselesi köklü bir reformu
gerektirmektedir ve bu reformun en acil boyutunu da hasta mahpuslar konusu
oluşturmaktadır.
Demokrasi,
insan hakları ve hukuka aykırı olarak devralınan hapishaneler politikası,
mevcut iktidar tarafından da aynı şekilde devam ettirilmektedir. Sadece 2012
yılının ilk altı ayında yaşanan 50'ye yakın ölüm vakası ve özellikle Pozantı,
Şanlıurfa ve Şakran hapishanelerinde yaşanan olaylar bu tespitin yerindeliğine
işaret ederken sorunun ulaştığı boyutları da gözler önüne sermektedir.
Hapishanelerde yaşanan ölümler ve hak ihlalleri ciddi boyutlara ulaşmıştır ve
bundan sonraki süreç için de başka ve yeni problemlerin habercisi durumundadır.
Dünya
Sağlık Örgütünün (DSÖ) 1946 yılında yaptığı tanıma göre: “Sağlık sadece hastalık
ve sakatlığın olmayışı değil; bedence, ruhça ve sosyal yönden tam iyilik
hâlidir.” Dünya Sağlık Örgütü tarafından yapılan bu sağlık tanımına
bakıldığında, hasta mahpusların irdelenmesinin dışarıda normal bir yaşam süren
kişinin sağlığının irdelenmesiyle birtakım farklılıklar içereceğini göz önünde
bulundurmak gerekmektedir.
Hasta
mahkûmlara eksik sağlık hizmeti verilmesi, hastalık durumlarının ölümcül
seviyede olması en temel insan hakkı olan yaşam hakkına aykırıdır. Suçları ne
olursa olsun, devletin güvencesi altında cezalarını çeken insanların yargının
dışında tekrar cezalandırılması evrensel hukuk normlarıyla bağdaşmaz. Hasta
mahkûmların sorunlarının incelenmesi ve çözüm yollarının belirlenmesi için
Meclis araştırması açılması elzemdir.
3.- İstanbul Milletvekili Mustafa Sezgin Tanrıkulu ve
26 milletvekilinin, İstanbul’a göçün yarattığı kentsel sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/113)
Türkiye Büyük Millet Meclisi Başkanlığına
1940'lı
yıllardan beri İstanbul'a büyük bir iç göç akını yaşanıyor. Bu olgu
neticesinde, artık İstanbul'da tarım alanları bitti, su havzaları büyük bir
tehlikeyle karşı karşıya gelmeye başladı, kentin dokusu bozuldu, ulaşım durma
noktasına geldi.
Türkiye
İstatistik Kurumu (TÜİK) verilerine göre, İstanbul'un nüfusu son dört yılda 1
milyon 157 bin 576 kişi arttı. Bu gidişle 2050 yılında İstanbul nüfusunun 20
milyonu bulması bekleniyor. Mevcut plansızlık da göz önünde bulundurulduğunda,
bu nüfus artışının İstanbul için büyük bir sorun olacağı, bu kenti yaşanamaz
kılacağı kaçınılmaz görünüyor.
İstanbul'a
gelen nüfusun kentlileşmesi, göçle gelen bu nüfusun barınma gibi sorunları ve
bu göçün kentte yarattığı kentsel sorunların çözülmesi amacıyla; İstanbul'a
yapılan olası göçle ilgili projeksiyonların yapılması, bu projeksiyonlara göre
stratejiler geliştirilmesi için Anayasa'mızın 98’inci, Türkiye Büyük Millet
Meclisi İçtüzüğü'nün 104’üncü ve 105’inci maddeleri gereğince Meclis
Araştırması açılması için gereğini saygılarımızla arz ederiz.
1)
Mustafa Sezgin Tanrıkulu  (İstanbul)
2)
Namık Havutça  (Balıkesir)
3)
Atila Sertel  (İzmir)
4)
Ahmet Akın  (Balıkesir)
5)
Mahmut Tanal (İstanbul)
6)
Musa Çam  (İzmir)
7)
Gülay Yedekci  (İstanbul)
8)
Zeynel Emre  (İstanbul)
9)
Erkan Aydın  (Bursa)
10)
Candan Yüceer  (Tekirdağ)
11)
Sibel Özdemir  (İstanbul)
12)
Şerafettin Turpcu  (Zonguldak)
13)
Ali Haydar Hakverdi  (Ankara)
14)
Gürsel Erol  (Tunceli)
15)
Onursal Adıgüzel  (İstanbul)
16)
Didem Engin  (İstanbul)
17)
Melike Basmacı  (Denizli)
18)
Özkan Yalım  (Uşak)
19)
Tekin Bingöl  (Ankara)
20)
Gamze Akkuş İlgezdi  (İstanbul)
21)
Ünal Demirtaş  (Zonguldak)
22)
Kadim Durmaz  (Tokat)
23)
Zülfikar İnönü Tümer (Adana)
24)
Haydar Akar  (Kocaeli)
25)
Devrim Kök  (Antalya)
26)
Okan Gaytancıoğlu  (Edirne)
27)
Aytuğ Atıcı  (Mersin)
BAŞKAN
– Bilgilerinize sunulmuştur.
Sayın
milletvekilleri, önergeler gündemdeki yerlerini alacak ve Meclis araştırması
açılıp açılmaması konusundaki görüşmeler sırası geldiğinde yapılacaktır. 
Şimdi
Adalet ve Kalkınma Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- AK PARTİ Grubunun, gündemin yeniden düzenlenmesine;
Genel Kurulun 10 Mart 2016 Perşembe günkü birleşiminde 123, 136, 148, 176, 13,
14, 15, 16, 17, 20, 21, 22, 23 ve 25 sıra sayılı kanun tasarılarının
görüşmelerinin tamamlanmasına kadar çalışmalarını sürdürmesine ve yukarıdaki
işlerin tamamlanması hâlinde Türkiye Büyük Millet Meclisinin 15, 16 ve 17 Mart
2016 Salı, Çarşamba ve Perşembe günleri toplanmamasına; 22 Mart 2016 Salı günkü
birleşiminde bir saat süreyle sözlü soruların görüşmelerinin tamamlanmasına
kadar çalışmalarını sürdürmesine ilişkin önerisi 
10/3/2016
Türkiye Büyük Millet Meclisi Başkanlığına
Danışma
Kurulu 10/3/2016 Perşembe günü (bugün) toplanamadığından İç Tüzük’ün 19’uncu
maddesi gereğince grubumuzun ekteki önerisinin Genel Kurulun onayına
sunulmasını arz ederim.
 Mehmet
Naci Bostancı
 Amasya
 AK
PARTİ Grubu Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer işler"
kısmında bulunan 123, 136, 148, 176, 13, 14, 15, 16, 17, 20, 21, 22, 23 ve 25
sıra sayılı kanun tasarılarının bu kısmın sırasıyla 2, 3, 4, 5, 6 , 7, 8 , 9,
10 ,11, 12 ,13, 14 ve 15 inci sıralarına alınması ve diğer işlerin sırasının
buna göre teselsül ettirilmesi, Genel Kurulun 10 Mart 2016 Perşembe günkü
(bugün) birleşiminde 123, 136, 148, 176, 13, 14, 15, 16, 17, 20, 21, 22, 23 ve
25 sıra sayılı kanun tasarılarının görüşmelerinin tamamlanmasına kadar
çalışmalarını sürdürmesi ve yukarıdaki işlerin tamamlanması hâlinde Türkiye
Büyük Millet Meclisinin 15, 16 ve 17 Mart 2016 salı, çarşamba ve perşembe
günleri toplanmaması, 22 Mart 2016 Salı günkü birleşiminde bir saat süreyle
sözlü soruların görüşmelerinin tamamlanmasına kadar çalışmalarını sürdürmesi
önerilmiştir.
BAŞKAN
- Adalet ve Kalkınma Partisi Grubunun önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir.
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
2.- HDP Grubunun, Van Milletvekili Bedia Özgökçe Ertan
ve arkadaşları tarafından, Türkiye'de kadın mülteci ve sığınmacıların yaşadığı
sorunlar ve bu sorunların giderilmesi için gerekli önlem ve politikaların
belirlenmesi amacıyla 4/3/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 10
Mart 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
Türkiye Büyük Millet Meclisi
Başkanlığına
Danışma
Kurulunun 10/3/2016 Perşembe günü (bugün) toplanamadığından, grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
4
Mart 2016 tarihinde Van Milletvekili Sayın Bedia Özgökçe Ertan ve arkadaşları
tarafından (1327 esas numaralı) Türkiye'de kadın mülteci ve sığınmacıların
yaşadığı sorunlar ve bu sorunların giderilmesi için gerekli önlem ve
politikaların belirlenmesi amacıyla Türkiye Büyük Millet Meclisine verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 10/3/2016 Perşembe günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN
– Sayın milletvekilleri, Halkların Demokratik Partisi grup önerisi üzerinde ilk
konuşmacı, Diyarbakır Milletvekili Sayın Çağlar Demirel. (HDP sıralarından
alkışlar)
Sayın
Demirel, süreniz on dakika.
Buyurun.
ÇAĞLAR
DEMİREL (Diyarbakır) – Teşekkür ediyorum Sayın Başkan.
Değerli
milletvekilleri, öncelikle, 8 Mart haftası dolayısıyla, Başkan başta sizin, tüm
kadın milletvekili arkadaşlarımızın ve Mecliste çalışan emekçi
arkadaşlarımızın, ekranları başında bizleri izleyen, dinleyen kadınların,
işçilerin, fabrikalarda çalışan kadınların, emekçilerin, sokakta, evde ev içi
emeği görülmeyen kadınların ve ayrıca cezaevlerinde tutsak olan tüm kadınların
8 Mart Dünya Kadınlar Günü’nü kutlamak istiyorum. Her ne kadar Türkiye'de 8
Mart bu yıl birkaç ilde yasaklansa da ve kadınların alana çıkması engellense de
kadının mücadelesi, özgürlük ve demokrasi talepleri hiçbir zaman
engellenemeyecektir diyoruz ve kadınlar bu yıl da bir hafta boyunca 8 Mart
dolayısıyla alanlarda yer aldı. Tüm kadınların 8 Mart Kadınlar Günü’nü
kutladığımı bir kez daha ifade etmek istiyorum.
Bunun
yanı sıra, Kürt kadın siyasetçiler Seve Demir, Pakize Nayır ve Fatma Uyar
şahsında katledilen tüm kadınları da saygıyla, hürmetle, minnetle andığımı
ifade etmek istiyorum. 
Değerli
milletvekilleri, bildiğiniz gibi, bugün aynı zamanda, 1972 yılında Deniz
Gezmiş’in, Yusuf Aslan’ın ve Hüseyin İnan’ın idam kararının Türkiye Büyük
Millet Meclisinde onaylandığı bir gündür. Evet, daha önce, Deniz Gezmiş’in
doğum gününde, hepimiz, bu onayı ve bu idamı kınadığımızı ve bu tür durumların
bir daha yaşanmaması için düşüncelerimizi ifade ettik bu kürsülerden. Tekrar
diyoruz ki: Bu Meclis geçmişte bu eksikliklere düşmüş ve böyle kararlar almışsa
da bundan sonra, tarihe kötü emeller oluşmaması açısından, Meclisin alacağı her
kararı iyi düşünmesi ve bundan sonraki süreçte de bu tarihsel sürecin her
yönüyle hesabını verecek kararlara imza atması gerektiğini bir kez daha ifade
ediyor ve Yusuf Aslan’ı, Deniz Gezmiş’i, Hüseyin İnan’ı saygıyla anıyorum. 
Evet,
belki bugün gündemimiz mülteci kadınlara ilişkin yaşanan sorunları dile
getirmektir ama ben ondan önce, kadınların Türkiye’de yaşadığı sorunları ve
aslında, kadınların yaşamış oldukları sorunlarla birlikte mücadele ve özgürlük
taleplerini ifade etmek istiyorum. Kadına yönelik her türlü şiddet ve
ayrımcılığa karşı kadın örgütlerinin yıllardır yürütmüş olduğu mücadeleyle
ülkemizde kadın mücadelesinin geniş bir yer kapladığını biliyoruz ama bunun
öncülüğünü yapan Kürt kadınları başta olmak üzere, dünyada, Orta Doğu’da,
Türkiye’de ve birçok ülkede kadınlar örgütlenerek, mücadelelerini büyüterek
taleplerini dile getirmiş ve yasal, anayasal statülerini elde etmek için
mücadele etmişlerdir. Bugün, hakeza, her ne kadar kadını eve kapatan ve kadını
evde çocuk doğurmaya zorlayan anlayış olsa da kadınlar, alanlarda
mücadelelerini, direnişlerini, özgürlük, demokrasi ve barış için en ön saflarda
yer aldıklarını ifade etmişlerdir. 
Evet,
belki 8 Martlarda bunları alanlarda ifade eden kadınlar ama tarih boyunca
yaşamın her alanında eşitlik ve özgürlük için mücadele etmiş ve bunun birçok
kazanımını elde etmişlerdir. Eğer bugün, bu kazanımlar gelişmişse bu kadın
mücadelesinden geliştiğini bir kez daha bilmek gerekiyor. 
Kürt
kadınının, KJA’nın yapmış olduğu mücadelede kadınların yaşamın her alanında yer
aldıklarını ve karar mekanizmalarında, siyasi, sosyal, kültürel ve yaşamın her
alanında yer aldıklarını ifade edebiliriz. Yine, feminist kadın örgütlerinin
mücadelesiyle bugün kadına yönelik şiddet ve ayrımcılığın ve kadınların yasal
statülerine kavuşması için yapmış olduğu mücadeleyi bir kez daha anmak ve bu
mücadeleyi daha fazla büyütmek arzusunda olduğumuzu ve bunun için de mücadele
yürüttüğümüzü bir kez daha söylemek istiyorum. 
Evet,
göçenlerin çok yoğun yaşandığı… Özelde de savaşın derinleşmesiyle birlikte göçenlerin,
yerinden yurdundan edilenlerin aslında yarısından fazlası kadınlardır. Burada,
Türkiye’de iç göçün yaşandığı ve savaşlarla birlikte derinleştiği bu süreci bir
kez daha ifade ederek özelde 1990’lı yıllarda, daha şimdi de günümüzde,
yerinden yurdundan edilen kadınların sorunlarını görmek ve buna çözüm üretmek
için bir araştırma önergesi getirdik. Evet, hem iç göçü hem de dış göçleri
engellemek için yapacağımız çalışmalarda kadınlar olarak hangi düşünceden
olursak olalım, hangi partide yer alıyorsak alalım ama kadınların kadın
kimliğiyle bir araya gelmesi ve bu sorunları araştırarak birlikte çözmesi bizim
için çok önemli bir konudur. 
Biz
kadınlar, kadın kimliğimizle bir araya gelip barışı örebiliriz, kadına yönelik
şiddeti önleyebiliriz, kadınlara ayrımcılık uygulayan bütün politikaları değiştirebiliriz
ve “mülteci kadınlar” olarak ifade edilen, özelde DAİŞ’in çetevari zihniyetiyle
uyguladığı kadınlara yönelik şiddet ve özelde kadınları köle pazarında satmaya
çalıştığı anlayış nedeniyle kadınların, bulundukları alanları terk etmeleriyle
ve özelde Suriye’de ve Orta Doğu’da yaşanan savaşlardan kaynaklı geçiş alanı
olarak buraya, Türkiye’ye daha fazla geldiklerini biliyoruz. 
Evet,
3 milyon olduğu ifade edilen, “mülteciler” olarak ifade edilen ve hâlâ
statüleri belli olmayan insanların yarısından fazlası kadınlardır. Kadınların
hem yerlerinden ve yurtlarından edilmelerinden hem de çocuklarıyla birlikte
geliş aşamalarında yaşadıkları cinsel istismarlardan tutalım, yaşadıkları tüm
sorunlarıyla birlikte, geldikleri yerlerde de sorunlarının 2 katına vardığı bir
durumla karşılaşmış durumdayız.
Türkiye’ye
gelen sığınmacı mültecilerden kadınların yaşadıkları sorunların ne olduğunu çok
ayrıntılarıyla bilmiyoruz. Evet, Birleşmiş Milletlerin, bazı sivil toplum
kuruluşlarının bu konuda yapmış oldukları çalışmalar vardır ama biz diyoruz ki:
Biz Parlamentoda, tüm siyasi partilerdeki kadınlarla birlikte, kadınların
sorunlarını sivil toplum örgütleriyle birlikte yerinde görmek ve onların
sorunlarına çözüm üretebilen bir Parlamentoyu hayata geçirmek için bir komisyon
oluşturabiliriz. 
Biz
farklı düşünebiliriz, farklı sivil toplum örgütlerinde, farklı düşüncelerde yer
alan kadın arkadaşlarımız olabilir. Hep birlikte kadın kimliğiyle bir araya
gelip kadın sorununu birlikte çözebiliriz diyoruz ve kadına yönelik şiddetin,
toplumun her alanında yaşanan şiddetin önüne geçebilmek için kadın dayanışması
ve kadın politikalarının yasalaşmasıyla ilgili çabayı ve çalışmayı Parlamentoda
gerçekleştirebiliriz. Bu amaçla, özelde dil sorunu yaşayan ve Türkiye’ye gelip
dil sorunu yaşayan kadınlar ya evlere kapanmaktalar ya da çalışma alanı ve
istihdam alanı bile bulamamaktadırlar. 
Yine,
tonlarca sağlık sorunu yaşayan kadın arkadaşlarımızın sorunlarına bir nebze de
olsa çare bulmak ve onların sorunlarını gidermek bizim sorumluluğumuzdadır. 
Yine,
bulundukları alanlardan, özelde de istihdam alanı açısından baktığımızda ya hiç
çalışmıyor durumda ya da çalıştırıldığı zaman da daha düşük ücretlerle, daha
fazla emekle daha düşük ücretlerde çalıştırılan bir kadın profilini görmek
mümkündür. 
O yüzden
şunu bir kez daha net olarak ifade ediyoruz: Gelen göçmen kadınların ya da
mülteci olarak, statüsü ne olursa olsun gelen bütün kadınların, statüsü de
belirlenmemiş bütün kadınların yaşadıkları sorunları, şiddet, cinsel istismar,
ekonomik, kültürel ve toplumsal sorunları araştıralım ve bu sorunlara ilişkin
çözüm üretecek politikaları hayata geçirelim diyorum. Ve bu yüzden genel
anlamda Parlamentoda bir kez daha tekrarlayarak ifade ediyorum ki 4 partiden
kadın arkadaşlarla bu konuya “Evet.” diyelim ve kadınlardan oluşan bir
komisyonla bu soruna eğilelim diyorum.
Teşekkür
ediyorum. (HDP
sıralarından alkışlar)
BAŞKAN
– Teşekkür ederiz Sayın Demirel.
Grup
önerisi üzerinde ikinci konuşmacı Muğla Milletvekili Sayın Nurettin Demir. (CHP
sıralarından alkışlar)
Sayın
Demir, süreniz on dakika.
Buyurun.

NURETTİN
DEMİR (Muğla) – Değerli Başkan, saygıdeğer milletvekilleri; Halkların
Demokratik Partisinin önergesi üzerine söz almış durumdayım, lehine
konuşuyorum.
Efendim,
bu sığınmacı konusu gerçekten… Nasıl oldu da Türkiye böyle büyük bir sığınmacı,
mülteci sorunuyla karşı karşıya kaldı, biraz anımsamakta yarar var. Tabii,
biliyorsunuz, özellikle o zamanın Başbakanı -şimdiki Sayın Cumhurbaşkanı- ve o
zamanın Dışişleri Bakanı, Esad’la çok iyi görüşmelerde bulunuyorlardı; hafta
sonları tatillere çıkıyorlardı ailecek, birlikte yemek yiyorlardı ve dünya
konjonktüründe baktığımız zaman, petrol ve para sorunlarıyla, Orta Doğu’da
paylaşım, büyük Orta Doğu politikalarının sonucunda Suriye’nin parçalanması
gerekiyordu. Eş başkanlığı üstüne aldı Türkiye’deki yöneticilerimiz ve birden
ne olduysa karşılıklı büyük bir atışmayla, çatışmayla dost olduğumuz hemen
düşman oldu ve hatta “Üç ay içerisinde Şam’a gideceğiz, orada namaz kılacağız.”
diye açıklamalarda bulunurlarken birden de baktık ki oradan yaklaşık olarak
2,5-3 milyon civarında Suriyeli sığınmacıyı Türkiye topraklarında görüverdik. 
Tabii
ki bu çok önemli bir sorunu Türkiye’nin. Bugün baktığımızda dünyada da
-Türkiye’de terör hemen hemen öncelikli bir sorun ama- gerçekten göç, göçmen,
sığınmacı, mülteci en önemli dünya sorunu. Şu anda, İkinci Dünya Harbi’nden
sonra, baktığımızda, en büyük göçmenin bu tarihte, bu yüzyılda yaşadığını
görüyoruz. Maalesef, bugün yerinden yurdundan edilen insan sayısı 50 milyona
yaklaşmış durumda. Çok büyük bir rakam. 
Değerli
arkadaşlar, biz Brüksel’e üç partiden birer milletvekili gittiğimizde Avrupa
Parlamentosunda gördüğümüz tablo şuydu: Bütün Akdeniz’in etrafında insanlar
yeni güvenlikli bir ortam, yaşam ortamı bulmak için denizlere kendilerini
atıyorlar, bir şekilde Avrupa’ya ulaşmaya çalışıyorlar. Tabii ki bu ulaşma
sürecinde de birçok insanın öldüğünü, yaralandığını ya da geriye
püskürtüldüğünü görüyoruz ve Avrupa Birliğinin de özellikle bu konuda çok ciddi
bir endişe duymaya başladığını görüyoruz. Avrupalılar “Biz bunu nasıl yaparız?
Nasıl püskürtürüz? Nasıl bu beladan kurtuluruz?” diye apar topar birçok
politikalar geliştirmeye başladılar ve hatta, Schengen politikalarının ortadan
kalkacağının, yıkılacağının, böyle bir dünyanın ortadan kalkacağının endişesi
içerisinde yani Avrupa Birliğinin bölünüp parçalanacağının hissiyatına
vardılar. Çünkü, o gün Parlamentoya gelen özellikle Akdeniz ülkelerinden
parlamenterler, Avrupa’nın ve emperyalizmin, emperyalistlerin, Yeni Dünya
emperyalistlerinin, kapitalistlerin bu konuda, buradaki, Suriye’deki, Orta
Doğu’daki savaşı kışkırttığını, silah sattığını ve bu kadar insanın maalesef
yerinden yurdundan edildiğini ortaya koydular. 
Dolayısıyla,
şimdi geldiğimiz noktada, baktığımız noktada Avrupa Birliği ne yapsın, ne
etsin? İki tane tampon bölge oluşturmaya çalıştılar ve oradaki önerilerden bir
tanesi, öncelikle Sırbistan’ı ve Türkiye’yi tampon bölge olarak düşünüyorlardı
ama Sırbistan’dan o kadar büyük bir tepki geldi ki şimdi, Yunanistan ile
Türkiye’yi… 
Peki,
bunu nasıl yapacaklar? İşte, geçenlerde de hep beraber gördük ki Sayın Başbakan,
Merkel’le altı saat -altı saat ne konuştular bilemiyoruz- sanıyorum bir koyun
pazarlığı yaptılar, bu koyun pazarlığını tabii ki Kayseri pazarlığı olarak
ortaya koydu ve Başbakan, sanki Viyana savaşı kazanmış edalarıyla Türkiye’ye
geldi, dedi ki: “3 milyarı 6 milyar yaptık, haydi gözünüz aydın.” Sayın
Cumhurbaşkanı da bu pazarlıktan inşallah büyük paralarla döner diye bu
insanları bir koyun satmış edasıyla, bir incir satmış edasıyla tablo ortaya
koyunca, insan hakları açısından baktığımızda, gerçekten utanç verici bir
tablo. 
Yaşanan
bir insanlık dramı maalesef. Türkiye'de… Biz, Cumhuriyet Halk Partisi Mülteci
ve Sığınmacılar Komisyonu olarak, Veli Ağbaba, Mustafa Balbay ve özellikle
Özcan Purçu gibi milletvekilleriyle birlikte çeşitli bölgelerdeki
sığınmacıların yaşamış olduğu dramları yerinde giderek inceledik. Gördük ki,
özellikle Seferihisar’da, Bodrum’da yüzlerce, binlerce insan maalesef, yalın
ayak ve başı kabak, hiçbir imkânları olmadan karşıya geçmeye çalışıyorlar,
yüzmeye çalışıyorlar, botlarla geçmeye çalışıyorlar ve ölüyorlar. Bugüne kadar
ölen mülteci ve sığınmacı sayısı 3.500 arkadaşlar, 3.500 kişi, hatta daha fazla
insan maalesef öldü ve ölmeye de devam ediyor. Haberleri görüyoruz ama
insanların vicdanı kalmamış, yüreği kalmamış, o kadar sıradan bir haber hâline
geldi ki.
Bakın,
biz Seferihisar’a gittik, Özcan Purçu’yla birlikte gidip olayları yerinde
gördük, gerçekten büyük bir üzüntü duyduk. Karakolda 23 mülteci, 9-10 kişi
yaşamını kaybetmiş, eşlerini kaybetmiş, çocuklarını kaybetmiş. Bir adam
ağlamayı unutmuş, donuk bir yüz, gözyaşı düştü düşecek gözünden, ne olduğunun
farkında değil arkadaşlar, ne olduğunun farkında değil. Olan olay, karısını
kaybetmiş, çocuklarını kaybetmiş, yani bundan sonra dünyada onun geleceğiyle
ilgili ne olacağının ne farkında ne beklentisinde. Önüne konulan bir tabak
yemeğin de bir kaşığını almış, yarısı tabağın içinde. Böyle bir tablo
arkadaşlar, bunu çok daha artırabiliriz. Aylan bebeğin gittiği yeri gördük
sabah beş, beş buçukta. 
Gerçekten
ben, iktidar partisinin milletvekillerinin de o bölgelere gidip onların
yaşadıklarını görmesini, yani bunu yaşamalarını isterdim arkadaşlar. Yani
hepimiz insanız, hepimiz bir can taşıyoruz, yürek taşıyoruz, vicdan taşıyoruz.
Yani bir kere de siz gidin kardeşim. Yani hep Ankara’da durarak bunları bir
şekilde çözemeyiz. Dolayısıyla, insanlar acılar çekiyor, özellikle, en büyük
acıları kadınlar ve çocuklar çekiyor. Tabii ki, Türkiye gerçekten takdir edilecek
bir ev sahipliği yaptı ama bu ev sahipliğinin budan sonraki süreçte ne
noktalara gideceği, nasıl gideceği, nasıl çözüleceği gerçekten, iktidar
partisinin sadece, biraz önce söylediğim gibi ve gerçekten de utandığım, bir
koyun pazarlığı, incir pazarlığı ötesinde ciddi önlemleri almadığını ve
muhalefet partilerinin önerilerini dikkate almadığını gördüğüm için üzülüyorum.

Peki,
nedir bizim önerimiz? Önerimiz şu arkadaşlar: Türkiye büyük bir göçmen,
sığınmacı sorunuyla baş başa. Peki, ne yapmamız lazım? Yani bunları yermek mi
lazım, bunları göz ardı mı etmek lazım? Hayır, bir göç ve uyum bakanlığının
mutlaka, Türkiye’de ivedilikle oluşması lazım. Diğer bakanlıklarda kurulacak
AFAD’ın ya da Turizm Bakanlığının, yok Millî Eğitim Bakanlığının, yok Aile ve Sosyal
Politikalar Bakanlığının bir dairesinin dağınık bir şekilde bu sorunların
üstesinden gelmesi mümkün değil. Bu sorunların köklü bir şekilde çözülmesi
gerekir diye düşünüyoruz. Çok daha fazla, Mecliste bu konunun değerlendirilip
ciddi bir araştırma komisyonu kurulup bu konuları özellikle kadınların veya
kadınların düşürüldüğü fuhuş olaylarının, uyuşturucu olaylarının ve çocukların,
dağılmış aile ortamlarının ivedilikle çözülmesi ve çocukların eğitimiyle ilgili
ciddi çalışmaları bizim de yapmamız gerektiği düşüncesindeyim.
(Mikrofon
otomatik cihaz tarafından kapatıldı) 
NURETTİN
DEMİR (Devamla) – Teşekkür ediyorum, saygılar sunuyorum. (CHP sıralarından
alkışlar)
BAŞKAN
– Teşekkür ederiz Sayın Demir.
MEHMET
NACİ BOSTANCI (Amasya) – Sayın Başkan…
BAŞKAN
– Grup önerisi üzerinde üçüncü…
MEHMET
NACİ BOSTANCI (Amasya) – Sayın Başkan…
BAŞKAN
– Buyurunuz Sayın Bostancı.
MEHMET
NACİ BOSTANCI (Amasya) – Kısa bir açıklama yapabilir miyim?
BAŞKAN
– Buyurun Sayın Bostancı.
Görmedim,
kusura bakmayın.
MEHMET
NACİ BOSTANCI (Amasya) – Estağfurullah.
BAŞKAN
– Buyurun.
V.- AÇIKLAMALAR (Devam)
14.- Amasya Milletvekili Mehmet Naci Bostancı’nın,
Muğla Milletvekili Nurettin Demir’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Burada,
Avrupa Birliğiyle yapılan müzakerelere ve mültecilere ilişkin elde edilen
kazanımlara, gelişmelere ilişkin sayın konuşmacı, daha içerikli, müzakerelerin
mahiyetine yönelik eleştiri getirebilirdi ve esasen, biz, kendisinden on
dakikalık bir konuşma içerisinde, zamanın elverdiği ölçüde bunu yapmasını
beklerdik, fakat değerli konuşmacı, hafife alıcı, alaycı, “koyun pazarlığı”,
“incir pazarlığı” gibi, ilgili kişileri de bir nevi tahkir edici ve küçültücü
ama müzakerelerin içeriğine ilişkin tek söz söylemeyen bir dille bu konuları
konuştu. Bunun uygun bir dil olmadığı, herhâlde bütün Meclisin dikkatindedir
diye düşünüyorum. Müzakerelere yönelik eleştirilere eyvallah, ne konuşuldu, ne
kazanıldı, ne yapıldı, mültecilere ilişkin elde edilenler nedir, bunlara
yönelik eleştirilere de eyvallah, fakat tek kelime etmeksizin “koyun
pazarlığı”, “incir pazarlığı” gibi hafife alıcı, Türkiye ile Suriye arasında
yaşanan gelişmeleri, geçmişi, bugünü yine aynı şekilde hafife alıcı bir dil,
doğrusu uygun bulmadım. Bunu arz etmek istedim.
Saygılarımla.

BAŞKAN
– Peki, teşekkür ederiz Sayın Bostancı. 
Sayın
Özel, buyurun.
ÖZGÜR
ÖZEL (Manisa) – Sayın Başkan, Sayın Bostancı, konuşmacımızın yapmış olduğu
eleştirilere cevap verirken öyle açıklamalarda bulundu ki sanki konuşmacımız…
Ki biz çok dikkatle takip ettik, partimizde çok sayıda komisyonda görev yapan,
parmak bastığı her konuda ses getiren, örneğin geçen sene Pozantı Cezaevindeki
çocuklara yapılan zulmü ve uygunsuz muameleyi gündeme getirip, iktidar bunu
reddettikten üç gün sonra Pozantı Cezaevinin kapatılmasıyla sonuçlanacak olan
raporu yazan heyetin ve şu anda da sığınmacılarla ilgili çalışmaları yapan
heyetimizin üyelerinden bir tanesi. Onun açıklamalarını içeriksiz, eleştirilerini
alaycı şekilde nitelendirerek, kendisine ve grubumuza sataşmada bulunmuştur,
cevap hakkı kullanmak isteriz. 
BAŞKAN
– Peki Sayın Özel. 
Sayın
Demir, siz mi konuşacaksınız? 
NURETTİN
DEMİR (Muğla) – Evet efendim. 
BAŞKAN
– Buyurun, iki dakika size söz veriyorum.
IV.- SATAŞMALARA İLİŞKİN KONUŞMALAR (Devam)
3.- Muğla Milletvekili Nurettin Demir’in, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması 
NURETTİN
DEMİR (Muğla) – Değerli Grup Başkan Vekilim, içeriğin, kendisine göre tatmin
etmediğini söyledi. Ben şunu söylemek istedim -galiba anlayamadı- ben şunu
söylüyorum: Sayın Başbakan ile Merkel, sanıyorum, beştaş oynamadılar galiba
altı saat. Altı saatte ne görüştüler? İçeriğini siz biliyor musunuz? İçeriğini
biliyorsanız açıklayın, biz de size ona göre ifadede bulunalım. 
Ben,
Avrupa Birliği Uyum Komisyonundayım, günlerce bu konuları konuşuyoruz.
Brüksel’e Hamza Dağ’la birlikte gittik; oradaki görüşmeleri yakinen izledik,
önerilerimizi konuştuk. Yani, neyi söyleyeceğiz ki? Önerimiz çok net ve açık;
diyoruz ki: Ciddi bir sorun var, Türkiye'nin geleceği açısından da çok ciddi
sorunlar artarak artacak. Dolayısıyla, bir göçmen ve uyum bakanlığının en iyi
şekilde politikalar oluşturacak şekilde örgütlenmesi gerektiğini söylüyoruz,
daha ne diyelim? 
Teşekkür
ederim. (CHP sıralarından alkışlar)
BAŞKAN
- Teşekkür ederiz Sayın Demir. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Van Milletvekili Bedia Özgökçe Ertan
ve arkadaşları tarafından, Türkiye'de kadın mülteci ve sığınmacıların yaşadığı
sorunlar ve bu sorunların giderilmesi için gerekli önlem ve politikaların
belirlenmesi amacıyla 4/3/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 10
Mart 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Sayın milletvekilleri, Halkların Demokratik Partisi Grubunun önerisi üzerinde
üçüncü konuşmacı, Kars Milletvekili Sayın Ayhan Bilgen. (HDP sıralarından
alkışlar) 
Süreniz
on dakika Sayın Bilgen.
AYHAN
BİLGEN (Kars) - Sayın Başkan, değerli milletvekilleri; öncelikle, mülteci
sorunuyla ilgili Türkiye'nin, belki, ciddi bir yüzleşmeye ihtiyacı olduğunu
Suriye’de yaşanan savaşla öğrenmiş olması acı bir durumdur. Elbette, sadece
bugünkü iktidarın değil geçmişteki iktidarların da bölgesel ilişkilerinde,
bölgedeki gelişmelerin Türkiye'nin iç siyasetini etkileme potansiyeli açısından
mülteci sorununun kritik rolünü daha ciddi idrak etmesi gerekirdi. 
Afganistan’da
yaşanan savaş, İran-Irak Savaşı, Irak’ın işgali ve o dönemde yaşananlar…
Aslında, Türkiye'nin mülteci sorunuyla daha erken yüzleşmesi ve bu konuda daha
insani düzenlemeleri, bu kadar gecikmeden yapması beklenirdi. Ne yazık ki
Türkiye, koyduğu coğrafi çekincelerle, Türkiye'nin doğusundan gelenlerin
mülteci haklarına sahip olmasına imkân tanımıyor. Elbette, mülteci sorunuyla
ilgili duyarlılık aynı zamanda ekonomik gücünüzle ilgili. Yani, bulunduğunuz
coğrafya sürekli mülteci üretiyorsa, sürekli savaşlar, sürekli kaos, ekonomik
krizler yaşanıyorsa bu coğrafyada mültecilerle ilgili sadece bir taahhütte
bulunmak, sadece soyut insan hakları bağlamlı tartışmak değil, aynı zamanda bu
ülkelerle ilişkinizde yeni mülteci akınına maruz kalmamaya dair bir
stratejinizin, bir dış politikanızın olması gerekiyor. Bu konuda, geçmişte,
aslında son derece insanlık açısından utanç verici şeyleri Türkiye yaşadı.
Mesela, Çeçenistan savaşı sırasında ve sonrasında ben, sadece İstanbul’da
kaldıkları, adına kamp bile denemeyecek mekânlarda doğrudan insan hakları
savunucusu olarak çalışma imkânı buldum. Biri Ümraniye’de caminin altı
olmak üzere yüzlerce insanın kaldığı bir ortam; biri, işte, Beykoz’da terk
edilmiş ya da bir hayırsever tarafından tahsis edilmiş bir bina. Bu şartlarda,
koğuş gibi bir odada onlarca erkeğin, başka bir odada onlarca çocuğun ya da
kadının kaldığı ortamlarda yıllarca yaşamak zorunda kaldılar. Ama, keşke sorun
sadece yaşam koşullarıyla ilgili olsaydı, sadece o çocukların eğitim, sağlık,
barınma imkânlarından mahrumiyetiyle ilgili olsaydı. Daha ciddi boyutlar var.
Mesela, Türkiye’de Çeçen mültecilerle ilgili en duyarlı isimlerden biri
olduğunu herkesin kabul ettiği, bildiği Medet Ünlü, Ankara’da iş yerinde bir
suikasta kurban gitti. Medet Ünlü suikastının failleri henüz yakalanamadı.
Medet Ünlü, insan hakları alanında çalışan ve Türkiye’den ciddi insani
yardımlar organize ederek Çeçenlere ulaşmasına aracılık eden, yardımcı olan
birisidir. Belki bu Meclis çok gündemine almak istemeyebilir ama ailesinin ve
yakınlarının Medet Ünlü’yle ilgili iddiası şu: Medet Ünlü’nün, Çeçenlerin
Suriye’deki savaşa, El Kaide bağlantılı örgütlere savaşçı olarak götürülmesine
karşı çıktığı için, IŞİD ve benzeri örgütlere savaşçı olarak götürülmesine
direndiği için, karşı çıktığı için yine Kafkasya kökenli ama El Kaide’yle
bağlantılı kişi ya da örgütler tarafından öldürüldüğüne dair ciddi bir iddia
var. Ankara’nın göbeğinde, bürosunda infaz edildi, öldürüldü; faili meçhul.
Başka
çok ciddi örnekler var. Mesela, Türkiye'ye diğer ülkelerin devlet başkanları
geldiğinde peşinen suçlu kabul edilip, tutuklanıp sonra o devlet başkanı
gittiğinde… Zaten bırakılır, hakkında ciddi bir iddia yok ama sırf uluslararası
platformlarda “Bakın, biz işte muhaliflerinizi tutukladık, gözaltına aldık, çok
ciddi emniyet tedbirleri aldık.” demek için bu uygulamalar yapılır, yaygın bir
uygulamadır. Bu şekilde tutuklanıp sonra o ülke devlet başkanı döndükten sonra
aylarca gözaltı merkezlerinde unutulan, yakını, tanıdığı olmadığı için,
haklarını arayacak kimse de bulunmadığı için gözaltı merkezlerinde unutulanlar
var. Festus Okey vakası başlı başına kamuoyunun bildiği bir vaka, ayrıntısına
dönmek istemiyorum. 
Sonuç
itibarıyla, Türkiye'de mülteci sorununun İçişleri Bakanlığı hiyerarşisi
içerisinde ele alınıyor olmasının kendisi aslında bir sorundur çünkü mülteci
sorunu artık dünyada sadece bir güvenlik sorunu değildir. Mülteci sorununa eğer
sosyal boyutu itibarıyla bakmıyorsanız yani insan haklarının bir parçası olarak
görmüyorsanız o takdirde işi sadece güvenlik tedbiri bağlamında ele alırsınız.
Böyle bile ele alıyor olsak aslında Suriye’den gelen mültecilerle ilgili çok
ciddi iddialar var yani ciddi güvenlik zafiyetleri var. Bu iddiaları şimdi
tekrar uzun uzun burada aktarmak istemiyorum ama daha önce bu mülteci
kamplarının kuruluşu sırasında Birleşmiş Milletler Mülteciler Yüksek
Komiserliğinin çok ciddi uyarıları oldu, dediler ki: “Bunun standartları var.
Mülteci kampları savaşın devam ettiği ülke sınırına çok yakın kurulamaz.”
Neden? Çünkü orada bir iç savaş var ve o kamplarda kalanların o ülkeye geri
dönüp savaşa katıldıklarıyla ilgili bir iddia olursa orası mülteci kampı
olmaktan çıkar, başka bir şey olur. 
Bakın,
resmî rakamlara göre Suriyeli olup Türkiye'de ameliyat edilen, mülteci
kamplarında kalan ya da başka ortamlarda kalanlarla ilgili rakam 320 bin
civarında. Bizim için mülteci hakları, insan hakları, hasta hakları her şeyin
üzerindedir, bu anlamda herhangi bir polemik için söylemiyorum. Ama, bu 320 bin
kişinin ameliyat nedenlerinin ne olabileceği -savaşta yaralanan mı- tedavi
olduktan sonra savaşmak üzere oraya geri dönenlerin ne kadar olduğu, ne
kadarının tedavi gördükten sonra gözaltı ya da diğer muamelelere tabi olduğu
konusu ciddi bir tartışma konusudur.
Eğitim
hakkıyla ilgili söylenecek çok şey var. Şu anda 18 yaş altındakilerin rakamı
yüzde 52 civarında ama Türkiye’deki zorunlu eğitim yaş kategorisine girenlerin
rakamı da yaklaşık 700 bin civarında. Şimdi, bunların içerisinde tabii ki
ailelerden, eğitim almalarını istemeyenler, Türkiye eğitim sisteminden
rahatsızlıkları dolayısıyla böyle bir beklenti içerisinde olmayanlar
bulunabilir, bu ayrı bir tartışma konusu. Ama, bununla ilgili düzenlemelerin,
bununla ilgili kalıcı planlamaların ne kadar büyük bir maliyet getireceği
dikkate alınarak aslında bu işin çözümünün Suriye’de bir an önce barışın
sağlanması, bir an önce istikrarın devam etmesi… Kriz yönetme, krizden
faydalanma, krizi bir siyasi çıkara dönüştürme stratejisinden bir an önce
vazgeçilmesi gerekiyor. 
Evet,
burada çatışmanın devam etmesi Suudi Arabistan açısından anlamlı ve faydalı
olabilir. Suriye’deki savaşın, vesayet savaşının Suudi Arabistan’a sıçramaması,
Suudi Arabistan’ın mezhepsel, etnik durumu açısından anlamlı olabilir ama
Türkiye gibi en uzun sınırı Suriye’yle olan bir ülkede, burada bir an önce
barış görüşmelerinin başarıya ulaşmasına ve aslında bir an önce odak ülkeye
geri dönüşün sağlanmasına dair bir stratejinin esas alınması gerekiyor. Yoksa
milyonlarla ifade edilen bir tablo var. Bunların kamplarda kalanlarının oranı
öyle iddia edildiği gibi tabii milyonlarla falan ifade edilecek rakamlar da
değil. Zaten galiba AB’yle görüşmelerdeki asıl kriz noktalarından birisi de bu;
resmî rakamların 250 bin civarında olduğu yönünde. Şimdi “Milyonlarca Suriyeli
var.” diyorsunuz, buna dair bir rakam talep ediyorsunuz Avrupa Birliğinden;
onlar mülteci kamplarında kalanların sayısını sorduğunda da işte 250 bin
civarında rakam veriyorsunuz. Şimdi, insanların dayanışmayla, vakıflar,
dernekler, belediyeler marifetiyle çözdüğü bir sorunun külfetini, yükünü devlet
taşıyormuş gibi bir talepte bulunduğunuzda, hem uluslararası arenada
inandırıcılığınız kalmıyor hem de bu işi sanki ekonomik bir ranta dönüştürmek
niyetindeymişsiniz gibi bir algı oluşuyor.
Sayın
Cumhurbaşkanı bugün yine açıklama yaptı bu konuyla ilgili, diyor ki: “Geçmişte
biz zaten harcamamızı yaptık, onun için, gelin, bakın yatırımlarımıza, parayı
bize nakit ödeyin.” Oysa, Avrupa Birliğinin finans sisteminde böyle bir yöntem
yok. Avrupa Birliği ülkelerinin, bir kere, bu yükü paylaşması gerekiyor, her
ülke, her üye ülke kendi gücü ölçeğinde buna doğrudan katkı sunacak. Şimdi, bu
katkıyı Avrupa Birliği ülkeleri ne zaman, nasıl, ne kadar kabul edecekler?
Benim bildiğim kadarıyla zaten bu ödeme 2018 sonuna kadar planlanıyor yani öyle
nakit bir parayı gidip, tahsil edip gelme imkânı yok. Bir de Sayın
Cumhurbaşkanı diyor ki: “Bu işi bilen birilerini gönderin, gelsin, bir baksın.
Yani, eğer yaptığımız yatırımlar bu rakamları hak etmiyorsa, tamam, o zaman
konuşalım.” Şimdi, her konuyu bilen bir Cumhurbaşkanı mülteci sorununu da
biliyor gibi konuşuyor ama ne Avrupa Birliğinin insani yardım çalışmaları böyle
yürüyor ne de proje fonlama sistemi böyle değil. Çünkü onlar şöyle bakarlar
olaya: Nakit para ödendiğinde suistimal, rüşvet falan olabilir, bunun denetim,
serbest bırakılma sistemleri var. Bu sistemler yokmuş gibi konuşmak Türkiye’yi
de uluslararası arenada ciddi biçimde zora sokuyor.
Herkesi saygıyla
selamlıyorum.
BAŞKAN –
Teşekkür ederiz Sayın Bilgen.
Halkların
Demokratik Partisi grup önerisi üzerinde aleyhinde olmak üzere son konuşmacı
Kocaeli Milletvekili Sayın Radiye Sezer Katırcıoğlu. 
Buyurun Sayın
Katırcıoğlu. (AK PARTİ sıralarından alkışlar)
Süreniz on
dakika.
RADİYE SEZER
KATIRCIOĞLU (Kocaeli) – Değerli Başkan, değerli milletvekilleri; HDP’nin
Türkiye’de bulunan kadın ve mülteci sığınmacıların yaşadığı sorunlarla ilgili
önerisi aleyhinde AK PARTİ Grubu adına söz almış bulunmaktayım. 
Konuşmamın
gündemi, Suriye’de yaşanan çatışma ve bu çatışmanın neden olduğu en büyük
mesele olan mülteci sorunu ve daha da hassas değerlendirilmesi gereken kadın
mültecilerdir.
Suriye’de süren
savaşın 5’inci yılında yeni aktörlerin de dâhil olmasıyla savaş yeni boyut
kazanmış, çatışmalar daha da şiddetlenmiştir. Maalesef, savaşın başladığı
yıllardan beri artarak devam eden bir göç hareketliliği yaşanmaya devam ediyor.
Yanı başımızda yaşanan insanlık dramına Türkiye, duyarsız kalmayarak, âdeta
tarihe mal olacak destansı bir kardeşlik örneği sergileyerek, Suriyeli
kardeşlerimize kapılarını açarak onlara sahip çıkmıştır. Türkiye, kurum ve
kuruluşlarıyla ilkesel bir tutum takınmış, zorda olana, yardıma muhtaç olana
ırkı, dini ve mezhebiyle ilgilenmeyerek, elini uzatmıştır. Bu topraklarda
yüzyıllardır tarihiyle, kültürüyle bir arada yaşayan ve aramızda akrabalık,
dostluk bağları olan Suriyeli kardeşlerimizin sorunlarına kendi sorunlarımız
gibi eğilmek en önemli vazifelerimizdendir.
Mazlumla
zalimin mücadelesi insanlık tarihiyle yaşıttır. Bizler de Türkiye olarak
mazlumların yanında olduk ve olmaya devam edeceğiz. Bu kapsamda, Suriyeli
kardeşlerimizin ilk ev sahibi Türkiye’dir. Türkiye, bu hususta, imkânlarının
sınırlarını zorlayarak organize olmaya çalışmıştır. AFAD ve Kızılayı bu hususta
tebrik etmek istiyorum. Suriyeli misafirlerimizi kadın özelinde ayrı bir
değerlendirmeye tabi tutarak bir çalışma gerçekleştirmiştir. AFAD, bu konuda
bilinçli bir programa imza atarak gerçek ve hassas bir uygulamayı hayata
geçirmiştir. Ülkemizde bulunan Suriyeli kadın sığınmacı sayısı 1 milyon 600
binden daha fazladır. Bu sığınmacı kardeşlerimizin hayatlarının
iyileştirilmesine yönelik çalışmalarımız da devam etmektedir. Bugün kampları,
geçici barınma merkezlerini gezdiğimiz ve bilgi aldığımızda bunu rahatlıkla
gözlemleyebiliyoruz ki bu merkezler birçok kurum ve kuruluş tarafından
gezilmiş, koşulları itibarıyla takdir toplamıştır. Türkiye de bu sınavdan yüz
akıyla geçmiştir. 
Peki,
AFAD’ın yaptığı bu çalışmalar nedir? Kendisinden, makamdan bizzat aldığım bilgiyi
tek tek, madde madde okuyacağım, çok önemsiyorum çünkü. 
1)
600 AFAD personeline Birleşmiş Milletler Mülteciler Yüksek Komiserliği
sponsorluğunda uluslararası koruma, erken yaşta ve zorla evlilikler hakkında
yasal mevzuatla ilgili eğitimler verilmiştir. 
2)
Bütün barınma merkezlerinde kadın komiteleri kurularak kadınların karar alma
süreçlerine katılımı ön planda tutulmuştur. 
3)
Bütün barınma merkezlerinde kadınlara yönelik hobi kursları ve sosyal tesisler
açılmıştır. 
4)
Barınma merkezlerinde muhtarlara, kadınlara ve erkeklere yönelik aile içi
eğitim seminerleri verilmektedir. 
5)
AFAD koordinasyonunda, Aile ve Sosyal Politikalar Bakanlığı ile Birleşmiş
Milletler Nüfus Fonu, toplumsal cinsiyete dayalı şiddet ve erken yaşta
evlilikleri önleme programı kapsamında, Nizip 1 kampında 395 kadınla 17
toplantı gerçekleştirilmiştir. Birleşmiş Milletler Mülteciler Yüksek
Komiserliği sponsorluğunda Çalışana Destek Projesi gerçekleştirilmiş, 81 ilde
AFAD’a ve Başkanlığımızda görevli olan çalışana destek projesi gerçekleştirilmiştir.
Burada 56 sosyal çalışmacı, psikolog ve sosyolog eğitici eğitimini alarak stres
ve öfke kontrolü eğitimlerini bir ay süreyle tamamlamışlar, bu alanlarda
görevlendirilmiştir. 
7)
Her ay ilgili kurum ve kuruluşların, yerelden STK’ların katılımlarıyla
birlikte, toplumsal cinsiyete ve cinselliğe dayalı şiddet çalışma grubu
toplantısı yapılmakta ve çalışmalar takip edilmektedir. 
8)
Barınma merkezi yönetimlerinin erken yaşta evlilik hakkında vermiş olduğu
bilinçlendirme eğitimleri sayesinde erken yaşta evlilikler azalmaya
başlamıştır. 
9)
Bazı barınma merkezlerimizde Suriyelileri yasal evlilik yaşına teşvik etmek
için düğün masrafları merkez yönetimince desteklenmektedir. 
10)
Birleşmiş Milletler Nüfus Fonu ve Sağlık Bakanlığı iş birliğinde AFAD
tarafından gebelik ve emzirme hakkında Arapça broşürler ve hijyen kitleri
dağıtılmaktadır. 
11)
Barınma merkezlerinde yemek dağıtıldığı dönemlerde hamile ve emziren kadınlara
özel beslenme menüleri dağıtılmıştır. 
12)
Barınma merkezlerinde, toplumsal cinsiyet eşitliği gözetilerek sağlık ve
güvenlik, eğitim alanında yeterli sayıda kadın personel istihdam edilmektedir. 
13)
Kadınların güvenliği için tuvalet ve banyoların fiziki konumuyla ilgili gece
aydınlatmaları tamamlanmıştır.
14)
AFAD, Aile ve Sosyal Politikalar Bakanlığı ve Birleşmiş Milletler Nüfus Fonu iş
birliğinde kadına yönelik şiddet, evlilik yaşı, resmî nikâh, kadın hakları ve
başvuru mekanizmalarıyla ilgili Arapça broşürler hazırlanmış ve bunlar en yakın
zamanda bütün kamplara dağıtılacaktır.
15)
İslahiye, Harran ve Öncüpınar geçici barınma merkezlerine, daha sonra diğer
merkezlerde de yaygınlaştırmak üzere, Birleşmiş Milletler Sınai Kalkınma
Örgütüyle dokuma tezgâhları kurularak, eğitici eğitimlerinin 2016 yılında
tamamlanarak her iki ayda bir 1.240 mezun sağlayacak şekilde çalışmalar
planlanmış, devam etmektedir. 
Evet,
AFAD’ın bu çalışmasından sonra Aile ve Sosyal Politikalar Bakanlığının yaptığı
çok önemli bir çalışmaya da değinmeden geçemeyeceğim. Aile Eğitim Programı
dediğimiz, Aile Bakanlığımızın 5 ana modülden oluşan, sağlıktan aile içi
iletişime ve ilk yardımdan medya okuryazarlığına, iktisada varan çok geniş
kapsamlı aile eğitimi -Arapça diline çevrilmiş- ve 105 Suriyeliye eğitici
eğitimleri vererek 20 bin Suriyeli kardeşimize, kadınlarımıza bu eğitim
verilmiştir. Burada sosyal hizmetler ve sosyal psikologlar çalışmakta. Bununla
birlikte, çok önemsediğimiz “refakatsiz çocuklar” dediğimiz çocuklar korunmaya
alınmıştır. Göç yoluyla ülkemize gelen yabancı çocuklar için 8 tane bakım
merkezi kurulmuş. Bunlar nereler? Ağrı, Konya, Yozgat, Gaziantep, Bilecik,
Erzincan, İstanbul, Van. Burada şu an 300 çocuk var. Peki, daha neler yapılmış?
81 ilde çocuk komiteleri aracılığıyla çocuktan çocuğa uyum eğitimi verilmiş.
Bunu çok önemsiyoruz, iki kültürün birbirine kaynaşması bu anlamda çok önemli.
Reyhanlı’da yapılmakta olan, planlanan bir proje var ki bunlar da “çocuk köyü”
adıyla adlandırdığımız -55’i villa tipinde, 99- tüm mülteci çocuklarının
barınabileceği bir çalışma. 
Evet,
devlet bakanlıklar aracılığıyla bu çalışmaları yaparken sivil toplum örgütleri
ve halkımız, ensar ve muhacir ilişkisi noktasında Suriyeli ailelerimizin,
kadınlarımızın, özellikle çocuklarımızın yanında durmuştur. Bunlara da kısaca
değinmek gerekirse, benim bizzat içinde bulunduğum Kadın, Aile ve Gençlik
Merkezinde, bir vakıfta, kamp dışında yaşayan Suriyeli ailelerin, özellikle
kadınların ve çocukların eğitimi projesiydi ki bugün 5 ilde 15 bin çocuğa
ulaşılmış ve bu model, çalışma, Millî Eğitim Bakanlığı tarafından Suriyeli çocukların
olduğu her ilde devam ettirilmektedir. Bu, Suriye müfredatı üzerinden, Suriyeli
ailelerle birlikte diploma alacak şekilde planlanan bir projedir. Bunları
sıralayabiliriz.
Bir
tanesi daha var ki yetim kız çocukları için ve kadınlar için planlanmış bir eğitim
projesi. Tabii ki biliyorsunuz, kadınların ve kız çocuklarının istismarını
önlemenin en iyi yolu eğitime katmak ve eğitim almalarını sağlamak. Evet,
bunları da Türk çocuklarıyla bir araya getirerek yurt dışından gelen misafir
öğrenciler müfredatı üzerinden bu çocukların eğitimlerinin devamı sağlanmıştır.
Önemli
bir eğitim çalışması daha var ki üniversiteyi yarım bırakmış, buraya gelen
Suriyeli genç kızlarımızın ya da buraya geldikleri zaman üniversite çağına
gelen çocuklarımızın Türkçe eğitim yeterlilik sınavını alabilmesi için Türkçe
eğitimleri verilmiştir, dil eğitimleri verilmiştir, üniversiteye devamları
sağlanmıştır. 
Tabii,
bunları yapıyoruz ama en önemlisi, bu Meclis çatısı altında yapılan bir çalışma
var ki buna değinmeden geçmek istemiyorum. Bütün siyasi partilerimizin önergesi
ve katılımıyla birlikte Mülteci Hakları İnceleme Alt Komisyonu kurulmuştur ki
bizim bugünden beri konuştuğumuz, hassasiyet gösterdiğimiz konular bu alt
komisyonda hızlıca ele alınmakta ve raporunu en kısa zamanda bizlerle
paylaşacaktır. 
Bir
şeye daha değinmek istiyorum ki İçişleri Bakanlığı bünyesinde Göç İdaresi
Başkanlığımız kurulmuştur, 81 ilde de teşkilatlanması tamamlanmıştır.
Vaktimiz
sınırlı, anlatacak, söyleyecek çok şey var, bizler bu çalışmalarımızı bütün
duyarlılığımızla devam ettiriyoruz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Katırcıoğlu.
Sayın
milletvekilleri, Halkların Demokratik Partisi Grubu önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir.
Sayın
milletvekilleri, gündemin “Seçim” kısmına geçiyoruz.
VIII.- SEÇİMLER
A) Komisyonlarda Açık Bulunan Üyeliklere Seçim
1.- Millî Eğitim, Kültür, Gençlik ve Spor Komisyonunda
boş bulunan üyeliğe seçim
BAŞKAN
– Millî Eğitim, Kültür, Gençlik ve Spor Komisyonunda boş bulunan ve Cumhuriyet
Halk Partisi Grubuna düşen 1 üyelik için İzmir Milletvekili Mustafa Ali Balbay
aday gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir.
Birleşime
on dakika ara veriyorum.
Kapanma Saati: 16.38
İKİNCİ OTURUM
Açılma Saati: 17.01
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), İshak GAZEL (Kütahya) 
----- 0 -----
BAŞKAN – Türkiye
Büyük Millet Meclisinin 58’inci Birleşiminin İkinci Oturumunu açıyorum.
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Kişisel Verilerin Korunması Kanunu Tasarısı ve Adalet Komisyonu
Raporu’nun görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu Tasarısı (1/541)
ve Adalet Komisyonu Raporu (S. Sayısı: 117) 
BAŞKAN -
Komisyon? Yok. 
Ertelenmiştir. 
2’nci sıraya
alınan, 11 Nolu Protokol ile Değişik İnsan Haklarını ve Ana Hürriyetleri
Korumaya Dair Sözleşmeye Ek 7 Nolu Protokolün Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
2.- 11 Nolu Protokol ile Değişik İnsan Haklarını ve Ana
Hürriyetleri Korumaya Dair Sözleşmeye Ek 7 Nolu Protokolün Onaylanmasının Uygun
Bulunduğuna Dair Kanun Tasarısı (1/481) ve Dışişleri Komisyonu Raporu (S.
Sayısı: 123) (x)
BAŞKAN
- Komisyon? Burada.
Hükûmet?
Burada.
Komisyon Raporu
123 sıra sayısıyla bastırılıp dağıtılmıştır.
Şimdi, tasarının tümü üzerinde konuşmacı yoktur.
Tasarının
tümü üzerinde konuşmalar olmadığı için yirmi dakika soru-cevap işlemine
başlayacağız.
Sisteme
giren sayın milletvekili yoktur. 
Şimdi,
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum. 
11 NOLU PROTOKOL İLE DEĞİŞİK
İNSAN HAKLARINI VE ANA HÜRRİYETLERİ KORUMAYA DAİR SÖZLEŞMEYE EK 7 NOLU
PROTOKOLÜN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
Türkiye Cumhuriyeti adına 14 Mart 1985 tarihinde imzalanan “11 No’lu Protokol
ile Değişik İnsan Haklarını ve Ana Hürriyetleri Korumaya Dair Sözleşme’ye Ek 7
No’lu Protokol”ün onaylanması uygun bulunmuştur.
BAŞKAN
– Sayın milletvekilleri, 1’inci madde üzerinde gruplar adına ilk konuşma
Milliyetçi Hareket Partisi Grubu adına Osmaniye Milletvekili Sayın Ruhi Ersoy’a
aittir. (MHP sıralarından alkışlar) 
Sayın
Ersoy, süreniz on dakika. 
Buyurun.
MHP
GRUBU ADINA RUHİ ERSOY (Osmaniye) – Sayın milletvekilleri, Genel Kurulu
saygıyla selamlıyorum.
Türkiye’de
pek kadri kıymeti bilinmese de kendi özelinde felsefe yapmaya çalışan Dücane
Cündioğlu diyor ki: “Kimse, kendisini sevmeyeni sevmek, saymayanı saymak
zorunda değil. Lakin insan olana nezaket ve zarafet gerek.” 
Elbette
ki, bugün bir uluslararası sözleşmenin yasalaşma süreciyle alakalı konuda
grubumuz adına söz aldım. Sözleşmenin özellikle insan hakları ve hürriyetleri
bahsi bölümünde 1985 yılında protokole imza koymuş Türkiye aslında Anayasa’nın
90’ıncı maddesi gereği, fiilî olarak bu yasayla ilgili üst hukuk metni olarak
her türlü uygulamaları yerine getiriyor. Ama iç düzenlemelerden kaynaklı yasal
düzenlemeler tamamlanarak uluslararası hukuka verilen taahhüt gereği bunları yasalaştırma
sürecine girmiş durumda. Fakat burada dikkat çekici olan konu, Türkiye, Almanya
ve Hollanda bu sözleşmeyi imzaladığı hâlde henüz Birleşik Krallık buna imza
koymamıştır. Acaba koymamasının özel bir anlamı var mıdır? Dünya siyasetini
dizayn etmek isteyenlerin bu tür konulara taraf olmaması acaba Kyoto
Sözleşmesi’ne de taraf olmamakla alakalı bir anlayışın tezahürü müdür? Bunları
elbette ki sorgulamak gerekiyor. Fakat burada kişisel haklar, hürriyetler ve
insan hakları mevzubahis olduğu için, kendi ülkemizde de ve dünya
standartlarında da kişisel hak ve hürriyetlerin grup haklarının her zaman için
önünde olduğu bir gerçektir ve dünyaca kabul görmüş entelektüeller de, mesela
Habermas da, grup haklarının kişisel hak ve hürriyetlerin önünde bir engel olduğunu
ifade eder. 
Neden
bu konuya buradan girdik ve ifade ediyoruz? Türkiye’de hep üzerinde durduğumuz
ve Milliyetçi Hareket Partisi olarak da Hükûmeti eleştirdiğimiz konu, bireysel
hak ve hürriyetlerin önünün açılmasından ziyade, etnik kimliklerin ve grup
haklarının üzerinde durarak Türkiye’de üniter yapıyı, millî devleti tasfiye
edici süreçlere siyasi irade olarak alet olmalar. Bu konuda maalesef acı
tecrübeler yaşayarak belli bir noktaya geliyor ve terörü ve teröristi muhatap
alanların bir adım sonra nasıl hata yaptıklarını görerek kendini düzenlemeye
çalıştıklarını kamuoyu düşünüyor. Biz de tekrar diyoruz ve umut ediyoruz ki
acaba bu konuda samimiyet mi var yoksa fırsat mı kollanıyor yeni süreçlerin
dâhil edilmesiyle alakalı? 
Bu
konuda 7 Nolu Protokol hakkındaki ifadelerimizin gerekçelerini, muhalefetimizi
ve olumsuzluklarını ilgili birime ulaştırılmak üzere Türkiye Büyük Millet
Meclisine de yazılı olarak sunacağımızı ifade ediyorum. Fakat son süreçte bizim
dikkatle takip ettiğimiz ve not aldığımız ve tehlikeli gördüğümüz konulardan
bir tanesi şudur: Büyük Türk milletinin müktesebatında var olan sevgi, hoşgörü,
anlayış ve hiçbir zaman öteki üzerine kurulmayan medeniyetini referans alan
söylemler geliştiriyor. Doğrudur ve bu, hepimizin bu topraklardaki övüncü,
kıvancı, kaynağıdır. Türk kültürü müktesebatına baktığımızda tarihin
derinliklerinden bugüne gelen anlayışlarda Büyük Selçuklu kurulduğunda Bizans
zulmünden kaçan Yahudiler Selçuklu’ya sığınmışlardı. 1415’te yine aynı krizi
yaşayan İspanyol Yahudilerine kucak açan Osmanlı’ydı. Venedik zulmünden kaçan
pek çok Rum, Osmanlı ülkesine göç etti. Yıldırım Beyazıt’ı özellikle Mora ve
Atika adalarına yerli halk davet etti “Adalet getirin.” diye. Fatih Sultan
Mehmet’in İstanbul’u fethettiğinde inançların, hürriyetlerin tamamen önünü
açtığı evrensel bir gururumuz ve savaşarak topraklarımızdan defettiğimiz
düşmanlarımıza karşı, Çanakkale’den sonra aziz Atatürk’ün “Bu topraklarda
canlarını verdikten sonra onlar artık bizim evlatlarımız olmuştur.” ifadesi en
evrensel anlamda Türk kültürünün müktesebatındaki övünç kaynaklarımızdır. 
Şimdi,
bu övünç kaynaklarımızı uluslararası krizlerde toplumumuza birtakım gelişmeleri
izah ederken kullanmamız, millî duyguları ifade ederek hatırlatmalarımız
elbette ki mümkün olacak fakat özellikle bu sözleşme kapsamında yapacağımız
tespitler ve uyarılarda Suriye krizi sonrasında özellikle iç savaştan sonra
sığınmacıların bir şekliyle Türkiye’ye gelmesini teşvik eden bir politika
vardır. Amerika’yla yapılan anlaşma ve birlikte iş tutmanın yolda bırakılma
duygusuyla ters tepmesi ve Esad rejiminin düşmesinin gecikmesi hatta düşmemesi
Türkiye’yi yolda bıraktı. İlk zamanlarda, hatırlayın “Suriye’den şu kadar
sığınmacı geldi, kapılarımızı açtık, gururumuz, onurumuz.” dedik. Hatay-
Kilis-Gaziantep-Şanlıurfa hattına yerleştirdiğimizde bu insanlar lokantalarda
hesaplarını dahi dönemin Başbakanının ödemesi gerektiğini söylediler ve
“Türkiye bu konuda heyecan duysun, ‘ensar muhacir’ anlayışıyla.” ifadelerde
bulunuldu ve bu ifadeler elbette ki bu tarihî hatırlatmalarla yapıldı. Fakat,
bu manevi değerler, tarihî ve kültürel müktesebatlarımız son süreçte istismar
alanına girmiş gözüküyor. 
Sıkışıldığı
anda siyasetin üretmeye çalıştığı ama beceremediği, iktidarın hamle yaptığı ama
beceremediği konuları millete ve tarihe mal ederek yeni kredilerin açılma
süreçleri denemeleri yapıldığını görüyoruz ve bugün itibarıyla, Türkiye'de, 2,5
milyonun üzerinde bir sığınmacının resmî-gayri resmî, kamplarda veyahut da
harici olarak var olduğunu biliyoruz. Bu konuda, Mülteci Hakları Alt
Komisyonunda görev alan bir milletvekili olarak da kurumsal olarak devletimizin
bir şeyler yapmaya çalıştığını da ilgiyle takip ediyoruz. Olumlu konuda, bu
gelen insanların entegrasyonuyla alakalı çalışmaların elbette ki bu devlete yakışan
bir şekilde yapılması gerekiyor. Fakat, burada, bir adım sonraki süreçte bu
mültecilerin, sığınmacıların -adına ne dersek- misafirlerin, acaba Suriye’nin
geleceği bir şekle bağlandığında yeniden ülkelerine dönmeleri üzerine bir
program mı geliştiriliyor, yoksa bu insanlara vatandaşlık hakları konusunda
Türkiye'nin nüfusunu artıracak yeni bir insan kaynağı potansiyeli olarak mı
bakılıyor? Bunun bir netleşmesi gerekiyor, bu net değil. 
Hemen
beraberinde, Cenevre Sözleşmesi’ndeki hak ve hukuklara, bugün, Hükûmetin,
siyasi iradenin ve başta Sayın Cumhurbaşkanının yer yer çıkarak yaptığı
konuşmaları ve bu kürsüde bizden önce de yapılan eleştirileri biz de yerinde
buluyoruz. Bunlar, âdeta, bir pazarlık meselesi ve para meselesi gibi
görülmemeli. Avrupa’nın, özellikle bu, Suriyeli sığınmacılara göstermiş olduğu
dirence karşı, biz, sığınmacıların ve mültecilerin taşeronu konumuna indirgenen
bir ülke olmamalıyız. Ülkemizin müktesebatından kaynaklı hizmeti vermekle,
gelecek vizyonuyla alakalı, ülkenin yapmaya çalıştığı, devletimizin yapmaya
çalıştığı işin ne olduğunu netleştirmemiz gerekiyor. Bu netleşip kamuoyuna
samimiyetle ifade ve izah edilmeli. Aksi takdirde, bu problem, bir adım sonra,
etnik kimlikler ve grup hakları konusunda Hatay sorununu da kaşıyarak Suriyeliler
de olası bir Anadolu federe cumhuriyetlerinde hak sahibi mi olacaklar? Bugünden
bunu uyarıp dillendirmek de bu Meclisin görevidir diye düşünüyoruz ve bu
konudaki yapılacak çalışmaları öncelikli olarak ülkelerine geri dönmeleri ve
döndüklerinde Türkiye’de aldıkları hizmetin ve insani desteğin âdeta misyonu
olarak Suriye-Türkiye ilişkilerinde misyon üstlenen bir kitlenin inşa edilmesi,
yetiştirilmesi gerektiğini düşünüyoruz. 
Aksi
takdirdeki programların Türkiye’nin geleceği konusundaki riskleri, bugün âdeta
kevgire dönmüş sınırlarda patlayan bombaların yerini Devlet Mahallesi’nde
patlayan bombalar ve terörist kaynaklara, terörist faaliyetlere âdeta insan
kaynakları devşirilen bir kitle hâline gelmesini buradan bir kaygıyla izliyor
ve bu uyarıları yerinde yapıyor, uluslararası sözleşmelerle ilgili
eleştirilerimizi ve tavsiyelerimizi de ilgili birime ulaşmak üzere Meclis
Başkan Vekiline takdim ediyorum. 
BAŞKAN
– Teşekkür ederiz Sayın Ersoy. 
1’inci
madde üzerinde gruplar adına ikinci söz, Halkların Demokratik Partisi Grubu
adına Kars Milletvekili Sayın Ayhan Bilgen. (HDP sıralarından alkışlar)
Buyurun
Sayın Bilgen. 
Süreniz
on dakika. 
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; bu
Meclisin, galiba, edinmesi gereken en iyi alışkanlıklardan birisi, olumlu
düzenlemelerde, ülkenin üzerinde uzlaşılan, ittifak edilen, ülke yararına
olduğuna inanılan düzenlemelerde muhalefet-iktidar ayrımı yapmaksızın ortak
hareket edebilmesi. Ama nasıl bu yaklaşım, bu olgunluk muhalefetten bekleniyorsa,
iktidarın da muhalefetten gelen talep ve beklentileri bu çatı altında
konuşmaktan, tartışmaktan kaçınmaması olması gerekiyor. 
Biraz
önceki hatibin ifade ettiği gibi, görüştüğümüz düzenleme tam otuz yıl öncesinde
imzalanmış bir sözleşme. Yani iyi ama birazcık geç kalmış bir düzenleme.
Dolayısıyla otuz yıl önce zaten üzerinize düşen mükellefiyeti, sorumluluğu
kısmen yerine getirmişsiniz ama iç hukukla uyumuyla ilgili düzenlemeyi yapmak
için de otuz yıl beklemişsiniz. 
Bu
düzenlemenin hangi nedenle yapılıyor olursa olsun insan hakları açısından
olumlu boyutu olması elbette bizim açımızdan belirleyici ama bir şeyi de ifade
edelim: Biz insan hakları sorunlarını hiçbir ülkenin iç işleri gibi görmüyoruz;
insan olmaktan kaynaklı haklarsa söz konusu olan, sınır ötesi, sınıraşan bir
yaklaşımla her türlü etnik, inançsal kavramsallaştırmanın, her türlü devlet
çıkarının üzerinde bir anlam yüklemeyi başarmamız gerekiyor. Ama bir şeyi de
ifade edelim ki bu düzenleme bugün bu kurulun, bu çatının gündemine gelmişse bunun
sebebi Avrupa Birliğiyle ilişkilerdir. Hani çok sıkça geçtiğimiz dönemlerde
duyduğumuz bir cümle var: Bu düzenlemeleri Avrupa Birliği istediği için değil,
bu halk, bu ülkede yaşayanlar, vatandaşlar, yabancılar hak ettiği için
gündemimize alsaydık herhâlde hem millî iradeye saygı açısından hem de kendi
toplumumuza verdiğimiz değer açısından daha anlamlı, daha saygın bir iş yapmış
olurduk. Ama demin ifade ettiğim gibi, sonuçta insan haklarıyla ilgili ve ne
yazık ki bu coğrafyada Osmanlı’nın son döneminden bu yana insan haklarıyla
ilgili, özgürlüklerle ilgili düzenlemelerin büyük kısmı ancak dışarıdan gelen
taleplerle yapılmıştır. Halkın talepleri duyulmamış, halkın beklentisi
görülmemiş, ülkede yaşayan farklı kimlikler düşmanlaştırıldığı için onların en doğal,
en tabii talepleri kulak ardı edilmiş ama bu talepler dışarıdan geldiğinde çok
daha hızlı hareket edilmiştir. 
Bu
tip düzenlemelerin bir an önce yapılmasına dair insan hakları örgütlerinin bu
otuz yıl boyunca defalarca çağrısı oldu. İnsan Hakları Derneği, MAZLUM-DER,
Türkiye İnsan Hakları Vakfı, İnsan Hakları Ortak Platformu gibi birçok kuruluş
bu düzenlemelerin geciktirilmemesi, bekletilmemesine dair çalışmalar
yürüttüler. Onları dinlemedik, dikkate almadık ama bugün, işte, vize konusu
dolayısıyla, mültecilerle ilgili pazarlık ya da başka konular dolayısıyla
nihayet buranın gündemine getirmeyi başardık. Peki, getirdiklerimiz,
onayladıklarımız, Genel Kuruldan geçenler pratikte ne ifade ediyor, ne kadar
anlamlı, ne kadar bağlayıcı, ne kadar belirleyici? 
Bu
iktidar dönemindeki en değerli düzenlemelerden birisi 90’ıncı maddedir,
Anayasa’daki değişiklik. Malumunuz olduğu üzere uluslararası sözleşmelerin,
Türkiye'nin taraf olduğu anlaşmaların iç hukukun bir parçası hâline
getirilmesiyle ilgili düzenlemedir. Kim yapmış olursa olsun, güzel bir
düzenlemedir. Ama pratikte karşılığı nedir? Yani aranızda insan haklarıyla,
özgürlüklerle ilgili davaları takip edenler bilirler ki, bu 90’ıncı maddeyle
ilgili ne maddenin kendisini -yani anayasal maddeyi- ne de bu maddeden kaynaklı
olarak daha alt normları, yasaları, düzenlemeleri hiç yargı kararlarında
referans olarak göremezsiniz. Yani özgürlükler lehine verilen bir karar ya da
nefret suçlarıyla ilgili, ırkçılıkla ilgili, yabancı düşmanlığıyla ilgili,
ayrımcılıkla ilgili bir mahkeme kararında 90’ıncı maddenin esas alındığını,
90’ıncı madde dolayısıyla Türkiye'nin taraf olduğu, imzaladığı sözleşmelerin
esas alındığını göremezsiniz. Bu üzücü bir durum, bu kaygılandırıcı bir durum.
Bu aslında Avrupa Birliği için yapılan düzenlemelerin içselleştirilmediğini de
gösteren bir durum. Buna dair aktarılacak şey var. 
Ben
defalarca hâkim ve savcıların insan hakları eğitim programlarına katıldım;
kaymakamların, valilerin insan hakları eğitim programlarına katıldım. Orada
çokça duyduğumuz bir cümle vardır. “Bakmayın bize bu projeler kapsamında bu
eğitimlerin verildiğine, aslında bu düzenlemeler konjonktürel düzenlemelerdir;
mecburuz, yapmak zorundayız ama bunların uygulanabilirliği yok.” Zaten
inanmadığımız için de bunları uygulamaya geçirecek ne bir güvenlik bürokrasisi
aklı, ne mülki idare sağduyusu ne de yargı vicdanı vardır. Dolayısıyla, galiba
bu anlaşmaları burada onayladığımız gibi, bunların uygulanıp uygulanmadığını
takip etme konusunda da bu çatının üzerine düşen denetleme görevini daha
ciddiyetle, daha samimi, daha kararlı biçimde ortaya koyması gerekiyor. 
Bu
düzenleme, buranın gündemine neden bu kadar geç geldi? İşte, elimize ulaşan Dışişleri raporunda da
değerlendirmesinde de gerekçede de ifade ediliyor. Anayasa Mahkemesine bireysel
başvuruyla ilgili düzenlemenin henüz birkaç yıl önce yapılması bu gerekçelerden
birisi. 
Şimdi,
bireysel başvuruyla ilgili düzenleme geç oldu, evet, önemli bir değerli kazanım
ama biz henüz daha bu bireysel başvuruyla ilgili durumu içimize sindirmiş
değiliz ki. Bir haftadır tartışmaya bakın. Gazeteciler Can Dündar ve Gül’le
ilgili kararı -biraz önce de ifade ettim- Cumhurbaşkanı yerindelik nedeniyle
tartışıyor. Cumhurbaşkanı her teknik konuyu ayrıntısıyla bilmeyebilir ama
Adalet Bakanı da tartışıyor. Bu vahim bir durum. Bir hukukçu, mesleki olarak da
bu işlerle uğraşan, adalet bürokrasisinin en başındaki isim, HSYK’nın Başkanı
eğer Anayasa Mahkemesinin bireysel başvuruyla ilgili bir karanını böyle
tartışmaya açarsa bizim burada böyle güzel düzenlemeleri geçirmemizin de çok
bir anlamı yok ne yazık ki. 
Bakın,
çok açık bir durumla karşı karşıyayız. Bu bireysel başvuru doğrudan uzun
tutuklulukla ilgili, bir kez daha çok net biçimde altını çizelim, sadece uzun
tutuklulukla ilgili. Anayasa Mahkemesi kendini alt mahkeme yerine falan
koymuyor, yerel mahkeme yerine falan koymuyor, diyor ki: “Benim bir kesin hüküm
verme imkânım yok ama uzun tutukluluğun kendisi bir cezalandırmaya dönüşebilir.
Dolayısıyla da bu…”
BAŞKAN
– Sayın Bilgen, bir dakikanızı rica ediyorum, daha sonra bir dakika süre
ekleyeceğim size.
VI.- BAŞKANLIĞIN GENEL KURULA SUNUŞLARI (Devam)
D) Çeşitli İşler
1.- Genel Kurulu ziyaret eden Azerbaycan Millî Meclisi
Başkanı Oktay Asadov’a Başkanlıkça "Hoş geldiniz." denilmesi
BAŞKAN
– Sayın milletvekilleri, Türkiye Büyük Millet Meclisi Başkanı Sayın İsmail
Kahraman’ın davetlisi olarak ülkemizi ziyaret etmekte olan Azerbaycan Millî
Meclisi Başkanı Sayın Oktay Asadov, Sayın Meclis Başkanımızla birlikte şu anda
Meclisimizi onurlandırmışlardır. Kendilerine Meclisimiz adına “Hoş geldiniz.”
diyorum. (Alkışlar)
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- 11 Nolu Protokol ile Değişik İnsan Haklarını ve Ana
Hürriyetleri Korumaya Dair Sözleşmeye Ek 7 Nolu Protokolün Onaylanmasının Uygun
Bulunduğuna Dair Kanun Tasarısı (1/481) ve Dışişleri Komisyonu Raporu (S.
Sayısı: 123) (Devam)
BAŞKAN
– Sayın Bilgen, ekleyeceğim sürenizi.
Devam
edebilirsiniz, buyurun. 
AYHAN
BİLGEN (Devamla) – “Bireysel başvurunun sadece tutukluluk hâlinin uzamasının
bir cezalandırmaya dönüşmesiyle ilgili olduğu ve dolayısıyla da bu uzun
tutukluluğun bir cezalandırmaya daha fazla dönüşmemesi için bir an önce
tutuksuz yargılanmalarıyla ilgili bir karardır.” Şimdi, bu karara rağmen, bu
kararın bu kadar net olmasına rağmen ve önemli, değerli, Türkiye’yi
uluslararası arenada da onore edecek bir durum olmasına rağmen buna
tahammülsüzlük göstermek, bunu tepkiyle karşılamak anlaşılabilir bir durum
değil. Çok açık bir tablo var, davanın esasıyla ilgili yerel mahkeme bir süre
sonra yeniden tutuklama kararı verebilir, tümüyle cezasızlık kararı verebilir,
ceza verebilir, bunların hepsi mümkün ama şu anda tutuksuz yargılanmayla ilgili
bir karar verilmişse bu kararı herkesin içine sindirmesi, herkesin kabullenmesi
ve “İyi ki Ankara’da böyle yargıçlar var.” diye sevinmesi gerekiyor. Ama eğer
yürütme, idare Anayasa Mahkemesinin kararını böyle karşılarsa, bu durumda ne
olur? Mesela, bugün bazı gazetelerin manşetlerine taşıdığı gibi, işte “Zühtü”
diye güya aşağılama, hakaret içeren ifadeler Anayasa Mahkemesi Başkanıyla
ilgili kullanılır.
Mahkemelerin
verdiği kararlar hoşumuza gittiğinde alkışlar ama rahatsız olduğumuzda
aşağılarsak, o ülkede vatandaşın hukuka saygı duymasını, vatandaşın bu mahkemelerin
verdiği kararlarla ilgili belki de hukuk devletinde olması gereken yaklaşımı
sergilemesini beklememiz çok mümkün olmaz. 
Biraz
önce ifade ettim, biz bu düzenlemenin geç bile kalmış ama insan hakları
açısından olumlu bir düzenleme olduğunu düşünüyoruz. Ama yabancılarla ilgili,
sadece yabancılarla ilgili olmayan ama yabancılarla ilgili de boyutları önemli
olan bu düzenlemeyle ilgili şu anda ülkede ciddi sorunlar yaşanıyor. 
Yine,
nasıl biraz önce bu iktidar dönemindeki olumlu düzenlemeleri ifade ettiysek
olumsuz uygulamaları da ifade edelim. Türkiye, Türkiye’de ceza almış ve aslında
idam cezası olduğu için ülkesine iade edilmemesi gereken mahkûmlarla ilgili
geçmişte ciddi yanlışlar yaptı. Orta Asya ülkelerine iade edilenler oldu ve
Türkiye bundan dolayı Avrupa İnsan Hakları Mahkemesinde tazminat cezasına
çarptırıldı. Şu anda da fiilen gözaltı merkezlerinde şimdi onaylayacağımız
düzenlemenin tanıdığı haklar gibi çok olumlu, çok değerli bazı düzenlemelerle
ilgili uygulamalar…
(Mikrofon
otomatik cihaz tarafından kapatıldı) 
BAŞKAN
– Biz süre eklemiştik Sayın Bilgen ama sözlerinizi tamamlamanız için bir dakika
daha veriyorum.
Buyurun.
AYHAN
BİLGEN (Devamla) – Özellikle, Aşkale’de yani yabancıların tutulduğu ve iade
edilme ihtimalleri bulunan kişilerle ilgili şu anda da ciddi somut sıkıntılar
var. İran'da idam cezası var. Dolayısıyla, bu kişiler hangi suçlardan dolayı
mahkûmiyet almış olurlarsa olsunlar İran’a iade edilmemeleri gerekiyor. Bu
konuda gereken hassasiyetin gösterilmesi ve sadece şimdiki yasal düzenlemenin
değil, bugünkü uygulamanın da bu açıdan dikkatle denetlenmesi gerekiyor. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Bilgen.
Madde
üzerinde gruplar adına üçüncü söz, Cumhuriyet Halk Partisi Grubu adına Malatya
Milletvekili Sayın Veli Ağbaba. 
Sayın
Ağbaba, buyurun. (CHP sıralarından alkışlar) 
Süreniz
on dakika. 
CHP
GRUBU ADINA VELİ AĞBABA (Malatya) – Sayın Başkan, değerli milletvekilleri; ben
de hepinizi saygıyla selamlıyorum.
Değerli
arkadaşlar, dün bütçe görüşmelerinin sonunda Sayın Başbakan muhalefeti iş
birliğine ve yardıma çağırdı. Bu yardımla ilgili düzenlemelerin bir tanesi tam
şu anda görüştüğümüz uluslararası protokol: “11 Nolu Protokol ile Değişik İnsan
Haklarını ve Ana Hürriyetleri Korumaya Dair Sözleşmeye Ek 7 Nolu Protokolün
Onaylanması.”
Değerli
arkadaşlar, Başbakanın söylediklerinden bir tanesi, Avrupa Birliğinin serbest
dolaşım için bizden talep ettiği 72 kriterden birisi bu madde. Başbakan bunun
geçmesini muhalefetten talep ediyor. İşte, muhalefetin, Cumhuriyet Halk
Partisinin tavrını burada net olarak göreceğiz. Biz bu maddeye olumlu oy
kullanacağımızı şimdiden söylemek istiyoruz.
Değerli
arkadaşlar, biraz önce grup olarak tümü üzerinde konuşmadık. Bunun olumlu bir
davranış olduğunu hepiniz görüyorsunuz. Ancak -gelecek günlerde- kişisel
verilerin korunması kanunu var, bunu da Avrupa Birliği istiyor. Bu kanunun 30
tane maddesi var ancak öyle 3 maddesi var ki bizim kabul etmemiz kendimizi
inkâr anlamına gelir, bunu kabul etmemiz mümkün değil. Ancak değerli
arkadaşlar, bakın, bu maddenin 3'ü de insanın dinini, mezhebini, inancını,
felsefesini, cinsel tercihini, cinsel yaşamını fişleyip kayıt altına alıyor.
Bunu kabul etmemizin, bunu desteklememizin mümkün olmadığını belirtmek istiyorum.

Değerli
arkadaşlar, bu kanun konuşulurken bu eleştiriler yapıldı, ben de tekrar ifade
etmekte fayda görüyorum. Devletin görevi insanların cinsel tercihini öğrenmek
değildir, devletin görevi insanların inancını öğrenmek değildir, devletin
görevi insanların cinsel yaşamını fişlemek değildir. Bu maddenin bu…
Ayrıca
bir itirazımız daha var bununla ilgili değerli arkadaşlar. Bakın, bu maddeye
göre bir kurul oluşturuluyor. Bu kurul 7 kişilik bir üst kuruldan oluşuyor. Bu
kurulun üyelerinin 4’ünü Hükûmet seçiyor, 3’ünü de Cumhurbaşkanı seçiyor. Demin
söylediğim bilgileri bu kuruma nasıl emanet edebiliriz siz de bir düşünün. 
Değerli
arkadaşlar, bu kurul, bu seçilen, 7 kişiden oluşan kurul sadece iktidar
partisine ait veya sadece iktidar partisine oy veren insanları fişlemiyor; bu,
Türkiye'de yaşayan bütün Türklerin, bütün Kürtlerin, Alevilerin Sünnilerin,
sağcıların solcuların bütün hayatlarını fişliyor. Şimdi, bu kurulda CHP yok,
MHP yok, HDP yok yani Türkiye'de AKP dışında hiç kimse yok. Bu kurula bizim
onay vermemizi istiyorsunuz. Bu, demokrasinin ruhuna da aykırı, dün Sayın
Başbakanın Meclise yaptığı çağrıya da aykırı. Eğer bir uzlaşma aranacaksa bu
uzlaşmanın mutlaka diğer gruplarla da yapılması gerekiyor. Biz burada
söylüyoruz, eğer bir uzlaşma arar iseniz nasıl ki bu madde on dakikada geçiyor,
o kanunun da on dakikada Meclisten geçeceğini bilmenizi istiyoruz. 
Değerli
arkadaşlar, tabii, iyi niyet deyince AKP’nin bu konuda, fişleme konusunda
maalesef sicili biraz kabarık. Hiç böyle bir kanun yokken, hiç size söylenmemişken,
MİT’in, geçtiğimiz dönemde CHP milletvekillerini fişlediğini biliyoruz. Hangi
durumlarını fişledi, niye fişledi? Onu da Allah aşkına ben merak ediyorum,
Hükûmetin de bu konuda ne cevap vereceğini de doğrusu bilmek istiyorum. 
Değerli
arkadaşlar, bakın, biz bu konuda tekrar söylüyoruz: Bu düzenlemenin hızı, hani
1 Mayısa yetiştirilmesi istenen bu düzenlemenin hızı bize bağlı değil. Bu
düzenlemenin hızı AKP Grubuna bağlı. Eğer siz bu konuda uzlaşma ararsanız, bu
konuda iyi niyetinizi gösterirseniz bu konuda her türlü katkıyı yapacağımızı
bilmenizi istiyoruz. 
Size
son olarak bu konuda şunu söylemek istiyorum değerli arkadaşlar: Uzlaşmacı
olun, fırsatçı olmayın, ortak aklı arayın, siz de kazanın, Türkiye de kazansın
ve Başbakanın çağrısına buradan muhalefet olarak bir olumlu cevap verelim. (CHP
sıralarından alkışlar) 
Değerli
arkadaşlar, bu sorun nasıl gündeme geldi, neden gündeme geldi? Bu, mülteci
meselesiyle beraber gündeme geldi. Değerli arkadaşlar, mülteci meselesi de
nasıl oluştu? Belki, şimdi buradaki konuşmalarımı çok beğenmeyeceksiniz ama
maalesef, bizim uyarılarımıza rağmen, her türlü itirazımıza rağmen AKP’nin
uyguladığı politika neticesinde oluştu. Bakın, AKP’nin izlemiş olduğu mezhepçi
politika, AKP’nin izlemiş olduğu yanlış politika, maalesef, Türkiye’yi bir
mülteci kampına çevirdi. 
Değerli
arkadaşlar, en çok da bizim Hükûmetin, yani AKP’nin izlemiş olduğu politika
sonucunda Suriye kan gölüne döndü. Bakın, neredeyse Suriye nüfusunun yarısı
kadarı yer değiştirmiş. Suriye’de savaşta tahminen 470 bin kişinin öldüğü
söyleniyor, ulusal sağlık sisteminin çöktüğü söyleniyor. Mart 2011’den beri
nüfusun yüzde 11’inin öldüğü, yaralananların sayısının da 1 milyonu geçtiği
söyleniyor. Değerli milletvekilleri, ortalama ömür 70 iken şimdi 50’lere düşmüş.
Bunun bütün sorumluluğu da Suriye’nin bu duruma düşmesine sebep olan
hükûmetlerin ve devletlerindir demek istiyorum. Maalesef, biliyorsunuz,
kamplarda Türkiye’nin birçok ilinde mülteci meselesi, Türkiye’nin, herkesin
bağrını yakıyor. 
Değerli
arkadaşlar, bu sorun mutlaka çözülmelidir. Bu sorun çözülmeden, Suriye sorunu
çözülmeden mülteci meselesinin altından kalkmamız mümkün değil. Ancak şunu da
söylemek istiyoruz: Bu mülteci meselesi sadece Türkiye'nin meselesi de
değildir, Türkiye'nin sorunu da değil değerli arkadaşlar. Bakın, bu, belki,
bizim bu toprakların, bu bölgenin İkinci Dünya Savaşı’ndan sonra yaşamış olduğu
en büyük problemdir. Bu nedenle, bu problemi sadece Türkiye'nin meselesi olarak
görmek, hem eksiktir hem haksızlıktır. Biz bu sorunu Türkiye'nin meselesi
olarak görmediğimizi söylemek istiyoruz. Bu mesele sadece Türkiye'nin değil,
sadece Avrupa Birliğinin değil, hatta bütün dünyanın bir meselesidir. Diyoruz
ki Avrupa Birliğine: Nasıl ki ortak bir sorumluluğumuz var, nasıl ki ortak bir
geçmişimiz var, eğer ortak bir geleceğimiz varsa bu meseleyi de hep beraber
çözmeliyiz. 
Değerli
arkadaşlar, AKP mülteci meselesini Avrupa Birliğine karşı bir şantaj malzemesi
olarak kullanıyor, Avrupa Birliği de bunu kullanmayı kabul ediyor. Bakın,
Avrupa Birliği sadece bu mülteci meselesinden dolayı, buradaki insanlardan
korktuklarından dolayı “Aman, mülteci yığılması olur.” diye Türkiye’deki
yaşanan insan hakları ihlallerini görmüyor, hukuksuzlukları görmüyor ve bu son
dönemdeki, yine AKP’nin -üzülerek söylemek isterim ki- uygulamış olduğu yanlış
politikalar sonucunda gerçekleşen Türkiye’deki katliamları da görmezden
geliyor.
Tekrar
söylemekte fayda var: Bu sorun çözülecekse Avrupa Birliğiyle beraber
çözmeliyiz. Bu meseleyi sadece Türkiye'nin sorumluluğuna vererek Türkiye’yi
kimsenin mülteci kampına çevirmeye hakkı yoktur değerli arkadaşlar.
Bakın,
hem Suriye meselesiyle bağlantılı hem de insan haklarıyla bağlantılı bir
meseleyi de tekrar sizlerin dikkatine sunmak istiyorum.
Değerli
arkadaşlar, ilk Ankara katliamından sonra tam beş ay geçti. Bugün hem
Türkiye'nin birçok yerinde hem de bu katliamın en çok etkilediği illerin
başında gelen Malatya’da arkadaşlarımız bu gençlerimizi andılar. Ben de, hem
katledilen bu 104 kişiyi huzurlarınızda anıyorum hem de bizim gençlik
kollarımızla el ele, kol kola mücadele ettiğim kardeşlerimi de huzurlarınızda
bir kez daha anıyorum. Onların katillerini, ona destek verenleri, o katillerin
ortaya çıkmasını önleyenleri de şiddetle kınadığımı bilmenizi istiyorum.
Değerli
arkadaşlar, bu katliam sıradan bir katliam değildi, Türkiye'nin şimdiye kadar
yaşamış olduğu en büyük katliamdı. Göz göre göre, bizim uyarılarımıza rağmen,
maalesef, bu katliam gerçekleştirildi. Bu katliama canlı bomba olan insanın
ismini biz daha önce ilan etmiştik, 9 Ağustosta. Bu katliama canlı bomba olan
insanın kardeşi, maalesef, Suruç’ta canlı bomba olan insandı. Ama maalesef,
bütün uyarılarımıza rağmen, bunu bir iç siyasi malzeme yaparak uyarılarımızı
görmezden geldiniz ve böyle bir katliam gerçekleşti, sadece barış isteyen 104
insan katledildi. 
O
gün, o katliamdan birkaç saat sonra Ankara milletvekillerimizle birlikte o
meydandaydık. Değerli arkadaşlar, üzülerek ve utanarak söylemek isterim ki bu
katliamda alınan ilk tedbir, o yaralı, katliama uğramış insanların üzerine gaz
sıkmaktı. Bunu buradan bir kez daha şiddetle kınadığımı belirtmek istiyorum. 
Bakın,
değerli arkadaşlar, bununla ilgili bir karar açıklandı, “Gaz yüzünden ölümler
olmadı.” diye bir karar var. Değerli arkadaşlar, dünyanın hiçbir yerinde böyle
bir müdahale olamaz. Dünyanın hiçbir ülkesinde, insana saygısı olan bir ülkede
böyle bir müdahale olamaz. Maalesef, tekrar söylüyorum: Cumhurbaşkanının,
AKP’nin yönlendirmesi sonucunda -nasıl ki- insan katleden polislere ceza
verilmediği için, buna güvenerek insanlar o katliamda yaralıların üzerine gaz
sıkma vicdansızlığını gösterebilmektedir. 
Bu
konunun takipçisi olacağımızı söylüyor, hepinizi saygıyla selamlıyorum. (CHP
sıralarından alkışlar) 
BAŞKAN
– Teşekkür ederiz Sayın Ağbaba.
Sayın
milletvekilleri, 1’inci madde üzerindeki konuşmalar tamamlanmıştır. 
Soru-cevap
işleminde sisteme giren milletvekili yoktur.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde konuşma talebi yok.
Soru-cevap
yok.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde konuşma talebi yok.
Soru-cevap
yok.
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, tasarının tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum.
Üç
dakikalık süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, 11 Nolu Protokol İle Değişik İnsan Haklarını Ve Ana
Hürriyetleri Korumaya Dair Sözleşmeye Ek 7 Nolu Protokolün Onaylanmasının Uygun
Bulunduğuna Dair Kanun Tasarısı açık oylama sonucu:
“Kullanılan oy sayısı  : 265
Kabul : 265(x)
 Kâtip Üye Kâtip
Üye
 İshak
Gazel Sema Kırcı
 Kütahya Balıkesir”
(AK
PARTİ sıralarından alkışlar)
Sayın
milletvekilleri, tasarı kabul edilmiş ve kanunlaşmıştır.
Şimdi,
3’üncü sıraya alınan, Türkiye Cumhuriyeti Hükümeti, Bulgaristan Cumhuriyeti
Hükümeti ve Yunanistan Cumhuriyeti Hükümeti Arasında Polis ve Gümrük İşbirliği
Ortak Temas Merkezi Kuruluş ve İşleyişi Hakkında Anlaşma ile Notaların
Onaylanmasının Uygun Bulunduğuna Dair Kanun Tasarısı ile Avrupa Birliği Uyum
Komisyonu ve Dışişleri Komisyonu Raporlarının görüşmelerine başlayacağız.
3.- Türkiye Cumhuriyeti Hükümeti, Bulgaristan
Cumhuriyeti Hükümeti ve Yunanistan Cumhuriyeti Hükümeti Arasında Polis ve
Gümrük İşbirliği Ortak Temas Merkezi Kuruluş ve İşleyişi Hakkında Anlaşma ile
Notaların Onaylanmasının Uygun Bulunduğuna Dair Kanun Tasarısı (1/518) ile Avrupa
Birliği Uyum Komisyonu ve Dışişleri Komisyonu Raporları (S. Sayısı: 136) (x)
BAŞKAN
– Komisyon? Burada.
Hükûmet?
Burada.
Komisyon
Raporu 136 sıra sayısıyla bastırılıp dağıtılmıştır.
Tasarının
tümü üzerine konuşma talebi yok. 
Soru-cevap
yok.
Maddelere
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum:
TÜRKİYE
CUMHURİYETİ HÜKÜMETİ, BULGARİSTAN CUMHURİYETİ HÜKÜMETİ VE YUNANİSTAN
CUMHURİYETİ HÜKÜMETİ ARASINDA POLİS VE GÜMRÜK İŞBİRLİĞİ ORTAK TEMAS MERKEZİ
KURULUŞ VE İŞLEYİŞİ HAKKINDA ANLAŞMA İLE NOTALARIN ONAYLANMASINININ UYGUN
BULUNDUĞUNA DAİR KANUN TASARISI
MADDE 1- (1) 25
Mayıs 2015 tarihinde Sofya’da imzalanan “Türkiye Cumhuriyeti Hükümeti,
Bulgaristan Cumhuriyeti Hükümeti ve Yunanistan Cumhuriyeti Hükümeti Arasında
Polis ve Gümrük İşbirliği Ortak Temas Merkezi Kuruluş ve İşleyişi Hakkında
Anlaşma” ile Notaların onaylanması uygun bulunmuştur.
BAŞKAN
– Sayın milletvekilleri, 1’inci madde üzerinde konuşmalara geçeceğiz fakat
sisteme Sayın Arık girmiş, yerinden bir söz talebi var. 
Sayın
Arık, mikrofonu açtırıyorum, 60’a göre size söz veriyorum.
Buyurun.
V.- AÇIKLAMALAR (Devam)
15.- Kayseri Milletvekili Çetin Arık’ın, Başbakan Ahmet
Davutoğlu’nun Brüksel’deki Avrupa Birliği zirvesindeki görüşmelerin ardından
dile getirdiği “Kayseri pazarlığı” sözlerine ve Kayserililerin hiçbir zaman
insan hayatı üzerinden pazarlık yapmadığına ilişkin açıklaması
ÇETİN
ARIK (Kayseri) – Teşekkür ediyorum Sayın Başkan.
Başbakan
Ahmet Davutoğlu, geçtiğimiz günlerde Brüksel’deki Avrupa Birliği zirvesindeki
görüşmelerin ardından “Biz ilk 3 milyarı bir yıl içinde demiştik, onlar da iki
yıl için ısrar ediyordu. Yeni bir boyut getirdik. ‘Bütün masraflar artacak, 3
milyar daha istiyoruz.’ dedim. ‘Geri kabulden kaynaklanan bütün masrafları da
siz vereceksiniz.’ dedim. Kayseri pazarlığı iyi oldu. Artı 3 milyar euro yani
2018’e kadar 6 milyar euro olacak.” demişti. 
Öncelikle
şunu belirtmek isterim ki, tarih boyunca ticaretle anılan kentimizin
tüccarları, çalışkanlıklarının yanı sıra pazarlıklarıyla da ün almıştır.
Kayseri, alın terinin, üretimin yanındadır. Kayseri, ticaretin kuralları içinde
bir malın alımı, bir malın satımında pazarlık yapar. Kayseri, hiçbir zaman
insan hayatları üzerinden pazarlık yapmaz, insan hayatları üzerinden bir şey
elde etmeyi ar kabul eder. Kayserili, Suriye’deki iç savaşın tarafı olup Aylan
bebeklerin ölümüne sebep olmaz, Aylan bebeklerin cansız bedenleri üzerinden
pazarlık yürütmez. (CHP sıralarından alkışlar) 
BAŞKAN
– Teşekkür ederiz Sayın Arık. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Cumhuriyeti Hükümeti, Bulgaristan
Cumhuriyeti Hükümeti ve Yunanistan Cumhuriyeti Hükümeti Arasında Polis ve
Gümrük İşbirliği Ortak Temas Merkezi Kuruluş ve İşleyişi Hakkında Anlaşma ile
Notaların Onaylanmasının Uygun Bulunduğuna Dair Kanun Tasarısı (1/518) ile
Avrupa Birliği Uyum Komisyonu ve Dışişleri Komisyonu Raporları (S. Sayısı: 136)
(Devam)
BAŞKAN
– Sayın milletvekilleri, şimdi 1’inci madde üzerinde gruplar adına, Milliyetçi Hareket Partisi Grubu
adına Bursa Milletvekili Sayın Kadir Koçdemir konuşacak. (MHP sıralarından
alkışlar) 
Sayın Koçdemir, süreniz on dakika, buyurun. 
MHP GRUBU ADINA KADİR KOÇDEMİR (Bursa) – Sayın Başkan,
saygıdeğer vekiller; heyetinizi saygıyla selamlıyorum. 
Sözlerimin başında, dünya görüşümün oluşmasında büyük
katkısı olan Galip Erdem’i vefatının 19’uncu yılında rahmet ve minnetle
anıyorum, ruhu şad, mekânı cennet olsun. 
Bugün
Bulgaristan, Yunanistan ve Türkiye arasında ortak temas merkezi kurulmasıyla
ilgili bir anlaşma üzerine söz almış bulunuyorum. Bu anlaşmanın bugün
heyetimize gelmesi, son yapılan Avrupa Birliği zirvesinde vize muafiyeti…
Avrupa kaynakları ısrarla “vize kolaylığı” ifadesini kullanıyor. Bu çerçevede,
verilen taahhütlerde 72 maddelik bir meşruhatlı yol haritasının 15’inci
maddesinde yer alan taahhüdümüz ya da Avrupa Birliğinin bizden istediği bir
hususun yerine getirilmesiyle ilgilidir. 
Avrupa
Birliği-Türkiye ilişkileri, televizyonlarda bir ara “Cennet Mahallesi” diye bir
dizi vardı, buna benziyor. Dizinin her bölümünün sonunda oğlan ve kız nikâh
masasına otururlardı veya oturmak üzere olurlardı ama son anda bir şey çıkar ve
bir dahaki hafta yine aynı konudan dizi devam ederdi. 
Bugün
karşı karşıya olduğumuz süreç, biliyorsunuz, Suriyeli göçmenlerle ilgili Avrupa
Birliğinin tekrar Schengen Bölgesi’nde millî sınırları keşfetmesi ve “Bu
göçmenler benden ırak olsun da…” diye başlayan yaklaşımının bir sonucudur. 
Biz,
Türkiye Büyük Millet Meclisinden de geçen bir geri kabul anlaşmasını o zaman
millî politikamız olarak vize muafiyetiyle ilişkilendirmiş ve bu iki anlaşmanın
eş zamanlı olarak yürütülmesini kararlaştırmıştık. 2014 yılında başlayan süreç,
normal şartlar altında, 2017 yılı Ekim ayında hem vize muafiyeti hem de geri
kabul anlaşmasının uygulamaya da geçmesiyle sonuçlanacaktı. Ancak, göçmenler
meselesi süreci hızlandırdı. Önce bu yılın altıncı ayında geri kabul
anlaşmasının, ekim ayında da vize muafiyetinin yürürlüğe sokulacağı söylendi.
Şu anda da sadece bir beyanın zafer olarak bize takdim edildiği zirve
neticesinde ikisinin de haziran ayı içinde yürürlüğe girmesi bekleniyor. Ancak,
zirveyle ilgili özellikle Sayın Başbakanımızın beyanlarına baktığımızda umutlu
olmaktan ziyade tereddütlü olma, endişeli olma yönünde pek çok sebebin olduğunu
görüyoruz. 
Bugün
dünyada 60 milyon göçmen var, bunun da yüzde 85’ten fazlası gelişmekte olan
ülkelerde bulunuyor. Ülkemizde de, malumunuz, 3 milyona yakın, 2 milyon 700 bin
kadar Suriyeli, bizim teknik tabirimizle “geçici koruma altındaki misafirimiz”
var. Bunlarla ilgili, başta 1948 Birleşmiş Milletler İnsan Hakları Evrensel
Beyannamesi, 1990 Birleşmiş Milletler Çocuk Hakları Sözleşmesi, 1950 Avrupa
İnsan Hakları Sözleşmesi ve nihayet 1951 Cenevre Sözleşmesi’nde hükümler var ve
bu hükümlerde, bizim Avrupa Birliği Zirve’sinde yaptığımız taahhütlerle çelişen
pek çok hüküm var. Mesela 1951 Cenevre Sözleşmesi’nin 33’üncü maddesi sınır
dışı yasağını düzenlemektedir. Hâliyle “Türkiye Cumhuriyeti” dese bile,
Yunanistan’a giden her türlü kural dışı, yasa dışı göçmeni Türkiye'nin alması,
Yunanistan’ın da bunları sınır dışı etmesi mümkün değildir.
Yine,
çocuklarla ilgili de verdiğimiz söz açısından ciddi sorunlar vardır. 
Ayrıca,
2000 yılında yürürlüğe giren Avrupa Temel Haklar Şartı’yla, Avrupa Birliği
ülkelerinin yanı sıra Avrupa Birliği de bir tüzel kişilik olarak, bir
organizasyon olarak, Birleşmiş Milletler Mültecilerin Statüsü Hakkındaki
Sözleşme gereğince sözleşmenin tarafı ve yükümlüsüdür. Keza, Avrupa Birliği de
bu kadar kolayca bu göçmenleri sınır dışı edemez.
Aynı
şekilde, Ege Denizi’nde görülen herhangi bir bottaki insanlar yakalanıp,
Türkiye’ye, cari uluslararası hukuk çerçevesinde getirilemezler. Bütün
bunlardan habersiz olarak zirve öncesi Sayın Merkel’le beş saatlik bir
görüşmede -zannediyorum, Merkel tarafından sufle edilen şeylerle- “Bir kere
daha karşımızdakileri şaşırttık.” diye övünmenin bir anlamı yoktur. 
Geçmişte
de, gündüz vakti patlattığımız havai fişeklerle biz çok vadeler verdik, çok
terminler, randevular verdik ve bunların hemen hemen hiçbirisi gerçekleşmedi
çünkü karşımızda, değerlerden ziyade maruz kaldığı ekonomik krizde, maruz
kaldığı güvenlik krizinde ve maruz kaldığı göçmen krizinde ikiyüzlülüğü son
raddeye getirmiş bir Avrupa Birliği vardır. Çifte standart uygulama konusunda
gelişmekte olan ülkeleri, gelişmekte olan demokrasileri bile geride bırakan bir
Avrupa Birliği vardır. Dublin Sözleşmesi gereğince sınırda kalan 160 bin
göçmeni dağıtmaya söz vermişlerdi, bugüne kadar sadece 872 göçmen bu kapsamda
Avrupa Birliği ülkeleri arasında yerleştirildi; bunun 338’i İtalya’dan, 534’ü
de Yunanistan’dan yerleştirildi. Bugün İdomeni’de 14 binden fazla göçmen
bataklık ve çamurun içinde beklemektedir. Avusturya-Macaristan İmparatorluğu tekrar
canlanmış ve Balkan yolu rotası diyebileceğimiz göçmenlerin geçiş güzergâhı
kapatılmıştır. 
Bir
kere, bu verdiğimiz taahhütler Avrupa İnsan Hakları Mahkemesinden, Avrupa
Adalet Divanından ve Birleşmiş Milletler çerçevesinde uluslararası hukuktan
geri dönecek maddelerdir. Peki, bunun arkasındaki mantık nedir? Muhtemelen,
Almanya’nın 3 eyaletinde bu hafta sonu yapılacak ve yaklaşık 13 milyon seçmenin
oy kullanacağı seçimlerde bir zaman kazanmadır. Öyle olduğu için zaten
Avrupalılar bizim tekliflerimizi dinlemişler ve “Ayın 18’inde bunları
görüşelim.” demişlerdir. Ama Sayın Başbakanımız, bundan önce defalarca yaptığı
gibi, hemen gelip müjdeyi vermiştir. İnşallah haziran ayı sonunda, temmuz
başında, Şam’da kılınan cuma namazı, bizden habersiz kıpırdamayan yapraklara
benzer bir efelenme, benzer bir realiteden uzak, hayal âleminde gezinmenin yeni
bir türüyle karşılaşmayız. Zaten Avrupa Birliği üyesi ülkelerinden Macaristan
şimdiden veto edeceğini söylemiş, Fransa vize muafiyetinin olamayacağını ifade
etmiştir, bu çerçevede beyanlar gelmektedir. Ancak bu pazarlıklar ülkemizin
uluslararası imajına olumsuz etkilerde bulunmaktadır. Para için pazarı açan,
pazarlık yapan ülke şeklinde yabancı basında haberler çıkmakta, burada
anlatmaktan dahi hicap duyduğumuz, ülkemizin devlet başkanını, ülkemizi
aşağılayan yorumlar, karikatürler yer almaktadır. 
Bu
bakımdan, dış politikanın imkânlarla hedefler arasında ahenk kurma sanatı
olduğunu, ayağının yere basması gerektiğini bir an önce hatırlamak
durumundayız. Sadece Merkel’le, sadece Çipras’la değil, Birleşmiş Milletler
dâhil bu sorunun bütün taraflarıyla görüşmemiz gerektiğini hatırlamak
durumundayız ve nihayet, dış politikaya -adı üstünde, “dış politika” diyoruz-
sadece değerler, idealler değil, biraz da politika katmamız gerektiğini
hatırlamak zorundayız. 
Saygılar
sunuyorum. (MHP sıralarından alkışlar) 
BAŞKAN
– Teşekkür ederiz Sayın Koçdemir.
1’inci
madde üzerinde ikinci konuşmacı, Halkların Demokratik Partisi Grubu adına
Batman Milletvekili Sayın Mehmet Ali Aslan. (HDP sıralarından alkışlar)
Süreniz
on dakika Sayın Aslan.
HDP
GRUBU ADINA MEHMET ALİ ASLAN (Batman) – Sayın Başkan, Sayın Divan ve Genel
Kurulu saygıyla selamlıyorum.
Sekiz
dokuz aydır ilk defa Meclis bir kanun maddesinde uzlaşmıştır. Bu uzlaşıyı
görmek gerçekten sevindirici. Umarım, inşallah, bu amansız savaşın durdurulması
için, kardeş katlinin durdurulması için de bütün Meclis sorumluluk alır ve bu
konuda ortak bir hareketle bu çatışmaları, bu ölümleri durdurur. 
Bugün,
daha doğrusu bu hafta Salâhaddin Eyyubî’nin ölümünün 823’üncü yılı. Kendisine
ve arkadaşlarına Allah’tan rahmet diliyoruz. Kendisinin özellikle ibret verici
iki tane sözü vardır, onları nakletmek istiyorum: “Kudüs işgal altındayken ben
nasıl gülebilirim.” demiştir. Bunu okurken ben de gerçekten, şu anda
Türkiye'nin şarkında ve garbında ölümler varken, bombalamalar varken; insanlar
katlediliyorken kendimde gülme hakkını bulamıyorum ve hayattan hiçbir zevk
alamıyorum. 
Yine,
aynı şekilde, kendisinin ibret verici bir sözü vardır, “Dostlarıyla uğraşanlar
düşmanlarıyla savaşamazlar.” demiştir. Bugün, maalesef biz, yurt dışında
dostlarımızla, yurt içinde de bırakın dostları kardeşlerimizle savaşıyoruz.
Böyle olunca, hepimiz ama hepimiz kaybediyoruz ve şunu söyleyeyim: Gerçi,
Yunanistan, Türkiye, Bulgaristan polis ve gümrük iş birliği ortaklığıyla ilgili
anlaşma üzerinde konuşuyoruz. Cizre’de, Silopi’de duvarlara yazılan o
yazılamaların Yunanistan’a, Bulgaristan’a sirayet etmemesini diliyorum çünkü
öyle bir durumda, ilk başta zarar görecek olan Yunanistan ve Bulgaristan’daki
Türk kardeşlerimizdir yani nasıl ki şimdi Cizre, Silopi, Nusaybin’de ve diğer
sokağa çıkma yasağının olduğu il ve ilçelerde “Türk’ün gücünü göreceksiniz.”,
“Ne mutlu Türk'üm diyene.” yazıları, bırakın sokakları artık evlerin içinde yazılıyorsa
umarız Yunanistan’a ve Bulgaristan’a bu anlamda kötü örnek olunmaz. 
Ege
kıyılarında -birçoğunuz takip ediyordur- artık sadece Suriyeliler değil,
Nusaybinliler, Cizreliler, Silopililer, Silvanlılar, Bismilliler de göç etme
yoluna girmiş durumda. Avrupa’nın, bu anlamda, buradaki çatışmalara göz yumması
ve âdeta teşvik etmesi Avrupa’nın da faydasına olmayacaktır. 3 milyon göçmen
için 10 milyonlarca göçmeni kapısında görebilir. Bu tehlike Avrupa’yı da
bekliyor, Türkiye'yi de bekliyor. Bugünden onu önlememiz için bir an önce adil
ve eşit bir kardeşlik temelinde bizim anlaşmamız, uzlaşmamız ve bir an önce
müzakere masasına dönmemiz gerekiyor.
Geçen
dikkatimi çekti Batman Milletvekili olmam hasebiyle. Dönemin Başbakanı Sayın
Erdoğan Batman’da 15 Mart 2008’de bir konuşma yapmış. 14 Mart 2008’de AK PARTİ
kapatma davası için Anayasa Mahkemesi resmî işlemleri başlatmış, 15 Martta
Batman’da Sayın Erdoğan şunları söylemiş: “Millet iradesini hiçe sayarak hukuk
tesis edilmez. 16 milyonun iradesini hiçe saymak var mı? Temsil yetkisine
sonuna kadar sahip çıkacağız. Biz bu ülkede gayrimeşruluğa izin vermeyiz.
Sınırları aşan her girişim yetki gasbıdır, millet iradesinin çiğnenmesidir,
seçilmişleri atanmışlara kul etmeyiz.”
Nasıl
ki o gün bence suni bir gündem yaratılarak parti kapatılmak istendiyse,
bugünlerde de suni bir gündem yaratılarak dokunulmazlıklar vesaireler gündeme
getiriliyor. Ve işin ilginç tarafı Sayın Başbakan o zaman şu ayeti okumuştur,
yani bu kapatma davasını açan kişilere ve siyasi yasak getirmek isteyenlere
karşı ayet okumuştur: “Kalpleri var idrak etmezler, gözleri var görmezler,
kulakları var işitmezler.” Ben de bugün ayetin Arapça orijinalini okumak
istiyorum 
(Hatip
tarafından Araf Suresi 179’uncu Ayet okundu)
MEHMET
ALİ ASLAN (Devamla) - Yani, bu ayeti destekleyen bir ayet de Bakara Suresi
44’üncü Ayet: “Siz insanlığa iyiliği emredip kendi nefsinizi unutuyor musunuz?”

(Hatip
tarafından Bakara Suresi 44’üncü Ayet okundu) 
MEHMET
ALİ ASLAN (Devamla) - “Siz kitabı okuduğunuz hâlde hâlâ akıl etmeyecek misiniz,
akıllanmayacak mısınız?” Öyle bir durumda bize yapılınca ah vah çekip başkasına
yapılınca “Oh!” dememeliyiz. Bu, ahlaki değildir; bu, hukuki değildir; bu, bu
Meclisin de, bu Hükûmetin de, muhalefet partilerinin de şanına yakışmaz.
Yine,
barış isteyen memurların haklarında soruşturma başlatılması, görevden
menedilmesi ve sürgün edilmesiyle ilgili de konuşmak istiyorum. Özellikle
Mardin ve Batman’dan bu konuda bize çok talep geldi, dillendirmemiz konusunda.
Hepsinin gerekçesi ama hepsinin, Ankara patlamasıyla ilgili olan bombalamayı
kınamak, barış istemek, Tahir Elçi’nin öldürülmesiyle ilgili yine, protestolar
yapmak, barış istemek. Ve bundan dolayı birçok sendika KESK, DİSK, TMMOB ve
TTB’nin birçok üyesi şu anda adli soruşturma geçirmektedir. Sadece Mardin’de
2.600 sendika üyesi şu anda idari soruşturma geçirmektedir. Aynı şekilde,
Batman’da da 1.037 kişi idari soruşturma geçirmektedir ve bunların içinden de
-dediğim gibi- bir kısmı sürülmüştür, bir kısmı görevden menedilmiştir ve
diğerleri hakkında da adli ve idari soruşturmalar başlatılmıştır. Yani bence bu
insanlara madalya takılması gerekirken, takdir belgesi verilmesi gerekirken
bunların cezalandırılması ahlaki ve vicdani değildir. Söylemlerine lütfen
bakınız, medyadan takip ediniz; çok komik gerekçelerle, sosyal medya
paylaşımları nedeniyle görevden uzaklaştırıldıklarını göreceksiniz. Benim
naçizane de bir tavsiyem, biz, var olan enerjimizi birbirimize karşı kullanarak
israf etmemeliyiz, o zaman o sinerji diye bir şey kalmaz, birbirimizi yıpratma
yolunda kullanmamalıyız. Ve ben inanıyorum ki bu Mecliste yakınlarını bir
şekilde kaybetmeyen insan yoktur, milletvekili yoktur. O yüzden milletvekilleri
bu acıyı iyi bilir. Biz bu acıyı biliyorsak, bu acıyı başkalarına yaşatmaya
hakkımız yok, en azından engel olmalıyız, bu acıyı başkalarının yaşamasına
karşı durmalıyız ve bu imkân bizim elimizdedir. 
Hepiniz
bilirsiniz, köle, Hazreti Hamza’yı şehit ederken, Hind de onun ciğerini yemeye
çalışmıştır ama sonra ne olmuştur? Köle Vahşi de, Hind de kalkıp Peygamberden
(ASV) özür diliyorlar ve orada kelimeişehadet getiriyorlar ve ondan sonra
“hazret” diye kendilerine hitap ediliyor, şu anda da “Hazreti Vahşi” deniliyor,
“Hazreti Hind” deniliyor. 
Yani
bunlar, bizim için, bizim barışmamız için, bizim aramızdaki kavgayı, fitneyi
bitirmemiz için emsalsiz örneklerdir. Bizim referanslarımız vardır, bu
referansları biz Meclis çatısı altında yaşayalım, yaşatalım. 
Teşekkürler.
Sağ olun. 
BAŞKAN
– Teşekkür ederiz Sayın Aslan. 
Sayın
milletvekilleri, Sayın Tamer 60’a göre söz talep etmiştir. 
Mikrofonunuzu
açıyorum Sayın Tamer. 
Buyurun.

V.- AÇIKLAMALAR (Devam)
16.- Kayseri Milletvekili İsmail Tamer’in, Başbakan
Ahmet Davutoğlu’nun “Kayseri pazarlığı” sözleriyle Kayseri insanının zekâsını
ve çalışkanlığını ifade ettiğine ilişkin açıklaması
İSMAİL
TAMER (Kayseri) – Teşekkür ediyorum Sayın Başkan.
Değerli
milletvekili arkadaşlarım, söz istememin nedeni, biraz önce Kayseri
Milletvekilimiz Sayın Çetin Arık Bey’in Başbakanımızla ilgili görüşleriydi. 
Ben
de şöyle ifade etmek istiyorum: Sayın Başbakanımızın “Kayseri pazarlığı”
ifadesi, Kayseri insanının, esnafının zekâsıyla beraber çalışkanlığını
birleştirdiğinin takdirinin ifadesi diyorum. 
Teşekkür
ediyor, saygılar sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Tamer. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Cumhuriyeti Hükümeti, Bulgaristan
Cumhuriyeti Hükümeti ve Yunanistan Cumhuriyeti Hükümeti Arasında Polis ve
Gümrük İşbirliği Ortak Temas Merkezi Kuruluş ve İşleyişi Hakkında Anlaşma ile
Notaların Onaylanmasının Uygun Bulunduğuna Dair Kanun Tasarısı (1/518) ile
Avrupa Birliği Uyum Komisyonu ve Dışişleri Komisyonu Raporları (S. Sayısı: 136)
(Devam)
BAŞKAN
– Şimdi, madde üzerinde gruplar adına üçüncü konuşmacı, Cumhuriyet Halk Partisi
Grubu adına Niğde Milletvekili Sayın Ömer Fethi Gürer. 
Niğde’nin
sorunlarını mı anlatacaksınız?
Süreniz
on dakika Sayın Gürer.
Buyurun.
(CHP sıralarından alkışlar)
CHP
GRUBU ADINA ÖMER FETHİ GÜRER (Niğde) - Sayın Başkan, değerli milletvekilleri;
görüşülmekte olan kanun tasarısına olumlu oy vereceğimiz için ben yöremle
ilgili sorunları dile getirmek istiyorum.
Niğde
tarım ve hayvancılıkla geçinen bir bölge. Niğde’mizde patates, elma, fasulye,
kiraz 2015 yılında değer bulmadı. Üreticilerimiz mağdurdu. Ancak dün,
Hükûmetimiz, Dünya Ticaret Örgütü anlaşmaları çerçevesinde, patateste yaşanan
arz-talep sıkıntılarını gidermek için patateste ton başına 50 liralık bir
teşvik vermeye karar vermiş. Olumlu ama yeterli değil çünkü patates şu anda
sakal bıraktı, bir yerde depoda çürümeye başladı. Bunu biz üç aydır
anlatıyoruz. Buraya çıktığımız her seferinde söylüyoruz: Patates ürünü zorda.
300 bin ton yalnızca Niğde’nin deposunda. Nevşehir ile Niğde’nin patatesine
çözüm üretelim. Belediyelere gönderelim, askerî birliklere gönderelim. Değer
bulsun istiyoruz, değer bulmadı. 
Bu
dönemde patates ekimi düşecek. Neden? Gübre alma, buna benzer girdilerle ilgili
yatırım yapma adına çiftçimizin parası yok. Bu sıkıntı büyümeden çözüm
bulunmasını istediğimizde, getirilen bu 50 liralık teşvik yerine eğer 50
dolarlık bir destek verilmiş olsaydı en azından kalan ürünü kurtarabilirdik.
Keza, elma ürününde de ürün depoda kalmış durumda; o da çürümeye başladı.
Tabii,
biz burada bunu anlattığımız zaman vatandaşlardan şöyle telefonlar geliyor:
“Ya, patates Niğde’de bile 1 lira.” Sorun burada. Ülkemizin tarım politikası
yanlış. Nedeni: Aracılar nedeniyle üreten de mağdur, satın alan da mağdur.
Cumhuriyet Halk Partisi seçim bildirgesinde buna yer vermişti. Bu aracılık
sistemini yeniden gözden geçirmemiz gerekiyor. Eğer, şu anda, patatesi üretici
20-30 kuruşa satamıyorsa, maliyeti 50-60 kuruşsa ama tüketiciler 1 liraya
alıyorsa burada bir sorun var demektir. 
Giresun’da,
Ordu’da fındıkta sorun varsa, Çukurova’da narenciyede sorun varsa, Trakya’da
çeltikte sorun varsa, Niğde’de patateste, elmada, kirazda sorun varsa bunun
doğru planlanması gerekiyor. Gelecek yıl bizim üreticimizin ne ekeceği bugünden
belli olmalı, ona göre planlama yapılmalı, fazla ürünün çürümesi, yok olması
engellenmeli. Biz bu kadar zengin bir ülke değiliz. Kendi kaynaklarımızı kendi
elimizle yok ediyoruz. Bunu önemsemek zorundayız. Buna yönelik geçmişte “Plan
mı pilav mı?” diye yıllarımızı yok ettik. Gelin bu sorunu ortak çözelim,
üretici ekeceğini bilsin, satacağını bilsin, edeceği değeri bilsin, nihayetinde
hem üretirken hem de tüketirken üretenin mağduriyetini, tüketenin de yüksek ücretle
ürün almasını sona erdirelim. Bu bütün bölgelerin sorunu. 
Sütte,
insan inanamıyor, sütün fiyatına bakın, süt üreticisinin derdine bakın. İneğini
kesmeye başlamış çünkü sütten para kazanamıyor ama sanayi ürünü olarak süt
dönüştüğünde fiyatı alım gücünün üstünde bir rakama eriyor. Burada bir
yanlışlık yok mu? Süt üreticisi ineğini kesmesin diye valilere genelge gönderip
bunu engellemeye çalışmak yerine bu sorunu doğru ele almak gerekiyor. Burada da
planlı davranış gerekliliği bir kez daha açığa çıkıyor. 
Değerli
milletvekilleri, bu konuda söyleyecek çok söz var ama süre içinde bazı konulara
da beraberinde değinmek istiyorum çünkü biliyorum ki sizlere de aynı konular
geliyor. 4/C’lilerle ilgili hemen hemen her gün telefon alıyoruz. Taşeron
sorununu ortadan kaldıralım diyoruz, bir de bakıyoruz ki modern kölelik yasası
hazırlanıyor. Biz iyiye gitsin derken kötüye gidiyor tıpkı uzmanlarla ilgili
olduğu gibi. Uzmanlar iki yılda ayrılıp başka bir kuruma geçiyorlardı, “İki
yılda geçmesin, hepimize gelen uzman çok.” denildi, yedi yıla çıkardık. Çözüm
böyle mi olmalıydı? O anlamda, üreteceğimiz çözümleri de tekrar tekrar
konuşacağımız konulara dönüştürmeyelim. 
Esnaflarla
ilgili 30 bin liralık kredi çıktı. Krediyi kim alabiliyor? Mevcut esnafların
hepsinin borcu var. Borcu olan esnaf nasıl alacak onu? Onun yerine şöyle bir
madde koysak kötü mü olurdu: “Halk Bankasına esnafın borcu var da düzenli
ödüyorsa bu krediden de yararlanır.” deseydik, esnafımız da nefes alsaydı kötü
mü olurdu? 
Keza
yaşa takılan emeklilerin durumu var. Biliyorsunuz, emekliliği hak etmiş, yaştan
bekliyor. Bununla ilgili bir düzenleme çok mu zor? 
İcralık
olmuş esnafa sicil affının getirilmesi çok mu zor? AVM’lerle ilgili hepinize
şikâyet geliyor. Esnaf bitiyor, AVM’ler Türkiye'de esnafı yok etmek üzere.
Bununla ilgili bir düzenleme yapmak hepimizin görevi değil mi? 
Engellilerle
ilgili buraya geliyoruz, çok güzel şeyler söylüyoruz. Girin Niğde’nin İnternet
sitelerine bakın, hepimize ders verecek bir olay var: Vatandaş gitmiş,
tekerlekli sandalyesiyle kaldırım kenarına varmış, elinde mala, elinde çimento
oradan kendine geçiş yeri yapmaya çalışıyor, “Başvurmadığım yer kalmadı.”
diyor. Bu hepimizin ayıbı değil mi? Neden ülkemizde sözde bazı işler yapıyoruz
da uygulamada bunları yerine getirmiyoruz? Engelliler için Türkiye'nin bütün
illerinde, ilçelerinde kaldırımlar ele alınsa, düzenlense, bu soruna ciddi
biçimde çözüm üretsek yanlış mı olur? 
Kadınlarımıza
şiddet bitsin. Kadınlarımızla ilgili yapılan uygulamalarda söylüyoruz: Bugün
bir kadın sığınmaevi Niğde’de yok, ilçelerinden vazgeçtik, koca ilde kadın
konukevi yok. Bunun gibi sıkıntılar çok. 
YUSUF
BEYAZIT (Tokat) - İhtiyaç yok.
ÖMER
FETHİ GÜRER (Devamla) - İhtiyaç var mı yok mu, bana gelen mektupları size
vereyim. Yurttaştan mektup gelmeden burada niye anlatalım? Keyfekeder sorunlar
anlatılır mı? Bunun bize ne artısı var? Bir kere biz sosyal demokratız. Biz,
çevre, doğa, insan sevgisiyle yaşamımızı adapte ettik, buna inanırız. Bizim
için birini eleştirerek iyi olalım, kötü olalım kavgası yok. (CHP sıralarından
alkışlar) Bizim için ülkemiz iyi olsun; dirlik, birlik, kardeşlik olsun,
ülkenin sorunlarına çözüm bulunsun, bu bizi mutlu eder. Bizim varlığımız buna
tabi. İnsanız, hepimizin ömrü ya elli yıl ya altmış yıl. Geldik, gideceğiz.
Yaptığımız güzellikler gelecekte anılır. 
Bakınız,
yetmiş yıl önce bir insan iyilik yapmışsa yetmiş yıl sonra anlatıyorlar. Bir
gün getirip burada size göstereceğim. Niğde’yle ilgili 5 tane kitap yazdım. Yüz
yıl sonra benim kitaplarım okunacak, o benim için en büyük gurur. Ama oradaki
hemşehrim arıyor ve inanın ki bunların çoğu da bize oy vermemiş
hemşehrilerimiz; elmacısı, patatesçisi, kirazcısı, fasulyecisi. Çözüm üretelim
istiyoruz. Onun için de gelip burada bunları sizlerle paylaşıyoruz.
Bakınız,
memlekette işsizliğe çözüm ürettik! Nasıl ürettik biliyor musunuz? Vatandaş
akşam oluyor, ışıklar sönüyor, elinde kazma kürek, nereye gidiyor? Höyüklere
gidiyor, define aramaya uğraşıyor, altın aramaya uğraşıyor ve memleketin tarihî
dokusu yağmalanıyor, yok ediliyor. Ben bir yurttaş olarak bundan acı duyuyorum.
Gidin bakın kendi köyünüze, kasabanıza; höyük varsa mutlaka çukurlar açılmış.
Bunların olmasının nedeni ne? Vatandaş mağdur, vatandaşın sorunu var; ekmek
sorunu var, aş sorunu var, iş sorunu var. Bunlara çözüm üretmek bu Türkiye
Büyük Millet Meclisinin ortak sorumluluğunda olduğu gibi Hükûmetimizin de
görevi. 
Dün
burada bütçe görüşmeleri tamamlandı, bütçemiz geçti; hayırlı olsun, bir yıl o
bütçeyle gideceğiz. Ama biz seçimde gidiyoruz, söz veriyoruz, şunu yapacağız, bunu
yapacağız diyoruz. Hükûmet bütçesinden ayrılan kaynakları sorduk; örneğin,
Niğde’ye tıp fakültesi için on yıldır söz verilir, bununla ilgili kaynak var
mı? YÖK’ten karar çıktı, üniversiteden karar çıktı. Sağlık Bakanlığından
kararın çıkması gerekiyor, o karar çıkmadan da bu üniversite olmuyor. Ama
yurttaş bekliyor ki bize tıp fakültesi açılacak. 
Ya
da havaalanı. Niğde’ye de yapılsın, Aksaray’a da yapılsın istiyoruz.
Niğde-Aksaray havaalanı diye birleştirilmeye çalışılıyor. Buna niye gerek
duyuluyor? 100 kilometrede 1 havaalanı varsa bizim oraya da 100 kilometreye 1
havaalanı yapılsın. Yani Niğde’nin, Nevşehir’in, Aksaray’ın ve İç Anadolu’daki
diğer Yozgat’ın, Çorum’un, Kırşehir’in olan sorunları diğer bölgelerin
sorunlarından az değil. Biz yaşamımız boyunca devletin kurallarına uymuş
insanlarız, bizim İç Anadolu’nun özelliği o; talepkâr olmuyoruz, talepkâr
olmadığımız zaman da unutuluyoruz. Bu kez unutulmayalım diye dillendirmeye
çalışıyoruz, anlatmaya çalışıyoruz. Her zaman söylüyoruz: Kim bizim oraya da,
ülkeye de, bu vatana da iyilik yaptıysa, katkı verdiyse, sorunlarla
ilgilendiyse Allah razı olsun, hiçbir itirazımız yok. Önemli olan, sorunları
çözmede “Muhalefet diyorsa elimizin tersiyle itelim.” anlayışından vazgeçip
ortak çözümlerde Türkiye Büyük Millet Meclisinin farklı biçimde yaklaşım
göstermesi gerektiğidir. Buraya geldiği zaman, konuşan arkadaşımızın ağzından
çıkacak söze laf atarım anlamında değil, birlikte katkı verelim anlamında
olmalı. 
Ben,
Plan ve Bütçe Komisyonu toplantılarına gittim; Komisyona üye değildim,
katıldım, yöremle ilgili sorunları bakanlara anlattım. Biraz evvel Sayın Çevre
ve Şehircilik Bakanımız buradaydı. Akkaya Barajı on yıldır temizlenmedi.
Kendisi o gün de söyledi, “İlgileneceğim.” dedi ama temizlenmesini istiyoruz.
Milletvekili olarak Niğde-Bor arasına, üniversitenin olduğu yere gidin, o
kokuyu görün, “Bu kent buna nasıl razı oluyor?” diye sorarsınız. Keza, Ecemiş
suyu, Aladağlar’dan çıkıyor, Akdeniz’e akıyor.
(Mikrofon
otomatik cihaz tarafından kapatıldı) 
ÖMER FETHİ GÜRER
(Devamla) - Niğde’deki tarım yapan insan da bunun karşılığında elektrikle su
çıkarıyor. Bu hak mıdır? Onun için düşüncelerimizi sizlerle paylaşıyoruz. 
Desteğiniz için
teşekkür ederim. (Alkışlar)
BAŞKAN –
Teşekkür ederiz Sayın Gürer.
Sayın
milletvekilleri, 1’inci madde üzerinde konuşmalar tamamlanmıştır.
Soru-cevap
işlemi yoktur.
1’inci maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
2’nci maddeyi okutuyorum: 
MADDE 2- (1) Bu Kanun yayımı tarihinde yürürlüğe girer.
BAŞKAN - 2’nci madde üzerinde
konuşmalar yoktur.
Soru-cevap işlemi yoktur.
2’nci maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
3’üncü maddeyi okutuyorum: 
MADDE 3- (1) Bu Kanun hükümlerini Bakanlar Kurulu yürütür.
BAŞKAN – 3’üncü madde üzerinde
konuşmalar yok.
Soru-cevap işlemi yok.
3’üncü maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
Sayın milletvekilleri, tasarının tümü
açık oylamaya tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir. 
Oylama için üç dakika süre veriyorum ve
süreyi başlatıyorum.
(Elektronik cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti, Bulgaristan Cumhuriyeti
Hükümeti ve Yunanistan Cumhuriyeti Hükümeti Arasında Polis ve Gümrük İşbirliği
Ortak Temas Merkezi Kuruluş ve İşleyişi Hakkında Anlaşma ile Notaların
Onaylanmasının Uygun Bulunduğuna Dair Kanun Tasarısı açık oylama sonucu:
“Kullanılan oy sayısı  : 257
Kabul : 254
Ret : 3 (x)
 Kâtip Üye Kâtip
Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
Sayın
milletvekilleri, 4’üncü sıraya alınan, Türkiye Cumhuriyeti Hükümeti ve
Birleşmiş Milletler Gıda ve Tarım Örgütü Arasında GTÖ Orta Asya Alt Bölge
Ofisine Dair Anlaşmaya Yönelik GTÖ Orta Asya Alt Bölge Ofisinin Güçlendirilmesi
Konulu Tamamlayıcı Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız.
4.- Türkiye Cumhuriyeti Hükümeti ve Birleşmiş Milletler
Gıda ve Tarım Örgütü Arasında GTÖ Orta Asya Alt Bölge Ofisine Dair Anlaşmaya
Yönelik GTÖ Orta Asya Alt Bölge Ofisinin Güçlendirilmesi Konulu Tamamlayıcı
Anlaşmanın Onaylanmasının Uygun Bulunduğuna Dair Kanun Tasarısı (1/525) ve
Dışişleri Komisyonu Raporu (S. Sayısı: 148) (x)
BAŞKAN – Komisyon? Burada. 
Hükûmet? Burada. 
Komisyon Raporu 148 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok. 
Soru-cevap
yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:
TÜRKİYE
CUMHURİYETİ HÜKÜMETİ VE BİRLEŞMİŞ MİLLETLER GIDA VE TARIM ÖRGÜTÜ ARASINDA GTÖ
ORTA ASYA ALT BÖLGE OFİSİNE DAİR ANLAŞMAYA YÖNELİK GTÖ ORTA ASYA ALT BÖLGE
OFİSİNİN GÜÇLENDİRİLMESİ KONULU TAMAMLAYICI ANLAŞMANIN ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 4
Haziran 2014 tarihinde Ankara’da imzalanan “Türkiye Cumhuriyeti Hükümeti ve
Birleşmiş Milletler Gıda ve Tarım Örgütü Arasında GTÖ Orta Asya Alt Bölge
Ofisine Dair Anlaşmaya Yönelik GTÖ Orta Asya Alt Bölge Ofisinin Güçlendirilmesi
Konulu Tamamlayıcı Anlaşma”nın onaylanması uygun bulunmuştur.
BAŞKAN
– 1’inci madde üzerinde gruplar adına ilk söz, Milliyetçi Hareket Partisi Grubu
adına Adana Milletvekili Sayın Mevlüt Karakaya.
Buyurun.
(MHP sıralarından alkışlar)
Süreniz
on dakika Sayın Karakaya.
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
tasarı üzerinde Milliyetçi Hareket Partisi Grubu adına söz almış bulunuyorum.
Hepinizi saygıyla selamlıyorum.
Tabii,
tasarı Birleşmiş Milletler Gıda ve Tarım Örgütü Türkiye Temsilciliğinin Orta
Asya Alt Ofisinin güçlendirilmesiyle alakalı. Yani hepinizin bildiği gibi, Gıda
ve Tarım Örgütü ya da FAO, 1945 yılında kurulan ve Türkiye'nin 1948 yılında üye
olduğu, 1982 yılında da Türkiye Temsilciliğinin açıldığı bir uluslararası
örgüt, organizasyon. Temel amacı, dünyada gıda ve tarım faaliyetlerinin
organizasyonu, durumunun takibi, özellikle açlıkla mücadele konusunda
faaliyetlerin yerine getirilmesi ve benzer konularda faaliyette bulunan önemli
bir uluslararası kuruluş.
Tabii,
böyle bir uluslararası kuruluşta Orta Asya Ofisinin güçlendirilmesiyle ilgili
olarak yapılan bu sözleşmenin önemini de hakikaten iyi anlamak lazım. Ben daha
önce, böyle uluslararası kuruluşlarda, yurt dışında görev yaptım. Ki o
dönemlerde benzer projelerin benzer ülkeler tarafından yapılmasının sonuçları
ve oralardaki yansımalarını da takip etme imkânı buldum. Bu anlamda, bu tür
faaliyetlerin gerçekten çok faydalı olacağını başlangıçta ifade etmek
istiyorum. 28 projenin yapıldığı ve bu projelerden 12’sinin hâlen devam ettiği
ifade ediliyor. Aslında, tabii bir donör ülke olarak burada bir maliyete
katlandığımız doğrudur, bir külfeti vardır ama bu külfetlerin karşısında,
direkt projelerden olmasa da ülkeye çok ciddi dönüşlerinin, yansımalarının
olacağını da ifade etmemiz lazım. İşte, bunların etki analizlerinin de
buralarda sunulmasının gerçekten denetim açısından da yerinde olacağını bir kez
daha ifade etmek istiyorum. Tabii ki maliyete katlanacağız. Maliyet dediğiniz
şey, bir amaca ulaşmak için katlanılan fedakârlıkların parasal ifadesi; katkı
ise bunun karşılığında gelecek. 
Yalnız,
burada ben gıdayla ilgili bir konuya gelmek istiyorum. Gıda tabii ki son derece
önemli. Bugün dünya çapında -baktığınızda- yaklaşık 35-40 milyon insanın her
yıl açlıktan öldüğünü ama aynı zamanda, 30 milyona yakın insanın da çok
yemekten mütevellit bazı hastalıklardan hayatını kaybettiğini görüyoruz.
Dolayısıyla, bu noktada, 1 milyar ton civarında bir gıdanın da hiç olduğunu,
çöpe gittiğini düşünecek olursak ve bu gıdanın da aç kalan insanların yaklaşık
4 katı bir gıda ihtiyacına denk geldiğini düşünecek olursak bunun çok vahim bir
sonuç olduğunu ve bu konularla ilgili yapılacak çalışmaların insanlık adına
ciddi katkılar sağlayacağını da ifade etmek istiyorum. 
Özellikle,
gıda fiyatlarıyla ilgili artışlara baktığımızda, daha doğrusu, fiyat
değişmelerine baktığımızda Gıda ve Tarım Örgütünün fiyat endeksi, bize, aslında
2002 yılından sonra fiyatların anormal ölçüde yükseldiğini, 2011 yılından bu
yana fiyatların düşmekte olduğunu gösteriyor. Şimdi burada çok ilginç bir durum
var. Biraz önce, yine tarımla ilgili, tarımsal ürünlerle ilgili, onların
fiyatlarıyla ilgili değerlendirmeler yapıldı. Hakikaten, Türkiye için ciddi bir
riskin geldiğini bu uluslararası endeksler de işaret olarak gösteriyor. Bizim
tarım ürünleri fiyatlarına, gıda fiyatlarına baktığımızda, örneğin en temel
gıda olan et fiyatlarında son zamanlarda ciddi bir artış olduğunu görüyoruz.
Süt fiyatlarının üretici fiyatları yönüyle düştüğünü, tüketici fiyatları
yönüyle arttığını görüyoruz. Üretici fiyatları son beş yılda yüzde 15-18
arasında artarken tüketici fiyatları yüzde 43-45 civarında bir artış göstermiş.
Yine diğer ürünlerde de bunların çok farklı olmadığını görüyoruz. Sütte
söyledim, etteki durumu buradan, bu kürsüden defalarca konuştuk yani bu ülkede
gıda ve tarımsal ürünler, üreten açısından ucuz, üretimi sürdürebilecek bir
seviyede değil ama tüketen açısından da bakıldığında son derece pahalı. Bunun
anlamı, aracılar tamamen buradan kazanıyor da değil, onlarla görüştüğünüzde
onların da ciddi bir sıkıntı içerisinde olduğunu, onların da ticari
maliyetlerinin son derece yüksek olduğunu, finansman maliyetlerinin yüksek
olduğunu anlıyorsunuz. Burada asıl yanlışın uygulanan politikalarda olduğunu
gerçekten ifade etmeden geçemiyoruz.
Değerli
milletvekilleri, bu endeksler üzerinde çok fazla durmayacağım ama bir şeyi de
ifade etmek istiyorum ki gerçekten bu endekslerdeki hareketlere baktığımızda
dünyadakinin tamamen tersi hareketlerin bir şeylerin işareti olduğunun da
lütfen farkına varalım, bunlarla ilgili gerekli tedbirleri alalım. Bakın,
geçmişte dünya fiyatları düşüktü ama ona rağmen, örneğin 2002 yılında Dünya
Gıda Endeksi 90 değerinde iken yerli üreticiyi korumak gerçekten zordu. O
aradaki farkı destekleme olarak vermek, ithalat lobilerinin karşısında durmak
kolay bir iş değildi. Bugün bu endeks 150 civarında ama buna rağmen biz eğer
yerli üreticiyi koruyamıyorsak burada uyguladığımız politikalarda bir yanlış
olduğunu da düşünmek durumundayız. Bu tüm tarımsal ürün fiyatlarında aşağı
yukarı aynı şekilde seyir izliyor. 
Bakın,
Gıda ve Tarım Örgütü, 2016 yılını bakliyat yılı olarak ilan etti. Aslında biz
Türkiye olarak bundan on beş yirmi yıl öncesinde bakliyat ihraç eden yani kendi
ihtiyacının üzerinde üretim yapan bir ülkeydik ama bugün, yeşil mercimeği ithal
etmek zorunda kalıyoruz. Daha önce Toprak Mahsulleri Ofisi bakliyat desteği
yapıyordu. Bizim, FAO’nun, Gıda ve Tarım Örgütünün 2016 yılını bakliyat yılı
ilan etmesinden bir anlam, bir sonuç çıkarmamız lazım. Bakın, 2008 yılında,
2011 yılında, dünya genelinde yaşanan gıda krizlerine baktığımızda ilk önce
tarım ülkesi olan Türkiye’yi vurduğunu da bilelim. Hatırlayın, 2008 yılında
pirinç fiyatları çok kısa bir süre içerisinde yüzde 130 arttı. Tabii ki
dışarıdaki fiyatlara bakarak bu kadar desteğin fazla olduğunu da söyleyenler
olacak ama eğer depolarınızda gıda ürünleriniz, tarım ürünleriniz varsa
uluslararası piyasalardan ihtiyacınızı satın alabilirsiniz. Depolarınız
boşalmışsa 5 katı, 10 katı fazla fiyatı ödemek zorunda kalırsınız. Tarımı, iş
başa düştükten, kriz ortaya çıktıktan sonra değil, çıkmadan önce desteklemek
zorundayız. Gerçekten, köylü, üretici tarımını, toprağını, çiftini bırakır hâle
gelmiştir, üretim yapamaz duruma düşmüştür. Bu feryada gelin hep birlikte el
verelim, ses verelim ve bu desteği yaparak muhtemel gıda krizlerinde sorun
yaşamayalım.
Hepinize
tekrar çok teşekkür ediyorum.
Yüce
Meclisinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Karakaya.
1’inci
madde üzerinde ikinci söz, Halkların Demokratik Partisi Grubu adına Tunceli
Milletvekili Sayın Alican Önlü’ye aittir. (HDP sıralarından alkışlar) 
Süreniz
on dakika Sayın Önlü, buyurun.
HDP
GRUBU ADINA ALİCAN ÖNLÜ (Tunceli) – Sayın Başkan, değerli milletvekilleri;
hepinizi saygıyla selamlıyorum.
Madde
üzerinde parti grubum adına söz almış bulunmaktayım. 
Madde,
Türkiye Cumhuriyeti Hükümeti ile Birleşmiş Milletler Gıda ve Tarım Örgütü
arasında birbirini güçlendirici kimi anlaşmaları içermekte. Tabii, uluslararası
kuruluşlarla bu denli iş birliği içinde olmak, birbirini güçlendirmek, deneyim
aktarımı yapmak önemli, bunu sağlamak da gerekiyor.
Bu
anlaşmanın birçok maddesi var, katkı sunan, birbirini güçlendiren; karşılıklı
birbirine güç, destek vermesi gereken birçok madde var ama asıl değinmek
istediğim bir iki madde var. Bir: Orman, tarım, kırsal bölge kalkınması
içermektedir. Tabii ki ilk önce kendi ülkenizde tarım, orman kırsal kalkınma
esaslı olacak, güçlü olacak ki başka bir yerle eş güdümlü olabilesiniz ve katkı
sunabilesiniz. Hükûmetin bu uluslararası anlaşmalarda Meclise getirip de kanun
hâline getirmek istediği yanı… Ama aynı Bakanlar Kurulu dışarıda iş birliğini
güçlendirici kararlar, anlaşmalar yaparken içeride bunun tam tezadı kararlar
alıyor. Aynı Bakanlar Kurulu… Bu hafta içinde peyderpey açıklaması yapılan,
özellikle bölge illerini kapsayan işte, Hakkâri, Mardin, Dersim’de özel
güvenlik bölgesi kararı altında birçok bölge yasaklı bölge ilan edildi. 
Şimdi,
yasaklı bölge ilan edilen yerler -biliyorsunuz, her ilin mutlaka bir kimliği
vardır, bir kimlikle tanımlanır, birçok kimlikle ama bir de üretim kimliğidir,
yani ekonomik kimliğidir- yasaklanan bölgeler tam da uluslararası anlaşmalarda,
işte bu maddede yer alan, işte orman kenti, tarım kenti, kırsal kalkınma olarak
da öncelikli alınması gereken iller. Şimdi, bunlardan biri de Dersim ili,
seçildiğim il. İşte, dün Sayın Vali tarafından bir basın açıklamasıyla
açıklandı, artık periyodik hâle gelmiştir. Yani, dışarıdaki bu anlaşmalarla
birine katkı sunan, destek sunan ama ne hikmetse bir halk deyimi vardır ya işte
“İlacı olsa keline sürer…” Tam tersine dün Sayın Valinin açıkladığı işte
Dersim’de 11 bölge yasaklı bölge ilan edildi, 1 Mart-1 Eylül arası yani altı ay
yasaklı bölge. E, altı ay da kış zaten. O zaman demek ki il tümüyle -orman,
tarım, üretime dayalı- yok edilmek isteniliyor. 
Şimdi,
gerekçesi, işte çatışmalı bölge, bu çatışmalardan dolayı bölge halkının, o
yöredeki halkın güvenliğini, üretimini, seyahatini güvence altına almak yani ne
hikmetse yasakladığı bir şeyi güvence altına almaktır; artık, bir tarz hâline
geldi, güvenlik bile yasakçı zihniyet hâline geldi. 
Şimdi,
“11 bölge” deniliyor Dersim’de. Yani “11 bölge” denildiğinde sanki Dersim’de,
11 bölgenin dışında olağan bir yaşam var, olağan bir üretim var, doğal bir
seyahat var ama sadece bu 11 bölgede olası çatışma risklerinden dolayı güvenlik
alınması gerekiyor. Çok iyi biliniyor ki -defalarca da karşı çıkmamıza rağmen-
işte kalekollar denilen, her tepe kalekol. Dersim’in bir girişi var, bir de
çıkışı vardır yani Elâzığ’dan girilir, Pülümür Vadisi’nden çıkılır. Bu iki
çıkışta bile, 26 tane arama noktası, yetmedi o kalekolları aşağı indirip
yollarda barikatlar; çok “barikat” deniliyor ya, barikat her şeye gerekçedir.
Elâzığ’dan Erzincan’a veya Dersim Merkezden Ovacık’a gidildiğinde bir
barikatları görün, bir hendekleri görün. Yaşamı çekilmez hâle getiren barikatlar,
bütün günlük yaşamın, insanın günlük yaşamını sürdürecek bütün hakların nasıl
gasbedildiği, nasıl engellendiği görülecektir. 
Şimdi,
kırk yıldır alınan güvenlik yetmiyor, her tepeye yapılan kalekollar yetmiyor,
bırakın tarım, orman kenti, tamamen bir askerî kışlaya dönmüş Dersim’de bu
kadar askerî güvenlik yetmiyor, ayrıca bir de özel güvenlik yani bu kadar
güvenliğin üzerine bir de özel güvenlik getiriliyor. Tam da işte bu anlaşmada
yer alan orman, tarım ve kırsal kalkınma... İşte “11 bölge” denilen yer, çokça,
her seferinde icraatların başında en çok da övünerek dillendirilen, “ilk
işbaşına geldiğimizde, 2002’de, OHAL’i kaldırdık.” deniliyor. Tam tersine, OHAL
döneminde değil, cumhuriyet tarihinde bile Dersim’de bu kadar kapsamlı bir
yasak gelmemiştir yani “11 bölge” denilen bir algı oyunudur. “11 bölge” denilen
Dersim’in kendisidir, bütünüdür yani bütünü yasaklanmıştır. “11 bölge”
denilmesi, demin söylediğim gibi, sanki sadece bir yerde risk yaşanacaktır. Bundan
kaynaklı… Tam da yasaklanan bölgeye süre anlamında da OHAL döneminde bile bu
kadar uzun süreli, bu kadar kapsamlı bir yasak gelmemişti. Yasaklı olan bölge
tam da işte güya uluslararası anlaşma yapıp da şimdi tartıştığımız, işte
“orman” deniliyor… Geçen sene Dersim’deki orman yangınlarını bırakın söndürmeyi…
Güya ormanın korunması, geliştirilmesi ve bu deneyimin de uluslararası diğer
kuruluşlara taşınması hedefleniyor. Dersim’deki orman yangınını bırakın
müdahale edip söndürmeyi, tam tersine söndürme bir suç, bir propaganda olarak
algılandı ve engellendi. 
Yine
çokça da bu kadar uluslararası anlaşma yapıp destek ve deneyim aktarımı
yapılmak isteniliyor ama bırakın Dersim’de, bölgede kırk yıl bir tek orman
yangını hükûmetler veya devlet tarafından söndürülmemiştir ne hikmetse. Kırk
yıl kürdistandaki hiçbir yangına bu devlet müdahale etmemiştir. Bırakın Asya’da
bir ofisle, bir şeyle güç birliği, bir anlaşma yapmayı… Bölgede bu tür
olaylarda bir tek orman söndürme uçağı yoktur. Yüzlerce savaş uçağı… İşte geçen
gün bu kadar yoğun tartışmamız, “Bu, bütçe savaş bütçesidir.” dememizin nedeni,
bir tek orman söndürme uçağı yoktur, bir tek orman yangınına da müdahale
edilmemiştir. 
Yine
en çok övünülen “Köylere dönüş sağlanacak…” İşte tam da Dersim’de yasaklı bölge
ilan edilen bölge orman bölgesidir. Karakol var, karakolun etrafında hiçbir
yerleşim yeri yok ama ne hikmetse yangınlar çıkıyor. Nedir? Güvenlik amaçlı.
Barajlar güvenlik amaçlı, orman yangını güvenlik amaçlı, yol kontrolleri
güvenlik amaçlı, tutuklamalar güvenlik amaçlı, yaşamın her alanına ilişkin güvenlik
amaçlı. İşte “köye dönüşler” deniyor. Tam da yasaklı bölge olan yer, son iki
yıldır yavaş yavaş köylere dönüşlerin sağlandığı… “Mera” deniyor, anlaşmada
biri de meradır. Dün açıklandı. 11 bölge de tam tersine meraların, 8 meranın
olduğu bölgelerdir. Yani yasaklanan bölge güya bu anlaşmada -meraların
sürdürülebilirliğinin devam ettirilmesi, ormanın sürdürülebilirliği 11 bölgede-
hem köye dönüşlerin son iki yıldır sağlandığı hem mera hem arıcılık hem de
inanç turizmi denen bölgelerdir. Tam tersine de bu anlaşmada sağlananın
dışarıda katkı sunan, akıl veren, güç veren, deneyim aktaran ama içeride ise
tam tersine yasakçı ve tümüyle bunu yok eden…
(Mikrofon
otomatik cihaz tarafından kapatıldı)
BAŞKAN
– Süreniz bitti Sayın Önlü.
ALİCAN
ÖNLÜ (Devamla) - Teşekkür ediyorum. (HDP sıralarından alkışlar)
BAŞKAN
– Teşekkür ederiz Sayın Önlü. 
Şimdi,
madde üzerinde üçüncü söz, Cumhuriyet Halk Partisi Grubu adına Denizli
Milletvekili Sayın Kazım Arslan’a aittir. (CHP sıralarından alkışlar)
Süreniz
on dakika Sayın Arslan, buyurun.
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
öncelikle hepinizi sevgiyle saygıyla selamlıyorum.
148
sıra sayılı Tasarı’nın üzerine söz aldım. Özellikle bu tasarının komisyonda da
geçmesi noktasında grubumuz olumlu oy vermiştir. Tabii bu çerçevede de
görüşlerimi ve düşüncelerimi sizlere aktaracağım. 
Bu
anlaşmayı Meclisimiz onaylamaya çalışırken gerek Başbakanımız gerekse
Cumhurbaşkanımız özellikle Birleşmiş Milletlerle olan ilişkilerimize karşı sert
söylemlerle gerginleştirmeye ve ağır eleştiriler yapmaya da devam
etmektedirler. Bu nedenle bunun ülkemiz açısından olumsuz bir tavır olduğunu
belirtmek istiyorum. 
Türkiye
Orta Doğu’daki ağırlığını kaybetmiştir. AKP’nin dış politikası gerçekten
sınıfta kalmıştır, komşularımızla ilişkilerimiz çok fazlasıyla bozulmuştur,
tarım ürünü ve sanayi ürünü ihracatımızdaki azalmalara da neden olmuştur. 
Birleşmiş
Milletler ile gıda ve tarım alanında anlaşmayı imzalarken yerli üreticimizi ne
hâle getirdiğimizi de hiçbir zaman unutmayalım. Kendi kendine yeten bir ülke
konumunda iken, özellikle tarımda, artık, tarım ürünü ithal eden ve
buğdayından, samanından, etine kadar her türlü tarım ürününü ithal eden bir
ülke konumuna geldik. Tarım büyümede en istikrarsız sektör konumuna geldi ve
2002 ile 2016 arasında müthiş bir daralma da yaşadı. Nedeni ise, ülkemizin
ulusal bir tarım politikasının olmaması ve bizim temel üretim maddemiz olan,
tüketim maddemiz olan buğday gibi, arpa gibi, mısır gibi, pamuk gibi, tütün
gibi ürünlerin gerçek anlamda desteklenmemesi ve bu nedenle de plansız bir
tarım üretiminin yapılmış olması nedeniyle de yetersiz bir konuma gelmiş
durumdayız. 
Ülkemizde
pamuk bitmek üzere. Bir tekstil sanayicisi olarak ülkemizin pamuk ihtiyacının
2002’de yüzde 60’ını karşılarken bugün yüzde 40’larını ancak
karşılayabiliyoruz. Hâlbuki pamuk tekstilde en temel ürün olan ve tekstilin ham
maddesi olan bir üründür. Aslında bu ürünün stratejik bir ürün olarak kabul
edilip gerçek anlamda desteklerin yapılması suretiyle… Menderes Ovası'nda
dünyanın en kaliteli pamuğu yetişmiş olmasına rağmen bugün o arazilerimizde
buğday gibi, ay çekirdeği gibi başka ürünlerin ekildiğini görmekteyiz. O
nedenle, pamuk gibi, pancar gibi, tütün gibi ürünlerin üzerinde… Çünkü bunlar
sanayi üretiminin ham maddesidir. Dolayısıyla kendi sanayimizi desteklemek,
daha çok kazanmak, daha iyi ürünler yapmak amacıyla bu ürünleri desteklemek
zorunda olduğumuzu belirtmek istiyorum. 
Üzümde,
fındıkta da aynı şekilde birçok birliğimiz gerçekten gerçek anlamda destek alamadıkları
için çiftçilerimize, üreticilerimize de gerçek anlamda destek veremiyorlar ve
çiftçimizin pazarı zayıf kalıyor, tüccara mahkûm olmak zorunda kalıyor. O
nedenle, fındığın da, üzümün de, incirin de desteklenmesi ve Türkiye’de
yetiştirilen bu ürünlerin daha kaliteli, daha çok üretilmesine olanak
sağlanması gerekmektedir. 
Hayvancılık
konusuna da gelince, yine birçok üreticimizin üretimden, hayvancılıktan,
sütçülükten ve et hayvancılığından gerçek anlamda gelir elde edemediğini
görüyoruz. Bunun da temel sebeplerinden biri gerçekten bütün çiftçilerimizi,
bütün üreticilerimizi ilgilendiren maliyetlerle ilgili konumdur; iki, pazar
sorunudur. Eğer siz maliyetleri destekleyici tedbirleri almazsanız, bunu takip
etmezseniz, dünya maliyetleriyle eş değer konuma getirmezseniz hem rekabet etme
imkânınız kalmaz hem de daha fazla üretme imkânını maalesef bulamazsınız.
Pazarla ilgili sorunun temelinde… Devlet, bazı ürünleri desteklemek amacıyla
alıyor ama gününde parasını ödemiyor. Tüccarlar alıyor, gününde parasını
ödemiyor; çek veriyor, çeki karşılıksız kalıyor. Özellikle sizin döneminizde
çekin karşılıksız çıkmasının cezasız kalması üreticilerimizin, çiftçilerimizin
-güven duydukları- tüccarlara karşı, güveni tamamen kaybettirmiştir.
Dolayısıyla, tahsilatta da zorlukları devam etmektedir. 
Maliyeti
en çok etkileyen mazottur. Eğer mazotun üzerindeki vergileri kaldırmazsak
çiftçimizi gerçek anlamda desteklediğimizi söyleyemeyiz. Eğer bugün mevcut
iktidar mazotu deniz ulaşımına, gemilere, yatlara, uçaklara vergisiz olarak
veriyorsa çiftçimize de vermek zorundadır çünkü sonuçta topraktan en iyi bir
şekilde katma değerli ürün alabileceğimiz ve kendi kendimize yetebileceğimiz
bir noktaya gelebilmemiz ancak bu şekilde mümkün olacaktır değerli
arkadaşlarım.
Değerli
arkadaşlar, tarım alanlarında müthiş bir düşme olmuştur. On iki yılda 2,6
milyon hektar tarımda bir azalma vardır. Tarım ürünü ithalatına on iki yılda
121 milyar dolarlık bir ödeme yapmış bulunmaktayız. Bu nedenle tarım ürünü
ithal eden bir ülke değil, aslında ihraç eden bir konuma getirmek gerçekten bu
milletin, bu devletin, bu iktidarın elindedir diye belirtmek istiyorum.
Değerli
arkadaşlarım, 2002’de çiftçilerin banka borçları 5,1 milyar dolar iken 2015’te
tam 11 kat artarak 61,1 milyar dolara ulaşmıştır. 2002’de bir kilo ekmeğin
fiyatı 1 lira 3 kuruşken 2016 başında bir kilo ekmek 3 lira 59 kuruşa
yükselmiştir. 2002’de icra dairelerindeki
dosya sayısı 8,6 milyonken 2015’te 23,8 milyona çıkmıştır. 2002’de
tüketicilerin banka borçları 6,6 milyar iken 2015’te 381,9 milyara
yükselmiştir. Demek ki giderek tarımda zayıflayan üreticilerimizin gerçek
anlamda desteklenmediğinin göstergesi bu sonuçlar itibarıyla üreten, kazanan,
gerçek anlamda çiftçiliği kazanç noktasına getiren bir çiftçi portföyü değil;
giderek zayıflayan, giderek borçlanan, giderek sorunları daha fazla artan bir
çiftçi kesiminin, bir üretici kesiminin ortaya çıktığını görüyoruz. Onun için,
mevcut iktidar, artık, tarım politikasını değiştirerek çiftçimizi, üreticimizi,
hayvancılık yapan kardeşlerimizi daha fazla desteklemek suretiyle onların
kazanmasına, üretmesine ve ülke ihtiyaçlarını karşılayacak bir üretimin
yapılmasına olanak sağlayacak bir çalışmayı zaman geçirmeden mutlaka
yapmalıdır. Bunu ne kadar çok yaparsak o kadar çok kendi kendisine yeten bir
tarım ülkesi noktasına geliriz ve böylelikle dışarıya para ödemeden kendi
ihtiyaçlarımızı kendimiz karşılamış oluruz diyorum.
Hepinize
tekrar saygılar sunuyorum, teşekkür ediyorum. (CHP sıralarından alkışlar)
BAŞKAN
– Teşekkür ederiz Sayın Arslan.
Sayın
milletvekilleri, 1’inci madde üzerinde konuşmalar tamamlanmıştır.
Soru-cevap
işlemi yok.
1’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
2’nci
maddeyi okutuyorum.
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde konuşmalar yok. 
Soru-cevap
yok.
2’nci
maddeyi oylarınıza sunuyorum: Kabul edenler... Kabul etmeyenler… Madde kabul edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde konuşmalar yok.
Soru-cevap
yok. 
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
milletvekilleri, tasarının tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ve Birleşmiş Milletler
Gıda ve Tarım Örgütü Arasında GTÖ Orta Asya Alt Bölge Ofisine Dair Anlaşmaya
Yönelik GTÖ Orta Asya Alt Bölge Ofisinin Güçlendirilmesi Konulu Tamamlayıcı
Anlaşmanın Onaylanmasının Uygun Bulunduğuna Dair Kanun Tasarısı açık oylama
sonucu:
“Kullanılan oy sayısı  : 252
Kabul : 248
Ret : 3
Çekimser : 1 (x)
 Kâtip Üye Kâtip
Üye
 Sema Kırcı İshak
Gazel
 Balıkesir Kütahya”
Tasarı
kabul edilmiş ve kanunlaşmıştır. 
Sayın
milletvekilleri, 5’inci sıraya alınan Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Elektrik Enerjisi Mübadelesi ile İlgili Olarak
Ortaya Çıkan Borca İlişkin Protokolün Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu’nun görüşmelerine başlayacağız.
5.- Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Elektrik Enerjisi Mübadelesi ile İlgili Olarak
Ortaya Çıkan Borca İlişkin Protokolün Onaylanmasının Uygun Bulunduğuna Dair
Kanun Tasarısı (1/611) ve Dışişleri Komisyonu Raporu (S. Sayısı: 176) (xx)
BAŞKAN
– Komisyon? Burada. 
Hükûmet?
Burada. 
Komisyon
Raporu 176 sıra sayısıyla bastırılıp dağıtılmıştır.
Tasarının
tümü üzerinde söz isteyen yok. 
Soru-cevap
yok. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul edilmiştir.

1’inci
maddeyi okutuyorum:
TÜRKİYE
CUMHURİYETİ HÜKÜMETİ İLE AZERBAYCAN CUMHURİYETİ HÜKÜMETİ ARASINDA ELEKTRİK
ENERJİSİ MÜBADELESİ İLE İLGİLİ OLARAK ORTAYA ÇIKAN BORCA İLİŞKİN PROTOKOLÜN
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
15 Ocak 2015 tarihinde Ankara’da imzalanan “Türkiye Cumhuriyeti Hükümeti ile
Azerbaycan Cumhuriyeti Hükümeti Arasında Elektrik Enerjisi Mübadelesi ile
İlgili Olarak Ortaya Çıkan Borca İlişkin Protokol”ün onaylanması uygun
bulunmuştur.
BAŞKAN
– Şimdi 1’inci madde üzerinde ilk konuşmacı, Milliyetçi Hareket Partisi Grubu
adına Kocaeli Milletvekili Sayın Saffet Sancaklı. 
Buyurun.
(MHP, AK PARTİ ve CHP sıralarından alkışlar)
Süreniz
on dakika Sayın Sancaklı.
MHP
GRUBU ADINA SAFFET SANCAKLI (Kocaeli) – Sayın Başkan, değerli milletvekilleri;
hepinizi saygıyla selamlıyorum. Bu arada bizi televizyonları başında izleyen
büyük Türk milletine de saygılarımı sunuyorum.
Geçen
gün Gençlik ve Spor Bakanlığının bütçeleri görüşülürken bir konuşma yaptım. Üç
bölümde konuşacağımı söylemiştim: Birincisi eleştiri, ikincisi örnekler vermek,
üçüncüsü de önerilerdi. Ancak, vakit yetmediği için ilk ikisini o gün
hallettik, Bakan Bey’i de biraz sıkıştırdık ama üçüncüsünü anlatamadık. Şimdi
sizlere biraz bu konulardan bahsetmek istiyorum.
Tabii
ki Gençlik ve Spor Bakanlığının bakan seçimi olsun, müsteşar, müsteşar
yardımcıları, spor il müdürleri, bakan yardımcılığı seçimlerinde -seçilirken-
biraz yandaşlık, biraz ahbap çavuş ilişkileri olduğunu söylemiştik, bunun da
düzeltilmesini istemiştik. Dopingde Türkiye'nin özellikle bu son birkaç yılda
yaşadığı bazı şeylerin bizi çok üzdüğünü de belirtmiştik. Tabii “Futbolda
3’üncü sıradan 53’üncü sıraya geldik.” dediğimizde 2015’te Sayın Bakan “Şimdi,
2016’da 20’nciyiz” dedi. “Biz tabii ki 1’inci olmasını istiyoruz ama 2015’te
53’üncü sıraya kadar düşmüştük.” dedim, Sayın Bakan onu anlamamıştı, düzelteyim
onu.
Şimdi,
arkadaşlar, bizim spora bakışımız, spor anlayışımız özellikle gelişmiş
ülkelerden biraz daha geride. Nasıl? Şimdi, bizler spor izliyoruz hepimiz,
arkadaşlar arasında sohbet ederken sohbetimiz aynen şöyle: “Hangi takımı
tutuyorsun?” “Hangi maça gidiyorsun?” Ama aslında biz birbirimizle konuşurken,
sohbet ederken şöyle sormamız lazım: “Hangi sporu yapıyorsun?” “Hangi sporları
yapıyorsun?” Buradan da şuraya gelmek istiyorum ki eğer biz bu spor kültürünü
ve spor anlayışını topluma yerleştirebilirsek ve bizim sohbetlerimizi “Hangi
takımı tutuyorsun?”dan “Hangi sporu yapıyorsun?”a geçirebilirsek Türk
toplumunun daha sağlıklı, daha iyi bir yere gelebileceğini söyleyebiliriz.
Tabii,
eğer bu sohbeti böyle yaparsak bu, toplumda baskı da oluşturacak ve insanların
spor yapma kültürü ve spor yapma alışkanlığı gelişecek. “Bana arkadaşını söyle,
kim olduğunu söyleyeyim.” bir atasözü bu. Mustafa Kemal Atatürk’ün söylediği
gibi “Sağlam kafa sağlam vücutta bulunur.” Bu düsturla bizim bu anlayışa sahip
olmamız gerekiyor. 
Tabii,
hepimiz profesyonel sporcu olmak zorunda değiliz ama hepimiz spor yapmak
zorundayız arkadaşlar. Nasıl yapabiliriz bu sporu? Bununla ilgili bir projem
var, biraz da bundan bahsedeceğim size ama ben çocukluk yıllarıma gitmek
istiyorum. Ben İstanbul’da Gaziosmanpaşa’da büyüdüm, gençliğim orada geçti,
meşhur Gazi Mahallesi’nin dibinde. Maalesef o zamanki dönemlerde o muhitte bulunan
arkadaşların kötü alışkanlıklara daha kolay meyledebilmesi için ortam da
müsaitti. Bizim evden 200 metre aşağıda Bally fabrikası vardı. Etrafımızdaki
semt de -o zamanki tabiriyle biraz şey ama- kenar mahalle semti, o racona göre
yaşayan bir toplum ve orada yetişen gençler arasında, maalesef o zaman, bizim
dönemde kötü alışkanlıkları olan, gayrimeşruya bulaşan birçok arkadaşımız
vardı. İşte, o ortamdan kendini kurtarabilen arkadaşlarımızın hepsi spor
yaparak kurtuldu saygıdeğer milletvekilleri. 
Hepimizin
çocukları var, hepimiz belli bir standardın üstünde insanlarız, çocuklarımız
iyi eğitimler de alıyor ama maalesef şu anda Türkiye’de, özellikle okullarda bu
hapların çok kolay bulunabilmesi, uyuşturucunun çok rahat elde edilebilmesi
pozisyonunda bizim çok dikkat etmemiz lazım, çocuklarımızı mutlaka kontrol
altında tutmamız lazım. Eğer, biz “Benim çocuğum yapmaz, benim çocuğum böyle
şeylere tevessül etmez.” dersek büyük yanılgı içerisinde olabiliriz arkadaşlar.

Şimdi,
aşağı yukarı dört yıldır, Sayın Genel Başkanımızın talimatıyla benim de
başkanlığını yaptığım ekipte “Türk insanına nasıl spor yaptırabiliriz, Türk
sporunu nasıl geliştirebiliriz?” adı altında bazı projelerimiz var. 
Ben,
geçen gün Sayın Bakanın konuşmasını samimi buldum. “Arkadaşlar, yardım edin,
kimin bilgisi varsa katkı sunsun.” dedi. Ben, Sayın Bakanın konuşmasından
samimi olduğunu düşünüyorum ve kendisi de samimi bir şekilde davet ederse
Milliyetçi Hareket Partisinin hazırladığı projeleri de Türk toplumunun ve Türk
sporunun önüne koymaya da hazırız. (AK PARTİ sıralarından alkışlar)
Tabii
ki biz çeşitli siyasi partilerin adı altında siyaset yapıyoruz, tabii ki
iktidarı eleştireceğiz, tabii ki yaptıkları eksikleri söyleyeceğiz ama bizim
elimizde Türk insanı için, Türkiye için eğer hazırladığımız bazı şeyler varsa
bizim bunları sunmamız gerekiyor. Ben de Milliyetçi Hareket Partisi olarak
hazırladığımız bir tane projeyi sizinle paylaşmak istiyorum, eğer Sayın
Bakandan samimi bir davet gelirse de devamını da getireceğimize buradan söz
veriyorum Milliyetçi Hareket Partisi adına. 
Atatürk’ü
anlattım geçen gün. 1932 senesinde, olimpiyatları tekrar başlatan adamı
Türkiye’ye davet ediyor, o yoklukta parasını ödüyor ve Türkiye'deki gençleri
nasıl biz tekrardan diriltebiliriz… Savaştan çıkmış bir ülke, Kurtuluş
Savaşı’ndan. Ve Millî Eğitimle beraber spor müdürlüklerini devreye sokuyor,
gelen o arkadaş -Pierre de Coubertin olması lazım- bir proje hazırlıyor. O
projeden de biraz ilham alarak bugünümüze uyarladığımız projemiz şu arkadaşlar:
Bugün
altı yaşında ilkokula başlayan çocuklarımız bir teste tabi tutulacak; fizik
yapısına göre, ailesindeki sporcu yapısına göre bir spor branşı belirlenecek;
senden güreşçi olur, futbolcu olur, basketçi olur, tenisçi olur vesaire. Altı
yaşında çocuğumuza da bir tane sanatsal bir branş vereceğiz; sinema, tiyatro,
herhangi bir alet çalabilir, folklor oynayabilir şeklinde. Bu projede neden
Spor Bakanlığıyla Millî Eğitim Bakanlığı? Çünkü okulda başlatmamız lazım bizim
bunu. Şunu düşünün ki, hafta içinde saatlerce çocuklarımız okulda ilkokuldan
başlayarak spor yapıyor ve sanatsal bir branşta faaliyet gösteriyor. Hafta sonu
da okullar arası müsabakalar yapılıyor. Bu çocuklarımız liseyi bitirdiğinde, 18
yaşına geldiğinde on iki yıl spor yapmış olacaklar, on iki yıl sanatsal bir faaliyet
gösterecekler. Peki, 18 yaşından sonra da beş sene de üniversiteyi koyarsak, 23
yaşına gelen bir birey, bir genç kardeşimiz, çocuğumuz on yedi, on sekiz sene
spor yapmış olacak ve sanatsal bir faaliyet yapmış olacak. Peki, yirmi üç
senenin on yedi senesinde spor yapan bir insan bundan sonra hayatı boyunca spor
yapar mı? Tabii ki yapar. 
Peki,
geçen gün dinledik burada, sağlık harcamaları bütçesi Türkiye'nin en büyük
2’nci bütçesi. Neden? Yüzlerce, binlerce hastanemiz var, her hastaneye
gittiğinizde yüzlerce, binlerce insan tedavi olmaya gelmiş. Bunun birinci
nedeni arkadaşlar, spor kültürümüzün olmaması ve spor yapmamamız. Peki, 23
yaşında on yedi sene spor yapmış, daha sonraki hayatında da spor yapma ihtiyacı
hissedecek olan insanlar bu kadar hastalanır mı? Bu kadar hastalanması mümkün
değil arkadaşlar. Bu kadar hastalanmaz ise Sağlık Bakanlığına veya sağlık
harcamalarına bu kadar bütçe ayırmaya gerek var mı? O da hayır. Peki, oraya
harcanan fazla bütçenin tekrardan millî eğitime ve spora harcandığını
düşünürsek, yirmi sene içerisinde Türkiye'de yeni bir jenerasyon, spor yapan,
sanatsal konularla psikolojisini düzelten yeni bir toplum yaratabiliriz
arkadaşlar. Onun içindir ki böyle bir projemiz var. Bunun detayları var tabii.
Ben “kırmızı kaplı” dedim, bu kadar kalın bir kitap. Bunların hazırlığını
yaptık. 
Gelin,
o zaman şöyle yapalım, hiç parti gözetmeksizin biz önümüzdeki gençliği
kurtaralım, önümüzdeki gençlere yol verelim, bunları sağlıklı bir şekilde
yetiştirelim. 
Tabii,
böyle olursa ne olacak? Bir spor kültürümüz olacak. 
Bir
arkadaşım bana anlattı: “İngiltere’de okumaya gittim, kafeteryada bir kızı
beğendim, yanına yanaştım, ‘Beraber bir şeyler içelim mi?’ dedim. Bana sordu:
‘Hangi sporları yapıyorsun?’” 
İşte,
o anlayışı biz Türkiye'de yerleştirebilirsek, o psikolojiyi yerleştirebilirsek
ve spor kültürünü Türkiye'de yerleştirebilirsek, insanlarımıza spor
yaptırabilirsek daha iyi düşünen, daha sağlıklı bir topluma kavuşmuş oluruz
arkadaşlar. 
Gene
sürem bitmek üzere. Ben, dünyayı gezen, Türkiye'ye dışarıdan da bakan, çok şeyi
gören bir arkadaşınızım ama üç dört aydır buradayız, 1 Kasımdan beri, gündem o
kadar değişik ki sporla ilgili konuşmayı “Acaba yanlış mı anlaşılır.” diye
gelip konuşmuyorum. Yoksa bununla ilgili çok ciddi hazırlıklarımız var, ben de
bunu Türkiye Cumhuriyeti adına, Türkiye gençliği adına sizinle paylaşmaya
hazırım, samimi davetlerinizi bekliyorum. 
Teşekkür
ederim. (MHP, AK PARTİ, CHP sıralarından alkışlar)
BAŞKAN
– Teşekkür ederiz Sayın Sancaklı.
Sayın
milletvekilleri, birleşime beş dakika ara veriyorum. 
Kapanma Saati: 19.14
ÜÇÜNCÜ OTURUM
Açılma Saati: 19.26
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), İshak GAZEL (Kütahya) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 58’inci Birleşiminin Üçüncü
Oturumunu açıyorum.
176 sıra sayılı
Kanun Tasarısı’nın görüşmelerine kaldığımız yerden devam ediyoruz.
Komisyon
yerinde.
Hükûmet yerinde.
Şimdi, 1’inci
madde üzerinde, Halkların Demokratik Partisi Grubu adına, İzmir Milletvekili
Sayın Müslüm Doğan.
Süreniz on
dakika Sayın Doğan.
Buyurun. (HDP
sıralarından alkışlar)
HDP GRUBU ADINA
MÜSLÜM DOĞAN (İzmir) - Sayın Başkan, değerli milletvekilleri; 176 sıra sayılı
Kanun Tasarısı hakkında HDP Grubu adına söz almış bulunmaktayım.
Sayın
milletvekilleri, Türkiye Cumhuriyeti yeni bir devlet, yeni bir siyasal yapı
biçiminde tarih sahnesine çıktığında, bu yeni yapı eski toplumsal yapı üzerinde
doğmuştur. Nasıl kurtaracağız Osmanlı Devleti’ni derken yaratılan cumhuriyet,
kuşkusuz, Anadolu’da yaşayan halkların emperyalist saldırıya karşı ortak
kurtuluş mücadelesinin bir sonucudur. Ancak, halkların beklediği ve ortak vatan
şiarına dayalı cumhuriyet projesi tam anlamıyla büyük eksiklikler içermiş ve
tam da bir karşılık bulamamıştır. İslamlaştırma ve Türkleştirme projesi kısa
zaman aralığında sürece dâhil edilerek büyük bir asimilasyon politikası hayata
geçirilmeye başlanmıştır. Bu süreç, doksan yıldır halkların itirazına ve
mücadelesine rağmen devam etmektedir. 
Yaşanılan
süreçte İslam’ın siyasallaşmasında en önemli kurum olan Diyanet İşleri
Başkanlığı, tamamen bir inancın egemen olduğu, Sünni dinsel yaşamı disipline
eden bir kurum olarak, yan kuruluşlarıyla, diğer kurumlarıyla birlikte
toplumsal barışa zarar verecek düzeye ulaşmıştır maalesef. Egemen Sünni Osmanlı
devlet geleneğini devralan cumhuriyetin ilk yıllarında, 18 Mart 1924 tarihinde
kabul edilen 442 sayılı Köy Kanunu’nda köy tüzel kişiliği hukuk tanımından
çıkarılarak, maalesef, yine bir inanç temelinde yorumlanmıştır. Söz konusu kanunun
2’nci maddesinde köy tanımı şöyle yapılmaktadır değerli milletvekilleri: “Cami,
otlak, yaylak, baltalık gibi orta malları bulunan ve toplu veya dağınık evlerde
oturan insanlar bağ ve bahçe ve tarlalarıyla birlikte bir köy teşkil ederler.”
Yani, içinde cemevi olan, kilise olan köyler köy tanımının dışına çıkarılmış.
Camisi olmayan köyler köy tanımı dışında tutulmuş, başka bir deyişle işte,
Ezidi köyleri, Süryani köyleri, Hristiyan köyleri, Alevi köyleri bu tanımın
dışında tutulmuştur. Yani, burada tüzel kişiliğin Sünni bir bakışı söz
konusudur, tüzel kişilik kabul edilmemiştir. 
Yine,
1924 yılında çıkarılan 442 sayılı Köy Kanunu’nun 13’üncü maddesinin “Köylünün
mecburi işleri şunlardır” başlığı altındaki 14’üncü fıkrasında şöyle diyor:
“Köyde bir mescit yapmak (yeniden yapılacak ise köy meydanının bir tarafına
yapılacaktır.)” Böyle bir ibare var, bu şekilde tanımlanmış. Burada da, yine,
egemen Sünni bir devlet anlayışı açıkça ortaya konmuş. Alevi ve İslam olmayan
yerleşim yerlerine cami yapımının yasal dayanağı oluşturulmuş ve Alevi
köylerine de yapılan caminin yasal dayanağı 442 sayılı Köy Kanunu’dur. Bu
kanunun değişikliğine ilişkin, bu kanundaki istemimiz bir yasa teklifi şeklinde
verilmiş ama hâlâ bir sonuç almış değiliz.
Değerli
milletvekilleri, yine imar affı olarak bilinen 2981 sayılı Yasa’da camilerden
bahisle yer tahsisinin nasıl yapılacağı açıklanmıştır. Bu yasanın bazı
maddelerini değiştiren 3290 sayılı Kanun’da cami yeri olarak işgal edilen kamu
şahıs arazilerinin bedelsiz olarak tescili öngörülmektedir. 
Taşınmazların
hukuki ve geometrik durumunu belirlemede kullanılan 3402 sayılı Kadastro
Kanunu’nda “Kamu malları” başlığı adı altında madde 16’da namazgâh, cami gibi
yerlerin devletin yerleri oldukları ve yapılacak olan kadastro çalışmalarında
ilgili tüzel kişilik adına tescilini öngörmüştür. Ayrıca, burada şunu belirtmek
gerekir ki bu tür malların tespit ve tescil edilmiş olmaları onların kamu
malları olmalarını da değiştirmez. “Bu durum tespit ve tescilin sadece onların
korunmasını amaçlamaktadır.” denirken camiye ait alanların tescilini bir kamu
alanı olarak değerlendirerek gene Sünni anlayışın egemenliği ortaya konmuştur. 
Açıkça
görüleceği üzere Sünni devlet anlayışının Alevi ve Sünni olmayan diğer inanç
gruplarını hiçe sayarak, onların mülkü üzerinde kendi mezheplerinin binalarını
inşa ettirerek mülkiyet hakları ihlal edilmiştir. Kendi onayları alınmadan
mülkiyet hakları üzerinde maalesef tasarrufta bulunulmuştur.
Değerli
milletvekilleri, 1 Kasım 1922 tarihinde biliyorsunuz Osmanlı Devleti’nin resmîliği
son bulmuş ve Büyük Millet Meclisi tarafından “gerici ve dinci yapılara karşı
savaş” adı altında bir mücadele verilmişti. 
20
Kasım 1925 tarihli ve 677 sayılı Yasa’yla Alevilerin tekkeleri de kapatılarak
çok önemli bir kurum olan dedelik kurumu da yasaklanmıştır. Ancak, söz konusu
yasa cami ve mescitleri kapsam dışında bırakmıştır. Bu anlayışı, açık olarak
yine bir mezhebin egemenlik kurmadaki geçmişten gelen bir çabası olarak
değerlendirmek gerekiyor. Alevi yaşam biçimini günümüze ulaştıran, Aleviliğin
manifestosu, nefesleri, Anadolu’nun Alevi köylerine ulaştıran, toplumsal iç
sorunlarını çözen dedelik kurumunun yasaklanması, Sünni Osmanlı devlet
geleneğinin cumhuriyete taşınmasından başka bir şey değildir. 
Aleviliğin
piri Hacı Bektaş Veli’nin dergâhı, 1 Mart 1950 gün 5560 sayılı Yasa’yla 677
sayılı Yasa’nın 1’inci maddesine bir fıkra eklenerek, devlet denetiminde olmak
üzere bir müze statüsüne alınarak Alevi inancına karşı açık bir tecrit
uygulanmıştır.
Değerli
milletvekilleri, bu uygulamalar gösteriyor ki devlet dediğimiz aygıt dinsel bir
tanımlamayı yaratırken aynı zamanda toplumsal bir kopuşu, yasaklar silsilesini
de toplumsal dokumuza taşımıştır. Şimdi, bu sürecin ele alınışı o günün
koşulları üzerinden tartışılmakta ve tanımsız bir süreç olarak bırakılmaktadır.
Aleviliğin yaşamsal varlığı, görüldüğü gibi, elbette yasalarla çözülecek kadar
basit bir sorun değildir. Ancak, devletin vatandaşına yaklaşımını göstermesi,
toplumsal yaraların sarılması açısından evrensel bir zorunluluktur bu durum. Önemli
olan, bireyin Alevi olmasından kaynaklı bu yasaklarla yaşayıp yaşamaması da
değildir, demokrasinin yaşadığımız topraklara gelip gelmemesi meselesidir.
Değerli
milletvekilleri, bunları niye anlatıyorum? Bu ülkede ortak proje olan
cumhuriyetin maalesef doksan yıldır kendini değiştiremediği,
demokratikleştiremediği bir hususu dile getirmek için bunları anlatıyorum.
Alevi inancı ve öğretisine sahip insanlar olarak bir cemevinin yasal statüye
kavuşması konusunda doksan yıldır mücadele veriyoruz. 
VELİ
AĞBABA (Malatya) – CHP yaptı kendi belediyelerinde, yasal bir statü kazandırdı.
MÜSLÜM
DOĞAN (Devamla) – CHP neyi yaptı? Ne zaman hükûmet oldunuz, bilmiyorum.
VELİ
AĞBABA (Malatya) – Belediyelerde yaptık Sayın Doğan. Belediyelere bir genelge
yayınladı, bütün CHP’li belediyelerde cemevi yasal ibadethane.
MÜSLÜM
DOĞAN (Devamla) – Şimdi, değerli milletvekilleri, bakın, en çok beklentim de
açıkça ifade edeyim… 2002 yılından sonraki demokratikleşme çabası, 28 Şubatı
yaşamış, e-devlet muhtıralarını yaşamış “siyasal İslamcı yoldaşlar” desek ayıp
mı olur, “İslamcı kesim”e diyelim, bu, sol literatürde olduğu için ben “siyasal
İslam” diyorum…
VELİ
AĞBABA (Malatya) – Sayın Bakan, eski ortaklarınla eski defterleri açıp buraya
doğru konuşma.
MÜSLÜM
DOĞAN (Devamla) - Şimdi, sizin bu konuda çok büyük bir hassasiyet içerisinde
olmanız lazım. 28 Şubat üzerinizden geçmiş. Ya, bırakın bu inançlar konusunda
özgürlüğümüzü yaşayalım. Alevi inancı ve öğretisinin bir cemevi… Cemevinin ne
olduğunu çok iyi biliyorsunuz. Bakın, ben bir dilekçe verdim Meclis
Başkanlığına, çok üzüldüm ve basına da bu dilekçemi göstermedim, dedim ki:
“Bakalım, ne yapacak Meclis Başkanı?” Dilekçemizde maalesef bizi yine bir
teoloji kapmasında, bir teoloji ekseninde… Nasıl bizi Ali’siz Alevilikle belli
bir yere kapatmak isteyenler varsa maalesef devlet de bizi bir teoloji
tartışması içerisinde bir yere kapatmak istiyor.
VELİ AĞBABA
(Malatya) – Ya, sen Bakan değil miydin, yapsaydın! Bakanlık yaptın, niye
yapmadın?
MÜSLÜM DOĞAN
(Devamla) – Arkadaşlar, değerli milletvekilleri; Alevilik kendi inancı ve
öğretisi itibarıyla özgün bir inançtır. 
VELİ AĞBABA
(Malatya) – Ortağınız değil mi, eski ortağınız?
MÜSLÜM DOĞAN
(Devamla) – Bir yere hapsetmek, bir yerde görmek kimsenin haddine değil,
bırakın, özgün hâlini yaşasın insanlar. İslam’ın sağındaymış, solundaymış, yok,
arkasındaymış, “Allah, Muhammed, Ya Ali” diyen bir inancı, bir öğretiyi kim
tartışabilir, neresinde olduğu artık tartışılabilir mi? Tartışılamaz. O hâlde
bu sorunu bir an önce çözmemiz lazım. Nasıl çözeceğiz?
VELİ AĞBABA
(Malatya) – Niye çözmedin, Bakanlık yaptın? 
MÜSLÜM DOĞAN
(Devamla) – Tamam, Veli Bey, siz…
Şimdi,
arkadaşlar, bakın, burada, ortak vatanda bir arada bir olmanın, diri olmanın,
iri olmanın koşullarını yaratalım gelin. Bu cumhuriyetin acilen -gerçekten
cumhuriyet sağlam bir iradedir ama- demokratikleşmesi lazım. 
Bakın, burada
bizim değerli milletvekilimiz var, uçakta sohbet ettik, çok önemli bir şeye
işaret etti ve ben onu da kullandım, kopyacılık yaptım, Yusuf Bey dedi ki: “Bu
kuvvetler ayrılığı ilkesi yok burada.”. Hakkını da teslim edeyim. Gerçekten bir
oligarşik devlet düzeniyle karşı karşıyayız. Yani, bizim demokratikleşmemizi
istemiyorlar. Bu oligarşik devlet düzenine karşı tüm inançlar, kim olursa
olsun, farklı etnik yapılardan olabiliriz, edebiliriz ama cumhuriyet gibi bir
değer yaratmışız, demokratikleşmesi için de bir çaba gösterelim. Bu demokratik
çabayı bir arada hepimizin birlikte ortaya koymamız lazım. Bu demokrasi herkese
lazım. Eğer siz burada diretirseniz, geriye gitmiş olursunuz.
VELİ AĞBABA
(Malatya) – Bunlar uçakta doğru söyler, inince şaşar, bunların böyle huyları
var!
MÜSLÜM DOĞAN
(Devamla) – Veli Bey, beni konuşturmadınız, bir sürü… Sanıyorum Başkan…
(Mikrofon
otomatik cihaz tarafından kapatıldı) 
BAŞKAN – Sayın
Ağbaba, lütfen, müdahale etmeyelim.
VELİ AĞBABA
(Malatya) – Hayır, ben doğruları söylüyorum. Uçakta doğru söylerler, yere
inince şaşarlar!
MÜSLÜM DOĞAN
(Devamla) – Arkadaşlar, Tekke ve Zaviyeler Kanunu’nu kaldırmak lazım, inançlara
özgürlük vermek lazım.
BAŞKAN – Sayın Doğan,
tamamlayın lütfen.
MÜSLÜM
DOĞAN (Devamla) – Aslında değerli milletvekilleri, size cemevini de
anlatacaktım, cemevi nedir, tarihsel süreçteki yeri nedir, şimdiki işlevi
nedir, buna zamanımız kalmadı ama bir gün yine anlatacağım size. 
Burada,
bu ülkede, hangi inançtan olursak olalım, hangi etnik yapıdan olursak olalım
bir arada, kardeşçe, barış içerisinde yaşamanın koşullarını yaratalım. İşte
“Müslüm Doğan burada şunu konuştu, hemen fezleke düzenleyelim.” Böyle bir şey
olabilir mi? Bu nasıl bir demokratik ülke? Nasıl bir demokratik anlayış? Nasıl
bir demokratik siyaset yapma tarzı? Arkadaşlar, gelin, bu işleri bir tarafa
bırakalım, bu Meclis de görevini yapsın. 
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederiz Sayın Doğan. 
Madde
üzerinde üçüncü konuşmacı, Cumhuriyet Halk Partisi Grubu adına Kocaeli
Milletvekili Sayın Haydar Akar. (CHP sıralarından alkışlar) 
Süreniz
on dakika Haydar Bey.
CHP
GRUBU ADINA HAYDAR AKAR (Kocaeli) – Teşekkür ediyorum.
Sayın
Başkan, değerli milletvekilleri; evet, yorucu bir maratondan sonra, bütçe
maratonundan sonra bu konuşmaların hiç çekilmeyeceğini düşünüyorsunuz ama biz
de zaman zaman ancak kentlerimizi konuşmak veya genel şeyleri konuşabilmek için
fırsat yakalıyoruz, çok fazla da fırsatımız olmuyor. 
Aslında
bugünkü sözleşmelerin tümünü onaylıyoruz ve destekliyoruz. Biraz evvel bir
arkadaşım da söyledi, demek ki birlikte bir üretim yapabiliyorsak bu Meclisin
de çok fazla zamanını almadan bu maddeleri çok hızlı bir şekilde
geçirebiliyoruz. Ama Avrupa için, Avrupa’da vize uygulaması için geçirmemiz
gereken 74 madde içerisinde bir tane de kişisel verilerin korunmasıyla ilgili
konu var, bilin ki buradan geçmez o arkadaşlar. Niye söylüyorum ben bunu? Eğer
bunun gibi düşünürsek, bugün yaptığımız görüşme gibi düşünürsek ve ortak aklı
yaratırsak o da geçer. Bunu niye söyledim? Onu da söyleyeyim, Avrupa Birliği bu
konuda yeni yönetmeliğini iki ay içinde –bu kanun görüşülürken iki aydı-
aslında mart ayı içerisinde yayınlıyor ve biz bunu tekrar buraya bir kanun
olarak getirmek zorundayız. O zaman niye zaman harcatıyorsunuz Türkiye Büyük
Millet Meclisine? Beş, on gün sonra yayınlanacak olan, Avrupa Birliği
tarafından yayınlanacak olan kişisel verilerin korunmasıyla ilgili
yönetmeliğin, tüzüğün -ne ad verirseniz verin- onun maddelerini burada
getiririz hep birlikte geçiririz ama başka bir art niyet var arkada. Art niyet
ne arkadaşlar? Önemli olan 3 tane madde var. Biz 24’üncü Dönemde de, daha önce
de bu kişisel verilerin korunmasıyla ilgili kanunu sürekli dillendirdik,
sürekli getirin dedik. 30 ülkeden 29’u kanunu geçirmiş, biz geçirmemiştik,
getirin dedik. Ama bu dönem farklı bir şey yaptınız; getirdiniz, 3 tane madde
eklediniz, insanları fişlemek için madde eklediniz. İki yıl içerisinde diye bir
süre tanıdığı için Avrupa Birliği bu iki yıl içerisinde -yeni yönetmeliği mart
ayında yayımladığı zaman- ne kadar adamı fişleyebilirsek, ne kadar bu işleri
halledebilirsek biz bu işi kurtarırız diye düşündünüz. Getirin, adam gibi bunu
yapalım hep birlikte, yine burada bir saatte bu kanunu geçirelim, gerçekten bu
kanuna ihtiyacımız var 
Sevgili
arkadaşlar, bugün, Azerbaycan’la olan elektrik borçlarıyla ilgili protokol
üzerinde konuşuyorum. Azerbaycan bizim kadim dostumuz -bizleri de izliyorlar
oradan, dinliyorlar- daha çok şey yapılmalı, daha çok iş birliği yapılmalı.
Onların borçları üzerine bir protokol yapılması, ödeme kolaylığı sağlanması,
hepsini destekliyoruz. Bunda hiçbir sıkıntı yok. Ama “elektrik” deyince aklıma
Türkiye geliyor arkadaşlar, “elektrik” deyince kendi kentim geliyor aklıma.
Niye kentim geliyor? Bakın, bir iki tane örnek vermek istiyorum size. 2007’de
Türkiye ortalaması kayıp kaçakta 15,02, benim bölgem yani elektrik dağıtım
şirketinin de olduğu Kocaeli’de 6,53; 2008’de Türkiye ortalaması 14,70, Kocaeli’de
7,55. Geliyorum, tek tek vermeyeyim, 2014’te Türkiye ortalaması 14,60, bizde
6,76; 2015’te 14,73, bizde 6,33. O Dicle, Torosları falan söylemiyorum, 75
oranındaki kayıp kaçak oranlarını söylemiyorum. Bakın, Türkiye ortalaması ile
Kocaeli’yi karşılaştırıyorum. Niye karşılaştırıyorum? Kocaeli nüfus yoğunluğu
bakımından Türkiye'nin 2’nci kenti İstanbul’dan sonra. Ben geçen konuşmamda da
422 demiştim ama bugün TÜİK rakamları açıkladı, kilometrekarede 493 kişi
yaşıyor. Peki, Kocaeli böyle bir kentken kamu yatırımından ne alıyor
arkadaşlar? Elektrik ücretlerinde veya kayıp kaçakta cezalandırılıyor, 12 verip
1 alıyor. Kamu yatırımı adı altında yaptığınız yüksek hızlı trenin Kocaeli’den
geçen kısmını Kocaeli’ye yapılan kamu yatırımı olarak değerlendiren bir zihniyetle
karşı karşıyayız. Bu değil arkadaşlar. Kocaeli 81 il içerisinde 80’inci sırada
kamu yatırımında. Peki, bunu söylerken neye dayanarak söylüyorum? Türkiye
ortalamasındaki dersliklere bakın, Türkiye ortalamasındaki eğitim kurumlarından
bahsediyorum -sizin “FETÖ” dediğiniz dershanelerden bahsetmiyorum-
öğretmenlerden bahsediyorum, kamu yatırımlarından, kamu binalarından
bahsediyorum. Şöyle örnekleyeyim daha anlaşılır olması için: Kocaeli ili son
beş yılda Yalova’dan çok büyümüş, Yalova nüfusunun üzerine çıkmış, Düzce
nüfusundan da çok az bir rakam eksik; beş yıldaki nüfus artışını söylüyorum
Kocaeli’de. Yani, bizim her yıl yeni bir Yalova’yı, yeni bir Düzce’yi inşa
etmemiz gerekiyor Kocaeli’de. Peki, bunun karşılığını alabiliyor muyuz?
Alamadığımız gibi, Kocaeli’nin problemleri de büyük. Kent yönetimi yerel
yönetimde, merkezî yönetimde Kocaeli’yi dışlamış, “Kocaeli’ye nasıl sağarız?”
diye bakıyor, “Ne kadar çok alırsak o kadar çok biz bu parayı kullanırız.”
diyor. 
Bakın,
bir Derince Limanı problemimiz var. Kocaeli milletvekili arkadaşlarım da
burada, dinlesinler. Derince Limanı özelleştirildi, bir yıl önce
özelleştirildi, tam birinci yılındayız. 320 bin metrekaresi özelleştirildi ve
420 bin metrekarelik de dolguya izin verildi. Bu dolgu denizde yapılacak
arkadaşlar; kıyıya 1 kilometre paralel, Gölcük tarafı dediğimiz güney tarafa da
450 metre ve Körfez’in en dar noktası. Körfez geçiş köprüsünü yapmanıza gerek
yoktu, biraz daha dolguya izin vermiş olsaydınız biz oradan, yürüyerek denizin
üzerinden geçebilecektik arkadaşlar. 450 bin metrekare… 
Şimdi,
Derince Limanı’na ihtiyaç var mı baktığınız zaman, Körfez’de 44 tane liman var.
Verimli kullanılıyor mu? Hayır. Kapasitesi yüzde 100 mü kullanılıyor bu
limanların? Hayır. Derince Limanı’nda böyle bir dolguya ihtiyaç var mı? Hayır.
O dönemin milletvekilleri, bakanları şu anda da bakanlık yapıyor. Yeni dönem
milletvekillerinin hepsi Körfez’de bir dolguya daha izin verilmeyeceğini
söylemiş olmalarına rağmen, bu dolgunun iznini aldılar özelleştirmeyle beraber
ve bugün, o dolgunun ilk adımlarını atmaya başladılar. Şimdi, yapabilirsiniz
belki bunu. Diyelim ki denizin ekolojik sıkıntısından vazgeçtik, ekolojik
dengesinin bozulmasından vazgeçtik, peki, 130 bin nüfuslu kenti nasıl
etkileyecek? Derince’nin tam önünde, Derince kentinin önünde bu liman, E5’in
altında. Bakın, şu anda, yılda 3 bin tır giriyor; ortalama 7-8 tıra geliyor
günde. Bu dolgu yapıldıktan sonra 500 bin konteynerlik bir alan yapılacak ve
1.370 tane tır girecek bu kente. Peki, tamam, bu da olabilir diyelim, bunu da
kabul edelim. Peki, bu tır nereden gelecek arkadaşlar, nereden gelecek?
Otoyollarıyla bağlantısı olmayan bir limandan bahsediyoruz, Derince’nin kendi
merkezini kullanacak, orada yaratacağı gürültü kirliliği, orada egzozun
çıkaracağı kirlilik, orada yaratacağı farklı trafikler ve inanın, 100 tane tırı
park edecek bir alan olmamasına rağmen 1.370 tırın girebileceği bir kapasiteye
çıkarılıyor bu liman. Ya, arkadaşlar, evet, liman ihtiyacı varsa, 44 tane
limanın 34 tanesi aktif, 10 tanesi atıl duruyor, bunlar aktif hâle
getirilebilir, deniz dolgusuna ihtiyaç yok; bunu söylemeye çalışıyorum.
Bu
sözleşme yapıldıktan sonra illegal bir şekilde -bir yıllık TCDD’nin denetimi
olması gerekiyor- 100 bin metrekarelik alanı, metrekaresi 1,40 dolar olan alanı
bu şirket, özelleştirdiğiniz şirket Devlet Demiryollarının alanını bedava
kullanıyor, bu da 1 milyon 700 bin dolar yapıyor. Resimlerini çektim,
filmlerini aldım, TCDD’ye yani Devlet Demiryollarına 1 kuruş kira ödememiş bu
şirket tam bir yıldır, bunu da yapmamış. 
Yine,
sözleşme gereği, o liman alanında tabii kiracılar var, Devlet Demiryollarının
daha önce on yıl, on beş yıl süreyle kiraladıkları işletmeciler var; inanın,
gemilerini üç gün bekletmek zorunda kalıyorlar kendi alanlarına mallarını
indirebilmek için çünkü bu şirket, sözleşmede bir yıl yasak olmasına rağmen
tarife değişikliği yapıyor, 3 tarifeyi 7 tarifeye çıkarıyor. Yıllık kazancı 34
milyon dolar arkadaşlar, 34 milyon dolar ekstra kazanç sağlıyor, sözleşmede
olmamasına rağmen en ufak bir işlem yapılmıyor. 3 defa, 4 defa TCDD’yi ben
aramak zorunda kaldım, vatandaşın yükünü indirebilmesi için limandan. Böyle bir
durumla karşı karşıyayız, bunun önlenmesi gerekiyor, o dolguya izin verilmemesi
gerekiyor, buradan arkadaşlarımı göreve çağırıyorum.
Çok
az zamanım kaldı. Kocaeli’yi ben burada konuşunca arkadaşlarım bana “Kocaeli’yi
marka kent yapmak lazım, onun için, Kocaeli’yi çok fazla konuşmayalım.”
diyorlar. Gerçekten, problemlerini çözersek biz onun üzerinden de Kocaeli’ye
yapılanlar için teşekkür ederiz. Ama Kocaeli kentinin markası Kocaelispor
arkadaşlar. Kocaelispor bugün Amatör Lig’de oynuyor, Türkiye’de oynanan
profesyonel lig dâhil olmak üzere, Süper Lig dâhil olmak üzere en çok
seyirciyle oynayan takım arkadaşlar ama Amatör Lig’de. AKP iktidarı gelir
gelmez, yerel yönetimlerde iktidar olur olmaz Başkan gitti, Kocaelispor Türkiye
Kupası’nı aldığında çıktı otobüsün üzerine, hiç emeği olmamasına rağmen o
kupayla şehir turu attı ama bugün Kocaelispor’un geldiği noktada en ufak bir
destek dahi vermiyor. Sahip çıkalım takımımıza. Kocaelispor gerçekten markadır
Türkiye’de. Kocaelispor gerçekten Kocaeli’yi tanıtacak, o markayı tekrar ayağa
kaldıralım diyorum. Bunun için de amatör spor kulüpleriyle ilgili, 13.700
amatör spor kulübüyle ilgili bir kanun teklifi hazırladım. Onları borçlarından
arındıracak, gelirlerini artıracak, o ecrimisil yoluyla el konulmuş hazine
arazilerini, üçüncü şahıslara verilen hazine arazilerini tekrar devlete
kazandıracak bir teklif de hazırladık. Eğer bu teklife de destek verirseniz Türkiye’de
amatörler için güzel bir şey yapmış oluruz. 
Demin,
Saffet Bey -Kocaeli Milletvekilidir- dedi ki: “Şu soruyu sormak lazım: Hangi
sporu yapıyorsun?” Spor yapabilmek için amatör kulüp sayısını çoklandırmamız
lazım. Bakın, bizde 6.430 kişiye 1 spor kulübü düşüyor, Fransa’da 333 kişiye
düşüyor, Hollanda’da 417 kişiye düşüyor arkadaşlar. 
(Mikrofon
otomatik cihaz tarafından kapatıldı) 
HAYDAR
AKAR (Devamla) - Nerede olduğumuzu hep beraber görelim, bu işe birlikte destek
verelim ve Türkiye’de insanların spor yapmasını, amatör spor kulüplerini de
dertten kurtaralım diyorum.
Teşekkür
ediyorum arkadaşlar. (CHP sıralarından alkışlar)
BAŞKAN
– Teşekkür ederiz Sayın Akar.
OSMAN
AŞKIN BAK (Rize) – Doğru, katılıyorum.
HAYDAR
AKAR (Kocaeli) – İlk defa güzel bir şey söyledin.
BAŞKAN - Sayın
milletvekilleri, 1’inci madde üzerinde konuşmalar tamamlanmıştır.
Soru-cevap
işlemi yoktur.
1’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
2’nci maddeyi
okutuyorum: 
MADDE 2- (1) Bu
Kanun yayımı tarihinde yürürlüğe girer.
BAŞKAN - 2’nci
madde üzerinde konuşmalar yoktur.
Soru-cevap
işlemi yoktur.
2’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
3’üncü maddeyi
okutuyorum: 
MADDE 3- (1)
Bu Kanun hükümlerini Bakanlar Kurulu yürütür.
BAŞKAN – Madde
üzerinde konuşmalar yok.
Soru-cevap
işlemi yok.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
milletvekilleri, tasarının tümü açık oylamaya tabidir. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir. 
Oylama için üç
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Elektrik Enerjisi Mübadelesi ile İlgili Olarak
Ortaya Çıkan Borca İlişkin Protokolün Onaylanmasının Uygun Bulunduğuna Dair
Kanun Tasarısı açık oylama sonucu: 
“Kullanılan
oy sayısı :  264
Kabul :
 263
Ret :
 1 (x)
 Kâtip
Üye Kâtip Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır.
Sayın
milletvekilleri, 6’ncı sıraya alınan, Türkiye Cumhuriyeti Hükümeti ve Sierra
Leone Cumhuriyeti Hükümeti Arasında Hava Ulaştırma Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
6.- Türkiye Cumhuriyeti Hükümeti ve Sierra Leone
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/299) ve Dışişleri Komisyonu Raporu (S.
Sayısı: 13) (xx)
BAŞKAN
– Komisyon? Burada.
Hükûmet?
Burada.
Komisyon
Raporu 13 sıra sayısıyla bastırılıp dağıtılmıştır.
Tasarının
tümü üzerinde konuşma yok.
Soru-cevap
işlemi yok.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum: 
TÜRKİYE
CUMHURİYETİ HÜKÜMETİ VE SIERRA LEONE CUMHURİYETİ HÜKÜMETİ ARASINDA HAVA
ULAŞTIRMA ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
31 Mayıs 2012 tarihinde İzmir’de imzalanan “Türkiye Cumhuriyeti Hükümeti ve
Sierra Leone Cumhuriyeti Hükümeti Arasında Hava Ulaştırma Anlaşması”nın
onaylanması uygun bulunmuştur.
BAŞKAN
– Şimdi, 1’inci madde üzerinde gruplar adına ilk konuşmacı Milliyetçi Hareket
Partisi Grubu adına Antalya Milletvekili Sayın Ahmet Selim Yurdakul. 
Süreniz
on dakika Sayın Yurdakul. 
Buyurun.
MHP
GRUBU ADINA AHMET SELİM YURDAKUL (Antalya) – Sayın Başkan, değerli
milletvekilleri, saygıdeğer vatandaşlarım; 1 Kasım seçimlerinin üzerinden
yaklaşık olarak üç buçuk ay geçti ve AKP Hükûmeti Meclise getirdiği ve istediği
tüm yasaları Meclisten geçirdi ve 2016 yılı Meclis bütçesi, ülkemizin bütçesi
yani milletin emaneti burada kabul edildi. Dün Sayın Başbakan teşekkür
konuşmasını yaptı ve ifadesinde de AKP Hükûmetinin istediğinin yani seçimlerde
vadettiğinin yüzde 80 oranında Mecliste kabul edildiğini ve ülkemizin
istikrarlı bir şekilde devam ettiğini ifade etti. 
Saygıdeğer
vatandaşlarım, isterseniz gelin, hep birlikte bir de buradan değerlendirelim.
Acaba gerçekten de ülkemiz hem ekonomik hem de terör açısından istikrar
içerisinde midir bir bakalım. Ekonomiden başlayalım: Ülkemizde, devletin vermiş
olduğu resmî rakamlara göre, yaklaşık 4 milyon 968 bin yani 5 milyon, eşi ve
çocuğuyla 15 milyon vatandaşımızın bir ayda geçinmek zorunda olduğu para
miktarı yaklaşık 1.300 lira, o da net olarak değil çünkü ekim ayında hepinizin
bildiği gibi 1.230 liraya düşecek. Diğer bir grup ise emeklilerimiz. Onların
sayısı da 11 milyon. Onlar da yaklaşık olarak bin lira ve 1.500 arasında maaş
alıyor. Bunları niçin söylüyorum biliyor musunuz? Çünkü geçen gün bu ülkede
açlık sınırı açıklandı ve tam 1.544 lira maalesef. Yani, bu ülkede, 78 milyonluk
nüfusumuzda 26 milyon vatandaşımız açlık sınırının altında geçinmek zorunda
kalıyor. 
Burada
memurlarımızdan, esnafımızdan, çiftçimizden ve işsiz kardeşlerimizden henüz
bahsetmedim. Şu an ülkemizde işsizlik oranı yüzde 10,3, ümidini yitirenlerle birlikte
bu oran yüzde 17’ye çıkmış vaziyette yani tam 5 milyon 800 bin vatandaşımız
işsiz. Gençlerde bu rakam daha da korkunç, tam olarak yüzde 19,3. “Enflasyon
açısından iyiyiz.” diyorsunuz ya, açıklanan enflasyon oranı yüzde 8,8. Gıdadaki
enflasyon oranı ise yüzde 11,7. Aslında gerçek enflasyon oranının çok yüksek
rakamlarda olduğunu hepimiz biliyoruz. 
Peki,
şu son üç ay içerisinde, AKP Hükûmetinin yaptığı zamları gelin bir söyleyelim:
Örneğin, ekmeğe yüzde 33 zam yaptınız, elektriğe yüzde 6,8 zam yaptınız, etin
kilosu 45 ile 50 lira arasında değişiyor. Köprü ve otoyollara tam yüzde 16, BAĞ-KUR
primlerine ve trafik sigortalarına fahiş zam yaptınız. Yani, memura, emekliye
ve asgari ücretliye verdiğiniz o azıcık zammı ilk bir ay içerisinde geri
aldınız. Yani, vatandaşlarımızı kandırmaya devam ediyorsunuz maalesef. 
Vatandaşlarımızın
şu anda bankalara olan borcu tam 382 milyar lira yani eski parayla 382
katrilyon çünkü herkesi borçlandırdınız ve bu ülkede tam 23 milyon 800 bin icra
dosyası var saygıdeğer milletvekilleri. “Ülkemiz büyüyor.” diyorsunuz ya, son
yedi yıl içerisinde bu ülke yüzde 3,4 büyümüş. Evet, cumhuriyet tarihinin en
düşük büyüme oranı. 2002’de dünyada ekonomi içerisinde 17’nci sıradaydık,
2015’te ise yine 17’nci sıradayız. Sayın Maliye Bakanı ve ekonomiden sorumlu
Bakan diyor ki: “Başarılıyız.” Bu mu peki başarı? AKP Hükûmeti son on dört yıl
içerisinde bütçeden faize tam 649 milyar lira para ödemiş. Hani, diyordunuz ya
“faiz lobisi” diye. Siz şu anda AKP Hükûmeti olarak, istediğiniz vatandaştan
vergi alıyorsunuz, istemediğiniz vatandaştan da almıyorsunuz, istemediğiniz
vatandaşın vergi borcunu da siliyorsunuz. Ben buradan saygıdeğer
vatandaşlarımıza sesleniyorum, bu bir adalet mi? Peki, şerefiyle, namusuyla bu
vergileri ödeyenler suç mu işlemiş oluyor? Yetimin hakkını yiyorsunuz Sayın AKP
Hükûmeti. 
Peki,
bu ülkenin parası mı yok, kaynakları mı yok? Kesinlikle var. Bu ülkenin
servetinin yarısından fazlasını yüzde 1’lik zengin kesim yiyor. Bir başka
deyişle, yüzde 77’lik oranı sadece yüzde 10’luk kesim yiyor. 
İşte
buradan sizlere sesleniyorum, tüm vatandaşlar adına sesleniyorum: Eğer bu gelir
dağılımındaki adaletsizliği düzeltmezseniz bu ülkeye barış ve huzur kesinlikle
gelmez. 
Bir
başka rakam daha vereyim: 2011 yılında 1 varil ham petrol tam 113 dolardı. Şu
anda ne kadar biliyor musunuz? 37 dolar. Peki, 2011 yılındaki benzin fiyatı ne
kadardı? 4 lira 25 kuruş. Şimdi ne kadar? Yine 4 lira 25 kuruş. Yani petrol
yüzde 73 ucuzlamasına rağmen hâlâ benzin fiyatları aynı. Akaryakıt
istasyonlarında vatandaşlarımızı maalesef soyuyorsunuz. 
Vatandaşlarımızı
ilgilendiren bir başka konu ise doğal gaz fiyatları. BOTAŞ olarak yurt dışından
184 dolara doğal gazı alıyorsunuz ve vatandaşlarımıza 384 dolara satıyorsunuz
ve sizin yüzünüzden, “BOTAŞ’ın zararlarını, açıklarını kapatacağız.” diye,
vatandaşımızın doğal gazı olmasına rağmen, geçen gün gittiğim Sincan’da
vatandaşımız soba yakmak zorunda kalıyor. 
RAMAZAN
CAN (Kırıkkale) – Bizim ne kabahatimiz var, “Sizin yüzünüzden.” diyorsunuz? 
AHMET
SELİM YURDAKUL (Devamla) – Peki, bir başka konu ise terör. Son sekiz ay
içerisinde maalesef 387 şehit verdik, binin üzerinde yaralımız var. Ben,
buradan tüm şehitlerimize Allah’tan rahmetler diliyorum. 
Ülkenin
her yerinde, büyük şehirlerinde, neredeyse Meclisin bahçesinde bombalar
patladı. Peki, bu bombalar patlarken MİT, Emniyet, İçişleri Bakanı, AKP
Hükûmeti, neredeydiniz? Ben söyleyeyim nerede olduğunuzu: Siz, çoğunlukla,
demokratik haklarını arayan, ülkemizde yanlış giden politikaları protesto eden
ve vatanını, milletini seven vatandaşlarımızı durdurmak için elinizden gelen
her şeyi yaptınız çünkü AKP’ye göre, Artvin’deki, Cerattepe’deki vatandaşımız
bir PKK’lı teröristten daha fazla tehlikeliydi. İşte, yandaşının çıkarı için
Cerattepe’deki insanımızı ezip geçen AKP, iş terörle mücadeleye gelince
maalesef kulağının üzerine yatıyor. Ama bakıyoruz ne Başbakan ne bir bakan ne
de bir vali, hiç kimse bu sorumluluğu üstüne almıyor. Tüm bunların sorumlusu
belli. Saygıdeğer vatandaşlarım, tüm bunların sorumlusu on dört yıl boyunca bu
ülkeyi yöneten AKP Hükûmetidir; yani Sayın Başbakanın ifade ettiği gibi ne
ekonomide ne de terörde siz maalesef istikrarı sağlamadınız, sadece
vatandaşımızı kandırıyorsunuz ama gerçekten de iyi bir algı operasyonu
yapıyorsunuz. 
Değerli
milletvekilleri, saygıdeğer vatandaşlarım; her türlü makama, yöneticiliğe,
başkanlığa gelebilirsiniz ancak lider olabilmek için ileriyi görmek, öngörü
sahibi olmak, vatanını ve milletini sevmek gerekir. 
Şimdi
sizlere birkaç cümle okumak istiyorum, hatta hata yapmamak için buradan okumak
istiyorum: “Bölücülüğün ve bölücü terörün inisiyatifi tamamen ele aldığı, bu
mihrakların her düşündüklerini istedikleri zaman hiçbir takibata maruz kalmadan
açıkça söyleyebildiği imtiyazlı ihanet ve çözülme ortamı giderek
genişlemektedir.
Hükûmetin
terörün tanımı, nedenleri, mücadele yöntemleri ve istihbarat konusundaki
yetersizlik, tutarsızlık ve koordinasyonsuzluğu Türkiye’nin bir terör ülkesi
gibi algılanmasına ve ekonomik ve siyasi olarak ülkemizin aleyhine ciddi
gelişmelere yol açacaktır.
Dış
politikada çok tehlikeli sonuçları olacak bir yol izleyen AKP, köklü devlet
gelenekleri olan Türkiye’yi millî çıkarlarını ucuz pazarlık konusu yapmaya
hazır bir devlet konumuna sokmuştur.” 
İşte
bunları, bu cümleleri tam on yıl, beş yıl ve üç yıl önce söyleyen kim biliyor
musunuz? Sizin devamlı eleştirdiğiniz “Kan üzerinden siyaset yapıyor,
şehitlerin gelmesini mi istiyorsunuz?” diye eleştirdiğiniz, Milliyetçi Hareket
Partisinin ve Türk dünyasının lideri Sayın Devlet Bahçeli’dir. İşte, liderimize
bir özür borcunuz var. Eğer onu birazcık dinleseydiniz, eleştirilerine biraz
önem verseydiniz şu anda ülkemiz hem terör açısından hem dış politika açısından
hem de istikrar açısından bu konuma gelmezdi. 
RAMAZAN
CAN (Kırıkkale) – Siz dinliyor musunuz? 
BAŞKAN
– Müdahale etmeyelim lütfen. 
AHMET
SELİM YURDAKUL (Devamla) – Evet, işte o zaman gerçekten analar ağlamazdı.
Bakın, AKP Hükûmeti olarak siz ve Sayın Cumhurbaşkanının izlediği strateji ne
biliyor musunuz? Kutuplaştırmak, düşman yaratmak ve oy almak. Tamam, bu bir
siyaset yöntemi olabilir. Ancak biliyor musunuz; bu, ülkemizde düşmanlık
yaratıyor, nefret yaratıyor, ayrım yaratıyor. Gelin, bundan vazgeçin; gelin,
vatanımız ve milletimizin lehine olan tüm konularda, bugün burada olduğu gibi,
sevgi ve saygı içerisinde, istişare yaparak, ayrıştırmayarak, birlikte, hep
birlikte karar vererek hareket edelim. 
Hepinize
sevgi ve saygılarımı sunuyorum. (MHP sıralarından alkışlar)
BAŞKAN
– Teşekkür ederiz Sayın Yurdakul. 
Madde
üzerinde ikinci konuşmacı, Halkların Demokratik Partisi Grubu adına Siirt
Milletvekili Sayın Kadri Yıldırım. (HDP sıralarından alkışlar)
Süreniz
on dakika Sayın Yıldırım.
Buyurun.

HDP
GRUBU ADINA KADRİ YILDIRIM (Siirt) – Sayın Başkan, değerli milletvekilleri;
hepinizi öncelikle saygılarımla selamlıyorum. 
Hakkında
söz aldığım 6’ncı madde, Sierra Leone ve ülkemiz arasında bir hava ulaştırma
anlaşmasıyla ilgilidir, yani konu uluslararası bir antlaşmadır. Ancak öncelikle
ulusal bazda, barışçıl, insani, adil ve eşit seviyede yaklaşıma sahip bir havacılık
tesisi gerçekleşmediği sürece bunun uluslararası boyuttaki karşılığının fazla
bir anlamı yoktur diye düşünüyorum. Türkiye’de bütün halkların vergileriyle
beslenen havacılık kurumu, her şeyden evvel, Türkiye’deki bu halkların hepsinin
beklentilerine, arzularına cevap verecek şekilde dizayn edilmelidir.
Bakın,
kısmet olursa yarın Siirt’e uçacağım inşallah ama Siirt’e uçmak için şimdiden,
vaktinde uçak kalkacak mı kalkmayacak mı diye endişe içerisindeyim; kaldı ki
bir tek BoraJet’in dışında Siirt’e sunulan herhangi bir imkân yoktur. 
Bunun
yanında, havacılık sektöründe çalışanlara özlük hakları, grev hakları,
örgütlenme hakları istenilen seviyede verilmiş değildir.
Bilindiği
gibi, Türkiye’nin her bölgesine uçan uçaklardaki anonsların dili sadece Türkçe
ve İngilizcedir. Ben henüz Mardin Artuklu Üniversitesi Rektör Yardımcısı iken
ve orada Arapça, Süryanice ve Kürtçe bölümlerin yer aldığı Yaşayan Diller
Enstitüsü Müdürü iken bu anonsların bölgeye gidecek olan uçakların o bölge
illerinde konuşulan dillere göre yapılmasına ilişkin bir rapor hazırladım, bir
dosya hazırladım. Yani Türkçe anons metnini, cümlelerini hem Kürtçenin Kurmanci
ve Zazaca lehçelerine hem de Arapçaya çevirdim ki, şayet Arap ve Kürt
insanlarımızın birlikte yaşadıkları Mardin, Siirt, Urfa gibi yerlere
gerçekleşecek olan uçuşlarda bu anonslar hem Kürtçenin bu iki lehçesinde hem de
Arapça yapılsın diye. 
Şimdi,
bu anonslardan bir tanesinin önce Türkçesini, sonra da Kürtçenin iki
lehçesinden ve Arapçasından size arz etmek istiyorum. Bakın, bu üçü de
birbirinden güzel, ne de ali dillerdir. 
Türkçesini
okuyorum: “Uçağımızda 6 adet acil çıkış kapısı bulunmaktadır.”
VELİ
AĞBABA (Malatya) – Hocam, işaret yap! Hocam, şöyle, şöyle…
KADRİ
YILDIRIM (Devamla) – “2 tanesi ön tarafta, 2 tanesi arka tarafta, 2 tanesi de
kanatların üzerindedir.”
BAŞKAN
- Sayın Ağbaba, siz de kalkın ayakta gösterin.
KADRİ
YILDIRIM (Devamla) – Şimdi, bunun Kürtçenin Kurmanci lehçesindeki çevirisini
size arz ediyorum:”…”(x)
Şimdi,
Zazaca lehçesinden söylüyorum:”…”(x) 
COŞKUN
ÇAKIR (Tokat) – Lehçesi yok, “Zazaca.”
KADRİ
YILDIRIM (Devamla) – Arapçasını söylüyorum:“…”(x)
ERKAN
HABERAL (Ankara) – Farsçası yok mu?
KADRİ
YILDIRIM (Devamla) – Şayet AK PARTİ Hükûmeti, iktidarı arzu ederse bu dosyayı,
bu anonsları –hazırdır- kendilerine sunabilirim. Yeter ki bunu hayata geçirmeyi
düşünsünler.
HALİS
DALKILIÇ (İstanbul) – Bu anonsları yapana kadar yol biter, zaten bir saat
uçuyor.
KADRİ
YILDIRIM (Devamla) – Bir de maalesef, şöyle bir giriş yapacağım. Atatürk’ün
“İstikbal göklerdedir.” vecizesiyle dikkat çektiği göklere özellikle Kürt
illerindeki çocuklar tedirgin bir gözle bakıyorlar. Zira sadece Türkiye'deki
değil aynı zamanda Irak Kürdistanı’ndaki çocuklar da bu gözle, endişeli gözle
bakıyorlar havaya. Niye? 1937-1938 Dersim
bombardımanında yaşananları, Sabiha Gökçen’i hatırlıyoruz. 1988 Halepçe Enfal
operasyonunun bir parçası olarak yaşanan kimyasal katliamı ve 28 Aralık 2011
tarihli Roboski katliamının bombardımanı ve bu bombardıman neticesinde 34
sivilin katledilmesi… Bundan dolayıdır ki özellikle kürdistanda Kürt çocukları
acaba birinci bombardımandan sonra ikinci bombardıman ne zaman gelir diye
göklere hep bu endişeli gözlerle bakıyorlar. 
HAYATİ
TEKİN (Samsun) – Beyefendi, Atatürk onu herkese önerdi; Türk’e, Kürt’e değil!
KADRİ
YILDIRIM (Devamla) – Ve maalesef normal yolcu uçağının sesi bile duyulduğunda
yine gözler endişeli bir şekilde o istikbal vadetmesi gereken göklere
yönelmektedir. Sürekli tekrarlanan bu tedirginlik, çocuklarımızın psikolojisi
üzerinde büyük olumsuz etkiler bırakmış durumdadır. Bu olumsuz etki hem onların
eğitim hayatlarında hem de onların sağlık hayatlarında inanılmaz derecede derin
yaralar açacak şekilde izler bırakmıştır. Bu izlerin daha da derinleşmemesi
için, bu yaraların daha da derinleşmemesi için acaba bu barışçıl uçuşlara sahne
olması gereken gökleri ve gökyüzünü savaş kalkışlarından nasıl arındırabiliriz,
kurtarabiliriz, yok mu bunun bir çaresi? 
ERKAN
AKÇAY (Manisa) – Var, var, çare var; terör örgütü eylemlerini bırakacak! Terör
örgütü bırakacak işi! Sen çağrıyı terör örgütüne yap, terör örgütüne!
KADRİ
YILDIRIM (Devamla) – Bunun çaresini birlikte düşünelim, bunun teşhisini
birlikte yapalım ve tedavisini de birlikte gerçekleştirelim. 
ORHAN
KIRCALI (Samsun) – Teşhis de tedavi de silahı bırakmanızdır. 
KADRİ
YILDIRIM (Devamla) – Bunun için de doğru teşhis için ve doğru tedavi için
sadece karada değil gökyüzündeki bu durumu da masaya yatırarak belirli bir
çerçevede bunun çözümünü bulalım diye öneriyorum. Aksi takdirde, bu
çocuklarımızın psikolojisinin derinleşmesine devam etmemiz hâlinde, bunun maddi
ve manevi sorumluluğu o kadar hafif bir şekilde atlatılacak gibi değildir,
aklanacak gibi değildir. O zaman bunun yolu nereden geçiyor? Bunun yolu burada
birbirimizi gagalamaktan geçmiyor. 
KEMALETTİN
YILMAZTEKİN (Şanlıurfa) – Çukurlardan geçmiyor!
KADRİ
YILDIRIM (Devamla) – Bunun yolu çukurlardan da geçmiyor.
ORHAN
KIRCALI (Samsun) – Çukurlardan geçmediğini anca mı anladınız!
KADRİ
YILDIRIM (Devamla) – Bunun yolu… Eğer burada gagalamaya da son vermek
istiyorsak, eğer hendeklere de son vermek istiyorsak gelin, masanın başında ne
yapılması gerekiyorsa hep birlikte onu yapalım.
(Mikrofon
otomatik cihaz tarafından kapatıldı) 
KADRİ
YILDIRIM (Devamla) – Onu yaptığımız takdirde halkımızı da ülkemizi de o zaman
istikbal vadeden göklere kavuşturacağız, aksi takdirde ateş yağdıran göklere
devam edeceğiz; tercih hepimizin, alternatif hepimizin. 
Saygılar
sunarım. (HDP sıralarından alkışlar) 
BAŞKAN
– Teşekkür ederiz Sayın Yıldırım. 
Sayın
Özel sisteme girmiş. 
Buyurunuz
Sayın Özel. 
V.- AÇIKLAMALAR (Devam)
17.- Manisa Milletvekili Özgür Özel’in, Siirt
Milletvekili Kadri Yıldırım’ın 13 sıra sayılı Kanun Tasarısı’nın 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim.
Bugün
uluslararası anlaşmaları yapıyoruz ve üzerinde mutabakatımız olan anlaşmaların
hem Türkiye’ye hem muhatabımız ülkelere katkı sağlayacak ve her iki ülke halkı
için yararlı olacak anlaşmalara olumlu katkı sağlıyoruz. O yüzden de bir
polemik dilinden uzak durmaya, sataşmalar yapmamaya, ufak tefek şeyler olsa da
cevap vermemeye çalışıyoruz.
Ancak,
bir önceki sayın konuşmacı bazı ifadeler kullandı. Öncelikle şunu söyleyelim:
Yaşanan Dersim olaylarında, 1930’ların sonlarında Tunceli’de, Dersim’de neler
yaşandığıyla ilgili tartışmalarda, Cumhuriyet Halk Partisinin geçen dönem bu
konuların tarihçiler tarafından araştırılması, Mecliste bir komisyon kurulması
noktasındaki tüm talepleri iktidar partisinin oylarıyla reddedilmişti, bu
hepimizin malumu. Bunun ötesinde, o gün, işte, bir hava bombardımanından
bahisle Atatürk’ün manevi kızı Sabiha Gökçen’den bahsedilerek onun hedefe
konulduğunu duyuyoruz. Şimdi, bir kere şunu söyleyelim: Sabiha Gökçen, genç
Türk kadınının pilot olabilme, her göreve gelebilme ve bunu kadınların da
yapabilmesi umudunun gerçekleştiği isimdir. 
Uludere’den
bahsetti. Uludere’yle ilgili de partimizin tavrını biliyorsunuz. Bugün,
Uludere’de bombaları atan uçağın pilotunu kim araştırıyor? O pilotu kim
sorguluyor? O pilotun aldığı emirle gerçekleştirdiği eylem üzerinde
durabilirsiniz ama o pilotun ismini merak ettiniz mi, sordunuz mu? Sormamak da
lazım. Şimdi, bugün, o günkü olaylar üzerinden Sabiha Gökçen’e, Sabiha Gökçen
üzerinden de sanki Atatürk’ün manevi kızının o yaşananların sorumlusu olduğunu…
Ki yaşananlarla ilgili Cumhuriyet Halk Partisinin tavrı çok nettir ama Sabiha
Gökçen ismi üzerinde yapılmaya çalışılan… 
(Mikrofon
otomatik cihaz tarafından kapatıldı) 
BAŞKAN
– Sayın Özel, tamamlayın lütfen. 
ÖZGÜR
ÖZEL (Manisa) – Sabiha Gökçen ismi üzerindeki bu yoğunlaşmayı, bu
hedefleştirmeyi, bu izahları veya bu yaklaşımı doğru bulmuyoruz. Hem Sabiha
Gökçen’e hem Atatürk’ün manevi şahsiyetine hem de genç Türk kadınının
hayallerini gerçekleştirme ve onun ortaya koyduğu vizyonla Türk kadınlarının
istedikleri eğitimi almaları, istedikleri mesleği yapabilmeleri, onda başarılı
olmaları noktasındaki bir süreci de tahrip etmemek gerekir. 
Çok
teşekkür ediyorum. 
BAŞKAN
– Teşekkür ederiz Sayın Özel. 
Sayın
Akçay, sisteme girmişsiniz. 
Buyurun.

18.- Manisa Milletvekili Erkan Akçay’ın, Siirt
Milletvekili Kadri Yıldırım’ın 13 sıra sayılı Kanun Tasarısı’nın 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde konuşmasını yapan sayın konuşmacının konuşmalarını dinledik.
Biraz provokatif mahiyette diyebileceğimiz bir konuşmaydı. 
Öncelikle
şunu ifade etmek isterim: Türkiye Cumhuriyeti’nin sembol isimlerinden biridir
Sabiha Gökçen. Ben, kendisini, Türk kadınının kahraman bir sembolü olarak
rahmetle ve şükranla anıyorum. Ve Sabiha Gökçen’e talimat verenlerle ilgili
herhangi bir sorun olmaması gerekir. Yani, Cumhuriyet Halk Partisinin de bir
sorunu olduğunu düşünmüyorum.
Şimdi,
havacılıkla ilgili, çocuklar üzerinden birtakım söylemler ifade edildi,
çocukların korktuğundan… Efendim, çocuklar -genel olarak, belki bütün dünyadaki
çocuklar için geçerlidir- uçaktan korkmazlar, bilakis severler, uçağı sever
genelde çocuklar ve bizim ülkemizin çocukları da uçağı sever. Hatta, çocuklara
“Ne olacaksın büyüyünce?” deyince saydıkları birkaç meslekten birisi de pilot
olmaktır. Dolayısıyla, uçak korkusu üzerinden bunu doğru bulmuyorum. Yalnız,
şunu söylemek isterim: Türk Silahlı Kuvvetlerinin hava kuvvetleri gücü dosta
güven, düşmana korku verir, terörist korkar Türk Silahlı Kuvvetlerinin
uçaklarından diye düşünüyorum. Çocukların kesinlikle korkmayacağını, bilakis
milletimizin, vatandaşlarımızın güven duyacağını… Fakat, teröristin korkmakta
da haklı olacağını düşünebiliriz. Şimdilik bunları ifade ediyorum.
Teşekkür
ediyorum.
BAŞKAN
– Teşekkürler Sayın Akçay.
Sayın
Baluken, buyurun, sisteme girmişsiniz.
19.- Diyarbakır Milletvekili İdris Baluken’in, siyasi
partilerin farklı düşünmesinin doğal olduğuna ve bütün toplumsal
hassasiyetlerin göz önünde bulundurularak geçmişe ve güncele dair hakikatlerin
araştırılması ve gerçeklerle yüzleşme süreçlerinin işletilmesi gerektiğine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, demin grubumuz adına konuşan sayın hatip tarihsel gerçeklerle dolu, bu
ülkenin tarihinde de yer alan bazı olaylardan alıntı yaparak bir sunum
yapmıştır. Bu sunumla ilgili diğer siyasi partilerin bizimle aynı görüşte
olmasını bekleme gibi bir durumumuz yoktur. Ancak, sayın hatibimizin yapmış
olduğu konuşmayı bir provokasyon olarak değerlendiren bir durumu kabul etmemiz
mümkün değil.
Sabiha
Gökçen’le ilgili tartışmalar konusunda Halkların Demokratik Partisi olarak
diğer siyasi partilerden farklı düşünüyoruz. Kendisi Dersim’deki katliam
sırasında hava bombardımanında bulunmuş birisidir ve şu anda da ismi
Türkiye'nin değişik yerlerindeki havaalanlarında ya da farklı yerlerde
yaşatılmaya devam ediyor. Biz bu anlayışı doğru görmüyoruz. Yani Mustafa
Muğlalı’nın ismi nasıl ki bu coğrafyada bazı insanlar tarafından katliamı
çağrıştırıp bazıları tarafından sahipleniliyorsa ve bu yanlışı gören Hükûmet
tarafından bir yerden alınıyorsa; Kenan Evren’in isminin verildiği sokaklar,
yine, benzer darbecilerin isminin olduğu sokaklar nasıl toplumda bir tartışmaya
yol açıyorsa bu konu da tartışmalı bir konudur. Siyasi partilerin farklı
düşünmesinden daha doğal bir şey olamaz. Biz gerek geçmişle ilgili gerek de
güncelle ilgili burada kısa polemikler üzerinden tartışmanın sonuç alacağına
inanmıyoruz. Bütün toplumsal hassasiyetler göz önünde bulundurularak geçmişe
dair ve güncele dair…
(Mikrofon
otomatik cihaz tarafından kapatıldı) 
İDRİS BALUKEN
(Diyarbakır) – Toparlıyorum Sayın Başkan.
BAŞKAN – Tamamlayın
Sayın Baluken.
Buyurun.
İDRİS BALUKEN
(Diyarbakır) – …hakikatlerin araştırılması ve gerçeklerle yüzleşme süreçlerinin
işletilmesi gerektiğini, ortaya çıkacak sonuçların da bütün Türkiye toplumunun
vicdanını temsil etmesi gerektiğini düşünüyoruz.
Teşekkür
ediyorum söz hakkı verdiğiniz için.
BAŞKAN –
Teşekkür ederiz Sayın Baluken.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
6.- Türkiye Cumhuriyeti Hükümeti ve Sierra Leone
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/299) ve Dışişleri Komisyonu Raporu (S.
Sayısı: 13) (Devam)
BAŞKAN – Sayın
milletvekilleri, şimdi 1’inci madde üzerinde üçüncü konuşmacı Cumhuriyet Halk
Partisi Grubu adına İstanbul Milletvekili Sayın Dursun Çiçek. (CHP sıralarından
alkışlar) 
ERKAN AKÇAY
(Manisa) – Niye kös kös duruyorsun? Senin söyleyecek bir şeyin yok mu Sayın
Başkan? Havacı generaliniz var burada, yani niye susuyorlar? 
BAŞKAN – Sayın
Akçay, konuşmacıyı çağırdık kürsüye.
ERKAN AKÇAY
(Manisa) – Ama görüşünüzü de merak… 
Bak, Cumhuriyet
Halk Partisi söyledi, HDP söyledi, biz söyledik. Yani zorda kalacağınızı mı
düşünüyorsunuz, niye görüşünüzü söylemiyorsunuz? 
YILMAZ TUNÇ
(Bartın) – Ne alakası var ya!
EJDER AÇIKKAPI
(Elâzığ) – Sen kendi işine bak.
ERKAN AKÇAY
(Manisa) – Söylemeye mecbursunuz.
BAŞKAN – Sayın
Akçay…
COŞKUN ÇAKIR
(Tokat) – Başkanım, bizim dersimizi bize öğretmeyin yani.
ERKAN AKÇAY
(Manisa) – Yani gerekirse öğretiriz.
BAŞKAN – Sayın
milletvekilleri, sayın konuşmacıyı kürsüye davet ettim.
İDRİS BALUKEN
(Diyarbakır) – Hocam, onları Cumhurbaşkanı Erdoğan söyledi, Dersim katliamını
anlattı.
BAŞKAN – Bir
saniye Sayın Çiçek.
ERKAN AKÇAY
(Manisa) – İşte, geçmişte Erdoğan’ın, AKP’nin yetkililerinin söylediği çıkacak
karşınıza, bununla yüzleşmekten korktuğunuz için çelişki içerisindesiniz.
İDRİS BALUKEN
(Diyarbakır) – Kötü bir şey değil ki o, iyi bir şey söyledi. Onun gereğini
bekliyoruz.
COŞKUN ÇAKIR
(Tokat) – Değerli Başkanım, ne zaman nerede konuşacağımıza biz karar veririz,
sizin anlatmanıza hiç gerek yok.
BAŞKAN – Sayın
Akçay, konuşma talebi yoktur. 
Dolayısıyla,
konuşmacıyı kürsüye davet ettik. 
ERKAN AKÇAY
(Manisa) – Davet ettik. 
Teşekkür ederim
Sayın Başkan. 
BAŞKAN – Buyurun
Sayın Çiçek. 
Süreniz on
dakika. 
CHP
GRUBU ADINA DURSUN ÇİÇEK (İstanbul) – Sayın Başkan, değerli milletvekilleri;
tam da tartışmanın bittiği noktadan devam etmek istiyorum. Gerek Sabiha
Gökçenler gerek Kıbrıs’ta şehit olan pilotlarımız, güneydoğuda şehit olan Türk
askeri, Türk polisi bu yüce Meclisin güvenoyu verdiği hükûmetlerin
talimatlarını, verdiği görevleri yerine getirmek için canlarını veriyorlar.
Dolayısıyla, eleştirirken, onları burada rencide etmemek lazım, onların
ruhlarını sızlatmamak lazım. Bu sözlerle gündemdeki konuya geçmek istiyorum. 
Tabii,
ikisi uluslararası sözleşme olmak üzere Azerbaycan ve Bulgaristan dâhil 13
ülkeyle ilgili uluslararası anlaşmaları, tasarı ve teklifleri burada
görüşüyoruz. 
Tabii,
bunların içinde Bulgaristan ve Azerbaycan çok önemli. Özellikle Mustafa Kemal
Atatürk’ün “Azerbaycan’ın sevinci bizim sevincimiz, kederi bizim kederimizdir.”
sözüyle Türkiye ve Azerbaycan ilişkilerinde “bir millet iki devlet” anlayışını
vurguladığını hatırlatarak sözlerime devam etmek istiyorum. 
Azerbaycan
ve Türkiye ilişkilerinin temeli ortak değerlere, tarihe, kültüre, dile,
coğrafyaya dayalı bir kardeşliktir. Türkiye'nin gelişmesi Azerbaycan’ın olduğu
kadar, Azerbaycan’ın gelişmesi de Türkiye'nin gelişmesi demektir. Dış
politikada, özellikle yaşadığımız Suriye ve Irak örneğinden sonra duygusal
nedenlerle, mezhep ve etnik nedenlerle Azerbaycan politikasında, Bulgaristan
politikasında hata yapılmamasını özellikle vurgulamak istiyorum. Bu konuda,
cumhuriyet hükûmetlerinin, cumhuriyetin temel politikasını tespit eden, başta
Dışişleri Bakanlığı ve Genelkurmay Başkanlığı ile MİT Müsteşarlığı olmak üzere,
devletin birikimlerine, tecrübelerine her ortamda, özellikle de siyasetçilerin
saygı duymasını talep ediyorum. 
30
Ağustos 1991’de bağımsız olduğunda Azerbaycan’ı tanıyan ilk ülke Türkiye’dir.
Stratejik ortaklık ve karşılıklı yardım anlaşması olan bu ülke, özellikle
enerji kaynakları açısından zengin bir ülkedir, Türkiye'nin bu konudaki
stratejik eksikliğini tamamlayan bir ülkedir. O nedenle, Azerbaycan’la ilgili
ilişkilerimizi geliştirecek her anlaşmaya biz olumlu yaklaşırız.
Burada,
Ermenistan-Azerbaycan ilişkileri ve Türkiye ilişkileri üzerinde kısaca durmak
istiyorum. Azerbaycan toprakları olan Karabağ’ın işgal edilmesi üzerine
Türkiye'yle Ermenistan sınırları kapatıldı ve bu sorun hâlen devam ediyor. Bu
sorunu istismar eden Rusya, Kafkaslarda biliyorsunuz, Ermenistan’da asker
bulunduruyor, üs bulunduruyor, kuvvet yığıyor, aynı şeyi şimdi Suriye’de
yaşıyoruz. Dolayısıyla, Rusya iki taraftan da Türkiye'yi tehdit ediyor. Bu
sorunların çözümü için Türkiye'nin inisiyatif alması, Azerbaycan’ı da ikna
ederek Ermenistan sorunlarını çözmesi her iki gelişen ekonomi ve büyük Türk
dünyası karşısında Ermenistan’ın kısa sürede müzahir bir ülke hâline
getirilebileceğine inanıyorum.
Azerbaycan
10 milyonu aşan nüfusu ve 200 milyar dolara yaklaşan millî geliriyle, kişi başı
20 bin doları bulan geliriyle büyüyen, gelişen bir ülke, dolayısıyla bu ülkeyle
ilgili anlaşmanın Türkiye Büyük Millet Meclisinde onaylanmasını, kabul
görmesini biz de onaylıyoruz, kabul ediyoruz.
Tabii,
Afrika ülkelerinden Sierra Leone küçük bir ülke, iç sorunları olan bir ülke,
millî geliri 2 milyar dolar kadar. Ancak Avrupa’ya açılım politikasını da tabii
art niyetler olmadan, gizli ajandalar olmadan Cumhuriyet Halk Partisi olarak
destekliyoruz. Bu konuda “Devletlerin vicdanı yok, millî çıkarları vardır.”
ilkesinin esas alınmasını, iç işlerine karışmama politikasının esas alınmasını;
politikalarda, dış politikada bilimsellik ve uluslararası evrensel ilkelere
uyulmasını, duygusal yaklaşımlardan kaçınılmasını özellikle vurgulamak
istiyoruz.
Türkiye,
bugün gerek komşularımızla dostluk ve ticari ilişkilerde ve gerekse her gün
şehit ve gazilerle büyük acılar yaşadığımız terörle mücadelede 2002’deki seviyeyi
arar durumdadır. “Sıfır sorun” diyerek geldiğimiz noktada yaptığımız dış
politik hatalarla, devletin, biraz önce vurguladığım temel kurumlarının
önerilerinin dikkate alınmaması sonucu, dış politikada da 2002’deki seviyeyi
yakalamak için bir gayret içindeyiz, en kısa sürede bu seviyeyi yakalamamız
gerektiğine inanıyorum.
Azerbaycan,
enerji kaynakları bakımından zengin, Kafkaslar bölgesinin kalbinde yer alan bir
kardeş ülkedir. 
İçişlerine
karışmama; yurtta barış, dünyada barış; millî çıkar ve dostluk, kardeşlik
ilişkisi kapsamında, bu 13 ülkeyle yapılan anlaşmaların onaylanmasının
milletimize ve ülkelere hayırlı uğurlu olmasını diliyorum. 
Yüce
meclisi saygıyla selamlıyorum. (CHP ve AK PARTİ sıralarından alkışlar)
BAŞKAN
– Teşekkür ederiz Sayın Çiçek. 
Sayın
milletvekilleri, 1’inci madde üzerindeki konuşmalar tamamlanmıştır. 
Soru-cevap
işlemi yok. 
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde konuşmalar yok. 
Soru-cevap
işlemi yok. 
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3üncü
maddeyi okutuyorum: 
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde konuşmalar yok. 
Soru-cevap
işlemi yok. 
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti
ve Sierra Leone Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucu:

“Kullanılan
oy sayısı : 249
Kabul : 249(x)
 Kâtip
Üye Kâtip Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
Şimdi,
7’nci sıraya alınan, Türkiye Cumhuriyeti Hükümeti ve
Güney Sudan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
7.- Türkiye Cumhuriyeti Hükümeti ve Güney Sudan
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/300) ve Dışişleri Komisyonu Raporu (S.
Sayısı: 14) (xx)
BAŞKAN – Komisyon? Burada. 
Hükûmet? Burada. 
Komisyon Raporu 14 sıra sayısıyla bastırılıp dağıtılmıştır. 
Sayın milletvekilleri, tasarının tümü üzerinde söz isteyen yok. 
Soru-cevap işlemi yok. 
Maddelere geçilmesini oylarınıza sunuyorum: Kabul edenler… Kabul
etmeyenler… Kabul edilmiştir. 
1’inci maddeyi okutuyorum: 
TÜRKİYE
CUMHURİYETİ HÜKÜMETİ VE GÜNEY SUDAN CUMHURİYETİ HÜKÜMETİ ARASINDA HAVA
ULAŞTIRMA ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 1
Mayıs 2013 tarihinde İzmir’de imzalanan “Türkiye Cumhuriyeti Hükümeti ve Güney
Sudan Cumhuriyeti Hükümeti Arasında Hava Ulaştırma Anlaşması”nın onaylanması
uygun bulunmuştur.
BAŞKAN – Şimdi, 1’inci madde üzerinde gruplar adına ilk konuşmacı
Milliyetçi Hareket Partisi Grubu adına İstanbul Milletvekili Sayın Arzu Erdem.
(MHP sıralarından alkışlar) 
Süreniz on dakika Sayın Erdem. 
MHP GRUBU ADINA ARZU ERDEM (İstanbul) – Teşekkür ederim Sayın
Başkan. 
Değerli milletvekilleri, biraz önce bahsi geçen ilk kadın
pilotumuz ve Ulu Önder Atatürk’ün manevi kızı, kahraman Türk kadınlarımızdan
Sabiha Gökçen için yine Mustafa Kemal Atatürk’ün söylemiş olduğu sözü tekrar
etmek istiyorum: “Beni çok mutlu ettin. Şimdi,
artık, senin için planladığım şeyi açıklayabilirim. Belki de dünyada ilk askerî
kadın pilot olacaksın. Bir Türk kızının dünyadaki ilk askerî kadın pilot olması
ne iftihar edici bir olaydır?” Tüm kahraman Türk kadınlarını bu vesileyle
rahmetle anıyorum, minnetlerimi sunuyorum. (MHP sıralarından alkışlar)
Değerli
milletvekilleri, Türkiye Cumhuriyeti Hükümeti ve Güney Sudan Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı üzerine Milliyetçi Hareket Partisi Grubu adına söz almış
bulunmaktayım. Genel Kurulu saygılarımla selamlıyorum.
Güney
Sudan, Yukarı Nil Nehri Havzası’nda yer alan bir Orta Afrika ülkesidir. Dinî
ayrışmalar nedeniyle Sudan’dan ayrılıp 2011 yılında bağımsızlığını ilan
etmiştir. 8 milyon 260 bin civarı nüfusa sahip olan Güney Sudan’da iç barışın
oluşturulamaması nedeniyle düzen sağlanamamış, istikrarlı bir yönetim
kurulamamıştır. Yaşanan bu iç savaşların etkisiyle ekonomisi büyük zarar görmüş
olan Güney Sudan’da beslenme yetersizliği bakımından büyük sıkıntılar
yaşanmaktadır ve anne ölümü konusunda dünyanın en üst sıralarında yer
almaktadır. Verem, menenjit, kolera, kızamık ve sıtma gibi hastalıklar ülkede
yaygındır ve bu hastalıklar sayısız can almıştır. 
Türkiye
ile Güney Sudan arasında imzalanacak olan bu anlaşmanın ekonomik, kültürel ve
turizm açısından ülkemize katkılarının izah edilmesi gerekmektedir, bunu
belirtmek istiyorum. 
Turizm
gelirlerinin dibe vurduğu ülkemizde, Ege ve Akdeniz’de turistik tesisler,
oteller, tatil köyleri satılığa çıkarılmaktadır. Hizmet sektöründe en büyük
istihdamı sağlayan turizm sektörü yurt dışı turlarının iptaliyle birlikte vahim
duruma gelmiştir. Türkiye İstatistik Kurumunun 2015 yıl sonu verilerine göre
2014 sonunda yaklaşık 34 milyar dolar olan turizm geliri 2015 sonunda 31 milyar
dolara inmiştir. İktidar partisinin Güney Sudan’la Hava Ulaştırma Anlaşması
yapmasından önce ülkemize büyük istihdam sağlayan turizmdeki bu düşüşü
engellemek adına acil önlemler alması gerekmektedir. Turizme teşvik ve destek
vermek amaçlı girişimlerde bulunmalıdır. Aksi hâlde kapanan, satılan yüzlerce
turistik tesisin on binlerce çalışanı işsizler ordusuna katılacaktır, her 5
gencimizden 1 işsizin olduğu ülkemizde işsizlik önlenemez hâl alacaktır. 
Pazar
günü yaklaşık 2 milyon 200 bin gencimiz YGS sınavına girecektir. Sınava girecek
olan tüm evlatlarımıza zihin açıklığı ve başarılar diliyorum. Büyük zorluklarla
büyüttüğümüz evlatlarımız, bir türlü ıslah olmayan, reform yapılamayan, yazboz
tahtasına dönmüş eğitim sistemi sebebiyle yoğun baskı altındalar. 
Değerli
milletvekilleri, hangi eğitimciyle bir araya gelsek eğitim sisteminden şikâyet
etmektedir ve eğitim sisteminden memnun olmadığını belirtmektedir. YÖK, bu
konuda sürekli eleştirilmektedir. On dört yıllık iktidarınıza rağmen hâlâ
eğitim sistemindeki sorunları çözemediğinizi aslında kendiniz de kürsüden belirtmektesiniz.

Dün
Başbakan Yardımcısını dikkatlice dinledim, “Önemli bir reform başlığı eğitim
reformudur.” dedi. Eğitim reformunun hâlâ öncelikli reformlar arasında olduğunu
kendisi belirtti. “Eğitim fakültelerini yeniden yapılandıracağız.” dedi. Buradan
sormak istiyorum: Kendi iktidarları döneminde açılmış olan eğitim fakültelerini
yeniden yapılandırmak bugün mü akıllarına geldi? “Tüm müfredatı temel
becerileri verecek şekilde güncelliyoruz.” dedi. Peki, müfredatı güncellemek on
dört sene sonra mı aklınıza geldi? “Yabancı dil eğitimini daha güçlü şekilde
destekleyeceğiz.” dedi. Bu ifade ne kadar tatminkâr sizlere soruyorum. Cevabını
da bir dil bilimci olarak ben vereyim: Çocuklarımız senelerce yabancı dil
eğitimi görecek, okuyup anlayacak belki ama yine konuşamayacak. “Yükseköğretim
kalite kurulu”nun oluşturulacağını söyledi yine Başbakan Yardımcısı. İktidar
partisinin on dört sene sonra mı aklına geldi yükseköğretimin bir kalite
kuruluna ihtiyacının olduğu? 
Değerli
milletvekilleri, çocuğunuz ve sizler, anne baba olarak baskı altındasınız
biliyorum ve eğitim sisteminden memnun değilsiniz; memnun olmadığınızı burada
belirtin, hep birlikte buna çözüm bulalım. Sadece memnuniyetsizlik değil belki
de hatta sistemi takip etmekte de zorlanıyorsunuz. Her gelen bakan kendi
sistemiyle geldi, bu sistemi aziz Türk milletimize ve geleceğimiz olan
evlatlarımıza uyguladı. İlköğretimde değişiklik, liseye geçiş sınavlarında
sayısız değişiklik, üniversite giriş sınavında yine sayısız değişiklik. Size
katıldığım en önemli konu, eğitim reformunun acil bir şekilde köklü ve kalıcı
olarak değiştirilmesi gerektiğidir. 
Evlatlarının
gelecek kaygısını taşıyan annelerimizin de sorununu dile getirmek istiyorum.
Gelin, hep birlikte bana ve sizlere de gelen bu soruna çözüm bulalım. Doğum
öncesi sigorta girişi olmayan anneler doğum borçlanması yapamamaktadır.
Annelerimizin bu haklı taleplerine çözüm bulmak bizim elimizde. Her konuda yasa
değişikliği yapılırken bu konuda mağduriyetler devam etmektedir. 8 Mart Dünya
Kadınlar Günü’nde çiçeklerle karşılandık, her kürsüye çıkan hatip kadınların
kıymetinden bahsetti, gerçek kıymet sözle değil icraatla olur. İşte hepimiz
için bir fırsat, doğum borçlanması yapamayan annelerimizin haklı taleplerini
yerine getirmiş oluruz ve emin olun, çok da dua almış oluruz. Ben kendimi bu
konuda milletin temsilcisi olarak vebal altında hissediyorum, bu vebali de
sizlerle paylaşıyorum, buna duyarsız kalmayacağınıza da inanıyorum.
Değerli
milletvekilleri, Milliyetçi Hareket Partisi olarak bizler milletimizin haklı
taleplerinin yanında olduk, bundan sonra da olmaya devam edeceğiz. “Aziz Türk
milletimizin her bir ferdi bizim için çok kıymetli ve Anayasa önünde herkes
eşittir.” diyoruz. O hâlde emeklilikte yaşa takılan, hakları gasbedilen mağdur
milletimiz için neden çalışmalar yapılmıyor, adaletsizlikler neden
giderilmiyor? 
Bir eşitsizlik
örneği de öğretim üyelerinin 33/a ve 50/d statüsündeki araştırma
görevlileridir. Aynı kriterlerle işe alınan ve aynı işi yapan bu iki farklı
statüdeki çalışanlar arasında hak ve fırsat eşitsizliği vardır. Bu sorun, bilim
insanı adaylarını ve akademisyenlerimizi daha fazla mağdur etmeden
çözülmelidir. 
Adalet
sistemiyle ilgili sorunlar olduğu gibi, yetkili adli makamların kararlarının
uygulanmaması milletimizi mağdur etmektedir. Bu mağduriyeti somutlaştırmak
istiyorum ve bu konuyu da yine sizlerin vicdanına bırakıyorum. Gelin, bu konuyu
birlikte çözelim, mağdur olan 5.913 kişinin vebalinden kurtulalım. 
Millî Eğitim
Bakanının görevde yükselme ve unvan değişikliğine yönelik yapılmış yönetmelik
düzeyindeki düzenlemeleri bulunmaktadır. Bu düzenlemelere karşı idari yargıda
açılmış davalar sonucunda iptal edilen hükümler yer almaktadır. Ancak bu yargı
kararlarının uygulanmadığını ben de, sizler de biliyorsunuz. Özellikle şube
müdürlüğü atamaları yargı kararlarıyla iptal edilmiştir. Hukuksuz bir şekilde
atanan 1.709 Millî Eğitim Bakanlığı şube müdürü atamasının yargı kararları
gereği aritmetik ortalamayla yeniden yapılması gerekmektedir. Lakin bu Danıştay
kararları Millî Eğitim Bakanlığınca otuz iş günü içinde uygulanmamıştır ve
uygulanmamaktadır. Bunun yasal izahı da bulunmamaktadır. 
Değerli
milletvekilleri, yediden yetmişe sıkıntılarla boğuşan aziz milletimiz bize
emanettir, emanetimize sahip çıkmak bizim vazifemizdir. Toplumsal buhranın en
büyük ölçüsü intiharlardır. Ülkemizde son günlerde intihar vakaları hızlı bir
artış göstermektedir. Geçim sıkıntısı, bozuk aile ilişkileri, stresli yaşam,
hastalıklar, mutsuz evlilikler, ticari başarısızlıklar, işsizlik, eğitimsizlik,
ülkemizin içinde bulunduğu sosyal ve siyasal sorunlar ve bu gibi sorunların
kişileri depresyona sokması onları intihara sürüklemektedir. Aziz milletimizin
huzurunu sağlamak elbette ki Hükûmetin görevidir ama bir Hükûmet yetkilisi,
atanamayan öğretmen ve TEOG sınavında başarılı olamadığı için intihar eden 13
yaşındaki evladımızla ilgili şu yorumu yapmıştır: “Gösterişçi intihar eylemi
sendromu.” Çok talihsiz buldum. Toplumsal huzur siz de takdir edersiniz ki bu
şekilde sağlanamaz. Bunu söyleyen bakanın ağır vebal altında olduğunu da
belirtmek isterim. 
Gençlerimizin
dertleri gerçekten büyük, bir taraftan dişinden tırnağından artırıp onları
okutan ailelerine karşı verdikleri sözleri yerine getirme gayreti, diğer
taraftan ellerinde olmayan sebepler dolayısıyla bu sözü tutamamanın vermiş
olduğu çaresizlik ve umutsuzluk. Eğitim hayatında başarılı olsalar da
işsizlikle yüzleştiklerinde bu başarıları gölgede kalmaktadır.
İktisadi
ve idari bilimler fakültesi mezunları, adalet bölümü mezunları, edebiyat
fakültesi mezunları, gıda mühendisleri, gıda teknikerleri, su ürünleri
bölümleri mezunları, veterinerlerimiz, ziraat mühendislerimiz, tarım
mühendislerimiz ve birçok başka bölüm mezunları işsiz, verilen kadro sözleri
tutulmadı, gelen bakan diğer bakanın sözünü yerine getirmedi. Polis okulu mülakat
mağdurları...
Elbette
çok önemli olan bu yurt dışı anlaşmalarını görüşelim, elbette ülkemizin
ekonomik güçlenmesini, milletimizin güçlenmesini sağlayalım, elbette bu anlamda
güzel işler yapalım, burada konuşalım ama öncelikli görevimiz milletimizin
sorunlarına çözüm üretmektir. 
Saygılarımı
sunuyorum. (MHP sıralarından alkışlar) 
BAŞKAN
– Teşekkür ederiz Sayın Erdem. 
Madde
üzerinde ikinci konuşmacı Halkların Demokratik Partisi Grubu adına Bitlis
Milletvekili Sayın Mahmut Celadet Gaydalı. 
Buyurun.
(HDP sıralarından alkışlar)
Süreniz
on dakika Sayın Gaydalı.
HDP
GRUBU ADINA MAHMUT CELADET GAYDALI (Bitlis) – Teşekkür ediyorum Sayın Başkan.
Sayın
Başkan, değerli milletvekilleri; Türkiye Cumhuriyeti Hükümeti ve Güney Sudan
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı üzerine grubum adına söz almış bulunuyorum.
Genel Kurulu ve kamuoyunu saygıyla selamlıyorum. 
Değerli
milletvekilleri, 9 Temmuz 2005 yılında özerkliğini, 9 Temmuz 2011 tarihinde de
bağımsızlığını ilan eden Orta Afrika ülkesi Güney Sudan’la yapılan anlaşma
öncesi, Güney Sudan’ın nasıl bir ülke olduğunu kısaca hatırlatmak istiyorum. 
Güney
Sudan’da hâlâ iç çatışmalar devam etmektedir. Sudan, gerilimlerin olduğu,
istikrarsızlığın olduğu ve yaşam güvencesinin olmadığı bir ülkedir. Birleşmiş
Milletlerin Güney Sudan’daki insan hakkı ihlalleri konusunda hazırladığı
raporda, ordu ve orduya bağlı birliklerin çok sayıda kadın ve kıza tecavüz edip
diri diri yaktığı yer almıştır. Yine aynı raporda, ordu ve bağlı grupların
sivilleri öldürdükleri, evleri ve iş yerlerini yağmaladıkları, köyleri tahrip
ettikleri, 100 binden fazla kişiyi göçe zorladıkları belirtiliyor. Güney
Sudan’da 2013 sonunda başlayan şiddet olayları nedeniyle 2 milyona yakın insan
ülke içinde yerlerini değiştirmiş, 293 bin kişi de komşu ülkelere sığınmıştır,
120 bin kişi Birleşmiş Milletlere bağlı ülkelerde yaşamaya devam etmek zorunda
kalmıştır. İki gün önce burada Kadınlar Günü mesajı verilirken, iki gün sonra,
kadına ve insana zulmeden, eziyet eden böyle bir ülkeyle yapılacak anlaşmayı
şüpheyle karşılıyoruz. Neredeyse Afrika’daki kabileler düzeyine indirilen
anlaşmalar yapılmaktadır. Bu da bize “Dostlar alışverişte görsün.” veya “Ne
kadar çok çalışıyoruz.” imajı vermek çabasıdır. 
Uluslararası
ilişkiler tamamen ulusların karşılıklı menfaat ilişkilerine dayanmalıdır.
Afrika ülkelerinin, zamanında çeşitli Avrupa ülkeleri tarafından sömürge
mantalitesiyle zenginlikleri sömürülmüştür. Tabiri caizse, elma şekerinin tatlı
kısmı ve elması bitmiştir, geriye saptan başka bir şey kalmamıştır. Bizler
artık Afrika Kıtası’nda nal toplamaya çalışıyoruz. Yapılan bu anlaşmaların
yıllar sonra bile getiri-götürü analizleri net olarak yapılamamakta veya
kamuoyuna bu veriler aktarılamamaktadır. 
Sizlerle
bir tecrübemi paylaşmak istiyorum. Yıl 1984, Umman Sultanlığı’na görevli
olarak, mühendis olarak yabancı bir şirketle çalışmaya gitmiştim. 84 yılında
Umman Sultanlığı’nda Türkiye Büyükelçiliği henüz yoktu. Oraya vardığım zaman,
sadece Türkiye’den giden 4 ailenin orada olduğunu gördüm. Her taraf şantiye
gibiydi, her tarafta yollar, binalar yapılıyordu. O zamanki nüfus 3 milyon;
bunun 1,5 milyonu yerli nüfus, 1,5 milyonu da bizler gibi oraya çalışmaya giden
yabancı insanlardı. Tabii, burada Avrupalı, Amerikalı müteahhitler her tarafı
kazıp çalışıyorlardı. Yani, anlayacağınız, atı alan Üsküdar’ı geçmişti. 
Benim
orada bulunduğum süre içinde Türkiye Büyükelçiliği de geldi. İlk gelişlerindeki
tablo aynen şuydu: Beş yıldızlı bir otelin kral dairesini uzun süre
kiraladılar, orada oturdular. Daha sonra da çok lüks bir rezidansı kiralayarak
elçilik aktivitelerini devam ettirdiler. Sadece karşılaştırmak açısından size
söylemek istiyorum. O zaman orada onlarca Alman firması vardı, yüzlerce Alman
ailesi vardı, Alman Büyükelçiliği de bir apartman dairesinde görevini ifa
ediyordu. 
Bir
devletin etkisi, aynen bir havuzun içine düşen bir taş nasıl harelerle etkisini
azaltırsa kıyıya doğru, ülkenin etkisi de aynıdır. Eğer bizim ülkemizin etkisi
Suriye’de yoksa Sudan’da da olmaz, hele Surinam’da hiç olmaz. 
Biz
hâlâ insani yardımlardan ve yaptığımız hibe altyapılardan, hibe konutlardan
hamaset okumaktayız. Tabii, bunlara karşı değiliz ama kendi memleketimizde
altyapı sorunları yaşarken başkalarına gösteriş olsun diye veya dostlar
alışverişte görsün diye yardım yapmak doğru mudur acaba? 
Kendi
ilim olan Bitlis’in kırsal alanında, kimi yerde yaşam şartları emin olun ki
Afganistan’ın kırsal alanından daha zor durumda. Yol ilkel düzeyde, konutlar
ilkel düzeyde, su ve elektrik hâlâ büyük sorun. Bırakın kırsal alanı, ilimin ve
ilçelerimin altyapısı bile sağlıklı değil, hâlâ ilimin kanalizasyon deşarjı
direkt olarak Bitlis Deresi’ne akmakta, en büyük ilçemiz olan Tatvan’ın
kanalizasyonu da Van Gölü’ne akmaktadır. Bunları tamamladıktan sonra tabii ki
başka, çevre, komşu devletlere ve daha uzaktaki yardıma muhtaç devletlere
yardım etmek doğrudur, buna katılıyorum ama ne yazık ki durumumuz bu. 
Bugün
dünyada çıkarılan savaşlar ve yıkımlar, tekrar inşa için emperyalist güçlerin
iştahını kabartmakta ve inşaat firmaları ellerini ovuşturmaktadır. Yanı
başımızda süren Suriye savaşında da aynı tablo görülmektedir. Hükûmetin
uyguladığı yanlış politikalar neticesinde Türkiye devre dışı bırakılmıştır.
Yıllar sonra, inşaat için yeniden yapılanma çabalarında yerli firmaların ancak
taşeronluk yapmasına göz yumulacak veya nakliyeden kazanmak için belki de bazı
malzemelerin Türkiye üzerinden alınmasına müsaade edilecektir. Yani hazırlanan
pastadan mümkün olduğu kadar en küçük dilim çatalın kenarıyla bize doğru
itilecek veya “Sofrada kalan kırıntılarla idare edin.” denilecektir. 
Onun
için, bu eksen doğrultusunda ciddi araştırmalar yaparak uluslararası ilişkiler
tekrar tekrar gözden geçirilip hesap kitap doğru yapılmalıdır. Aksi takdirde,
dünya üzerinde oynanan bu satrançta piyon olma rolünden başka bir fonksiyonumuz
maalesef ki olmayacaktır. 
Güney
Sudan’la yapacağımız hava ulaştırma anlaşması yerine söz verilen Tatvan
Havaalanı yapılarak Bitlis’le barış anlaşması yapılması daha hayırlı olacaktır
diyorum, hepinize saygılarımı sunuyorum. (HDP sıralarından alkışlar)
BAŞKAN
– Teşekkür ederiz Sayın Gaydalı.
Sayın
milletvekilleri, 1’inci madde üzerinde gruplar adına üçüncü konuşmacı,
Cumhuriyet Halk Partisi Grubu adına Trabzon Milletvekili Sayın Haluk Pekşen.
(CHP sıralarından alkışlar)
Süreniz
on dakika Sayın Pekşen.
Buyurun.
CHP
GRUBU ADINA HALUK PEKŞEN (Trabzon) – Sayın Başkan, saygıdeğer milletvekilleri;
aslında bu konuşmayı burada Sayın Ulaştırma Bakanının olduğu bir esnada yapmayı
çok isterdim. Gerçekten bu, havacılığa ilişkin anlaşmaları imzalıyorsunuz ya,
onaylıyoruz ya şimdi burada, bu anlaşmaların içeriğini size bir anlatayım,
ondan sonra bu anlaşmalar için el kaldırıp indirirken biraz daha dikkatli
olacağınıza eminim.
Sevgili
milletvekilleri, “EUROCONTROL” denilen bir Avrupa konvansiyonu var. Bu
konvansiyonun özeti şu: Avrupa’da bütün hava sahasını kontrol eden bir birim.
Bu birim, Belçika’da merkezi olan, Türkiye'nin de kurucu ortağı olduğu bir
birimdir. Havada, aynen karada olduğu gibi yollar vardır, bu yollardan geçen
sivil hava araçları o yollara geçiş ücretleri öderler. Bunlar ülkelerin
kendilerine göre belirledikleri fiyatlar üzerinden EUROCONTROL tarafından
fatura edilir sivil şirketlere, onlar parayı öderler, bu ödenen para üzerinden
EUROCONTROL yüzde 7 kesintiyi yapar, sonra kalan bakiyeyi ülkeye gönderir. Bu,
ülkeye gelen paranın yüzde 20’si doğrudan hazineye gidiyor, geri kalan kısmıysa
Devlet Hava Meydanları İşletmesine ama dünyada böyle değil. Dünyanın bütün
ülkelerinde EUROCONTROL’ün tarafı sivil havacılık genel müdürlüğüdür, yalnızca
Türkiye’de Devlet Hava Meydanları İşletmesi. Niye? Şimdi geleceğiz. 
Yalnızca
Türkiye’de, sizin iktidarınıza kadar ihaleler, havaalanı, hava meydanı işletme
ihalelerinin dışında havaalanlarının yapım ihaleleri doğrudan DLH tarafından
yapılır iken sizin iktidarınızda bu ihalelerin tamamı Devlet Hava Meydanları
İşletmesine verildi. Ne adı? Devlet Hava Meydanları İşletmesi ama ihale yapar
hâle geldi. Niye? Çünkü kaynak var. Kaynağın özelliği ne? Özelliğini az önce
söyledim, bütçe dışında yani bu 2015 yılı itibarıyla EUROCONTROL’den gelen 405
milyon euronun yüzde 7 düşürüldükten sonra kalanın yüzde 80’i bütçe kontrolü
dışında, Bakanın iki dudağının arasında harcama kalemidir. Hani o Bakanınıza
methiyeler diziyorsunuz ya, işin altındaki rakam budur, gerçek burada. Böyle
bir rakamı size versinler efsane yaratırsınız ama burada büyük bir dram var,
şimdi o drama doğru gelelim yavaş yavaş.
Şimdi,
bakın, bu EUROCONTROL gelirlerinin bir kısmı da “enroute” adı verilen… Basit
anlatayım size, hemen anlayacaksınız, uçağınız meydan sahasından çıktı,
tekerini kestikten sonra belli bir hava sahasına geldi, ondan sonra başka bir
meydanın inme sahasına gelene kadar o alan içerisindeki bütün yola “enroute”
denir ve bu hizmeti sağlayan personele dünyanın her yerinde havacılık tazminatı
ödenir. Geçen gün burada Sayın Maliye Bakanı izah etmeye çalıştı, onu da -doğru
dürüst anlamamış anladığım kadarıyla- doğru dürüst izah edemedi. Diyor ki: “Bu
hizmeti sağladıkları için onlar ek tazminat alıyorlar.” Hayır, öyle değil. Siz
yalnızca yandaşlarınıza kıyak çekmek için tazminat ödüyorsunuz. Niçin? Bakın,
VOR/DME, ILS gibi cihazlar var, uçağı indiren cihazlar var. Bu cihazları
kullanan mühendislerin arasında bile tazminatı farklı ödettiriyorsunuz. Siyasi
yandaşınız olan mühendislerin aldıkları tazminatlarla yandaş olmayan, devletin
mühendislerinin aldıkları tazminatlar farklıdır, gidin, bakın. 
MUSTAFA
ILICALI (Erzurum) – Nasıl farklı oluyor?
HALUK
PEKŞEN (Devamla) – Aynen öyle. Daha öteye gidelim hadi, bakın, buna bile
şaşırdınız. Evet, aynen öyle, daha biraz ileriye taşıyayım, daha çok
şaşıracaksınız. Mesela bu hizmeti veren personelin statüsüne göre de ayrım
yapıyorsunuz.
MUSTAFA
ILICALI (Erzurum) – Nasıl oluyor?
HALUK
PEKŞEN (Devamla) – “Nasıl” mı, şimdi söyleyeyim size. İstanbul DHMİ’de görev
yapan kule hizmeti tam tazminat alıyor, Konya’daki sıfır alıyor. Niye? İstanbul
DHMİ’deki sivil personel, Konya’daki askerî personel. Malatya’daki sıfır
tazminat alıyor, Diyarbakır’daki sıfır tazminat alıyor, işte Merzifon’daki
sıfır tazminat alıyor, Bursa Yenişehir’deki sıfır tazminat alıyor, Ankara’daki
tam tazminat alıyor. Bu, anayasal düzene uygun bir durum mudur? Reva mıdır
arkadaşlar ya, soruyorum size Allah aşkına ya, bu reva mıdır yani? Üniformalı
personel uçağı indiriyor, sıfır tazminat alıyor; sivil personel uçağı
indiriyor, yüzde 195 tazminat alıyor. E, bu bir.
COŞKUN
ÇAKIR (Tokat) – O iş öyle değil.
HALUK
PEKŞEN (Devamla) – Bu iş aynen böyledir.
COŞKUN
ÇAKIR (Tokat) – O iş öyle değil.
HALUK
PEKŞEN (Devamla) – Aksini iddia edenin alnını karışlarım, bu işe ömrümü verdim.
İki:
Bu sistemi kuran bir hukukçuyum.
Gelelim
ikinci kısmına. Daha burada bitmedi, durun bakalım, daha devam edeceğiz.
Şimdi,
dünyanın her yerinde, EUROCONTROL’de sivil havacılık genel müdürlüğü temsil
eder ülkeleri, bir tek Türkiye’de Devlet Hava Meydanları İşletmesi temsil
ediyor, niçin? Niçin, niçin, soruyorum? Niçin o zaman Sivil Havacılık Genel
Müdürlüğü ICAO’da yani Dünya Sivil Havacılık Birliğinde temsil ederken
EUROCONTROL’de temsil etmiyor? Çünkü bir tarafta para var, öbür tarafta para
yok, ikisinin arasındaki fark da budur.
Ama
bitmedi, gelelim şimdi Türkiye’ye. Hani o hava meydanlarını yapıyorsunuz ya, o
yaptığınız hava meydanlarına ilişkin de büyük problemler var; yalnızca hava
meydanlarına ilişkin değil, havacılığa ilişkin de büyük problemler var. Sayın
Ulaştırma Bakanı buraya geldiğinde rakamları anlatmıştı ya, “Türkiye’nin
havacılıktaki kapasitesi 180 milyon yıl.” diye anlatmıştı ya, çok doğru
söylemiş ama o doğru Sayın Bakan söylediği zaman çıkmadı ortaya, 2001 yılında
İstanbul’da yapılan Sivil Havacılık Planlama Toplantısı’nda planlanmış olan
rakamdır. 2001’de ne planlandıysa o oldu, bir tek ilave yapamadınız, hiçbir
ilave yapamadınız ama yaptığınız ne biliyor musunuz? Gazipaşa’da bir hava
meydanı yaptınız, uçaklar iniyor ama inen “Nasıl kalkacağım” diye büyük bir
panik içerisinde. 
İki:
Sivil havacılık altyapısına hiçbir yatırım yapmadınız, pilotların bir kısmı
Macar, Yugoslav, şuradan buradan geldiler ama Türkiye’de bir sürü üniversite
var, bu üniversitelerde sivil havacılık altyapısına destek verecek ne uçuş
personeli ne teknik bakım personeli ne meydan personeli ne kule personeli,
hiçbirinin eğitimi yok Türkiye’de, yok. Doğru dürüst eğitim verdiğiniz hiçbir
havacılık alanı yok. Hani, havacılıkta efsane olmuşsunuz ya, arkadaşlar, uçak
tipini bile doğru seçemediniz. Dünyaya gidiyorsunuz, Avrupa’yı geziyorsunuz,
orada pervaneli uçak görüyorsunuz diyorsunuz ki: “Bunlar niye pervaneli uçak
uçurtuyorlar?” Çok basit. Çünkü, insanlar o pervaneli uçaklarla en güvenli, en
kısa pistlere en ekonomik rakamlarla iniyorlar. Onlar diğerlerinden daha
güvenlidir. Ama, siz Rolls-Royce’la dolmuşçuluk yaptırmaya başladınız. Onun
için de Türk Hava Yolları inanılmaz bir zarar yazıyor, sürekli zarar yazıyor. O
zararı kapatmak için ne yapıyorsunuz biliyor musunuz? Çok akıllıca bir prosedür
uygulanıyor. Ne yapıyorsunuz? Hazine Müsteşarlığının size “lease” yetkisi
verdiği uçakları bünyenize kattığınız zaman, “lease” ödemesi tamamlandığında onu
satıyorsunuz. Onu gelir hanesine ekliyorsunuz, sonra “lease”le bir uçak daha
alıyorsunuz, onu bilançoya eklemiyorsunuz çünkü daha henüz ödemesi başlamamış.
Niye? Çünkü ödeme dört ay sonra, altı ay sonra, sekiz ay sonra; klasik bir
bütçe hilesi, sürekli yapılan bir hile. Bunlarla sivil havacılıkta hiçbir yere
gidemezsiniz. Birkaç tane…
MUSTAFA
ILICALI (Erzurum) – Yurt içi, yurt dışı artan yolcu sayısını nasıl izah
edebilirsiniz?
HALUK
PEKŞEN (Devamla) - Yurt içi, yurt dışı artan yolcuları aynen söylediğim gibi,
2001 Haziranda TAV’da yapılmış olan, planlamada yapılan rakam kadardır. Eğer
yurt içi, yurt dışı yolcu sayısını artırmak istiyorsanız bunun doğru zemini
Atatürk Hava Meydanı’ydı. Yanlış yaptınız, bir anlatayım size: Bu Atatürk Hava
Meydanı’yla ilgili TAV’da toplantı yapıyorsunuz, Sayın Bakan bütün sektörü
topluyor, planlamayı topluyor, herkes orada, diyorlar ki: “İstanbul Atatürk
Hava Meydanı’na 2,5 milyar dolar yatırımla bu hava meydanının bugünkü
kapasitesi 60 milyondan 90 milyona çıkarılır. 
MUSTAFA
ILICALI (Erzurum) – Nasıl çıkacak?
HALUK
PEKŞEN (Devamla) - Tamam, deniliyor, Sayın Bakan okey veriyor, bu hava
meydanının kapasitesinin 90 milyona çıkarılması karar altına alınıyor. Ondan
sonra, birisi talimat veriyor, derhâl bu konu kapatılıyor. 
COŞKUN
ÇAKIR (Tokat) – 150 milyona ihtiyacımız var. 
MUSTAFA
ILICALI (Erzurum) – Alan öyle bir alan ki, öyle bir alan yok orada Sayın
Vekilim. 
HALUK
PEKŞEN (Devamla) - Ha, güzel. Şimdi bakın, “150 milyona ihtiyacımız var.”
diyorsunuz ya, konuyu hiç bilmediğinizi gösteriyor. 
COŞKUN
ÇAKIR (Tokat) – Hub, hub. 
HALUK
PEKŞEN (Devamla) - Havacılıkta nedir biliyor musunuz? Yolcu kapasitesi ülkenin
nüfusu çarpı 2 katıdır. 
COŞKUN
ÇAKIR (Tokat) – Hublar hariç.
HALUK
PEKŞEN (Devamla) - Nüfus 78 milyonsa yolcu kapasiteniz 2 katıdır, bir de ona
“charter”ı eklersiniz, olur bu kadar. Onun için, o anlattığınız hava meydanı,
tamamen bu EUROKONTROL’den gelen o para var ya 320 milyon euro, ona çökme
sistemidir. Devlet Hava Meydanları, dünyada ilk defa Türkiye’de banka kredisine
kefil olmuştur, kefil. Bir örneği var mı bunun Allah aşkına? Bir örnek verin
bana. Dünyanın herhangi bir ülkesinde Devlet Hava Meydanı İşletmesi, bir devlet
hizmetini, bir kamu hizmeti imtiyazını yapacak olan bir şirkete hem hizmet
imtiyazını satacak hem de kefil olacak. Bu, yalnızca Türkiye’de olur.
MUSTAFA
ILICALI (Erzurum) – 2001’deki yolcu sayısı…
HALUK
PEKŞEN (Devamla) – Arkadaşlar, size bir şey söyleyeyim mi? Bu DHMİ ve bu DHMİ
harcamaları, emin olun, tamamı Yüce Divanlıktır, tamamı. Bunun üzerine sizin de
gitmenizi tavsiye ederim. Bunun üzerine geldiği gibi… Bakın, sizin bir havacı
generaliniz var biliyor musunuz, o havacı generaliniz de bu konulardan anlar
ama konuşmuyor; konuşsaydı Atatürk Havalimanı’nda hava sahasının kapatılmasının
ancak Hükûmet kararıyla olacağını bilirdi, Balyoz davasındaki o büyük
sahtekârlığı burada çözerdi. Anlamasına, bilmesine rağmen sustu. Onun için
itibar da etmiyorum, ciddiye de almıyorum.
MUSTAFA
ILICALI (Erzurum) – 2001’deki sayıları söyleyin.
HALUK
PEKŞEN (Devamla) – Hepinizi saygıyla, sevgiyle selamlıyorum. (CHP sıralarından
alkışlar) 
BAŞKAN
– Teşekkür ederiz Sayın Pekşen.
Sayın
milletvekilleri, madde üzerinde şahsı adına Ardahan Milletvekili Sayın Öztürk
Yılmaz. (CHP sıralarından alkışlar) 
Süreniz
beş dakika Sayın Yılmaz. 
ÖZTÜRK
YILMAZ (Ardahan) – Sayın Başkan, değerli milletvekilleri; uluslararası
anlaşmalar konusunda şahsım adına söz almış bulunuyorum. Hepinizi saygıyla
selamlıyorum.
Doğrusu,
Dışişleri Komisyonunda bu konuya biz onay verdik çünkü uluslararası anlaşmalar,
devletimizin itibarını, ülkemizin çıkarını ilgilendiren her konudaki
anlaşmalara, tekliflere onay veriyoruz; buna da keza onay verdik. 
Bu
15 anlaşmadan 10 tanesi standart hava ulaştırma anlaşması, teknik anlaşmalar.
Bu anlaşmalardan sadece 1 tanesi üzerinde görüş beyan etmiştik; o da Yemen’le
imzalanan ve şimdi onaylanan anlaşmaydı. O konuda kaygılarımızı iletmiştik
çünkü Yemen’de, malum, büyük bir iç savaş devam ediyor. Olayın tarafları şu
anda bir savaş içerisinde. Yemen’de Hutiler ile hükûmet arasında bir kavga
devam ediyor, bir vekâlet savaşı da diğer taraftan çünkü Suudi Arabistan ile
İran’ın bir vekâlet savaşı devam ediyor. Ülke şu anda fiilen üçe, dörde
bölünmüş durumda. Bu anlaşmanın uygulanması açısından tarafın kim olacağı
konusunda endişelerimiz vardı ama Birleşmiş Milletlerde bu süreç devam ettiği
için bu anlaşmanın ancak bu süreçte bir çözüm çıkması hâlinde
uygulanabileceğini belirtmiş ve o çerçevede de anlaşmanın geçmesine onay
vermiştik. 
Dün
Sayın Başbakan burada bütün gruplara seslendiğinde, özellikle geri kabul
anlaşmasının zamanında onaylanabilmesi için, bununla ilgili bazı şartların
yerine getirilebilmesi için Meclise gelecek kanunlarla ilgili destek talebinde
bulunmuştu. 
Biz,
Cumhuriyet Halk Partisi Grubu adına her şeyden önce şunu belirtmek isteriz: Bu
mülteciler konusuna bizim AB katılım müzakerelerinin sıkıştırılmış olması, bir
paket olarak sunulmasından rahatsızlık duyduk. Ayrıca, zaten vize serbestisinin
sağlanacağı bir ortamda, ekim ayında, bunun dört ay ileri alınması suretiyle
geri kabul anlaşmasıyla olan bağını anlıyoruz ama diğer taraftan Türkiye’nin
üzerine çok büyük bir yük bindirildiğini de görüyoruz. 
Gelen
anlaşmaların ülkenin çıkarlarına olması hâlinde, Avrupa Birliği mevzuatına
uygun olması hâlinde, uluslararası anlaşmalarımıza uygun olması hâlinde biz bu
gelen anlaşmalara da destek vereceğiz burada. 
Bu
vesileyle bir konuya daha değinmek istiyorum. Biliyorsunuz, Irak’ta IŞİD terörü
şu anda her tarafı tehdit ediyor. Bu tehdidin yaymış olduğu alan her ne kadar
daralmış olsa da şu anda gelinen aşama itibarıyla IŞİD’in bölgede sıkıştıkça
kimyasal silah kullanma yolunu seçtiğini görüyoruz. Özellikle uluslararası
basına yansıyan haberler, bölgeden bize intikal eden duyumlar ve bizzat, şahsen
arayan oradaki Türkmen yetkililerden aldığımız bilgi çerçevesinde dün değil
evvelsi gün Tuzhurmatu bölgesine havanlarla ve kimyasal içerik olan havanlarla
saldırıldığını duyduk. Umuyoruz bunlar gerçek olmaz. Yoksa IŞİD -bölgeden
temizleneceği bir dönemde- nasıl gelirken büyük bir yıkımla geldiyse çekilirken
de çok büyük bir yıkımla bölgeyi ateşe verip gitmesinden endişe duyuyoruz. 
Bu
vesileyle, bu anlaşmaları onayladık, Komisyonumuz bu konuda çalıştı ancak şunu
da tespit ettik: On yıl gecikmiş anlaşmalar var, beş yıl bu Meclise gelmemiş anlaşmalar
var. Daha önceki hükûmetler zamanında gündeme alınmamış anlaşmalar var. Bunun
sayısı son derece fazla. İşe yarayanların, Türkiye’nin çıkarına olanların bir
an önce Meclis gündemine getirilmesi ve taraflarla olan ilişkilerde itibar
kaybına yol açılmadan bu anlaşmaların Meclisten geçirilmesini istiyoruz. 
Bu
vesileyle yüce Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Yılmaz.
Sayın
milletvekilleri, 1’inci madde üzerinde konuşmalar tamamlanmıştır.
Soru-cevap
işlemi yoktur.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok.
Soru-cevap
işlemi yoktur.
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, tasarının tümü açık oylamaya tabidir. Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
Oylama
için bir dakika süre veriyorum.
Süreyi
başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ve Güney Sudan
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı’nın açık oylama sonucu:
“Kullanılan
oy sayısı : 252
Kabul : 251
Ret : 1 (x)
 Kâtip
Üye  Kâtip Üye
 Sema
Kırcı  İshak Gazel
 Balıkesir
 Kütahya” 
Tasarı
kabul edilmiş ve kanunlaşmıştır. 
Sayın
milletvekilleri, 8’inci sıraya alınan, Türkiye Cumhuriyeti Hükümeti ve Ruanda
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
8.- Türkiye Cumhuriyeti Hükümeti ve Ruanda Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı (1/301) ve Dışişleri Komisyonu Raporu (S. Sayısı: 15) (xx)
Komisyon?
Burada. 
Hükûmet?
Burada. 
Komisyon Raporu 15 sıra sayısıyla bastırılıp dağıtılmıştır. 
Sayın milletvekilleri, tasarının tümü üzerinde söz talebi yoktur. 
Soru-cevap işlemi yoktur. 
Maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir. 
1’inci maddeyi okutuyorum: 
TÜRKİYE
CUMHURİYETİ HÜKÜMETİ VE RUANDA CUMHURİYETİ HÜKÜMETİ ARASINDA HAVA ULAŞTIRMA
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
31 Mayıs 2012 tarihinde İzmir’de imzalanan “Türkiye Cumhuriyeti Hükümeti ve
Ruanda Cumhuriyeti Hükümeti Arasında Hava Ulaştırma Anlaşması”nın onaylanması
uygun bulunmuştur.
BAŞKAN
– 1’inci madde üzerinde söz talebi yoktur.
Soru-cevap
işlemi yoktur.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci
maddeyi okutuyorum. 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
3’üncü
maddeyi okutuyorum: 
MADDE 3- (1) Bu
Kanun hükümlerini Bakanlar Kurulu yürütür.
BAŞKAN
– 3’üncü madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Tasarının
tümü açık oylamaya tabidir. 
Bu
ve bundan sonraki oylamalar için oylamanın elektronik oylama cihazıyla
yapılmasını oylarınıza sunuyorum: Kabul edenler…Kabul etmeyenler… Kabul
edilmiştir. 
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ve Ruanda Cumhuriyeti
Hükûmeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu: 
“Kullanılan
oy sayısı : 259
Kabul : 259 (x)
 Kâtip
Üye  Kâtip Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
Sayın
Milletvekilleri, 9’uncu sıraya alınan, Türkiye Cumhuriyeti Hükümeti ve Zimbabve
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
9.- Türkiye Cumhuriyeti Hükümeti ve Zimbabve
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/302) ve Dışişleri Komisyonu Raporu (S.
Sayısı: 16) (xx)
BAŞKAN
– Komisyon? Burada. 
Hükûmet?
Burada. 
Komisyon
Raporu 16 sıra sayısıyla bastırılıp dağıtılmıştır. 
Tasarının
tümü üzerinde söz isteyen milletvekili yok. 
Soru-cevap
işlemi yok.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum.
TÜRKİYE
CUMHURİYETİ HÜKÜMETİ VE ZİMBABVE CUMHURİYETİ HÜKÜMETİ ARASINDA HAVA ULAŞTIRMA
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
12 Aralık 2013 tarihinde Durban’da imzalanan “Türkiye Cumhuriyeti Hükümeti ve
Zimbabve Cumhuriyeti Hükümeti Arasında Hava Ulaştırma Anlaşması”nın onaylanması
uygun bulunmuştur.
BAŞKAN
– 1’inci madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok.
Soru-cevap
işlemi yok.
2’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
Milletvekilleri, tasarının tümü açık oylama tabidir. 
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ve Zimbabve Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu: 
“Kullanılan
oy sayısı : 251
Kabul : 251 (x)
 Kâtip
Üye  Kâtip Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
10’uncu
sıraya alınan, Türkiye Cumhuriyeti Hükümeti ve Jamaika Hükümeti Arasında Hava
Ulaştırma Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 
10.- Türkiye Cumhuriyeti Hükümeti ve Jamaika Hükümeti
Arasında Hava Ulaştırma Anlaşmasının Onaylanmasının Uygun Bulunduğuna Dair
Kanun Tasarısı (1/306) ve Dışişleri Komisyonu Raporu (S. Sayısı: 17) (xx)
BAŞKAN – Komisyon? Burada. 
Hükûmet? Burada. 
Komisyon Raporu 17 sıra sayısıyla bastırılıp dağıtılmıştır. 
Tasarının tümü üzerinde söz isteyen yok. 
Soru-cevap işlemi yok. 
Maddelere geçilmesini oylarınıza sunuyorum: Kabul edenler… Kabul
etmeyenler… Kabul edilmiştir. 
1’inci maddeyi okutuyorum: 
HÜKÜMETİN
TEKLİF ETTİĞİ METİN TÜRKİYE CUMHURİYETİ HÜKÜMETİ VE JAMAİKA HÜKÜMETİ ARASINDA
HAVA ULAŞTIRMA ANLAŞMASININ ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1)
19 Kasım 2014 tarihinde Bali’de imzalanan “Türkiye Cumhuriyeti Hükümeti ve
Jamaika Hükümeti Arasında Hava Ulaştırma Anlaşması”nın onaylanması uygun
bulunmuştur. 
BAŞKAN
– 1’inci madde üzerinde söz talebi yok. 
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok. 
Soru-cevap
işlemi yok. 
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum. 
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– Madde üzerinde söz talebi yok. 
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, tasarının tümü açık oylamaya tabidir.
Oylama
için bir dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ve Jamaika Hükümeti Arasında
Hava Ulaştırma Anlaşmasının Onaylanmasının Uygun Bulunduğuna Dair Kanun
Tasarısı açık oylama sonucu:
“Kullanılan
oy sayısı : 252
Kabul : 252 (x)
 Kâtip
Üye Kâtip Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
Sayın
milletvekilleri, 11’inci sıraya alınan, Türkiye Cumhuriyeti Hükümeti ve Zambiya
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
11.- Türkiye Cumhuriyeti Hükümeti ve Zambiya
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/305) ve Dışişleri Komisyonu Raporu (S.
Sayısı: 20) (XX)
BAŞKAN
– Komisyon? Burada. 
Hükûmet?
Burada. 
Komisyon
Raporu 20 sıra sayısıyla bastırılıp dağıtılmıştır. 
Tasarının
tümü üzerine söz talebi yok. 
Soru-cevap
işlemi yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE
CUMHURİYETİ HÜKÜMETİ VE ZAMBİYA CUMHURİYETİ HÜKÜMETİ ARASINDA HAVA ULAŞTIRMA
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
12 Temmuz 2010 tarihinde Ankara’da imzalanan “Türkiye Cumhuriyeti Hükümeti ve
Zambiya Cumhuriyeti Hükümeti Arasında Hava Ulaştırma Anlaşması”nın onaylanması
uygun bulunmuştur.
BAŞKAN
– 1’inci madde üzerinde söz talebi yok.
Soru-cevap
işlemi yok. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok.
Soru-cevap
işlemi yok. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
3’üncü
maddeyi okutuyorum: 
MADDE 3- (1)
Bu Kanun hükümlerini Bakanlar Kurulu yürütür. 
BAŞKAN
– Madde üzerinde söz talebi yok.
Soru-cevap
işlemi yok. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Tasarının
tümü açık oylamaya tabidir. 
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ve Zambiya Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu:
“Kullanılan
oy sayısı : 251
Kabul : 251 (x) 
 Kâtip
Üye Kâtip Üye
 Sema
Kırcı İshak Gazel
 Balıkesir Kütahya”
Tasarı kabul
edilmiş ve kanunlaşmıştır. 
Sayın
milletvekilleri, 12’nci sıraya alınan, Türkiye
Cumhuriyeti Hükümeti ve Orta Afrika Cumhuriyeti Hükümeti Arasında Hava
Ulaştırma Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız. 
12.- Türkiye Cumhuriyeti Hükümeti ve Orta Afrika
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/309) ve Dışişleri Komisyonu Raporu (S.
Sayısı: 21) (x)
BAŞKAN
– Komisyon? Burada. 
Hükûmet?
Burada. 
Komisyon
Raporu 21 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok. 
Soru-cevap
işlemi yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ HÜKÜMETİ
VE ORTA AFRİKA CUMHURİYETİ HÜKÜMETİ ARASINDA HAVA ULAŞTIRMA ANLAŞMASININ
ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
19 Kasım 2012 tarihinde İstanbul’da imzalanan “Türkiye Cumhuriyeti Hükümeti ve
Orta Afrika Cumhuriyeti Hükümeti Arasında Hava Ulaştırma Anlaşması”nın
onaylanması uygun bulunmuştur.
BAŞKAN
– 1’nci madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler… Kabul etmeyenler… 2’nci madde kabul
edilmiştir. 
3’ncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’ncü madde üzerinde söz talebi yok.
Soru-cevap
işlemi yok.
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, tasarının tümü açık oylamaya tabidir. 
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükûmeti ve Orta Afrika
Cumhuriyeti Hükümeti Arasında Hava Ulaştırma Anlaşmasının onaylanmasının Uygun
Bulunduğuna Dair Kanun Tasarısı açık oylama sonucu: 
“Kullanılan
oy Sayısı : 259
Kabul : 259 (x)
 Kâtip
üye Kâtip üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
Şimdi,
13’üncü sıraya alınan Türkiye Cumhuriyeti Hükûmeti ve Fildişi Sahili
Cumhuriyeti Hükûmeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
13.- Türkiye Cumhuriyeti Hükümeti ve Fildişi Sahili
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı (1/311) ve Dışişleri Komisyonu Raporu (S.
Sayısı: 22) (xx)
BAŞKAN
– Komisyon? Burada. 
Hükûmet?
Burada. 
Komisyon
Raporu 22 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok. 
Soru-cevap
yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE
CUMHURİYETİ HÜKÜMETİ VE FİLDİŞİ SAHİLİ CUMHURİYETİ HÜKÜMETİ ARASINDA HAVA
ULAŞTIRMA ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
31 Mayıs 2012 tarihinde İzmir’de imzalanan “Türkiye Cumhuriyeti Hükümeti ve
Fildişi Sahili Cumhuriyeti Hükümeti Arasında Hava Ulaştırma Anlaşması”nın
onaylanması uygun bulunmuştur.
BAŞKAN
– 1’inci madde üzerinde konuşmalar yok. 
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yok.
Soru-cevap
işlemi yok.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde söz talebi yok.
Soru-cevap
işlemi yok.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Tasarının
tümü açık oylamaya tabidir. Oylama için bir dakika süre veriyorum.
Süreyi
başlatıyorum.
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ve Fildişi Sahili
Cumhuriyeti Hükümeti Arasında Hava Ulaştırma Anlaşmasının Onaylanmasının Uygun
Bulunduğuna Dair Kanun Tasarısı açık oylama sonucu:
“Kullanılan
oy Sayısı : 256
Kabul : 256 (x)
 Kâtip
üye Kâtip üye
 İshak
Gazel Sema Kırcı
 Kütahya Balıkesir”
Tasarı
kabul edilmiş ve kanunlaşmıştır. 
Şimdi,
14’üncü sıraya alınan Türkiye Cumhuriyeti Hükümeti ve Benin Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
14.- Türkiye Cumhuriyeti Hükümeti ve Benin Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı (1/314) ve Dışişleri Komisyonu Raporu. (S. Sayısı: 23) (xx)
BAŞKAN
– Komisyon? Burada.
Hükûmet?
Burada. 
Komisyon
Raporu 23 sıra sayısıyla bastırılıp dağıtılmıştır. 
Tasarının
tümü üzerinde konuşmalar yok. 
Soru-cevap
işlemi yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:
TÜRKİYE
CUMHURİYETİ HÜKÜMETİ VE BENİN CUMHURİYETİ HÜKÜMETİ ARASINDA HAVA ULAŞTIRMA
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 9
Temmuz 2012 tarihinde Ankara’da imzalanan “Türkiye Cumhuriyeti Hükümeti ve
Benin Cumhuriyeti Hükümeti Arasında Hava Ulaştırma Anlaşması”nın onaylanması
uygun bulunmuştur.
BAŞKAN
– 1’inci madde üzerinde konuşmacı yok. 
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer
BAŞKAN
– 2’nci madde üzerinde konuşmacı yok. 
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Bakanlar Kurulu yürütür.
BAŞKAN
– Madde üzerinde konuşmacı yok. 
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… 3’üncü madde kabul
edilmiştir.
Tasarının
tümü açık oylamaya tabidir. 
Oylama
için bir dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ve Benin Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Tasarısı açık oylama sonucu: 
“Kullanılan
oy sayısı : 259
Kabul : 259 (x)
 Kâtip
Üye  Kâtip Üye
 Sema
Kırcı İshak Gazel
 Balıkesir Kütahya”
Tasarı
kabul edilmiş ve kanunlaşmıştır. 
Şimdi,
15’inci sıraya alınan, Türkiye Cumhuriyeti Hükümeti ile Ekvator Cumhuriyeti
Hükümeti Arasında İşbirliği Çerçeve Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
15.- Türkiye Cumhuriyeti Hükümeti ile Ekvator
Cumhuriyeti Hükümeti Arasında İşbirliği Çerçeve Anlaşmasının Onaylanmasının
Uygun Bulunduğuna Dair Kanun Tasarısı (1/329) ve Dışişleri Komisyonu Raporu (S.
Sayısı: 25) (xx)
BAŞKAN
– Komisyon? Burada. 
Hükûmet?
Burada. 
Komisyon
Raporu 25 sıra sayısıyla bastırılıp dağıtılmıştır. 
Tasarının
tümü üzerinde konuşmacı yok. 
Soru-cevap
işlemi yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE
CUMHURİYETİ HÜKÜMETİ İLE EKVATOR CUMHURİYETİ HÜKÜMETİ ARASINDA İŞBİRLİĞİ
ÇERÇEVE ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1)
15 Mart 2012 tarihinde Ankara’da imzalanan “Türkiye Cumhuriyeti Hükümeti ile
Ekvator Cumhuriyeti Hükümeti Arasında İşbirliği Çerçeve Anlaşması”nın
onaylanması uygun bulunmuştur.
BAŞKAN
– 1’inci madde üzerinde konuşmacı yok.
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde konuşmacı yok.
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… 2’nci madde kabul
edilmiştir.
3’üncü
maddeyi okutuyorum:
MADDE 3- (1) Bu
Kanun hükümlerini Bakanlar Kurulu yürütür.
BAŞKAN
- 3’üncü madde üzerinde konuşmacı yok.
Soru-cevap
işlemi yok. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Tasarının
tümü açık oylamaya tabidir.
Şimdi,
oylama için bir dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ile Ekvator Cumhuriyeti
Hükümeti Arasında İşbirliği Çerçeve Anlaşmasının Onaylanmasının Uygun
Bulunduğuna Dair Kanun Tasarısı açık oylama sonucu: 
“Kullanılan
oy sayısı : 258
Kabul : 258 (x)
 Kâtip
Üye  Kâtip Üye
 İshak
Gazel Sema Kırcı 
 Kütahya Balıkesir”
Tasarı
kabul edilmiş ve kanunlaşmıştır. 
Sayın
milletvekilleri, birleşime saat ona kadar ara veriyorum. 
Kapanma Saati: 21.46
DÖRDÜNCÜ OTURUM
Açılma Saati:22.01
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 58’inci Birleşiminin
Dördüncü Oturumunu açıyorum.
X.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
UEFA Avrupa Ligi’nde Braga karşısında galip gelen Fenerbahçe’yi kutladığına ilişkin
konuşması 
BAŞKAN
- UEFA Avrupa Ligi’ndeki temsilcimiz Fenerbahçe üçüncü tur ilk maçında Braga
karşısında galip gelmiştir. (Alkışlar) Ben bir Galatasaraylı olarak her şeye
rağmen Fenerbahçe’ye başarılarının devamını diliyorum. 
VELİ
AĞBABA (Malatya) - Ben sizin kadar centilmen değilim, kusura bakmayın.
BAŞKAN
– Ben Galatasaraylıyım Sayın Ağbaba.
VELİ
AĞBABA (Malatya) – Anti Fenerliyim hem de.
BAŞKAN
– Gündemimizde başka bir konu bulunmadığından, alınan karar gereğince sözlü
soruların görüşmelerini yapmak için 22 Mart 2016 Salı günü saat 15.00’te
toplanmak üzere birleşimi kapatıyorum.
Allah
hep böyle kavgasız, gürültüsüz oturumlar nasip etsin diyorum.
İyi
akşamlar diliyorum.
Kapanma Saati: 22.02




(x) 123 S. Sayılı Basmayazı tutanağa
eklidir.



(x) Açık oylama kesin sonuçlarını
gösteren tablo tutanağa eklidir.


(x) 136 S.Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 148 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 176 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(xx) 13 S. Sayılı Basmayazı tutanağa
eklidir.


(x) Bu bölümlerde hatip tarafından Türkçe
olmayan kelimeler ifade edildi.


(x) Açık
oylama kesin sonuçlarını gösteren tablo tutanağa eklidir.


(xx) 14 S.
Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(xx) 15 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 16 S.
Sayılı Basmayazı tutanağa eklidir.


(x) Açık
oylama kesin sonuçlarını gösteren tablo tutanağa eklidir.


(xx) 17 S.
Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir.


(XX) 20 S. Sayılı Basmayazı Tutanağa
eklidir. 


(x) Açık oylama kesin sonuçlarını
gösteren tablo tutanağa eklidir. 


(x) 21 S.
Sayılı Basmayazı tutanağa eklidir.


(x) Açık oylama kesin sonuçlarını
gösteren tablo tutanağa eklidir. 


(xx) 22 S. Sayılı Basmayazı tutanağa
eklidir. 


(x) Açık
oylama kesin sonuçlarını gösteren tablo tutanağa eklidir. 


(xx) 23 S.
Sayılı Basmayazı tutanağa eklidir.


(x) Açık
oylama kesin sonuçlarını gösteren tablo tutanağa eklidir.


(xx) 25 S.
Sayılı Basmayazı tutanağa eklidir.


(x)
Açık oylama kesin sonuçlarını gösteren tablo
tutanağa eklidir.





