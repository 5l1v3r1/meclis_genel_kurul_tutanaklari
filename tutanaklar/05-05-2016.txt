



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 86’ncı
Birleşim
 5
Mayıs 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Denizli Milletvekili Emin Haluk
Ayhan’ın, Denizli sanayisine ilişkin gündem dışı konuşması
2.- Kocaeli Milletvekili İlyas Şeker’in,
dünyanın “en”leri arasında olan yatırımlara ilişkin gündem dışı konuşması
3.- Ardahan Milletvekili Öztürk Yılmaz’ın,
Ardahan’ın sorunlarına ilişkin gündem dışı konuşması
V.- AÇIKLAMALAR
1.- Bursa Milletvekili Erkan Aydın’ın, İş
Sağlığı ve İş Güvenliği Haftası’na ilişkin açıklaması
2.- Hatay Milletvekili Serkan Topal’ın,
Türkiye’de işsizlik sorununun arttığına ve Devlet Personel Başkanlığının
özellikle kamuda görev almaya yönelik eğitim almış mezunların sorunlarını
çözmeye ilişkin önlemler alması gerektiğine ilişkin açıklaması
3.- Balıkesir Milletvekili Mehmet Tüm’ün, 6
Mayıs 1972’de idam edilen Deniz Gezmiş ve arkadaşlarını saygıyla andığına ve
apartman görevlilerinin sorunlarına ilişkin açıklaması
4.- Amasya Milletvekili Mustafa Tuncer’in,
kurtuluş mücadelesinin simgelerinden biri olan Çamlıbel Geçidi’ndeki Atatürk
Çeşmesi’nin tamir edilmesini temenni ettiğine ilişkin açıklaması
5.- Niğde Milletvekili Ömer Fethi Gürer’in,
Niğde’nin bazı beldelerinin ilçe olmak için yaptıkları yazılı başvurulara
İçişleri Bakanlığının verdiği yanıtların yeterli olmadığına ilişkin açıklaması
6.- Bursa Milletvekili Nurhayat Altaca
Kayışoğlu’nun, devletin sorumluluklarını yerine getirmemesi nedeniyle kadın
cinayetlerinin yaşandığına ilişkin açıklaması
7.- Giresun Milletvekili Bülent Yener
Bektaşoğlu’nun, Gümüşhane ile Giresun’un Doğankent ilçe sınırları geçiş
noktasında yer alan Yaşmaklı Barajı’na teröristlerce yapılan saldırıya ilişkin
açıklaması
8.- Kayseri Milletvekili Çetin Arık’ın,
uygulanan yanlış tarım politikaları sonucu çiftçilerin üretim yapamadığına
ilişkin açıklaması
9.- Uşak Milletvekili Özkan Yalım’ın, 5
Mayıs Dünya Ebeler Günü’ne, Uşak’ın bazı köylerinde ruhsatsız olduğu için
elektrik alamayan evler bulunduğuna ve bu konuyla ilgili Çevre ve Şehircilik
Bakanlığını göreve davet ettiğine ilişkin açıklaması
10.- Denizli Milletvekili Kazım Arslan’ın,
Denizli’nin Tavas ilçesinde yapımı planlanan termik santralin ne zaman
yapılacağını, Tavas’ta içme suyu problemi için herhangi bir tedbir alınıp
alınmayacağını öğrenmek istediğine ilişkin açıklaması
11.- Hatay Milletvekili Birol Ertem’in,
Kilis’te yaşayan insanların artık içinde bulundukları şartlara tahammül
edecekleri bir durum kalmadığına ilişkin açıklaması
12.- Ankara Milletvekili Murat Emir’in, 6
Mayıs 1972’de idam edilen Deniz Gezmiş, Hüseyin İnan ve Yusuf Aslan’ı saygıyla
andığına ilişkin açıklaması
13.- Adana Milletvekili İbrahim Özdiş’in,
yerli karpuz üretimini teşvik için ne gibi uygulamalar yapılacağını öğrenmek
istediğine ve Millî Eğitim Bakanı Nabi Avcı’nın öğretmen atamalarıyla ilgili
bazı ifadelerine ilişkin açıklaması
14.- Denizli Milletvekili Şahin Tin’in,
Denizli’de sanayinin durumuna ilişkin açıklaması
15.- Muğla Milletvekili Nurettin Demir’in,
5 Mayıs Dünya Ebeler Günü’ne, 6 Mayıs 1972’de idam edilen Deniz Gezmiş, Hüseyin
İnan ve Yusuf Aslan’ı saygıyla andığına ve mübaşirlerin sorunlarına ilişkin
açıklaması
16.- Diyarbakır Milletvekili Çağlar
Demirel’in, Türkiye’de şu anda sarayın Hükûmet ve Başbakan üzerinde bir darbe
gerçekleştirdiğine ve her alanda kriz yaşandığına ilişkin açıklaması


17.- Manisa Milletvekili Erkan Akçay’ın,
içinden geçilen bu kritik dönem ve süreçlerde siyasi iklim şartlarında bozulma,
sosyoekonomik yapıda bir çözülme ve devlet sistemindeki karmaşanın Türkiye’yi
daha da zora sokacak dinamikleri hızla harekete geçirdiğine ve 5 Mayıs Dünya
Ebeler Günü’ne ilişkin açıklaması
18.- İstanbul Milletvekili Engin Altay’ın,
5 Mayıs Dünya Ebeler Günü’ne, 6 Mayıs 1972’de idam edilen Deniz Gezmiş, Hüseyin
İnan ve Yusuf Aslan’ı saygıyla andığına, siyasetin yargıya müdahalesinin son
bulmasını ve kuvvetler ayrılığı prensibine herkesin saygı göstermesini
dilediğine ve Kilis’te yaşananlarla ilgili olarak Dışişleri Bakanından derhâl
Türkiye Büyük Millet Meclisine bilgi vermesini talep ettiğine ilişkin
açıklaması
19.- Amasya Milletvekili Mehmet Naci
Bostancı’nın, tek başına iktidar olan bir partinin olağanüstü kurultaya gidecek
olmasının siyasette heyecan yaratmasını anlayabildiklerine ve ortada
istikrarsızlık adına herhangi bir durum olmadığına ilişkin açıklaması
20.- İstanbul Milletvekili Filiz
Kerestecioğlu Demir’in, Devrimci İşçi Sendikaları Başkanı Kani Beko’nun Meclise
alınmak istenmediğine ilişkin açıklaması
21.- Amasya Milletvekili Mehmet Naci
Bostancı’nın, Diyarbakır Milletvekili Çağlar Demirel’in sataşma nedeniyle
yaptığı konuşmasındaki bazı ifadelerine ilişkin açıklaması
22.- Çorum Milletvekili Salim Uslu’nun,
İstanbul Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
23.- Isparta Milletvekili Süreyya Sadi
Bilgiç’in, 23 Nisan 2015 gecesi Isparta’da çok büyük don felaketi yaşandığına
ancak Hükûmetin Isparta’ya 30 milyon lira destek gönderdiğine ilişkin
açıklaması
24.- Mersin Milletvekili Yılmaz Tezcan’ın,
İstanbul Milletvekili Yakup Akkaya’nın yerinden sarf ettiği bazı ifadelerine
ilişkin açıklaması
25.- Amasya Milletvekili Mehmet Naci
Bostancı’nın, Gaziantep Milletvekili Mahmut Toğrul’un 170 sıra sayılı Kanun
Tasarısı’nın 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
26.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
27.- İstanbul Milletvekili Engin Altay’ın,
Kayseri Milletvekili Çetin Arık’ın milletvekillerinin çocuklarını incitecek,
rencide edecek bir tutum ve niyet içinde olmadığına ilişkin açıklaması
28.- Diyarbakır Milletvekili Çağlar
Demirel’in, bir grubun diğer bir parti grubunun üzerine yürümesinin, parti
grubunu işgal edercesine hareket etmesinin yanlış bir tutum olduğuna ve
Parlamentoda cinsiyetçi söylemlerin kabul edilemez olduğuna ilişkin açıklaması
29.- Manisa Milletvekili Erkan Akçay’ın,
Mecliste söylenen sözlerin tahrik ve tahkir edici olmamasına özen göstermek ve
iktidar kanadının eleştirilere mümkün olduğunca tahammüllü olması gerektiğine
ilişkin açıklaması
30.- Manisa Milletvekili Erkan Akçay’ın,
işçilerin bir kazanç, meta konusu hâline getirilmesi ve işsizlerin istismar
edilmesine yol açacağı düşüncesiyle bu tasarıya ret oyu vereceklerine ilişkin
açıklaması
31.- Diyarbakır Milletvekili Çağlar
Demirel’in, 6 Mayıs 1972’de idam edilen Deniz Gezmiş, Hüseyin İnan ve Yusuf
Aslan’ı saygıyla andığına ve bu tasarıya ret oyu kullanacaklarına ilişkin
açıklaması
32.- Amasya Milletvekili Mehmet Naci
Bostancı’nın, bu yasanın modern dünya içinde Türkiye’nin emek-sermaye
arasındaki ilişkiler ve pazar ilişkileri çerçevesinde ihtiyaç duyduğu bir yasa
olduğuna ve AK PARTİ olarak küreselleşen bu dünyada daha adil bir geleceğin
kurulmasında herkesin iş birliği etmesi gerektiğine ve barışın böyle mümkün
olacağına inandıklarına ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Endonezya Temsilciler Meclisi Başkanı Dr. H. Ade Komarudin, Yeni
Zelanda Temsilciler Meclisi Başkanı David Carter ve Singapur Meclis Başkanı
Halimah Yacob’un vaki davetlerine icabetle, 4-14 Mayıs 2016 tarihleri arasında
Endonezya, Yeni Zelanda ve Singapur’a resmî ziyaretlerde bulunması TBMM Genel
Kurulunun 3/5/2016 tarih ve 84’üncü Birleşiminde kabul edilen Türkiye Büyük
Millet Meclisi Başkanı İsmail Kahraman başkanlığındaki heyeti oluşturmak üzere siyasi
parti gruplarınca bildirilen isimlere ilişkin tezkeresi (3/730)
B) Meclis Araştırması Önergeleri
1.- Balıkesir Milletvekili Ahmet Akın ve 21
milletvekilinin, 6360 sayılı Kanun’un uygulamasıyla ortaya çıkan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/193)
2.- Çorum Milletvekili Tufan Köse ve 24
milletvekilinin, Türkiye’deki sendikaların mevcut iktidarla ilişkilerinin ve
sendikaların işçi haklarını savunmalarının önündeki engellerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/194)
3.- Çorum Milletvekili Tufan Köse ve 23
milletvekilinin, tarım arazilerinin yaban hayat dostu yaşam alanlarına
dönüştürülebilmesi için yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/195)
C) Gensoru Önergeleri
1.- HDP Grubu adına, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar
Demirel’in, Türkiye’nin bir terör örgütü ile ithalat ve ihracat ilişkisine
girmesinde ve yatırımlar için gerekli olan finansman ihtiyacının dışarı
kaçmasında sorumluluğu bulunduğu iddiasıyla Ekonomi Bakanı Mustafa Elitaş hakkında
bir gensoru açılmasına ilişkin önergesi (11/10)

VII.- ÖNERİLER
A) Siyasi Parti Grubu Önerileri
1.- MHP Grubunun, vatandaşlarımızın sağlık
harcamalarındaki artışın yol açtığı sosyoekonomik sorunların araştırılarak
alınması gereken önlemlerin belirlenmesi amacıyla Antalya Milletvekili Ahmet Selim
Yurdakul ve arkadaşları tarafından Türkiye Büyük Millet Meclisi Başkanlığına
verilmiş olan (10/169) esas numaralı Meclis Araştırması Önergesi’nin ön
görüşmelerinin, Genel Kurulun 5 Mayıs 2016 Perşembe günkü birleşiminde
yapılmasına ilişkin önerisi
2.- HDP Grubunun, kadına yönelik şiddetin
aile içindeki yansımalarının araştırılması, ev içi şiddetin engellenmesine
yönelik mevcut düzenlemelerin kapsamlı bir şekilde incelenmesi amacıyla Türkiye
Büyük Millet Meclisi Başkanlığına verilmiş olan (10/52) esas numaralı Meclis
Araştırması Önergesi’nin ön görüşmelerinin, Genel Kurulun 5 Mayıs 2016 Perşembe
günkü birleşiminde yapılmasına ilişkin önerisi
3.- CHP Grubunun, Isparta Milletvekili
İrfan Bakır ve arkadaşları tarafından, elmacılık sektörünün sorunlarının
araştırılarak alınması gereken önlemlerin belirlenmesi amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 5 Mayıs 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
B) Danışma Kurulu Önerileri
1.- Danışma Kurulunun, Genel Kurulun 6
Mayıs 2016 Cuma günü toplanmamasının Genel Kurulun onayına sunulması uygun görüldüğüne
ilişkin önerisi



VIII.- SATAŞMALARA İLİŞKİN KONUŞMALAR
1.- Antalya Milletvekili Ahmet Selim
Yurdakul’un, Kütahya Milletvekili Vural Kavuncu’nun MHP grup önerisi üzerinde
yaptığı konuşması sırasında Milliyetçi Hareket Partisine sataşması nedeniyle
konuşması
2.- İstanbul Milletvekili Gamze Akkuş
İlgezdi’nin, İstanbul Milletvekili Tülay Kaynarca’nın HDP grup önerisi üzerinde
yaptığı konuşması sırasında şahsına sataşması nedeniyle konuşması
3.- Ağrı Milletvekili Dirayet Taşdemir’in,
İstanbul Milletvekili Tülay Kaynarca’nın HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
4.- Amasya Milletvekili Mehmet Naci
Bostancı’nın, Ağrı Milletvekili Dirayet Taşdemir’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
5.- Diyarbakır Milletvekili Çağlar
Demirel’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
6.- Bursa Milletvekili Nurhayat Altaca
Kayışoğlu’nun, Amasya Milletvekili Mehmet Naci Bostancı’nın yerinden sarf
ettiği bazı ifadeleri sırasında şahsına sataşması nedeniyle konuşması
7.- İstanbul Milletvekili Engin Altay’ın,
İzmir Milletvekili Müslüm Doğan’ın 170 sıra sayılı Kanun Tasarısı’nın 4’üncü
maddesiyle ilgili önerge üzerinde yaptığı konuşması sırasında CHP Grubuna sataşması
nedeniyle konuşması
8.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
9.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
10.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
11.- Diyarbakır Milletvekili Çağlar
Demirel’in, İstanbul Milletvekili Engin Altay’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
12.- İstanbul Milletvekili Engin Altay’ın,
Diyarbakır Milletvekili Çağlar Demirel’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
13.- İstanbul Milletvekili Engin Altay’ın,
Muş Milletvekili Burcu Çelik Özkan’ın 170 sıra sayılı Kanun Tasarısı’nın 6’ncı
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
14.- Amasya Milletvekili Mehmet Naci
Bostancı’nın, Kayseri Milletvekili Çetin Arık’ın 170 sıra sayılı Kanun
Tasarısı’nın 6’ncı maddesiyle ilgili önerge üzerinde yaptığı konuşması
sırasında AK PARTİ Grubuna sataşması nedeniyle konuşması

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, 31 Mart 2016 tarihinde yapılan toplantıda varılan
mutabakata titizlikle uymaları nedeniyle tüm siyasi parti gruplarına teşekkür
ettiğine ilişkin konuşması
2.- Oturum Başkanı TBMM Başkan Vekili
Mehmet Akif Hamzaçebi’nin, askerî darbeler ve siyasete askerî müdahaleler
sonrasında kurulan mahkemelerin doğal hâkim ilkesine, kuvvetler ayrılığı
ilkesine aykırı olduğuna ilişkin konuşması

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170)
2.- Siyasi Etik Kanunu Teklifi (2/1000) ve
Avrupa Birliği Uyum Komisyonu ile Anayasa Komisyonu Raporları (S. Sayısı: 307)

XI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, dokunulmazlık fezlekelerine ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/3990)
5 Mayıs 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Türkiye
Büyük Millet Meclisinin 86’ncı Birleşimini açıyorum.
III.- YOKLAMA
BAŞKAN –
Elektronik cihazla yoklama yapacağız.
Yoklama
için iki dakika süre vereceğim. 
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla iki dakikalık süre içerisinde Başkanlığa
ulaştırmalarını rica ediyorum.
Yoklama işlemini
başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 14.04
İKİNCİ OTURUM
Açılma Saati: 14.14
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin İkinci
Oturumunu açıyorum.
III.- YOKLAMA
BAŞKAN -
Açılışta yapılan yoklamada toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için iki
dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Denizli sanayisi hakkında söz isteyen Denizli Milletvekili Emin
Haluk Ayhan’a aittir. 
Buyurunuz
Sayın Ayhan. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Denizli Milletvekili Emin Haluk
Ayhan’ın, Denizli sanayisine ilişkin gündem dışı konuşması
EMİN
HALUK AYHAN (Denizli) – Sayın Başkan, sayın milletvekilleri; Denizli
ekonomisine ilişkin, Denizli Sanayi Odasının Denizli Sanayisi Genel Görünüm
Anketi üzerine her yıl bu kürsüden yaptığım değerlendirmeyi 2016 yılında da
yapmak üzere söz aldım. Yüce heyeti saygıyla selamlıyorum.
2015
yılında yaşanan gelişmeleri, öncelikle, arz edelim. Enerji maliyetlerindeki
artış 2015 yılına damgasını vurdu. Tahsilat vadeleri hâlâ uzun. Satışlarda
hedefleri tutturmak zor. Sanayicilerin hâlâ üçte 1’i yoğun finansman sorunu
yaşıyor. En önemli neden, müşterilerin yükümlülüklerini yerine getirmemesi;
diğeri, kredi maliyetlerinin yüksekliği. 
Sanayicilerin
yüzde 15’i son bir yıl içinde kullandıkları krediyi kısmen veya tamamen kapatma
veya teminat yükseltme konusunda uyarı almış. Faiz maliyetlerinin hâlâ hatırı
sayılır oranda olduğu ifade ediliyor. Banka, yüzde 50 sanayicinin finansman
kaynağı; yüzde 20’si EXIM, yüzde 17’si leasing. Kredileri yenileyen 100
sanayiciden 40’ı, “Faiz mağduriyetleri arttı.” diyen 100 sanayiciden 60’ı.
“TL’nin değer kaybı, paritedeki değişimler sanayiciyi olumsuz etkiledi.”
diyenler var. Düşen petrol fiyatları maliyetlere yansımadı. Sınır
komşularındaki karışıklıklar ihracatı vuruyor. 
“İstihdamın
lokomotifi tekstil ve konfeksiyonda istihdam arttı.” diyen her 100 sanayiciden
sadece 30’u ve bu, bugüne kadar sektör için alınmış en düşük oranlardan biri. 
Gıda
sektörü beklentileri 2016 yılında da kötü, 2016 yılında en kötü beklentiler bu
sektörde. Üretimin ve yeni siparişlerin azalacağını söyleyenler yarıdan fazla.
2015 yılında, yaklaşık yüzde 43’ü, yüzde 75 kapasiteyi erişememiş ankete
katılanların. “2015’te buna erişeceğiz.” diyenler yüzde 50’ydi, “2016’da yüzde
75 kapasiteye ulaşacağız.” diyenler yüzde 54. 
Kablo,
bakır tel sektöründe ankete katılanların yüzde 38’inin 2015’te üretimi azalmış,
iç satışları azalmış; bunlar, siparişlerin artmasına rağmen. 
Yüzde
83’ü “Enerji maliyetleri arttı.” diyor. “Ham madde maliyetleri arttı.”
diyenlerin haddi hesabı yok. “Tahsilat vadeleri uzun.” diyen yüzde 66.
Hedeflere ulaşma son on yılda zorlaşmış. Müşteriler yükümlülüklerini yerine
getiremiyor. Yabancı para cinsinden krediler artıyor. Ankete katılanların yüzde
41’i yatırım yapmamış, yeni yatırıma gidenler yüzde 18. 
Şimdi,
bütün bunlara baktığımız zaman, sıkıntılı olduğunu görüyoruz. Denizli’de iş
adamları “Bankacıların maşası olduk. Açtıkları kredileri kullandırmıyorlar, bir
araya gelip dedikodu trafiği yapıyorlar. Konu çok hassas, mal veremiyoruz,
yüklü mal hiç veremiyoruz. ‘Krediyi kapat.’ diyor bankalar, yeniye zaten
erişemiyoruz, bizden fazlasıyla -ne almak istiyor?- garanti almak istiyorlar.”
diyor. 
İflas
ertelemeler had safhaya ulaştı. Yılbaşından bu yana 13 tane iflas erteleme
başvurusu kaydı var. Hakikaten, bunlar sıkıntı. Biz bunları dile getirirken
hassasiyetle dile getiriyoruz ki kimseye de bir şey olmasın. 
Hatta,
Denizli’de, hakikaten, bir karşılıksız çek sorunu da var; bu, gerçekten sıkıntılı
bir durum. Bunu Sanayi Odası Başkanımız ulusal basına demeç vererek zaten
söylüyor.
Bu
iflas ertelemeler, hakikaten, kaos yaratan bir durum. Her siyasi partiye mensup
insan bu durumda, ekonomide gerçekten sıkıntı yaşadıkları için bu duruma
başvurmaya temayül etmeye başladı, yönelmeye başladı. Ekonomik durum iyi olsa
zaten bunu yapmazlar. “Kasten yapıyor.” demek sıkıntılı bir durum, “Hukuken
hile yapıyor.” demek hepten sıkıntılı bir durum. İnsanlar sıkıntıya girmiş
vaziyetteler. 
Dolayısıyla,
ekonomi hassas. Neden? Dün meydana gelen bir olay, bakın, dolarda nasıl,
borsada birkaç gündür nasıl oynama yaptı. Dolayısıyla, ekonomi çok hassas bir
dengede, sıkıntılı; Denizli ihracatı da bundan etkilenmiş vaziyette. Sadece
Denizli’nin değil, bütün Türkiye’nin ekonomik açıdan istikrarlı olması için
acilen yapısal önlemlerin alınmasının gerekli olduğuna ne yapıyoruz? Gerekli
olduğuna inanıyoruz. Bu çalışmayı yapan sanayi odasına da ve ticaret odasına da
ayrıca teşekkür ediyorum. 
Yüce
heyeti saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Ayhan.
Gündem
dışı ikinci söz, dünyanın “en”leri arasında olan yatırımlarla ilgili söz
isteyen Kocaeli Milletvekili İlyas Şeker’e aittir.
Buyurunuz
Sayın Şeker. (AK PARTİ sıralarından alkışlar)
2.- Kocaeli Milletvekili İlyas Şeker’in,
dünyanın “en”leri arasında olan yatırımlara ilişkin gündem dışı konuşması
İLYAS
ŞEKER (Kocaeli) – Sayın Başkan, değerli milletvekilleri; dünyanın “en”leri
arasında olan birkaç altyapı yatırımını sizlerle paylaşmak istiyorum.
AK
PARTİ olarak 2002’den bugüne kadar 14’üncü bütçemizi onayladık. Onaylanan 13
bütçemizde olduğu gibi 14’üncü bütçemizi de faize değil, yatırımlara ayırdık.
2016 yılında ülkenin kalkınması, büyümesi ve vatandaşın refahı için bütçenin
yüzde 50’si, vatandaştan toplanan vergilerin de yüzde 62’si yatırımlara
ayrıldı. 2002’de altyapı yatırımlarına 7,9 milyar TL ayrılırken 2016’da bu, 10
kat artırılarak 80 milyar TL’ye çıkarıldı. Yani 2016 yılında da bütçenin aslan
payı yine yatırımlara geçti. AK PARTİ hükûmetlerine duyulan güven ve bütçeden
ayrılan ödeneklerle yapılan altyapı projeleri dünyanın “en”leri arasında yerini
alırken Türkiye Cumhuriyeti vatandaşı olan herkesi de gururlandırmaktadır. 
Sayın
Başkan, değerli milletvekilleri; ilk olarak 1860 yılında dile getirilen, 1892
yılında II. Abdülhamit Han’ın “Tünel-i Bahri” diye isimlendirdiği
Marmaray Projesi’ni yapan ve iki kıtayı denizin altından demir yoluyla
birbirine bağlayarak hizmete açan AK PARTİ, aynı zamanda ecdadımızın yüz elli
üç yıllık hayalini de gerçekleştirmiş oldu. 
Diğer
önemli bir proje ise Avrasya Tüneli Projesi’dir. Marmaray’a kardeş olarak
Avrasya Tüneli’yle, Asya ve Avrupa kıtaları ilk kez denizin altından 2 katlı
tünelle birleştirilmiş oldu. Avrasya Tüneli 5,4 kilometresi denizin altında
olmak üzere toplam 14,6 kilometredir. Kıtalar arası trafik sorununun çözümüne
katkı sağlayacak, yüz dakikalık ulaşım süresini on beş dakikaya indirecektir.
Aynı zamanda, proje, uluslararası saygın kuruluşlar tarafından da ödüle layık
görülen bir projedir. En İyi Altyapı Proje Finansman Anlaşması, En İyi
Yenilikçi Ulaşım Projesi ödüllerini almıştır. Yine, Avrupa İmar ve Kalkınma
Bankasının sürdürülebilirlik açısından en başarılı projelere verdiği En İyi
Çevresel ve Sosyal Uygulama Ödülü’nü de almıştır.
Değerli
milletvekilleri, sizlerle paylaşmak istediğim diğer önemli bir proje Yavuz
Sultan Selim Köprüsü’dür. Bu yıl içerisinde tamamlanacak olan Yavuz Sultan
Selim Köprüsü dünyanın en geniş köprüsü, üzerinde raylı sistem olan dünyanın en
uzun asma köprüsü, dünyanın en yüksek kulesine sahip asma köprüsü; dolayısıyla
dünyanın en uzun hem asma hem de eğik askısına sahip bir köprüdür. Köprünün
ayakları, duruşu ve genel görünüşü itibarıyla da mimari açıdan dünyanın en
estetik köprüleri arasında bulunmaktadır. Yavuz Sultan Selim Köprüsü ayrıca
Türk şirketleri tarafından yapılan ilk asma köprüsü unvanına da sahiptir, tüm
bu özellikler itibarıyla da dünyada ilkler arasında yerini almıştır.
Değerli
milletvekilleri, sizlerle paylaşmak istediğim diğer bir önemli projeyse İzmit
Körfezi’nin gerdanlığı olan Osman Gazi Köprüsü’dür. 377 kilometre uzunluğunda
İstanbul-İzmir Otoyolu’nun İzmit Körfezi’nin gerdanlığı olan Osman Gazi Köprüsü
1.550 metre ayak açıklıklı bir asma köprüdür. Osman Gazi Köprüsü dünyanın ilk
dörtleri arasında yerini almıştır, bu özelliği taşımaktadır. Köprü, bu ay
içerisinde de inşallah faaliyete açılacak. 
Daha
birçok projeyi burada sayabiliriz; üçüncü havaalanı, hızlı demir yolu vesaire.
Bütün bu projeler ülkenin gücünü göstermektedir. Şöyle bir geriye doğru
döndüğümüz zaman uzunluğu 5,7 kilometre olan Bolu Tüneli’nin on dört yıllık bir
sürede ve 17 bakanla, hatta büyük bir bölümünün ise AK PARTİ iktidarları
döneminde yapılmış olduğunu hatırlayarak 4,6 kilometre uzunluğundaki Avrasya
Tüneli’nin üç yıl gibi kısa bir süre içerisinde bitmiş olması AK PARTİ’nin
Türkiye’yi nereden nereye getirdiğinin açık bir göstergesidir. 
Ülkeyi
bu konuma getiren başta Sayın Cumhurbaşkanımız Recep Tayyip Erdoğan,
Başbakanımız Profesör Doktor Ahmet Davutoğlu, siz değerli milletvekillerimiz ve
emeği geçen herkese teşekkür ediyor, Genel Kurulu saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Şeker.
Gündem
dışı üçüncü söz, Ardahan’ın sorunları hakkında söz isteyen Ardahan Milletvekili
Öztürk Yılmaz’a aittir. 
Buyurunuz
Sayın Yılmaz. (CHP sıralarından alkışlar)
3.- Ardahan Milletvekili Öztürk Yılmaz’ın,
Ardahan’ın sorunlarına ilişkin gündem dışı konuşması
ÖZTÜRK
YILMAZ (Ardahan) – Sayın Başkan, değerli milletvekilleri; yüce Meclisi saygıyla
selamlıyorum.
Hayat
Ardahan ilimizde bir başka zor. İldeki halkımızın yüzde 80’inin geçim kaynağı
tarım ve hayvancılık. Ancak bir il düşünün ki tek bir fabrikası yok;
hayvancılık ve tarım bölgesi ama pastörize süt fabrikası yok, deri fabrikası
yok; yem fabrikası yok, modern bir kesimhane yok. Köylerimizin maalesef doğru
dürüst yolları yok, köyler dökülüyor. Köylerimizin yayla yolları yok, olandan
da gitmek mümkün değil. Sosyal Yardımlaşmanın dağıttığı yanmayan kara kömürler
dışında bir tek tezek kullanılıyor. İlimizin sorunları hakikaten çok ağır.
Biz
Kafkasya’ya açılan bir kapıyız. Esasen imkânlar çok iyi kullanılırsa çok büyük
bir potansiyel var ancak bu potansiyelin Ardahan il olduğundan bu yana doğru
dürüst kullanıldığına şahit olmadık. 
Bakü-Tiflis-Kars
demir yolumuz var ama bu demir yolu, maalesef Ardahan’ı baypas ederek geçiyor.
Ardahan’la ilgili, bu konuyla ilgili bir planlama yok ortada.
Biz
il olduğumuzdan bu yana hep bir havaalanı özlemiyle Hükûmete seslendik,
halkımız her seçim döneminde havaalanı istedi ancak bir havaalanı yapılması
hiçbir zaman gündeme gelmedi, Hükûmet bu konuya ilişkin bütçeye bir ödenek
koymadı. Gerekçe olarak “Kars’ta havaalanı var, Ardahan’a gerek yok.” deniyor
ama Erzurum’da da havaalanı var; bu mantıkla gidersek Kars’a da gerek yoktu,
Iğdır’a da gerek yoktu, Ağrı’ya da gerek yoktu. 
Sınır
kentinin ekonomik potansiyelini harekete geçirecek, ekonomik kalkınmasını
sağlayacak önlemler konusunda da gerçek manada bir planlama olmadığını
görüyoruz. 2 sınır kapımız var; Türkgözü ve Aktaş Sınır Kapıları. Bu sınır
kapılarına ulaşacak yollar doğru dürüst tır trafiğine uygun değil, iç
gümrükleme maalesef yok. Gelen araç trafiğine baktığımız zaman kapı demeye bin
tane şahit lazım. 
Köylümüzün
kredi borçları var. Maalesef, köylümüz her gidişimizde kredilerle ilgili bir
adım atılmasını istiyor. 
Uzunca
bir süredir Ardahan’da şap hastalığı var. Köylü maalesef mağdur, hayvan
satamıyor, hayvan pazarları kapalı. Dolayısıyla, bu konuyla ilgili de bir
düzenleme yapılmadı. 
Ardahan’ı
Şavşat’a bağlayacak tünel konusunda da bir gelişme olmadı; bütçeye hep
konulacağı söylendi, yaklaşık on yıldır bu konu konuşuluyor, hâlâ bu konuyla
ilgili bir kazma vurulmuş değil. 
Böyle
giderse Ardahan’ın nüfusu her geçen gün azalıyor. 2004 yılında Ardahan’ın
nüfusu 137 bindi, bugün Ardahan’ın nüfusu 94 bine düşmüş; inanılmaz bir göç
var. İşsizlik bu göçü tetikleyen ana unsur. Eğer bu trend devam ederse 2023
yılında Ardahan’ın nüfusu 70 bin civarına düşüyor. Biz, herhâlde Ardahan’da
insan kaldı diye sevineceğiz, bunu bir başarı olarak takdim edeceğiz. 
Biliyorsunuz,
uzun kış ayları yaklaşık altı ay, Ardahan’da hayat âdeta donuyor, soğuktan
donuyor; vahşi hayvanlar bile kaçıyor. Ama, insanlarımız oranın bekçisi ve
insanlarımızın geçim kaynakları daraldıkça daralıyor. Hayat hakikaten zor
Ardahan’da. 
Bizim
neler yapılabilir konusuna baktığımız zaman, bir istihdam alanı yaratılmamış.
İŞKUR var, İŞKUR kurayla yapmıyor, maalesef bir liste oluşturuluyor, İŞKUR
müdürüne gidiyor; müdürden çıktıktan sonra da valiye değil, AK PARTİ il
başkanlığına gidiyor; AK PARTİ il başkanlığı, tırnak içerisinde, adaletli bir
dağıtım yapıyor. Eğer, biz, bin kişiden 2 CHP’li kazara, gözden kaçmış bir
şekilde listeye giriyorsa bunu bir başarı olarak görüyoruz ve seviniyoruz.
Bunun başka illerde de böyle olduğunu biliyoruz. 
Bizim
ne yapmamız gerekiyor? Acilen Ardahan’la ilgili bir yatırım konferansı yapmamız
lazım, bölgenin sorunlarına eğilmemiz lazım, teşvikleri doğru dürüst işletmemiz
lazım. Yoksa, hakikaten bu göç devam ettiği sürece Ardahan köyleşecek, köy
hâline gelecek. Bizim serhat Ardahan’ımız, il yaptığımız Ardahan’ımız büyük bir
köye dönüşecek maalesef.
Bu
vesileyle hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Yılmaz.
Şimdi,
elektronik sisteme girerek söz talep eden sayın milletvekillerine söz
vereceğim.
Söz
verme işlemini başlatıyorum.
Sayın
Aydın…
V.- AÇIKLAMALAR
1.- Bursa Milletvekili Erkan Aydın’ın, İş
Sağlığı ve İş Güvenliği Haftası’na ilişkin açıklaması
ERKAN
AYDIN (Bursa) – Sayın Başkan, teşekkür ederim.
İçinde
bulunduğumuz hafta İş Sağlığı ve İş Güvenliği Haftası. Yalnız, gelen raporlara
baktığımızda, iş kazalarında, nisan ayı boyunca en az 168 işçinin hayatını
kaybettiğini gösteriyor, 2016 yılının ilk dört ayında da hayatını kaybeden işçi
sayısının en az 586 olduğunu gösteriyor. İş kazalarında artık, kaza
denemeyeceğini, iş cinayetleri noktasına gelindiğini de özellikle vurgulamak
istiyorum. İlk sıralarda da büyük metropoller başta olmak üzere İstanbul ve
Bursa gelmektedir.
Şimdi,
Çalışma Bakanına sormak istiyorum: İş cinayetlerinin önlenmesi için neler
yapıyorsunuz, bu konuda aldığınız önlemler yetmiyorsa yeni önlemler almayı
düşünüyor musunuz, yoksa alınan tüm önlemler hep kâğıt üstünde mi kalıyor?
Teşekkür
ederim.
BAŞKAN
– Sayın Topal…
2.- Hatay Milletvekili Serkan Topal’ın,
Türkiye’de işsizlik sorununun arttığına ve Devlet Personel Başkanlığının
özellikle kamuda görev almaya yönelik eğitim almış mezunların sorunlarını
çözmeye ilişkin önlemler alması gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Türkiye’de
her 5 gencimizden 1’isi işsizlik sorunu yaşamaktadır. On dört yıllık
iktidarınız, gençlerimizin işsizlik sorununa çare olamamıştır. Bütün bunlara ek
olarak şu an itibarıyla yaklaşık 400 bin iktisadi ve idari bilimler fakültesi
mezunu işsiz gencimiz bulunmaktadır ve bu sayı her yıl mezun olanlarla
artmaktadır. Buna karşın devlette, iktisadi ve idari bilimler fakülteliler için
ayrılan kadro sayısı da çok az. Bu sebeple Devlet Personel Başkanlığının, özellikle
kamuda görev almaya yönelik eğitim almış bu mezunların sorunlarını çözmeye
ilişkin kısa ve orta vadeli önlemler alması acilen gerekmektedir. Ayrıca, bu
bağlamda üniversitelerin kontenjanlarını tekrar gözden geçirmeleri, kamu
kurumlarının da iktisadi ve idari bilimler fakültesi mezunlarının bulunması
gereken kadrolara farklı bölümlerden mezunlar yerleştirmemeleri gerekmektedir.
Bu konunun acilen çözülmesi gerektiğini düşünüyorum. 
Teşekkür
ediyorum.
Saygılarımı
sunuyorum. 
BAŞKAN
– Sayın Tüm… 
3.- Balıkesir Milletvekili Mehmet Tüm’ün, 6
Mayıs 1972’de idam edilen Deniz Gezmiş ve arkadaşlarını saygıyla andığına ve
apartman görevlilerinin sorunlarına ilişkin açıklaması
MEHMET
TÜM (Balıkesir) – Teşekkür ederim Başkan. 
6
Mayıs 1972’de faşist cunta tarafından idam edilen Deniz Gezmiş ve arkadaşlarını
saygıyla anıyorum. 
Apartman
görevlileri geçtiğimiz günlerde bir basın açıklaması yaparak sorunlarını dile
getirdiler. Son dönemlerde artan sigorta maliyetleri ve bireysel ısınma
sebebiyle birçok apartmanda kapıcılar işten çıkarılmaktadır. Ortalama 10-12
daire olan apartmanlar, kapıcı dairelerini kiraya vererek kapıcı hizmetini
dışarıdan karşılamaktadır. Bu sebeple, seçim bölgem Balıkesir ve özellikle
Bandırma ilçesinde apartman görevlileri çok zor durumdadır. Bizleri arayarak
sorunlarını dile getirmemizi istiyorlar. Görevliler, birkaç apartmana bakmakta
ve kira karşılığı hizmet vermektedirler. Çoğunun sigortası yok.
Hükûmete
sormak istiyorum: Kapıcı çalıştırılmasıyla ilgili yeni bir yasal düzenleme
yapacak mısınız? Sigorta primlerinde bir devlet desteği düşünüyor musunuz?
Birkaç apartmana bakan görevlilerin sigortasını ortaklaşa ödemeyi yani yarı
zamanlı sigorta uygulamasını yasal hâle getirmeyi düşünüyor musunuz? Bu konuda
çalışmalarınız var mıdır? 
BAŞKAN
– Sayın Tuncer… 
4.- Amasya Milletvekili Mustafa Tuncer’in,
kurtuluş mücadelesinin simgelerinden biri olan Çamlıbel Geçidi’ndeki Atatürk
Çeşmesi’nin tamir edilmesini temenni ettiğine ilişkin açıklaması
MUSTAFA
TUNCER (Amasya) – Sayın Başkan, Mustafa Kemal Atatürk kurtuluş mücadelesi
başlangıcında Sivas’a giderken Tokat-Sivas sınırı olan Çamlıbel geçidinde
bulunan çeşmede duraklamış ve su içmiştir. O günün anısına Tokat Valiliği ve
Sivas Valiliği tarafından 2004 yılında Atatürk Çeşmesi tadil edilmiş ve yeni
hâliyle hizmete sunulmuştur. Çeşmenin 2004 yılında yeniden yapılmasına hizmet
edenlere teşekkür ediyorum. Bir hafta önce çeşmede durduğumda Atatürk
Çeşmesi’nin akmadığını, girişteki sütunların granitlerinin koparıldığını ve
çeşme alanının çöplerle kaplanıp çöplüğe dönüştürüldüğünü üzülerek gördüm.
Kurtuluş mücadelesinin simgelerinden biri olan Atatürk Çeşmesi’nin bu hâle
gelmesine göz yuman ve gerekli bakım ve tamiratı yapmayan yetkililer görevi
kötüye kullanmıştır. Konuyu yargıya ihbar ediyorum. 
Ayrıca
çeşmenin de bir an önce Atatürk ismine yakışır şekilde tamir edilmesini rica
ediyor, saygılar sunuyorum. 
BAŞKAN
– Sayın Gürer... 
5.- Niğde Milletvekili Ömer Fethi Gürer’in,
Niğde’nin bazı beldelerinin ilçe olmak için yaptıkları yazılı başvurulara
İçişleri Bakanlığının verdiği yanıtların yeterli olmadığına ilişkin açıklaması
ÖMER
FETHİ GÜRER (Niğde) – Sayın Başkan, Niğde Yeşilgölcük kasabası İçişleri
Bakanlığına başvurarak ilçe olma dileğindeydi, isteğindeydi. Bununla ilgili ben
de İçişleri Bakanlığına yazılı bir soru önergesi verdim. Sayın Bakanın verdiği
cevap “İlgili yazıda dile getirilen hususlar mevzuat çalışmaları esnasında ve
yeni ilçelerin kurulması gündeme geldiğinde değerlendirilecektir.” diye ucu
açık bir yanıt oldu. Tabii bunun yanında, Niğde’nin bazı kasabaları ve Aksaray
ili Sultanhanı kasabasının da ilçe olma beklentisi var. Genelde bu konularda
yurttaşlara ilçe olacağı beklentisi yaratılıyor ama görünen o ki bununla ilgili
mevzuat müsait olmadığı için de ilçe beklentileri boşa çıkıyor. Bu bağlamda verilen
yanıtın yeterli olmadığını düşünüyorum. İçişleri Bakanlığının yazılı olarak
başvurularımıza verdiği diğer yanıtları da tatmin edici değil. Bu bağlamda
verilen yanıtların milletvekillerinin isteklerini karşılayacak içerikte
olmasını temenni ediyorum.
BAŞKAN
– Sayın Altaca Kayışoğlu…
6.- Bursa Milletvekili Nurhayat Altaca
Kayışoğlu’nun, devletin sorumluluklarını yerine getirmemesi nedeniyle kadın
cinayetlerinin yaşandığına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Bugün,
yaz aylarında gittiği Bolu Üniversitesinde akşam dersten çıkıp yurduna gitmek
isterken canice katledilen Dilay Gül kardeşimizin Bolu’da duruşması vardı,
oraya katıldık ve gördük ki kadın cinayetleri göz göre göre geliyor ve devlet
sorumluluklarını yerine getirmediği için, birtakım ihmaller söz konusu olduğu
için kadınlarımız bu cinayetlere kurban gidiyor. Bu vesileyle, gerek fiziki
koşulların; sokak aydınlatmalarının, güvenlik önlemlerinin, ulaşım
sorunlarının, eğitim sorunlarının, yurt sorunlarının gerekse diğer açıdan
caydırıcı cezaların bir an önce yerine getirilmesi ve gerekli tedbirlerin
alınmasını bir kez daha talep ediyorum.
Teşekkürler.
BAŞKAN
– Sayın Bektaşoğlu…
7.- Giresun Milletvekili Bülent Yener
Bektaşoğlu’nun, Gümüşhane ile Giresun’un Doğankent ilçe sınırları geçiş
noktasında yer alan Yaşmaklı Barajı’na teröristlerce yapılan saldırıya ilişkin
açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Geçen
hafta teröristlerce Gümüşhane ile Giresun Doğankent ilçe sınırları geçiş
noktasında yer alan Yaşmaklı Barajı’na uzun namlulu silahlarla saldırı
düzenlendi. Elektrik teknisyeni Adil Gül kardeşimiz şehit düştü. Kendisine
Allah’tan rahmet diliyoruz, ailesine ve hemşehrilerime başsağlığı, yaralılara
da acil şifalar diliyorum. Hâlen süren operasyonlara katılan güvenlik
güçlerimize de başarılar diliyorum. Katillerin bir an önce yakalanmaları ve hak
ettikleri cezaya çarptırılmaları bizim beklentimizdir. Ancak bu saldırıyla en
stratejik alanlardan olan barajımızın ne kadar korunaksız olduğunu anladık.
Tıpkı diğer saldırılarda olduğu gibi, bunda da bir istihbarat ve güvenlik
zafiyeti olduğu görülüyor. Bu saldırılar âdeta geliyorum demiştir. 
Buradan
Hükûmete ve İçişleri Bakanı Efkan Ala'ya soruyor ve uyarıyorum: Bu eylemlerle,
terör örgütü, Karadeniz'e ve kırsalına sızarak etkili ve etkin, sansasyonel bir
eylem yapabileceğine dair bir mesaj vermiştir. Hükûmet olarak buna karşı bir
önlem ve güvenlik çalışması yürütmeyi düşünmekte misiniz? Barajların olduğu
Doğankent yöresindeki vatandaşların tedirginliğini mutlaka gidermelisiniz. 
BAŞKAN
– Sayın Arık…
8.- Kayseri Milletvekili Çetin Arık’ın,
uygulanan yanlış tarım politikaları sonucu çiftçilerin üretim yapamadığına
ilişkin açıklaması
ÇETİN
ARIK (Kayseri) – Sayın Başkan, bir tarım ülkesi olan Türkiye’de uygulanan
yanlış politikalar sonucu çiftçilerimiz üretim yapamıyor. Bakın, Kayseri’nin
Develi ilçesinin Sindelhöyük Mahallesi’nde tapulaştırma çalışmaları yapılıyor.
Ancak bu işlem vatandaşlarımı mağdur etmiş durumda. Vatandaşların mevcut
arazilerinin yerleri değiştirilerek sulama alanının dışına çıkarılmış durumda.
Vatandaşlarımız sulama yapmak için 40 ila 50 bin lira yatırım yapmak zorunda.
Zaten zor geçinen çiftçilerimiz bunu nasıl karşılasın, su almadan nasıl üretim
yapsın? Çiftçilerimiz, Orman ve Su İşleri ile Gıda, Tarım ve Hayvancılık
Bakanlıklarında muhatap bulamamaktan şikâyet etmektedir. Sizlerden,
çiftçilerimizin mağduriyetinin bir an önce giderilmesini istiyor, teşekkür
ediyorum. 
BAŞKAN
– Sayın Yalım… 
9.- Uşak Milletvekili Özkan Yalım’ın, 5
Mayıs Dünya Ebeler Günü’ne, Uşak’ın bazı köylerinde ruhsatsız olduğu için
elektrik alamayan evler bulunduğuna ve bu konuyla ilgili Çevre ve Şehircilik
Bakanlığını göreve davet ettiğine ilişkin açıklaması
ÖZKAN
YALIM (Uşak) – Teşekkür ederim Başkan. 
İlk
önce, bugün Dünya Ebeler Günü, bütün ebelerin gününü kutluyorum. 
Sayın
Başkan, benim sorum Çevre ve Şehircilik Bakanlığına: 2016 yılındayız, maalesef
Uşak’taki birçok merkez köylerinde ve diğer ilçe köylerinde elektriği olmayan
evlerimiz var. Bu evler elektrik alamamakta çünkü ruhsatsızlar; sebebi,
tapularının vereseli olması. Daha önce, 31/12/2012’ye kadar bu tip evler
affedilmişti. Tekrar, bu elektrik alamayan evlerin yeni bir afla düzenlenip
2016 yılında bu kişilerin, bu vatandaşlarımızın elektrik alabilmelerini
sağlamamız gerekiyor. Buradan tekrar Çevre ve Şehircilik Bakanlığını göreve
davet ediyorum. 
Teşekkür
ederim. 
BAŞKAN
– Sayın Arslan…
10.- Denizli Milletvekili Kazım Arslan’ın,
Denizli’nin Tavas ilçesinde yapımı planlanan termik santralin ne zaman
yapılacağını, Tavas’ta içme suyu problemi için herhangi bir tedbir alınıp
alınmayacağını öğrenmek istediğine ilişkin açıklaması
KAZIM
ARSLAN (Denizli) – Denizli Tavas Avdan Mahallesi, Kale Narlı Mahallesi arasında
planlanan termik santralin yapılacağı söylenmektedir. Bu santral ne zaman
yapılacaktır? 
Termik
santralin yapılması planlanan bölge Denizli’nin ormanlık bölgesinde olmaktadır
ve bu santrali besleyecek olan kömür madeni açık işletme olarak çalışacaktır.
Bu işletmenin ormana ve çevreye zarar vermeden çalışması için gerekli
tedbirleri alacak mısınız? 
İki:
Denizli Tavas ilçesi merkezinde içme suyu içilemeyecek kadar kireçli ve
kirlidir. Tavas’ın merkezinde, altyapı, kanalizasyon ile içme suyu hattı
arasında yalıtım yapılmadan evlere ulaşmaktadır. Herhangi bir patlama durumunda
içme suyu ile kanalizasyon birbirine karışacaktır. Bununla ilgili bir tedbir
alacak mısınız?
Üç:
Denizli Çal ilçesi yerleşim yerlerine ulaşan kanalizasyon atığı büyük ölçüde,
Büyük Menderes’e akmaktadır. İlçede ayrıca, Aşağıseyit Mahallesi’nden başlayıp
Çal’ın Kısık adlı mesire yerine kadar bir tünel inşası planlanmaktadır…
(Mikrofon
otomatik cihaz tarafından kapatıldı)
BAŞKAN
– Sayın Ertem…
11.- Hatay Milletvekili Birol Ertem’in,
Kilis’te yaşayan insanların artık içinde bulundukları şartlara tahammül
edecekleri bir durum kalmadığına ilişkin açıklaması
BİROL
ERTEM (Hatay) – Teşekkür ediyorum Sayın Başkan.
Kilis
ilimizde yaşayan insanlarımızın artık içinde bulundukları şartlara tahammül
edecekleri bir durum kalmamıştır. Bugün 12 roket daha atılmış olan Kilis’te,
esnaf kepenk kapatmıştır ve Hükûmetin ilgisizliğini protesto etmektedir.
Gerçekleri gizleyerek ve ölü sayılarını olduğundan az göstererek Kilis’teki
duruma çözüm bulunamaz. “Suriye’den gelen sığınmacılara insani yardım
yapıyoruz.” derken Kilis’in kendi halkını ezmek nedendir? Yakında Kilis’te Türk
insanı da kalmayacaktır çünkü şu an itibarıyla Kilis’i halk terk etmektedir.
Sayın
Başkan, Türkiye Cumhuriyeti olarak yılbaşından beri sürekli roket saldırıları
altında olan Kilis şehrimizi koruyacak gücümüz yok mudur? İlgili bakan bu
soruya cevap versin. Gezici roket atıcılarını, sabit hedefe atış yapabilen obüs
toplarıyla vurmak ne derece akılcıdır? Türk Hava Kuvvetlerimizin uçakları neden
kullanılmıyor? NATO’nun 2’nci büyük silahlı kuvvetleri olan Türk Silahlı
Kuvvetlerini ülkeyi koruyamaz pozisyona…
(Mikrofon
otomatik cihaz tarafından kapatıldı)
BAŞKAN
– Sayın Emir…
12.- Ankara Milletvekili Murat Emir’in, 6
Mayıs 1972’de idam edilen Deniz Gezmiş, Hüseyin İnan ve Yusuf Aslan’ı saygıyla
andığına ilişkin açıklaması
MURAT
EMİR (Ankara) – Sayın Başkan, 6 Mayıs 1972’de, 12 Mart faşist cuntası
tarafından katledilen Türkiye devrimci hareketi önderlerinden Deniz Gezmiş,
Hüseyin İnan ve Yusuf Aslan’ın anıları önünde saygıyla eğiliyorum. O hukuksuz,
olağanüstü mahkemelerde hukuk katledilerek verilen cezalar, o gün o idamlar
için “Evet.” diyenler dâhil, bugün Türkiye'de herkesin yüreğini kanatmaya devam
etmektedir. Onlar Anayasa’yı ortadan kaldırmak suçundan yargılandılar ancak
bugün Anayasa her gün defalarca katledilmektedir ve çiğnenmektedir.
Dolayısıyla, tam bağımsız ve sömürüsüz Türkiye yolunda verdikleri mücadele
bugün de bizim mücadelemize ışık tutmaktadır, anıları önünde saygıyla
eğiliyoruz ve anıyoruz.
BAŞKAN
- Sayın Özdiş….
13.- Adana Milletvekili İbrahim Özdiş’in,
yerli karpuz üretimini teşvik için ne gibi uygulamalar yapılacağını öğrenmek
istediğine ve Millî Eğitim Bakanı Nabi Avcı’nın öğretmen atamalarıyla ilgili
bazı ifadelerine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Gıda, Tarım ve Hayvancılık Bakanı Sayın Faruk Çelik’e: Geçtiğimiz haftalarda
karpuz ithalatı konusunda soru önergesi vermiştim ancak konu acil ve yazılı
olarak cevabınızı bekleyebilecek bir durumda değil. Çukurovalı çiftçilerimiz
birkaç hafta içerisinde çok büyük miktarda yerli karpuzu hasat edip piyasaya
sürecekler ancak hâlen pazarda olan İran ve Afrika karpuzları sebebiyle büyük
korku yaşamaktalar. Yerli üretimi teşvik edici ne gibi uygulamalar yapacaksınız?
Çünkü, böyle giderse, yıldan yıla, yerli üreticiler karpuz ekmekten vazgeçecek
ve ithal karpuz piyasaya hâkim olacak.
Bir
diğer sorum Nabi Avcı’ya: Resmî verilere göre 96 bin öğretmen ihtiyacının
olduğu ülkemizde “Ağustosta atama yapılmayabilir.” demek hak mıdır? Atama
bekleyen 400 binin üzerinde gencimizin kaderleri kime emanettir? Bu gençleri
çok az maaş veren özel sektöre yönlendirme amacında mısınız? 
2009
yılında açılan…
(Mikrofon
otomatik cihaz tarafından kapatıldı)
BAŞKAN
– Sayın Tin…
14.- Denizli Milletvekili Şahin Tin’in,
Denizli’de sanayinin durumuna ilişkin açıklaması
ŞAHİN
TİN (Denizli) – Teşekkür ederim Sayın Başkan.
Konum,
Denizli sanayisiyle ilgili. Denizli sanayisinde iflas ertelemeler yapılmakta
ama bunun gerçek anlamda olduğu gibi, ileri iflas ertelemelerinin olduğunu da
buradan belirtmek istiyorum. Bu sebeple de Denizli ekonomisinde sadece bu
nedenlerden dolayı -ne yazık ki- krizin var olarak gösterilmesini ve bunu
muhalefet milletvekillerinin kullanmasını yanlış olarak buluyorum. En son, Sanayi
Odamızın yapmış olduğu genel görünüm anketinde sanayicilerimizin geleceğe
umutla baktıklarını görmekteyiz ve Denizli ekonomisinin sanayide Türkiye’de ilk
10 il içerisinde olduğunu görüyoruz. Bu arada, ilk üç ay verilerine göre, İhracatçılar
Birliğinden almış olduğumuz verilere göre de ihracatımızın yüzde 5 oranında
arttığını görmekteyiz.
Yine,
istihdam oranına baktığımızda da on dört yılda 120 binden 195 bin istihdam
yaratılmış işçi…
(Mikrofon
otomatik cihaz tarafından kapatıldı)
BAŞKAN
– Sayın Demir…
15.- Muğla Milletvekili Nurettin Demir’in,
5 Mayıs Dünya Ebeler Günü’ne, 6 Mayıs 1972’de idam edilen Deniz Gezmiş, Hüseyin
İnan ve Yusuf Aslan’ı saygıyla andığına ve mübaşirlerin sorunlarına ilişkin
açıklaması
NURETTİN
DEMİR (Muğla) – Teşekkür ederim Sayın Başkan.
Bugün
5 Mayıs Dünya Ebeler Günü, tüm ebelerin Ebeler Günü’nü kutluyorum ve ebelerin
sorunlarının da bir an evvel giderilmesi için çalışmaların daha hızlı
yapılmasını istiyorum.
Türkiye’nin
tam bağımsızlığı için mücadele eden devrimcilerimizin, 3 fidanımızın idam
edilişinin yarın 44’üncü yılını yaşayacağız. Deniz Gezmiş, Hüseyin İnan, Yusuf
Aslan’ın önünde saygıyla eğiliyorum.
Mübaşirler
var Sayın Başkan, özellikle mübaşirlerin büyük bir kısmı yardımcı hizmetler
sınıfında görev yapıyorlar. Bunlar, askerî mahkemelerdekiler idari hizmetlerde
iken sivil mahkemelerde yardımcı hizmetler sınıfında. Özlük haklarının ve
birçok haklarının verilmediği görülüyor. Bu ayrımcılığın giderilmesi için
Adalet Bakanlığının ve ilgili Hükûmetin girişimde bulunmasını talep ediyorum.
Teşekkür
ederim.
BAŞKAN
– Şimdi, söz talep eden sayın grup başkan vekillerine söz vereceğim. 
Sayın
Demirel…
16.- Diyarbakır Milletvekili Çağlar
Demirel’in, Türkiye’de şu anda sarayın Hükûmet ve Başbakan üzerinde bir darbe
gerçekleştirdiğine ve her alanda kriz yaşandığına ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Başkan, çok önemli bir süreçten geçiyoruz. Parlamento çok önemli yasaları
gündeme alırken, halkın, özelde de bugün 25 milyonun, işçinin, emekçinin
hayatını etkileyecek yasaları gündeme alırken bir yandan da Hükûmetin ve
Başbakanın yaşanan durumunu değerlendiriyoruz. Yani Hükûmetin düşmesi,
Başbakana yönelik yapılan açıklamalar… Bunlarla birlikte biz Parlamentoda yasa
çıkarmaya çalışıyoruz. Aslında biz bunları daha önce söylemiştik, HDP olarak
bunların öngörüsü içerisindeydik. Yani halkın iradesiyle seçildiğini ifade
eden, yüzde 49,5 oyla geldiğini söyleyen Başbakan -ki öyle- bugün saray
darbesiyle karşı karşıya kaldı. Biz bunu daha önce de Sayın Başbakana
söylemiştik. Bugün eğer ülkede bu yaşananlardan, savaştan… Yani 1 Kasım
seçimlerine biz bir darbe yapıldığını ifade etmiştik o zaman -saray darbesi-
bugün aynı darbe Başbakana yapılmış durumdadır ve saray darbesiyle şu anda
karşı karşıyayız. 7 Haziran seçimleri niye yenilendi? Çünkü “Koalisyonla bu
süreç götürülmezdi.” dendi ama altı aylık bir süreçte iktidar kendi iktidarına
bile, saray kendi iktidarına bile darbe yaptı ve hiçbir şekilde hukuki hiçbir
hakkı olmamasına rağmen, partinin iç işleyişine ve Başbakanın yetkisine kadar
ve Parlamentoya kadar müdahale eden bir saray iktidarı söz konusudur. Biz bunu
daha önce de söyledik. Sayın Davutoğlu bugün ayrılacağına dair açıklamalarda
bulunuyor şu anda, bu görüşmeleri ifade ediyor. Ama biz şunu söyleyelim ki
demek ki halkın iradesi değil, sarayın iradesi bugün Türkiye gündeminde ve
sarayın darbesi…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Demirel. 
ÇAĞLAR
DEMİREL (Diyarbakır) – Teşekkürler Sayın Başkan.
Türkiye’de
şu anda sarayın Hükûmet üzerinde bir darbesi, Başbakan üzerinde bir darbesi
gerçekleşti. Biz bunu daha önce söyledik, burada da defalarca söyledik,
uyardık. Halkların Demokratik Partisi olarak söylediklerimizde haklı çıktık
çünkü sarayın darbesini 7 Haziran sürecinde gördük. 1 Kasımda yapılan darbenin
aynısını, şu anda halklara yapılan darbeyi, şu anda da Hükûmete ve Başbakana
bir darbe yaptı. “İstikrar” dedi, savaş almış büyüyor, savaş gittikçe
tırmanıyor. Kriz gittikçe artıyor, bir günde doların bu kadar yükselmesi
ekonomik istikrarı yerle bir etti. Yine, savaş konsepti, Kürt illerinde yaşanan
halka yönelik savaş konsepti hakeza öyle. Kilis’e her gün bombalar düşüyor.
Yani, kriz içerisinde yönetilen bir iktidar söz konusu. Bu, aynı zamanda
Parlamentoya da yansımış durumda. Ben bunu ifade etmek istedim. 
Teşekkür
ediyorum. 
BAŞKAN
– Teşekkür ederim Sayın Demirel. 
Sayın
Akçay…
17.- Manisa Milletvekili Erkan Akçay’ın,
içinden geçilen bu kritik dönem ve süreçlerde siyasi iklim şartlarında bozulma,
sosyoekonomik yapıda bir çözülme ve devlet sistemindeki karmaşanın Türkiye’yi
daha da zora sokacak dinamikleri hızla harekete geçirdiğine ve 5 Mayıs Dünya
Ebeler Günü’ne ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
İçinden
geçtiğimiz bu kritik dönem ve süreçlerde siyasi iklim şartlarında bozulma,
sosyoekonomik yapıda bir çözülme ve devlet sistemindeki karmaşanın Türkiye’yi
daha da zora sokacak dinamikleri hızla harekete geçirdiği görülüyor.
Ülkemiz
adı konmamış, itiraf edilmemiş, çok boyutlu bir kriz girdabına doğru, bir
istikrarsızlığa doğru sürüklenmektedir. Bu siyasetteki dalgalanma gerçeği,
siyaseti kapsamına alan bulanma ve kanama hâli, aslında dış kaynaklı bir proje
ve planlamanın da devrede olduğuna işaret etmektedir. Terörizm şiddet dozajını
artırırken Türkiye’nin millî ve tarihî direnci de esnetilmeye ve kırılmaya
çalışılmaktadır. 
Bu
çerçevede, ülkemizin içinde bulunduğu temel bazı yapısal sorunları da dikkatten
uzak tutmamak gerektiğini düşünüyoruz. Örneğin, işsizliğe baktığımızda, TÜİK’in
açıkladığı işsizlik oranı şu anda yüzde 11,1. İşsiz sayısı ocak ayı itibarıyla
3 milyon 290 bin. 2015 sonunda 14 milyon olan sigortalı çalışan sayısı bu şubat
ayında 13 milyon 575 bine düştü, esnaf sayısı 2 milyon 833 binden 2 milyon 708
bine düşmüştür. İşsizlik maaşı başvurusunda mart ayında artış oranı yüzde
42’dir. Ülkemizin terör ve güvenlik gibi çok önemli sorunları vardır ancak
işsizlik gibi sosyal travmaya yol açabilecek konuların da ihmal edilmemesi
gerekmektedir. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Akçay.
ERKAN
AKÇAY (Manisa) - Enflasyonda her ne kadar 6,57’lik bir oran olumlu gibi lanse
edilmeye çalışılsa da bu, herhangi bir yapısal düzenlemeden kaynaklanmıyor ve
gelecek için de alarm zilleri devam etmektedir. 
Bugün
Dünya Ebeler Günü. Ebelik dünyanın en eski ve en saygın mesleklerinden biridir.
Üzülerek söylüyorum ki ebeler ülkemizde hak ettikleri ilgi ve desteği
görmemektedir. Ebeler ülkemizde çok yoğun bir iş temposunda çalışmaktadır. 2015
yılında 1 milyon 325 bin 783 doğum gerçekleşmiştir. Özverili hizmet sevdasında
olan ebeler meslek hayatlarında sorunlar yumağıyla karşı karşıyadır ve ebelerin
yıpranma payı ve emeklilik maaşları düzenlenmeyi beklemektedir. 
(Mikrofon
otomatik cihaz tarafından kapatıldı)
ERKAN
AKÇAY (Manisa) - Vekil ebelik, hemşirelik adı altında, kamu dışı aile sağlığı
çalışanı gibi istihdam modelleriyle güvencesiz ve düşük ücrette çalışanların
sorunları çözülmelidir. Bu vesileyle de Ebeler Haftası’nı kutluyorum. 
Teşekkür
ederim. 
BAŞKAN
– Teşekkür ederim.
Sayın
Altay…
18.- İstanbul Milletvekili Engin Altay’ın,
5 Mayıs Dünya Ebeler Günü’ne, 6 Mayıs 1972’de idam edilen Deniz Gezmiş, Hüseyin
İnan ve Yusuf Aslan’ı saygıyla andığına, siyasetin yargıya müdahalesinin son bulmasını
ve kuvvetler ayrılığı prensibine herkesin saygı göstermesini dilediğine ve
Kilis’te yaşananlarla ilgili olarak Dışişleri Bakanından derhâl Türkiye Büyük
Millet Meclisine bilgi vermesini talep ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Biz
de Cumhuriyet Halk Partisi Türkiye Büyük Millet Meclisi Grubu olarak, bugün
başlayan Ebeler Haftası münasebetiyle bütün ebelerimize saygılarımızı, onlara
olan gönül ve vefa borcumuzu sunarak bundan sonraki yaşamlarında, iş ve meslek
hayatlarında, özel hayatlarında sağlık, mutluluk, başarılar diliyoruz;
kendilerine şükran duygularımızı ifade ediyoruz. 
Sayın
Başkan, yarın 6 Mayıs; 6 Mayıs 1972 tarihi, tıpkı 17 Eylül 1961 tarihi gibi,
tıpkı 13 Aralık 1980 tarihi gibi Türkiye demokrasisinin kara günleri, lekeli
günleri, ayıplı günleridir. 
Yürütmenin
yargıya müdahalesinin neticeleri olarak, 6 Mayıs günü, sadece ve sadece tam
bağımsız bir Türkiye isteyen, hiç kimsenin burnunu dahi kanatmadıkları hâlde
idam sehpasına götürülen Deniz Gezmiş’i, Yusuf Aslan’ı ve Hüseyin İnan’ı
anıyoruz; anıları önünde saygıyla eğiliyoruz. Onlar sadece ve sadece bireyi
özgür, devleti demokratik, toplumu örgütlü güzel bir Türkiye istediler; bunun
bedelini canlarıyla ödediler. Gerek 27 Mayısta idam edilen Menderes ve
arkadaşları gerek 6 Mayısta idam edilen Deniz Gezmiş ve arkadaşları gerek 12
Eylülde yaşı büyütülerek idam edilen Erdal Eren ve tüm bu siyasi idamların
Türkiye’nin yıllar boyunca, gelecek yıllar boyunca büyük, en büyük ayıbı
olacağının da altını bu vesileyle çizmek istiyorum. 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Altay.
ENGİN
ALTAY (İstanbul) - Siyasetin yargıya müdahalesinin son bulmasını dilerken
Türkiye’de parlamenter sistemin icabı olarak kuvvetler ayrılığı prensibine
herkesin ama herkesin saygı göstermesini ve riayet etmesini de temenni
ediyoruz. Asker postuyla yapılana da sivil yollarla yapılana da, her türlü
darbeye ve vesayete karşı olduğumuzu bir kere daha teyit ediyor ve altını
çiziyoruz. 
Bu
vesileyle, biraz önce Hatay Milletvekilimiz belirtti, Kilis’te yaşananlarla
ilgili olarak da Dışişleri Bakanından derhâl Türkiye Büyük Millet Meclisine
bilgi vermesini talep ediyoruz. Kilis’e bomba düşmüyor, füze düşmüyor; Kilis
resmen bombalanıyor, bombardıman altında. Türkiye Büyük Millet Meclisinin bu
durumu seyretmesini de utançla karşılıyorum. Bütün siyasi parti gruplarını bu
konuda hassasiyete davet ediyorum. 
Teşekkür
ederim.
BAŞKAN
– Teşekkür ederim Sayın Altay.
Sayın
Bostancı…
19.- Amasya Milletvekili Mehmet Naci
Bostancı’nın, tek başına iktidar olan bir partinin olağanüstü kurultaya gidecek
olmasının siyasette heyecan yaratmasını anlayabildiklerine ve ortada
istikrarsızlık adına herhangi bir durum olmadığına ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler.
1
Kasım seçimlerinde yüzde 49,5 oy almış AK PARTİ’nin mayıs ayı içerisinde bir
erken kongreye gidecek olmasının siyasette heyecan yaratmasını anlayabiliyoruz.
Tek başına iktidar olan bir partinin kongresi elbette her kesimde bir heyecan
yaratır. Ama, Türkiye'de partiler ilk defa olağanüstü kongreye gitmiyor. Bu
işin klasikleştiği örnekler de vardır. Ortada bir siyasal istikrarsızlık yahut
kriz durumu söz konusu değildir; olağan süreçler, yasal, meşru süreçler işlemektedir.
Sayın Başbakanımız uzun yıllar boyunca onurla memleket, millet için hizmet
etmiş bir insandır, her daim çizgisi elbette bu olacaktır. Ve yaşananlardan
dolayı istikrarsızlık ve kriz beklentisi içinde olan çevreler elbette vardır,
bunları biliyoruz. Bunların da hevesleri kursaklarında kalacaktır. AK PARTİ’nin
kongresi gerçekleşir -partilerin kendi iç işleyişleridir- onun neticesinde
nasıl bir durum ortaya çıkar hep beraber göreceğiz. Her şey siyasal süreçte
şeffaf bir şekilde yaşanıyor ve kamuoyu bu konulara ilişkin olarak
bilgilendiriliyor. Şu anda ortada istikrarsızlık adına herhangi bir durum
yoktur. Sadece, tek başına iktidar olan bir partinin olağanüstü kurultaya
gitmesi çerçevesinde çok çeşitli tartışmalar, bir ölçüde, ekonomide bir
hareketlilik doğurmuştur. Bunların da kısa zaman içerisinde yerli yerine
oturacağından kuşkumuz yoktur. Çünkü kriz doğuracak maddi, somut şartlar
Türkiye siyasetinde mevcut değildir.
(Mikrofon
otomatik cihaz tarafından kapatıldı) 
BAŞKAN –
Mikrofonunuzu açıyorum Sayın Bostancı.
MEHMET NACİ
BOSTANCI (Amasya) – AK PARTİ’nin tek başına iktidar olma hâli devam etmektedir.
Ortada istikrarsızlık doğuracak herhangi bir siyasi gelişme söz konusu
değildir. AK PARTİ’nin her bir ferdinin hassas olduğu en temel konu,
memleketin, milletin birliği, istikrar ve bu ülkenin ilerlemesidir. Bu
hassasiyet çerçevesinde bütün süreçlerin yaşanacağından vatandaşlarımız emin
olabilirler. Endişeli olan çevrelerin de emin olmalarını temenni ederim. 
Teşekkür
ediyorum.
BAŞKAN –
Teşekkür ederim Sayın Bostancı.
Gündeme
geçiyoruz.
Başkanlığın
Genel Kurula sunuşları vardır.
Türkiye Büyük
Millet Meclisi Başkanlığının bir tezkeresi vardır, okutup bilgilerinize
sunacağım.
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Endonezya Temsilciler Meclisi Başkanı Dr. H. Ade Komarudin, Yeni
Zelanda Temsilciler Meclisi Başkanı David Carter ve Singapur Meclis Başkanı
Halimah Yacob’un vaki davetlerine icabetle, 4-14 Mayıs 2016 tarihleri arasında
Endonezya, Yeni Zelanda ve Singapur’a resmî ziyaretlerde bulunması TBMM Genel
Kurulunun 3/5/2016 tarih ve 84’üncü Birleşiminde kabul edilen Türkiye Büyük
Millet Meclisi Başkanı İsmail Kahraman başkanlığındaki heyeti oluşturmak üzere
siyasi parti gruplarınca bildirilen isimlere ilişkin tezkeresi (3/730)
Türkiye Büyük Millet Meclisi Genel Kuruluna
Türkiye Büyük
Millet Meclisi Başkanı İsmail Kahraman başkanlığındaki heyetin; Endonezya
Temsilciler Meclisi Başkanı Dr. H. Ade Komarudin, Yeni Zelanda Temsilciler
Meclisi Başkanı David Carter ve Singapur Meclisi Başkanı Halimah Yacob'un vaki
davetlerine icabetle, beraberinde bir parlamento heyetiyle, 4-14 Mayıs 2016
tarihleri arasında Endonezya, Yeni Zelanda ve Singapur'a resmî ziyaretlerde
bulunması TBMM Genel Kurulunun 3/5/2016 tarih ve 84’üncü Birleşiminde kabul
edilmiştir.
Anılan Kanun'un
2’nci maddesi uyarınca, heyetimizi oluşturmak üzere siyasi parti gruplarınca
bildirilen isimler Genel Kurulun bilgisine sunulur.
 İsmail
Kahraman
 Türkiye
Büyük Millet Meclisi
 Başkanı
Adı Soyadı: Seçim
Çevresi:
1) Cengiz
Aydoğdu (Aksaray)
2) Sema Kırcı (Balıkesir)

3) Fehmi Küpçü (Bolu)

4) Tufan Köse (Çorum)

5) Ahmet Hamdi
Çamlı (İstanbul) 
6) Halis
Dalkılıç (İstanbul) 
7) Mihrimah
Belma Satır (İstanbul) 
8) Hamza Dağ (İzmir)

9) Ömer Süha Aldan (Muğla)

10) Mehmet
Erdoğan (Muğla) 
BAŞKAN –
Bilgilerinize sunulmuştur.
Meclis
araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- Balıkesir Milletvekili Ahmet Akın ve 21
milletvekilinin, 6360 sayılı Kanun’un uygulamasıyla ortaya çıkan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/193)
Türkiye Büyük Millet Meclisi Başkanlığına
12/11/2012
tarihinde Türkiye Büyük Millet Meclisinde kabul edilen ve 06/12/2012 tarihinde
Resmî Gazete’de yayımlanarak yürürlüğe giren 6360 sayılı On Üç İlde Büyükşehir
Belediyesi ve Yirmi Altı İlçe Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun’la büyükşehir belediyelerinin
bulunduğu yerlerde il özel idareleri, il genel meclisleri ve köylerin tüzel
kişiliği kaldırıldı. Yaklaşık 1.600 kasaba belediyesi, 16 binden fazla köy, 30
ilde il özel idaresi ve il genel meclislerinin tüzel kişiliği kaldırıldı. Kapatılan
belediye ve köyler bulundukları ilçelerin mahallelerine dönüştürüldü.
Kanunla
büyükşehir belediyelerinin hizmet sınırı ilin mülki idare sınırlarına
genişletilmiştir. Kanununun uygulamaya başlamasıyla birlikte sorunlar ve
belirsizlikler de ortaya çıkmaya başlamıştır. Özellikle büyükşehir belediyesi
olan yerlerde bazı hizmetlerin ilçe belediyesi tarafından mı yoksa büyükşehir
belediyesi tarafından mı sağlanacağı tartışmaları yaşanabilmektedir. Büyükşehir
belediye başkanı kendi partisine mensup ilçe belediyeleriyle iş birliği
yapabilirken kendi partisine mensup olmayan belediye başkanıyla iş birliği
yapmayabiliyor. Bu nedenle pek çok ilde halk bazı belediye hizmetlerinden
yoksun kalabilmektedir.
Örneğin
Balıkesir Büyükşehir Belediyesi bünyesinde hizmet üretmekte olan Balıkesir Su
ve Kanalizasyon İdaresi (BASKİ) ilçelerde bulunan özellikle kanalizasyon ve
yağmur suyu sistemlerinin kendi sorumluluğunda olmadığı iddiasıyla buralarda
bakım, onarım ve temizlik hizmeti vermekten kaçınmaktadır. Bu ve benzeri durumlar
halkımızın mağdur olmasına yol açmaktadır.
Pek
çok mahalleye dönüşen köy, bozulan yollarının, akmayan sularının tamiri ve
bakımı için hangi belediyeye başvuracağını şaşırmış durumdadır. İlçe belediyesi
büyükşehir belediyesine, büyükşehir belediyesi de ilçe belediyesine
yönlendirmektedir.
Hizmette
öncelik genellikle belediyenin bulunduğu yerleşim merkezlerine verildiğinden,
merkeze uzak mahalleler belediye hizmetlerinden yoksun kalabilmekte, il özel
idareleri de kaldırıldığından ortaya çıkan kamu hizmeti ihtiyaçlarını
karşılamakta sıkıntı yaşayabilmektedirler.
Büyükşehir
belediyesi hizmet alanında yer alan mahallelerin yasadan sonra beklentileri
artmıştır. Her mahalle yol, su, kanalizasyon vb. yatırımların bir an önce
yapılması beklentisi içerisine girmişlerdir. Ancak uygulamada uzak mahallelere,
eski adıyla köylere verilen hizmetler, ihtiyacın aciliyetine göre değil,
belediye başkanıyla kurulan ilişki ve yakınlığa göre belirlenmektedir.
Kanun’la
bir günde kır nüfusu yüzde 50'den fazla azaltılmış oldu. Tabii, bu azalış,
idari bir tanımlamadan kaynaklanan azalıştır. Kırsal nüfusta aslında bir
değişiklik olmamıştır. Oralarda yaşayan insanlarımızın yaşamında şimdilik bir
değişiklik olmamıştır. Ancak önümüzdeki yıllarda buralarda çok ciddi sıkıntılar
yaşanacağı biliniyor. Büyükşehir sınırlarına dâhil edilen köylerde yaşayanlar
içme suyu, atık su gideri, altyapı yatırımları ve benzerleri için katılım payı
veya başka adlarla yeni giderlerle karşılaşacaklardır.
6360
sayılı Kanun’la 5216 sayılı Büyükşehir Belediyesi Kanunu’nun 7’nci maddesine
eklenen ek fıkrayla büyükşehir ve ilçe belediyelerine tarım ve hayvancılığı
desteklemek amacıyla her türlü faaliyette bulunma görevi de verilmiştir. Tarım
ve hayvancılığın geliştirilmesi için merkezî düzeyde görev yapan Gıda Tarım ve
Hayvancılık Bakanlığının çalışmaları ile belediyelerin bu konudaki
çalışmalarının çakıştıklarına tanık olunmaktadır. Kamu kaynağı israfının
önlenmesi ve kaynakların verimli kullanılabilmesi için bu konudaki görev
çakışması da ayrı bir sorun olarak ortaya çıkmaktadır.
6360
sayılı On Üç İlde Büyükşehir Belediyesi ve Yirmi Altı İlçe Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun’un
uygulamasında belediye hizmetlerinin yürütülmesinde, büyükşehir belediyeleri ile
ilçe belediyeleri arasında yetki, görev ve sorumluluk alanında ortaya çıkan
sorunların tespit edilmesi, bu konuda çözüm önerileri geliştirilmesi amacıyla
Anayasa’nın 98, TBMM İç Tüzüğü’nün 104 ve 105’inci maddeleri uyarınca bir
Meclis araştırması açılmasını arz ve teklif ederiz.
1)
Ahmet Akın  (Balıkesir)
2)
Mustafa Sezgin Tanrıkulu  (İstanbul)
3)
Yakup Akkaya  (İstanbul)
4)
Kazım Arslan  (Denizli)
5)
Şenal Sarıhan  (Ankara)
6)
Haydar Akar  (Kocaeli)
7)
Namık Havutça  (Balıkesir)
8)
Mazlum Nurlu  (Manisa)
9)
Mehmet Gökdağ  (Gaziantep)
10)
Aydın Uslupehlivan  (Adana)
11)
Elif Doğan Türkmen  (Adana)
12)
Haluk Pekşen  (Trabzon)
13)
Kadim Durmaz  (Tokat)
14)
Lale Karabıyık  (Bursa)
15)
Serdal Kuyucuoğlu  (Mersin)
16)
Ahmet Haluk Koç  (Ankara)
17)
Murat Bakan  (İzmir)
18)
Gülay Yedekci  (İstanbul)
19)
Gürsel Erol  (Tunceli)
20)
Bülent Öz  (Çanakkale)
21)
İrfan Bakır  (Isparta)
22)
Musa Çam  (İzmir)
2.- Çorum Milletvekili Tufan Köse ve 24
milletvekilinin, Türkiye’deki sendikaların mevcut iktidarla ilişkilerinin ve
sendikaların işçi haklarını savunmalarının önündeki engellerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/194)
Türkiye Büyük
Millet Meclisi Başkanlığına
İşçilerin sendikal hak ve özgürlüklerine
ilişkin değerlendirmelerin deklarasyonu açısından sendika konfederasyonları
genel kurulları büyük önem taşımaktadır ve sendikaların işleyişlerine ilişkin
sinyaller barındırmaktadır.
TÜRK-İŞ'in 22’nci Genel Kurulunda
bahsedilen haklar yerini Cumhurbaşkanına övgüye bırakmıştır. Çalışma ve Sosyal
Güvenlik Bakanı konuşmasında, işçi haklarını ilk kez anayasal zemine oturtan
1961 Anayasası’nı “vesayet ruhu” tabiriyle nitelendirmiş, sendikalaşmanın
öneminden ya da işçi hakları için mücadeleden bahsetmemiştir. Bu konuşma genel
kurulda alkışlarla son bulmuştur. Yaşananlar akla sendika-iktidar arası çıkar
ilişkilerini getirmiş, sendikaların işlevlerinin ve yapılarının incelenmesini
gerekli kılmıştır.
Türkiye'deki sendikaların iktidarla
ilişkilerinin araştırılması, yönetim kurullarının kişisel bağlantılarının
tespit edilmesi, tüm sendikaların asıl görevleri olan işçi hakları için
mücadelenin önündeki engellerin kaldırılması amacıyla Anayasa’nın 98'inci, TBMM
İçtüzüğü’nün 104 ve 105'inci maddeleri gereğince bir Meclis araştırması
açılmasını arz ederim.
1) Tufan Köse  (Çorum)
2) Metin Lütfi Baydar (Aydın)
3) Ali Şeker (İstanbul)
4) Mehmet Tüm (Balıkesir)
5) Aytuğ Atıcı (Mersin)
6) Şafak Pavey (İstanbul)
7) Ahmet Tuncay Özkan (İzmir)
8) Bihlun Tamaylıgil (İstanbul)
9) Nurettin Demir (Muğla)
10) İrfan Bakır (Isparta)
11) Musa Çam (İzmir)
12) Kamil Okyay Sındır (İzmir)
13) Tacettin Bayır (İzmir)
14) Çetin Arık (Kayseri)
15) Niyazi Nefi Kara (Antalya)
16) Ali Özcan (İstanbul)
17) Sibel Özdemir (İstanbul)
18) Ali Akyıldız (Sivas)
19) Tur Yıldız Biçer (Manisa)
20) Mazlum Nurlu  (Manisa)
21) Orhan Sarıbal  (Bursa)
22) Gaye Usluer  (Eskişehir)
23) Mehmet Gökdağ (Gaziantep)
24) Akif Ekici (Gaziantep)
25) Engin Özkoç  (Sakarya)
Genel Gerekçe:
TÜRK-İŞ 31 Temmuz 1952 tarihinde
kurulmuştur. Kurulduğu tarihte 1947 yılında kabul edilen 5018 sayılı İşçi ve
İşveren Sendikaları ve Sendika Birlikleri Hakkında Kanun'un 5’inci maddesi
geçerliydi ve maddenin açıkça söylediği, gibi, bahsi geçen dönemde hiçbir
sendika siyasetle, siyasi propaganda ve siyasi yayın faaliyetleri iştigal
edemez ve herhangi bir siyasi teşekkülün faaliyetlerine vasıta olamazdı.
Üstelik TÜRK-İŞ bu maddeyi öyle benimsemişti ki aynı dönemde, TÜRK-İŞ,
içtüzüğüyle de yöneticilerinin siyasi partilerde görev almalarını
yasaklanmıştı. Ancak değişen siyasal ortamla ve sendikaların örgütsel güç
kazanmasıyla birlikte TÜRK-İŞ de siyasi faaliyetler konusunda geniş
serbestlikler kazandı. Şüphe yoktur ki, işçi hakları ve bu konudaki taleplerin
dile getirilmesi bakımından sendikaların siyasi faaliyetlerde bulunmaları
sorunlu bulunmaz.
Türkiye'nin ilk
büyük konfederasyonu olan TÜRK-İŞ'in 22’nci Genel Kurulu ise sanki bahsedilen
TÜRK-İŞ geçmişinden habersiz, sendikacılığın özünün sınıf mücadelesinden
geldiğinin, işçinin haklarının ve çıkarlarının savunulması görevine
dayandığının unutulduğu bir ortamda gerçekleşmiştir. Genel Kurul 26’ncı Hükûmet
Çalışma ve Sosyal Güvenlik Bakanı Süleyman Soylu ve TÜRK-İŞ Genel Başkanı Ergün
Atalay vasıtasıyla Recep Tayyip Erdoğan'a övgü etkinliğine dönüşmüştür.
Süleyman Soylu konuşmasında Erdoğan'a övgüyle sınırlı kalmayıp “1961
Anayasası’nın “vesayet ruhu” maalesef ülkemizin üzerinde idi." cümlesini
bizzat kullanmıştır. 3 Aralık 2015 tarihinde Türkiye'de bir bakan, 33 sendikayı
çatısı altında barındıran, ülkenin en büyük işçi sendikaları genel kurulunda,
işçiler için sendikalaşma hakkını ve toplu pazarlık hakkını anayasal bir hak
hâline getiren, işçilere grev hakkı ve memurlara sendikalaşma hakkı tanıyan
1961 Anayasası’nı “vesayet ruhu” olarak tanımlamıştır.
Biliriz ki,
kapitalist sistemlerde ekonominin başarısız yıllarında, krizlerde,
durgunluklarda maliyetin kısılması gerektiği her durumda patronların elleri hep
işçisinin cebine gider ya da patron işçinin işine son verir. Yıllarca bu
sorunlarla mücadele etmiş ve birçok kazanım sağlamış TÜRK-İŞ'in bugün Hükûmete
veya patronlara yakın olarak işçilerin sorunlarını diyalog içinde çözmeye
çalışmaları olası bir durumdur. Ancak bir işçi genel kurulunda bu sorunları
konuşmak yerine Cumhurbaşkanına övgüler düzmek sendikacılık geleneğine
aykırıdır ve akla, iktidar-sendika yönetimi çıkar ilişkilerini getirmemesi
olanaksızdır.
Türkiye'deki
sendikaların mevcut iktidarla ilişkilerinin araştırılması, yönetim kurullarının
iktidarla olan kişisel bağlantılarının tespit edilmesi, sendikaların ortaya
çıkmasındaki en önemli etken olan işçi hakları ve özgürlükleri konusundaki
görevlerini hâlâ benimseyip benimsemediğinin araştırılması ve sendikaların işçi
haklarını savunmalarının önündeki engellerin kaldırılması amacıyla Anayasa’nın
98'inci, TBMM İçtüzüğü’nün 104 ve 105'inci maddeleri gereğince bir Meclis
araştırması açılmasını arz ederim. 
3.- Çorum Milletvekili Tufan Köse ve 23
milletvekilinin, tarım arazilerinin yaban hayat dostu yaşam alanlarına
dönüştürülebilmesi için yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/195)
Türkiye Büyük Millet Meclisi Başkanlığına
Yaban
domuzlarının doğal yaşam alanı ormanlardır ve doğal dengeyi ve ekosistemi
korumak, yaban hayvanlarını doğal yaşam alanlarında tutar. Yaban domuzlarının
doğal düşmanları olan kurtların, çakalların ve tilkilerin gerek bilinçsiz
avlanılması ve gerekse yetersiz yaban yaşamı koruma önlemleri nedeniyle
sayıları azalmaktadır. Bu durum, nüfusları kontrol altına alınamayan yaban
domuzlarının ekili tarım alanlarında yemlenmeye başlamasına neden olmaktadır.
Orman
ve Su İşleri Bakanlığınca belirlenen av sezonu dışında, yaban domuzu nüfusunun
fazla arttığı durumlarda “Koruma Amaçlı Avcılık Belgesi” verilerek
çiftçilerimizin yaşadığı problem çözülmeye çalışılmakta ise de bugüne kadar
kalıcı bir çözüm önerisi sunulamamıştır. Ülke çapında, tarım alanlarında
çiftçilerin uğradığı zararlar için de belli bir ödenek ayrılmamaktadır. Bu
durum, sorunun çözülmesini zorlaştırmakta, çiftçinin bu konuda da devlet
desteği alamadığını göstermektedir.
Yapılan
bilinçsiz avlanmaların kontrol edilmesi, insan eliyle hasara uğramış ekolojik
dengenin tekrar sağlanabilmesi, yaban hayatın korunması, uzun vadede tarım
arazilerinin yaban hayat dostu yaşam alanlarına dönüştürülebilmesi, çiftçinin
ve emeğinin korunması ve bütün bunların yanında tarımsal üretime gerekli özenin
gösterildiğinin ve tarımın desteklendiğinin gösterilmesi amacıyla Anayasa’nın
98'inci, TBMM İçtüzüğü’nün 104'üncü ve 105'inci maddeleri gereğince bir Meclis
araştırması açılmasını arz ederim.
1)
Tufan Köse  (Çorum)
2)
Metin Lütfi Baydar (Aydın)
3)
Mehmet Tüm  (Balıkesir)
4)
Aytuğ Atıcı  (Mersin)
5)
Bihlun Tamaylıgil  (İstanbul)
6)
Nurettin Demir  (Muğla)
7)
Ahmet Tuncay Özkan  (İzmir)
8)
İrfan Bakır  (Isparta)
9)
Tacettin Bayır  (İzmir)
10)
Kamil Okyay Sındır  (İzmir)
11)
Musa Çam (İzmir)
12)
Ali Şeker  (İstanbul)
13)
Niyazi Nefi Kara  (Antalya)
14)
Çetin Arık  (Kayseri)
15)
Ali Özcan  (İstanbul)
16)
Sibel Özdemir  (İstanbul)
17)
Ali Akyıldız  (Sivas)
18)
Tur Yıldız Biçer  (Manisa)
19)
Mazlum Nurlu  (Manisa)
20)
Orhan Sarıbal  (Bursa)
21)
Gaye Usluer  (Eskişehir)
22)
Akif Ekici  (Gaziantep)
23)
Mehmet Gökdağ  (Gaziantep)
24)
Engin Özkoç  (Sakarya)
Genel
Gerekçe:
Bugün
Türkiye'de tarım arazilerinin yaban hayat dostu yaşam alanlarına
dönüştürülememesi, doğal dengenin sağlanamaması, yaban hayatın ve tarım
alanlarının korunamaması nedeniyle nüfusu tükenen ve doğal yaşam alanlarını
terk ederek kentlere inmeye başlayan farklı hayvan türleriyle karşı karşıyayız.
Son yıllarda,
“evcilleşen” yaban domuzlarını ve nüfusları gittikçe azalan kurt, çakal ve
tilki türü hayvanları bu sorunun önemli bir örneği olarak inceleyebiliriz.
Yaban domuzlarının doğadaki en büyük düşmanları kurt, çakal, tilki gibi
hayvanlardır. Ancak, denetimsiz, bilinçsiz ve gereksiz yapılan avlanmalar
sonucu Türkiye'de kurt, tilki ve çakal türü hayvanların sayısı her geçen gün
azalmaktadır. Bu azalış, yaban domuzu sayısının artışını hızlandırmış, doğal
dengeyi bozmuş, yaban domuzlarının kendi yaşam alanlarını terk ederek tarım
arazilerine doğru inmelerine neden olmuştur.
Ayrıca, Orman ve
Su İşleri Bakanlığının kurt, çakal ve tilki gibi hayvanların popülasyonlarını
takip etmeye dair bir çalışması mevcut değildir. Çözüm önerisi olarak sunulan,
belirlenen av sezonu dışında, yaban domuzu nüfusunun fazla arttığı durumlarda
Koruma Amaçlı Avcılık Belgesi verilerek çiftçilerimizin yaşadığı problemin
çözülmeye çalışılması bir son dakika eylemi olmakla birlikte kalıcı bir çözüm
üretememektedir. Yine bu durum, doğal dengeyi sağlamanın daha fazla avlanmayla
mümkün olabileceği gibi yanlış bir izlenim oluşturmaktadır. Sorunla bireysel
şekilde başa çıkmak zorunda kalan çiftçilerimiz tarım arazilerini elektrik telleriyle
çevirmek gibi çeşitli önlemler almaktadır. Fakat bu önlemler de gayriyasal
olmalarının yanında diğer canlılar ve insanlar için tehlike unsuru
oluşturmaktadır.
Ekonomimizin
önemli sektörlerinin başında gelen tarımın, TÜİK'in 2015 Eylül araştırması
sonucunda, cari fiyatlarla 30 milyar 369 milyon TL katma değere sahip olduğu
gözlemlenmiştir. Tarımın, gıda sanayisi, tekstil başta olmak üzere birçok
sektöre ham madde sağladığını da unutmamak gerekir. Yine, TÜİK'in 2015
verilerine göre, Türkiye nüfusunun yüzde 19'u tarım sektöründe istihdam
edilmektedir.
Yukarıda verilen
bilgiler dâhilinde, üreticinin ve tüketicinin zararları değerlendirilerek
sorunlarının tespit edilebilmesi, yaban hayatın incelenerek insan eliyle ve
ihmalkârlığıyla hasar görmüş ekolojik dengenin tekrar sağlanabilmesi, bilinçsiz
ve gereksiz avlanmaların denetim altına alınabilmesi, uzun vadede tarım
arazilerinin yaban hayatı dostu yaşam alanlarına dönüştürülebilmesi amacıyla
bir Meclis araştırması açılması gerekmektedir.
BAŞKAN
– Bilgilerinize sunulmuştur.
Önergeler,
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
ENGİN
ALTAY (İstanbul) – Sayın Başkanım…
BAŞKAN
– Sayın Altay…
ENGİN
ALTAY (İstanbul) – Sayın Başkanım, az önce de meramımızı anlattık. Hükûmet
kanadından –hoş, Hükûmet yok Parlamentoda da- bir yanıt alamadık. Kilis
olaylarını önemsiyoruz, ciddi buluyoruz, bir dış tehdit olarak algılıyoruz. Bu
sebeple -burası Parlamento- Dışişleri Bakanının, olmadı Millî Savunma Bakanının
bugün Meclisi bilgilendirmesini ısraren talep ediyoruz.
Kayıtlara
geçsin diye söyledim, takdir sizin.
BAŞKAN
– Teşekkür ederim Sayın Altay.
ERKAN
AKÇAY (Manisa) – Katılıyoruz Sayın Başkan.
BAŞKAN
– Bir gensoru önergesi vardır. 
Önerge,
bastırılıp sayın üyelere bugün dağıtılmıştır. 
Şimdi
önergeyi okutuyorum:
C) Gensoru Önergeleri
1.- HDP Grubu adına, Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar
Demirel’in, Türkiye’nin bir terör örgütü ile ithalat ve ihracat ilişkisine
girmesinde ve yatırımlar için gerekli olan finansman ihtiyacının dışarı
kaçmasında sorumluluğu bulunduğu iddiasıyla Ekonomi Bakanı Mustafa Elitaş
hakkında bir gensoru açılmasına ilişkin önergesi (11/10)
Türkiye Büyük Millet Meclisi Başkanlığına
TÜİK
verilerine göre Suriye'de hâlihazırda devam eden iç savaş sırasında Cerablus ve
Tel Abyad'ın (Gire Spi) terör örgütü IŞİD elinde olduğu dönemlerde ülkemizin bu
şehirlere açılan gümrük kaplarından yüklü miktarda ticaret gerçekleştirildiği,
Tel Abyad'ın IŞİD kontrolünden çıkıp YPG'nin kontrolüne girdiği tarihte ise
ticaretin kesildiği görülmektedir. Öte yandan, ödemeler dengesi hesabına göre
2015 yılında ülkeye 9,7 milyar dolar büyüklüğünde olan ve bavul ticareti, kayıt
hatası ve benzeri gerekçelerle açıklanamayacak miktarda bir fon akışı
gerçekleşmiştir. Ayrıca GFI adlı uluslararası kuruluş, Türkiye'den 2004-2013
döneminde ithalat faturalarının mal bedellerinin çok üstünde değerlerden
kesilmesi ya da ihracat bedellerinin düşük faturalanması biçimindeki yolla
yılda ortalama 15,5 milyar dolar tutarında bir meblağın yasal olmayan biçimde
dışarı çıkarıldığını belgelemiştir. 
Türkiye'nin
terör örgütü IŞİD ile ithalat ve ihracat ilişkisine girdiği iddialarına zemin
oluşturan ve yatırımlar için gereken finansman ihtiyacının dışarı kaçtığını
gösteren bu veriler dolayısıyla, Ekonomi Bakanı Sayın Mustafa Elitaş hakkında
Anayasa'nın 98'inci ve 99'uncu, TBMM İçtüzüğü'nün 106'ncı maddeleri uyarınca
gensoru açılmasını arz ederiz.
 Çağlar Demirel İdris
Baluken
 Diyarbakır Diyarbakır
 HDP Grubu Başkan Vekili HDP
Grubu Başkan Vekili
Gerekçe: 
TÜİK verilerine göre Cerablus’un IŞİD kontrolüne
girdiği Temmuz 2013 yılından Aralık 2014 tarihine kadar Karkamış Sınır
Kapısı’ndan bölgeye yapılan ticaretin hacmi 4 milyon 67 bin dolardır. Yine, Tel
Abyad'ın IŞİD kontrolüne girdiği Ocak 2014 tarihinden kontrolün YPG'ye geçtiği
Haziran 2015 tarihine kadar Akçakale Sınır Kapısı’ndan bölgeye yapılan
ticaretin hacmi 6 milyon 481 bin dolar düzeyindedir. Söz konusu ticaret, Tel
Abyad'ın PYD'nin kontrolüne geçmesiyle birlikte tamamen durmuştur. Sayın Bakan
bu tutarın 334 bin dolarlık kısmı Kızılay tarafından gönderildiğini söylemiş
ancak kalan tutarın içeriği açıklanamamıştır.
Sayın
Bakanın açıklayamadığı bir başka veri de 2015 ödemeler dengesinde ortaya çıkan
9,7 milyar dolarlık net hata noksan açığıdır. Bilindiği üzere, ödemeler dengesi
rakamları, ülkenin döviz gelirleri ile döviz harcamalarının dengesinin
detaylarını ortaya koyan verilerdir. Buna göre, eğer ihracatınız ithalatınızı
karşılayamıyorsa cari açığınız oluşmuş demektir ve bu açığı, ülkeye giren dış
finansal varlıklarla ya da elinizde bulunan döviz rezervleriyle finanse
edebilmiş olmanız gerekir yani ödemeler dengesi mantıken sıfır olmak
zorundadır. Ancak gerçekte bu böyle olmaz ve ortaya küçük miktarda da olsa bir
açık çıkar. Bu açığın kayda girmeyen küçük çaplı ticari işlemlerden (bavul
ticareti, işçi dövizleri vb.) veya kayıt hatasından kaynaklandığı varsayılır
"net hata noksan" adıyla muhasebeleştirilir. 2015 cari açığı 32,2
milyar dolar olarak gerçekleşmiş, bu açığın finansmanı için sadece 10,7 milyar
dolar kayıtlı dış kaynak sağlanabilmiş, 11,8 milyar dolar da Merkez Bankası
rezervi tüketilmiştir. Bu da net hata ve noksan kalemi altında 9,7 milyar dolar
kaynağı bilinmeyen para girişine işaret etmektedir. Medyaya yansıdığı şekliyle
Sayın Bakan bu açığı "Bavul ticareti olabilir." diye açıklamaya
çalışmıştır ancak ortada son üç yılın net hata ve noksan rakamları toplamından
4 kat fazla olan, bavul ticareti ve kayıt hatasıyla açıklanamayacak büyüklükte
bir fon akışı söz konusudur.
Tüm
bunların yanında, Global Financial Integrity (GFI) adlı bir uluslararası
kuruluş, Türkiye'den yasal olmayan biçimlerdeki sermaye çıkışlarının ne denli
büyük olduğunu ve son on yıldır bunun giderek arttığını yayımladığı
"Illıcit Financial Flows From Developing Countries" adlı raporda
ortaya koymaktadır. Araştırılan toplam 149 ülke ve en fazla fon çıkartan ilk 20
ülke arasında Türkiye 12’nci sırada bulunuyor. Rapora göre, Türkiye'den 2004-2013
döneminde ithalat faturalarının mal bedellerinin çok üstünde değerlerden
kesilmesi ya da ihracat bedellerinin düşük faturalanması biçimindeki yolla
dışarı çıkarılan yasal olmayan para miktarı yılda ortalama 15,5 milyar dolar ve
toplamda 154,5 milyar dolar oldu. 2013 için bu rakam 26 milyar dolar yani cari
açığın üçte 1’i.
Bu
veriler, izaha muhtaç durumları ve iddiaları açığa çıkarmaktadır.
Tüm
bu olumsuz tablonun mimarı ise AKP'nin dış politikada ve iç politikada iflas
eden anlayışındaki ısrarıdır. Komşu ülkelerle bozulan ilişkilerden kaynaklı,
başta Rusya’yla yapılan ticaret olmak üzere, ihracatın çökmesi, turizm
gelirlerinin büyük oranda düşmesi, ekonomik verilerin reelde toplumsal yaşama
olumsuz etkilerinin hissedilir bir şekilde had safhaya ulaşması ekonomik
gidişata ilişkin büyük kaygılar uyandırmaktadır.
Bu
yüzden, temel görevi dış ticarete dair politikaların uygulanmasına ilişkin
esasları düzenlemek ve koordine etmek olan Ekonomi Bakanı Sayın Mustafa
Elitaş'ın sorumlulukta olması hasebiyle, hakkında gensoru açılmasının ve
Anayasa ile İç Tüzük hükümleri gereğince görevinden alınmasının gerekli
olduğunu düşünüyoruz.
BAŞKAN
– Bilgilerinize sunulmuştur. 
Gensorunun
gündeme alınıp alınmayacağı hususundaki görüşmenin günü, daha sonra Danışma
Kurulu önerisiyle oylarınıza sunulacaktır. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- MHP Grubunun, vatandaşlarımızın sağlık
harcamalarındaki artışın yol açtığı sosyoekonomik sorunların araştırılarak
alınması gereken önlemlerin belirlenmesi amacıyla Antalya Milletvekili Ahmet
Selim Yurdakul ve arkadaşları tarafından Türkiye Büyük Millet Meclisi
Başkanlığına verilmiş olan (10/169) esas numaralı Meclis Araştırması
Önergesi’nin ön görüşmelerinin, Genel Kurulun 5 Mayıs 2016 Perşembe günkü
birleşiminde yapılmasına ilişkin önerisi
5/5/2016
Türkiye Büyük Millet Meclisi Başkanlığına
Danışma
Kurulunun 5/5/2016 Perşembe günü (Bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla.

 Erkan
Akçay
 Manisa
 MHP
Grubu Başkan Vekili
Öneri:
Türkiye
Büyük Millet Meclisinin gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Antalya Milletvekili Ahmet
Selim Yurdakul ve arkadaşlarının, (10/169) esas numaralı, vatandaşlarımızın
sağlık harcamalarındaki artışın yol açtığı sosyoekonomik sorunların
araştırılarak alınması gereken önlemlerin belirlenmesi amacıyla verdiği Meclis
araştırması açılması önergemizin, 5/5/2016 Perşembe günü (bugün) Genel Kurulda
okunarak görüşmelerinin bugünkü birleşiminde yapılması önerilmiştir.
BAŞKAN
– Önerinin lehinde olmak üzere ilk konuşmacı, Ahmet Selim Yurdakul, Antalya
Milletvekili.
Buyurunuz
Sayın Yurdakul. (MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri, saygıdeğer
vatandaşlar; öncelikle, 5 Mayıs Ebeler Günü’nü tüm içtenliğimizle kutlarız.
Küresel
yatırımcılar ve sermaye için sağlık alanı büyük bir pazardır. Ülkemizdeki
sağlık sektörünün büyüklüğü ise şu an 67 milyar dolar civarındadır ve giderek
artmaktadır. Tahminen, 2023 yılında 160-170 milyar dolar civarında olacaktır.
AKP
Hükûmetinin Sağlıkta Dönüşüm Programı neticesinde, artık, Türk vatandaşları
cebinden para harcamadan sağlıkta hizmet alamaz duruma gelmişlerdir. Üzülerek
söylüyorum ki büyük bir sosyal bataklık dönemine girmiş bulunuyoruz.
Türkiye’de
asgari ücretle geçinen vatandaşlarımızın sayısı yaklaşık olarak 4 milyon 978
bin ve bunların almış oldukları maaş 1.300 lira civarında. Dün açıklanan açlık
sınırı ise maalesef 1.492 lira. Vatandaşlarımızın 23,3 milyonu maddi yoksunluk,
11,1 milyonu ise sürekli yoksulluk nedeniyle bu hayatlarını yaşamak zorunda
bırakılmışlardır.
Bununla
birlikte, 11 milyon 200 bin emeklimiz ise yaklaşık olarak 1.000 ile 1.500 lira
arasında maaşla geçinmek zorunda kalmışlardır. Birçok emeklimiz, artık nefes
alması gereken bir dönemde, maalesef, yaşamak için ek işte çalışmak zorunda
bırakılmıştır. Bu insanlara “Sağlığınıza kavuşmak istiyorsanız, muhakkak
cebinizden para ödemelisiniz.” denilen bir sağlık sistemi AKP tarafından ülkemize
getirilmiştir.
Ne
yazık ki bundan sonra yeterli parası olmadığı için hayatlarını evde kaybeden,
geç teşhis konulduğu için genç yaşlarında yaşamları sona eren veya yan etkiler
ve komplikasyonlar nedeniyle hayatlarını kaybeden vatandaşların bulunduğu bir
ülkede yaşamak zorunda kalıyoruz. Tüm bunların sorumlusu, küresel güçlerin ve
sermayenin istediği sağlık sistemini uygulayan AKP Hükûmetidir. AKP Hükûmeti,
Türk sağlık sistemini ve Türk vatandaşlarımızı sağılacak bir inek gibi
görmektedir ve vatandaşlarımızı her fırsatta sağarak ülkemizde sosyal devlet
sistemini maalesef iflasa getirmiştir.
Bir
sağlık politikasının bir ülkede başarılı olduğunu söyleyebilmek için öncelikle
vatandaşımızı finansal riskten korumamız lazım yani sağlık hizmetleri için
vatandaşımızın, cebinden para harcamaması lazım. Gelin bakalım, AKP Hükûmeti
hakikaten bunu yapmış mıdır? 2003 yılında uygulamış oldukları Sağlıkta Dönüşüm
Programı’ndan yaklaşık altı yıl sonra vatandaşımız, cebinden tam olarak 8,1
milyar TL para ödemiştir. Peki, 2015 yılında ne olmuştur? 2015 yılında
vatandaşımız, cebinden yaklaşık 20 milyar TL para ödemiştir. Bu, eski parayla
ne kadar, biliyor musunuz vatandaşlarım? Tam 20 katrilyon para.
Peki,
bu, nasıl oluyor? Vatandaşımız, daha hastaneye gitmeden, telefonda randevu
alırken para ödemeye başlıyor. Bununla birlikte, muayene için para, erken
muayene için tekrar para, eğer bir hocaya veya uzmana muayene olacaksanız ayrı
bir para yatırıyorsunuz veya tetkik parası, öncelikle tetkik parası. Ameliyat
olacaksınız, ameliyat malzemesi için ayrı bir para ödüyorsunuz. Durun, daha
bitmedi; reçete için para, ilaç için para, eşdeğer için ayrı bir para, üç kutu
ilaçtan sonra tekrar para. Bunlar yetmiyor, özel hastaneye gitmişseniz yüzde
200’e varan ek katkı payı ödüyorsunuz. İşte bunların hepsini sağlayan, AKP
Hükûmetinin uygulamış olduğu sağlıktaki dönüşüm programının politikasıdır.
Peki,
bunlar yetiyor mu? Hayır. Hani, Sağlık Bakanımız demişti ya “Şu bıçak parasını
ortadan kaldıracağım.” diye, şimdi, eğer bir vatandaş, devlet hastanesine veya
üniversite hastanesine gidip uzmana veya hocaya muayene olursa önce hemen bir
100 lira para ödüyor. Eğer ameliyat olacaksa veya bir tetkik yapılacaksa bunun
için bin lira ila 5 bin lira arasında ek katkı parası yatırıyor. Peki, hani bıçak
parası kalkacaktı? AKP Hükûmeti, hani bunu sağlayacaktınız? Peki, parası
olmayan vatandaşımız -hani eşitliği sağlayacaktınız- hocaya, uzmana ameliyat
olmak isterse, para bulamazsa ne yapacak? Lütfen çıkıp bu soruya buradan cevap
verin. İnsanları kandırıp algı operasyonu yapmayın. 
Ha,
sevgili vatandaşlarım, bunlar yetti mi? Hayır. Bunlara ek olarak ne yapıyorlar
biliyor musunuz? Arabalara kasko sigortası yapıyorlar ya, aynı bunun gibi,
şimdi -reklamları da arttı, biliyorsunuz- “Tamamlayıcı sigorta yaptırınız,
bütün paralarınız bizim tarafımızdan karşılanacaktır…” Peki, hani sosyal
devlet, hani ekonomimiz çok iyiydi, hani çok zengin bir ülkeydik? Peki, bunları
karşılayamayan, ücretini ödeyemeyen vatandaşlara niye bunları sağlamıyorsunuz? 
Peki,
ben şimdi size soruyorum: Niçin vatandaşlarımızdan “genel sağlık sigortası” adı
altında prim topluyorsunuz? Her zamanki gibi başarısızlığınızın cezasını
vatandaşlara ödetiyorsunuz. Sosyal güvenlik açıklarınızı kapatmak için “genel
sağlık sigortası” adı altında bir yapı oluşturdunuz ve bugün, maalesef 2,8
milyon kişi yarattığınız sosyal güvenlik sisteminin dışında kaldı. 4,6 milyon
vatandaşımız 30 Haziran itibarıyla sağlık hizmeti alamayacak. Bunları niçin
söylemiyorsunuz? Zaten sistemin yürümediğini ve yürümeyeceğini sizler de
biliyorsunuz. Önce bir haksızlık yaratıyorsunuz, akabinde bu haksızlığı gideren
iktidar partisi gibi davranıyorsunuz. 
25
yaşın altındaki gençlerin primlerini sözde affettiniz. Allah sizlere vicdan
versin.
RAMAZAN
CAN (Kırıkkale) – Niye? Affetmedik mi? 
AHMET
SELİM YURDAKUL (Devamla) – İşsiz olmasına rağmen, genel sağlık sigortası
primini almak için üzerine çullandığınız vatandaşlarımıza ve ailelerine
yaşattığınız kâbustan utanın. Şu anda genel sağlık sigortası borcu tam 11
milyar lira. İşte, burada, Komisyonumuzun Başkanı burada. Eğer yanlış
söylüyorsam çıksın, buradan ifade etsin. 
RAMAZAN
CAN (Kırıkkale) – Edecek, edecek. 
AHMET
SELİM YURDAKUL (Devamla) – 2,9 milyon BAĞ-KUR’lunun borcu tam 6,5 milyar lira
ve siz hâlâ bu rakamlarla övünüyorsunuz. 
Buradan
söylüyorum: Sizin yarattığınız tüm hukuksuzlukların ve mağduriyetlerin hepsini
gidereceğiz. Milliyetçi Hareket Partisi olarak buradan vatandaşlara liderimizin
ifadesiyle belirtiyorum: Alınan tüm katkı payları ve ek ödemelerin hepsini
ortadan kaldıracağız. AKP Hükûmeti, siz sonun başlangıcındasınız. Türk
milletine daha fazla kambur olamayacaksınız. 
“Bu
katkı paylarını alsalar ne olur Sayın Vekilim?” diye bir soru sorabilirsiniz.
Sevgili vatandaşlarım, 2015 yılında tam 615 milyon muayene yapıldı. Bunlardan
alınan katkıları düşünün; tetkikleri, ameliyatları henüz söylemiyorum.
Kışkırtılmış sağlık talebi nedeniyle, genç nüfus olmamıza rağmen, bir insan
maalesef yılda 8,3 kez doktora gidiyor. Bunları yapan sistem nedir biliyor
musunuz? İşte, kışkırtılmış sağlık talebi, vatandaşlardan talep edilen paralar
ve iç barışı bozan, maalesef, AKP Hükûmeti tarafından getirilen performans
sistemi. Doktora diyorsunuz ki: “Ne kadar hasta o kadar para, ne kadar tetkik o
kadar para.” Peki, bunları yaptığınız zaman ne oluyor biliyor musunuz?
Hastalıkları tanıda gecikmeler oluyor, komplikasyonlar ortaya çıkıyor Sayın
Başkanım. İşte, o zaman ne oluyor biliyor musunuz? Bu komplikasyonlar nedeniyle
hastalarımız hayatlarını kaybediyorlar, yeterli tedavi uygulanmıyor bu vatandaşlarımıza.
Peki, bütün bunlara rağmen yapmış olduğunuz sağlık harcaması ne kadar? Devletin
rakamını veriyorum size, 2015 yılında tam 103 milyar lira ve maalesef, Sosyal
Güvenlik Kurumunun açığı ne kadar şu anda? Tam 18 milyar lira. Siz on üç yıl
içerisinde Sosyal Güvenlik Kurumunun açığını kapatmak için devlette ne kadar
para ödediniz? Tam 601 milyar lira yani eski parayla 601 katrilyon. Bu parayla
neler yapılır. 
Peki,
geldiniz, toplam ülke sayısı 187. Buradaki sağlık endeksinde kaçıncıyız Sayın
Başkan? Maalesef 69’uncuyuz; hani övünüyorsunuz ya! “Ne kadar para, o kadar
sağlık” sistemini maalesef siz getirdiniz. 
Biz
Milliyetçi Hareket Partisi olarak hem sağlık çalışanlarını hem de
vatandaşlarımızı birlikte memnun eden ve aile hekimlerimizle öncelikle koruyucu
sağlık hizmetlerine önem veren, eğitime ve AR-GE çalışmalarına öncelik veren ve
her alınacak kararda ilgili tüm tarafları toplayarak onların görüş ve onayını
alan ideal bir sağlık sistemini getireceğiz. İşte, o zaman, Türk milletine
yakışır bir sağlık sistemi meydana gelecektir. 
Hepinize
sevgi ve saygılarımı sunarım. (MHP sıralarından alkışlar)
BAŞKAN
– Teşekkür ederim Sayın Yurdakul.
Önerinin
aleyhinde Sibel Yiğitalp, Diyarbakır Milletvekili. 
Buyurunuz
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; MHP Grubunun
vatandaşların ceplerinden yaptıkları sağlık harcamalarının artışı ve bu artışın
sosyal ve ekonomik sonuçları hakkında verdiği araştırma önergesi üzerinde söz
almış bulunmaktayım.
Sağlık,
sosyal hizmet ve sosyal güvenlik gibi hizmetlere ulaşmak ve yararlanmak her
insanın hakkıdır ve bu hak, bu hizmetleri bireysel olarak karşılık, bedel
ödeyerek aldığınızda hak olmaktan çıkar çünkü hak demek, karşılıksız, bedel
ödemeden erişmiş olduğunuz değerlerdir. Oysa, sosyal güvenlik toplumsal bir
konudur ve giderek daha çok sayıda insanın bu alandan dışlanması sonucunda
nasıl bir sosyal güvenliğin elde edilebileceği ortadadır. 
Türkiye’de
sağlık hizmetleri “reform” ve “dönüşüm” adı altında ticarileştirilmiş, sağlık
hizmeti bir rant alanı hâline getirilmiş ve “paran kadar sağlık hizmeti”
devreye girmiştir. AKP Hükûmeti iktidara geldiği zaman sağlık hizmetleriyle
ilgili “SGK kuyruklarında beklenmeyecek.”, “Herkes istediği hastaneye
gidebilecek.”, “Herkes, her türlü sağlık hizmetine ulaşabilecek.”, “Hastanede
rehin kalmaya son.” gibi vaatleri arka arkaya sıralamıştı. Ancak, bu vaatlerin
kocaman bir yalan olduğu gün geçtikçe daha çok ortaya çıkmıştır. Oysa,
sağlıktaki yıkımı hastaneye yolu düşen herkes yaşamak zorunda kalmıştır.
Doğrudur, artık kimse hastanede rehin kalmıyor çünkü sadece parası olan
hastaneye gidebiliyor, onun dışındakiler sadece çok kısıtlı ve çok düşük
ücretlerle olabildiği kadar sağlık hizmetlerinden faydalanabiliyorlar. Yurttaşlar
hastaneye tedavi olmak için başvurduğunda cebinden çıkan vergiler ve ödediği
primler yetmiyor, bir de üstüne farklı isimler altında sürekli cepten ödeme
yapması gerekiyor. 
Sağlık
ve sosyal güvenlik alanı, Türkiye'nin kendine özgü toplumsal ihtiyaçları yerine,
yıllardır küresel sermayenin ihtiyaçları veya dayatmaları üzerinden
şekillendirilmiştir.
Yurttaşın
cebinden ödediği sağlık harcamalarına bakacak olursak yurttaşın sağlık hizmeti
alabilmek için cebinden ödemesi gereken tam 16 kalem ödeme vardır. 
Önce,
muayene katılım payı: Genel sağlık sigortası kapsamında olanlar ve bakmakla
yükümlü olduğu kişiler sağlık hizmetinden yararlanabilmek için devlet ve
üniversite hastanelerinde 5 lira, özel hastanelere 12 lira muayene katılım payı
ödemek zorundadır. Bu para emeklilerin aylıklarından kesilirken çalışanlar ve
genel sağlık sigortalılar eczaneler üzerinden ödeme yapmaktadırlar. 
Sağlık
Bakanı Mehmet Müezzinoğlu, 16 Aralık 2015’te Yıldırım Beyazıt Üniversitesi Tıp
Fakültesinde katıldığı törende bir velinin “Muayenelerden alınan katkı payını
kaldırmayı düşünüyor musunuz?” sorusuna “Sağlıkta ilave alınan katkı payını
kaldırma imkânı var ama gereği yok.” cevabını vermiştir. Çünkü cebinden ödemeyi
kendisi yapmadığı için.
İkincisi,
ilave ücret, özel hastane fark ücreti: SGK’yla sözleşme yapmış olan vakıf
üniversiteleri ve özel hastanelerin kendilerine başvuran hastalardan aldıkları
ilave ücrettir. Bu ödemelerde, sağlık hizmetleri işlem bedellerinin tamamı
üzerinden ilave ücret ödenmektedir. Yapılan bu son değişiklikle birlikte özel
hastaneler tarafından alınacak ilave ücret yüzde 200’e kadar çıkmaktadır.
Üçüncü
olarak genel sağlık sigortası primi: 1 Ocak 2012 tarihinden itibaren, bir
sosyal güvencesi olmayan herkes için genel sağlık sigortası primi ödeme
zorunluluğu getirilmiştir. Eğer bir iş yerinde sigortalı olarak çalışılmıyorsa
gelir testi yaptırılması gerekmekte. Gelir testi yapılırken bireysel gelir
üzerinden hareket edilmiyor, hane halkı geliri bulunarak hane içinde yaşayan
kişi sayısına bölünüyor. Gelir testinde belirlenen bedel her ay sağlıktan
yararlanmak için ödenmek zorundadır. Bu primi ödememiş olanlar ve onların
bakmakla yükümlü olduğu kişiler genel sağlık hizmetlerinden
yararlanamamaktadır. Asgari ücret artışıyla birlikte genel sağlık sigortası
primleri de zamlanmış olup geçen yıl 50 lira prim ödeyenlerin bu yıl 65 lira,
152 lira ödeyenlerin 197 lira, 305 lira ödeyenlerin 395 lira prim ödeyecekleri
belirlenmiştir. 
Tetkik
farkı, SGK tarafından ödenmeyen tetkiklerin farkına karşılık alınan ücrettir.
Bir de öncelikli tetkik ücreti var; sıra beklemeden yapılacak tetkikler için
ekstra alınan ücret. 
Yeşil
alan muayenesi katılım payı, devlet hastanelerinde tedavi için katılım payı
ödeyemeyecek durumda olan ve genel sağlık sigortası primini ödememiş olanlardan
acil servise gelmeleri durumunda alınan ücrettir. 
İstisnai
sağlık hizmetleri ücretleri, kullanılan özel yöntemler için alınan ücret. Bu
hizmetler için genel sağlık sigortalılar Sağlık Uygulama Tebliği’nde yani
SUT’ta yer alan işlem bedellerinin 3 katını geçmemek üzere ilave ücret ödemek
durumundadır. Söz konusu durumda olan hastalar yatarak tedavi olmuşlarsa
hastanede kendilerine yapılan tüm masraflar taburcu oldukları noktada
kendilerinden tahsil edilmektedir.
Tamamlayıcı
sağlık sigortasında SGK tarafından belli sağlık hizmetleri ya kapsam dışı
bırakılmakta ya da alınan hizmetin bedelinin daha az bir miktarı genel sağlık
sigortası tarafından karşılanmaktadır. SGK tarafından karşılanmayan tüm
giderler tamamlayıcı sağlık sigortası yaptırılıp öyle alınabilmektedir. Bu da
sağlık sigortası yani özel sağlık sigortası demektir. Bu, son dönemlerde -çok
fazla olan- çok yüksek miktarlarda, astronomik rakamlara sebep olan, ciddi
anlamda insanların bütçesini zorlayan bir uygulama. 
Ayrıca,
telefonla randevu durumu var. Randevu alabilmek için 182’yi arıyorsunuz,
182’den aradığınızda konuşmanın dakikasına 46 kuruş ödüyorsunuz, TÜRK
TELEKOM’la eğer bir görüşme yapmışsanız onun üzerinden 7 ila 15 kuruş arasında
bir fark ödüyorsunuz. Yani, aldığınız, yaptığınız her işlem ekstra bir maliyet,
ekstra bir para, tamamen vatandaşın cebinden çıkan bir bütçe. 
Sayın
Başkan, değerli milletvekilleri; TÜİK’in açıkladığı verilere göre 2014 yılında
yurttaşların kendi ceplerinden yaptıkları sağlık harcamaları geçen yıla göre
yüzde 18,8 artarak 16 milyar 819 milyon liraya çıkmıştır, bu yıl ise cepten
yapılan harcamaların yüzde 20’lere ulaşacağı tahmin edilmektedir. Cepten
yapılan sağlık harcamaları son altı yılda neredeyse 2 kat artış göstermiştir.
Bu artışın sebebi, AKP’nin sağlığı özelleştirme çabaları ve sağlığı bir piyasa,
hastayı da bir müşteri olarak görmesidir ve görülen odur ki sağlık tamamen
özelleştirilmek istenmektedir. Bireysel sağlık sigortalarına devletin verdiği
yüzde 25 destek de bunun belirtisidir.
Yoksulluk
ve hatta açlık sınırının altında yaşayan milyonlarca yurttaşın sağlık
harcamalarına cepten para ödemesini istemek, yurttaşa açıkça “Ancak paran varsa
yaşayabilirsin.” demektir. 
Tabii,
bununla birlikte, ayrıca, muayene ücretini ödedikten sonra eğer tekrar muayene
olmak isterseniz bir de 5 lira erken muayene ücreti ödüyorsunuz. 
Onunla
birlikte ilaç katılım payı ödüyorsunuz, eczaneye gidip eczacılara ödeme
yapıyorsunuz. Bu emekliler için yüzde 10, çalışanlar için de yüzde 20’dir.
Reçete ücreti ve ilave ilaç katkı payı da var; bu da 3 lira ve 1 lira olmak
üzere, kutu başına, neredeyse aldığınız tablet başı kadar fiyat ödemek
zorundasınız. Eğer muadili üzerinden ilaç almazsanız, kendisinin üzerinden
almak isterseniz ona da ekstra yüzde 15 katkı payı ödüyorsunuz. 
Taban
fiyat uygulaması da var biliyorsunuz. Yani, getirilen düzenlemeyle astım,
diyabet, kalp hastalıkları gibi kronik hastalıklarda yaklaşık 200 çeşit farklı
ilaç için taban fiyat uygulamasına geçilmiştir. Devlet bu ilaçlar için,
piyasadaki en ucuz ilacın fiyatını ödemektedir. Eğer muadilini almak isterseniz
ekstra fark ödüyorsunuz. 
Tıbbi
cihaz katılım payı da var. Bu da görmeye yardımcı tıbbi malzemeler, ağız
protezleri, sağlık raporunda hayati önem taşıdığı belirtilmeyen diğer protezler
ve ortezlere katılım payı ödenmesi gerekmektedir. Bu oran SGK emeklileri ve
bakmakla yükümlü oldukları için yüzde 10, çalışanlar için yüzde 20’dir. Katılım
payı tutarının, vücut dışı protez veya ortezin alındığı tarihteki brüt asgari
ücretin yüzde 75’ini geçmemesi gerekir yani yüzde 75’ini geçtiği an şahıs
kendisi cebinden ödemek zorundadır. 
Bir
de genel sağlık sigortası prim borcu olanlara zamlı katkı payı var. Genel
sağlık sigortası prim borcunu ödememiş 18 yaşından büyükler kamu hastanelerinde
muayene olabilmek için önce muayene ücreti ödemek zorunda, eğer ödemezse
muayene olamıyor. 2014 Ağustos ayında yüzde 100 oranında zamlanan bu ücret 15
liradan 30 liraya çıkarılmıştır. Hastalar bu miktara ilaveten doktorun tetkik
istemesi durumunda katkısını ödemek zorundadır. 
Piyasalaştırma
sürecinde, AKP, baktığınızda, sağlık alanına eskiye nazaran çok daha fazla
kaynak aktararak ve talebi kışkırtarak sağlık ve sosyal güvenlik alanını ulusal
ve uluslararası sermaye için çekici hâle getirmeye çabalamaktadır. 2016 yılında
Sağlık Bakanlığı ve bağlı kuruluşları için toplam 25 milyar 574 milyon 269 bin
liralık bütçe ayrılmıştır. Bu rakam toplam bütçenin yüzde 4’üne denk
gelmektedir. Savaş için ayrılan bütçe sağlık bütçesinden 37 milyar lira daha
fazladır. Kamu sağlığı alanında ticari bir mantığa yaslanan finansman biçimi
benimsendiğinden, sağlığa ayrılan paradaki artışı olumlu bir gelişme olarak
okumak mümkün değildir.
Değerli
Başkan, sayın milletvekilleri; sağlık ve sosyal hizmet sunumunun herkese
nitelikli, ulaşılabilir, eşit ve parasız olması gerektiğini belirterek hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yiğitalp.
Önerinin
lehinde Mustafa Akaydın, Antalya Milletvekili. 
Buyurunuz
Sayın Akaydın. (CHP sıralarından alkışlar)
MUSTAFA
AKAYDIN (Antalya) – Sayın Başkan, çok değerli milletvekilleri; uzun zamandan
beri görmediğim kadar Türkiye Büyük Millet Meclisini sessiz, sakin, heyecansız
gördüm. Böyle bir ortamda konuşma yapmak durumunda kaldığım için üzgünüm ama
kulislerin bayağı hareketli olduğunu da fark etmemek mümkün değil.
Değerli
milletvekilleri, 20’nci yüzyılın dünya sağlık sistemine getirdiği en önemli
kavramlardan, söylemlerden biri, aşağı yukarı dünyadaki bütün anayasalarda
tanımlandığı üzere, sağlıklı yaşam hakkıdır. Dolayısıyla, bütün anayasalar, bu
haktan vatandaşların eşit olarak ve ücretsiz şekilde faydalanmalarını ön plana
almışlardır.
Hepinizin
bildiği gibi -bir kez daha tekrar edeceğim- “sağlıklı yaşam” dediğimiz zaman
bedensel, ruhsal ve sosyal –gene 20’nci yüzyıl kavramlarıyla- sağlıklılığı
kastediyoruz. Bu kavramların hiçbirinin bugün Türkiye’de doğru dürüst
yerleştiğini kabul etmek mümkün değil.
Değerli
arkadaşlarım, bundan yaklaşık otuz beş kırk yıl önce dünyada neoliberal
politikalar rüzgârlarını estirmeye başladığında her nedense 20’nci yüzyılda
yerleşmiş bu kavramlar değiştirildi ve öncülüğünü özellikle İngiltere’de
Thatcher, Türkiye’de de Turgut Özal’ın yaptığı gibi sağlıkta özelleştirme
rüzgârları başladı ve anayasaların öngördüğü sağlıkta sosyal devlet
ilkelerinden hızla geri adım atıldı ve sağlık ticarileştirildi, özelleştirildi.
Değerli
milletvekilleri, AKP iktidarı 2002 yılından itibaren sağlıkta dönüşüm adı
altında Anavatan Partisinin bile yapmadığı ticarileştirmeyi, sağlığı
metalaştırmayı çok ciddi bir dönüşüm altında Türkiye Cumhuriyeti’ne ve halkına
dayattı. Şimdi, Sağlık Bakanımızın sunumlarından algıladığımız gibi, Türkiye
Cumhuriyeti’nde de gerçekten sağlığa yapılan harcamalarda son on dört yıl
içinde 5 milyar dolarlardan 35-40 milyar dolarlara kadar yükselen artışlar oldu
ama Türkiye’de bu işi bilen bütün hekimler ve hekim kuruluşları zaten bu
rüzgârlar sonucunda sağlığın ticarileşeceğini ve sağlıkta maliyetlerin
yükseleceğini bundan on dört sene önce öngörmüşlerdi. 
Değerli
milletvekilleri, kişi başına sağlık harcamalarında OECD ülkelerinde yüzde
5,1’le -gayrisafi millî hasılanın yüzde 5,1’i- ve kişi başına 568 dolar sağlık
harcamasıyla, hepinizin tahmin edebileceği gibi, gene sonuncuyuz. Bu yüzdenin
Amerika Birleşik Devletleri’nde yüzde 16 olduğunu ve kişi başına sağlık harcamalarının
10 bin dolarlara kadar tırmandığını da hemen eklemek istiyorum. Ama bir
özelliğimiz var, sağlık teknolojilerinde birinciyiz; yani MR, bilgisayarlı
tomografi gibi. Örneğin, bugün İstanbul’daki MR sayısının İngiltere’deki MR
sayısının çok üstünde olduğunu da söylemek mümkün. 
Genel
sağlık sigortası hizmetleri kapsamında milyonlarca prim ödeyemeyen vatandaşımız
var. Benden önceki hatipler bu konulara değindiği için ben bunlara ekleme
yapmayacağım. “Katılım payı” adı altında muayene için kişi başına 5 ila 12 lira
alındığını kamu hastanelerinde ve özel hastanelerde, reçetelerden ilaç başına 1
Türk lirası alındığını, reçete başına gene emeklilerden yüzde 10, memurlardan
20 tahsilat yapıldığını ve -çok önemli bir şey- en ucuz eş değer ilacın üstünde
bir reçete yazdıysa hekim, bunun karşılığının gene vatandaştan para olarak
tahsil edildiğini hepimiz biliyoruz. 
Değerli
milletvekilleri, özel hastanelerde de şu anda, hepimizin bildiği gibi, yüzde
200’e varan ek katkı payları vatandaştan tahsil edilmektedir ve bıçak parası
gene, benden önce de ifade edildiği gibi, artık Türkiye’de resmîleşmiş bir hâle
gelmiştir. Yani, özel hastanelerde zaten mümkün olduğu gibi, kamu kurumlarında
da, özellikle üniversite hastanelerinde de maalesef, akşam 17.00’den sonra yapıldığı
iddia edilen ameliyatlarda çok fahiş katkı payları alınmaktadır. Daha da
acıklısı, resmî hastaneler bu 17.00’den sonraki uygulamaları çarpıtmışlar ve
bunları sabah saatlerinde de yapmaya başlamışlardır. 
Üniversitelerde
mutsuz hocalar, mutsuz öğrenciler var. Özellikle tıp fakültelerinin temel
bilimlerinde büyük bir moralsizlik uygulaması var. Performans uygulamaları da
son derece etik dışı uygulamalar hâline geldi ve bunların hepsi artan gereksiz
sağlık harcamalarına da yol açmakta. 
Değerli
milletvekilleri, bir kamu kurumu olarak Akdeniz Üniversitesi Hastanesinin
Türkiye’de en iyi yönetilen ve işletilen kamu hastanesi olmasıyla bundan sekiz
sene önce övünüyordum. Bugün Akdeniz Üniversitesi Hastanesinin döner
sermayesinin özel sektöre olan borçlarının 60 milyon liraya kadar vardığını,
ilaç firmalarına veya tıbbi teknoloji ve malzeme firmalarına yaklaşık üç yıl
öncesine kadar varan borçları olduğunu, benzer durumun bütün üniversite döner
sermayelerinde olduğunu ve artık neredeyse hastaneye yatan hastaya pansuman
malzemesinin veya cerrahi eldivenin bile reçete edilecek hâle geldiğini de
özellikle belirtmek istiyorum. 
Şimdi,
bunu çözmek için elbette ki iktidarımızın yap-işlet-devret modeliyle kamu
hastanelerini gündeme getirdiğini ve bunlara da aynen otoyollarda ve
havaalanında olduğu gibi ödeme garantilerini vadettiğini de biliyoruz. Bunun
sonucunda da çok yakında mevcut kamu hastanelerinin iyice çökeceğini de
söylemek mümkün. 
Aile
hekimliğiyle uğraşan arkadaşlarımız şöyle bir sorunla karşı karşıyalar: Devlet
memurluğu hakları yok, kendi işletmelerini kendileri döşemişler, dokumuşlar.
Bugün Antalya’da 46 tane açık aile hekimliği kadrosu var. Eğer bir aile hekimi
bunlardan birine müracaat ediyorsa iki tane yol var önünde; ya mevcut aile
hekimliği kurumlarından birine müracaat edecek, oradaki doktor arkadaşlarla
hava parasıyla anlaşacak çünkü parası diğer arkadaşlar tarafından ödenmiş bir
kurumda hizmet vermek durumda -son derece etik dışı, çirkin bir durum- ya da
yılda 2 bin hasta garanti etmek üzere sağlık müdürlüğüne, kapı kapı dolaşıp
hasta tavlayacak değerli milletvekilleri. Ne kadar aşağılayıcı bir durumla Türk
hekiminin karşı karşıya geldiğini düşünebiliyor musunuz? 2 bin hasta bulmak
için hastalara etik dışı bazı vaatlerde bulunacak. Maalesef, Türk hekiminin
geldiği durum şu anda Antalya için budur, diğer illerde de bundan daha farklı
olduğunu düşünmüyorum.
Arkadaşlar,
bir milletvekili olarak en çok karşılaştığım hasta başvurularından biri “Ne
olur bize yoğun bakımlarda yer bulun.” Çünkü Türkiye’de yoğun bakım rezaleti
var. Özel hastanelerin yoğun bakımları çok pahalı, hasta çaresizlikten, oraya
yattıktan iki üç gün sonra mecburen bir kamu hastanesine geçmek istiyor. Ve
özel hastanelerin de -hepimiz biliyoruz ki- bazılarında, yoğun bakım
gereksinimi olmadığı hâlde, yoğun bakımlar çok masraflı olduğu için gereksiz
yere yatırılan ve Sosyal Güvenlik Kurumunu da sıkıntıya sokan hasta yatak
durumları da ortada. 
Ve
şu anda dünyada acil servis başvuruları dünya ortalamasının 10 katı olan bir
ülkeyiz değerli milletvekilleri. Neden biliyor musunuz? 5 ila 12 liralık
muayene katkı payını bile veremeyecek hastaların hepsi acil servisler yoluyla
hastanelere giriş arıyorlar. Ve acil servisler bugün artık fonksiyonlarını kamu
hastanelerinde yerine getiremez durumdalar, normal poliklinik hizmeti verir
gibi çalışıyorlar ve orada çalışan doktorların da hemen hepsi kamu denetçileri
tarafından hastaları ihbar etme durumlarıyla karşı karşıya. 
Değerli
milletvekilleri, bunun dışında -çok sıkıntılı bir durum- sağlık dünyasında, 2015
yılında bu Meclisten çıkarılan bir torba yasa sonucu sağlık sektöründe çalışan
ama devamlı hizmet veren, full-time hizmet veren hekimlerin hepsi
taşeronlaştırılmış durumdalar. Bu hekimlere deniyor ki özel hastane patronları
tarafından: “Siz bundan sonra verdiğiniz hizmetler için bize fiş keseceksiniz
ve sizin yıllık izin hakkınız olmayacak; veya hastalık zamanınızda bir
güvenceniz olmayacak; bize makbuz keserek, bize hizmet vereceksiniz.” Maalesef
Türkiye Cumhuriyeti şimdi böyle bir rezaletle karşı karşıya ve şu anda özel
hastanelerde çalışan hekimler de son derece moralsiz durumdalar ve kendi
başlarının çaresine bakmak durumundalar.
Şunu
övünerek söyleyeyim ki Türkiye Cumhuriyeti’nin yetiştirdiği 100 binin üstünde
son derece başarılı, iyi eğitilmiş bir hekim kadrosu var fakat iktidarımız
bunların kıymetini bilmiyor, hemşirelerinin kıymetini bilmiyor, ebelerinin
kıymetini bilmiyor ve sağlıkta maalesef çok büyük bir çaresizlik içindeyiz.
Hepinize
sevgiler saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Akaydın.
Önerinin
aleyhinde Vural Kavuncu, Kütahya Milletvekili. (AK PARTİ sıralarından alkışlar)
Buyurunuz
Sayın Kavuncu.
VURAL
KAVUNCU (Kütahya) – Çok Değerli Başkanım, değerli milletvekillerim; yüce
heyetinizi selamlıyorum.
Milliyetçi
Hareket Partisinin vermiş olduğu, Türk vatandaşlarının sağlıkla ilgili cepten
yaptıkları harcamaların artışı ve bu artışın meydana getirdiği sosyal, ekonomik
sorunların belirlenmesi, çözüm üretilmesi amacıyla vermiş olduğu Meclis
araştırması açılması hususundaki önerileri aleyhinde söz almış bulunuyorum.
Değerli
milletvekilleri, öncelikle birkaç rakam vereceğim, sonra Türkiye’nin reel
hayattaki gerçekleriyle ilgili beraber biraz sohbet edeceğiz. Öncelikle toplam
sağlık harcamasının, TÜİK verilerinde, 2014 yılında 95 milyar liraya ulaştığını
biliyoruz. Gene, toplam sağlık harcaması içerisinde kamuya ve özel sektöre
ilişkin paylar incelendiğinde bunun büyük bölümü kamu sağlık harcaması, 75
milyar lira tutarında ve yüzde 77,4 oranında; özel sektörün ise toplam sağlık
harcamasında payı yüzde 22,6 oranıyla 21 milyar 368 milyon civarında. Özel
sağlık harcamasında, büyük bölümü orada, özel sektörde cepten yapılabiliyor.
Özel sağlık harcamasının 17 milyar lirası cepten yapılan harcamalarken geri
kalan 4 milyar lira da özel sigorta şirketleri, hane halklarına hizmet eden kâr
amacı gütmeyen kuruluşlar ve diğer işletmelerin yaptığı sağlık harcamalarını
kapsıyor. Özetle, bugün konuştuğumuz cepten yapılan sağlık harcaması yüzde 17,8
oranında. 
2014
yılında kamu sağlık harcamasının gayrisafi millî hasılaya oranı yüzde 4,2 iken
şu anda 5,4 civarında sağlık harcamasına ayrılmış durumda. Kişi başı sağlık
harcaması 2014 yılında 1.232 lira olarak gerçekleşmiş. Bunun büyük bölümü kamu
sağlık harcamaları yani 955 lirası; özel sağlık harcamaları ise 276 lira. Kişi
başına özel sağlık harcamasının 219 lirası cepten yapılan sağlık
harcamalarından oluşuyor. 
Bir
ufak kıyaslama yaparsak, aynı göstergeler Amerika Birleşik Devletleri’nde dolar
bazlı değerlendirildiğinde kişi başına toplam sağlık harcaması 563 dolar, kişi
başına kamu sağlık harcaması 436 dolar iken özel sağlık harcaması 126 dolar,
cepten yapılan sağlık harcaması 110 dolar. Birkaç rakam daha vereceğim, ondan
sonra Türkiye’deki durumu beraber konuşacağız. 
Türkiye’deki
duruma genel olarak baktığımızda, sağlık harcamamızın gayrisafi yurt içi hasıla
içindeki oranı yüzde 5,4; üst orta gelir sahibi ülkelerde bu ortalama yüzde
6,1. Yalnız şöyle bir fark var: Ülkemizde bu harcamaların önemli oranı kamuda
yapılırken üst orta gelir sahibi ülkelerde bunlar daha özel sektör ağırlıklı
olarak yapılıyor. Kişi başı toplam sağlık harcamasına baktığınızda 563 dolar
Türkiye'de, doğru ama üst orta gelir sahibi ülkelerde bu oran 477 dolar
civarında değişiyor. 
Peki,
bir kıyaslama yapalım. 2002’de neydi bu kişi başı sağlık harcamaları, ülkemizin
gelişip, değişip dönüşümüyle birlikte hangi oranlara çıktı? 2002’de 187 dolar
kişi başı sağlık harcaması varken 2014 yılında bu oran 563 dolara çıkmış
durumda. Gene son birkaç rakam vereceğim. Kişi başı cepten sağlık harcama
miktarı reel olarak 2002 yılında 143 lira, 2012 yılında 157; 2014 yılında ise
oran yüzde 17,8’lere çıkmış durumda. Bir miktar artış olduğu doğrudur resmî
cepten çıkan oranlarda. Buna karşılık, biz hangi sağlık kalitesinde nitelikli
hizmetlere ulaştık, bunları da göz önünde tutmak gerekiyor. 
Ama,
beraberinde, bakın, sağlık uygulama tebliğine göre devletin ilave ücret almadan
verdiği hizmetlerden bahsedeyim. Bunlardan bir tanesi yoğun bakım hizmetleri.
Biraz evvel sayın hatip burada konuşma yaparken vatandaşların yoğun bakımlarda
yer bulamadığından ve özel hastanelere gidip pek çok para vererek buralarda
yattığından bahsetti.
BÜLENT
YENER BEKTAŞOĞLU (Giresun) – Çok doğru bu.
VURAL
KAVUNCU (Devamla) – Özel hastaneler yoğun bakımlardan resmî olarak fark
alamıyor efendim. Ücretsiz olarak burada bütün hizmetleri devlet tarafından
karşılanıyor. Bu bilgi doğru değil. 
Bir
diğeri, acil hizmetlerde verilen yeşil alan hizmetleriyle ilişkili bir eleştiri
söz konusu oldu. Şu anda acil hizmetlerde, acil servislerde günlük poliklinik
hizmeti anlamında hizmet almak isteyen çok sayıda vatandaşımız var. Neredeyse
bu, normal polikliniklerin yüzde 30’una kadar yükselmiş durumda. Bu, çok
sürdürülebilir bir acil servis yönetimi değil. Bunun için bir “tria” sistemiyle
birlikte buradaki hasta grupları yeşil, sarı ve kırmızı alanlara dağıtılmış
durumda. Yeşil alanlarda yer alan poliklinik hastalarından, doğru, bir miktar
bu katkı payı 5 lira artı 3 lira da reçete payı olarak alınıyor. 
Bakın,
yanık tedavileri ücretsiz olarak veriliyor. Burada gene kanser cerrahisiyle
uğraşan çok değerli milletvekillerimiz var; muhalefetten de var, onlara
sorduğumuzda da bugün kanser tedavilerinin devletimiz tarafından hiçbir ücret
alınmadan verildiği çok açık olarak ortadadır. 81 vilayetimizde bu tarzda
tedavi ihtiyacı olan bir hasta, bugün teknolojinin en son imkânlarıyla
Türkiye’nin pek çok yerinde radyoterapi, kemoterapi ve diğer işlemlere ücretsiz
olarak ulaşabiliyor. 
BÜLENT
YENER BEKTAŞOĞLU (Giresun) – Yoğun bakım, yoğun bakım…
VURAL
KAVUNCU (Devamla) – Biraz evvel yine kardiyovasküler cerrahiyle uğraşan bir
arkadaşımızla tekrar görüştüm ve teyit ettim. Bugün kardiyovasküler bütün
işlemler yani içindeki stent uygulamaları, kapak uygulamaları, “greft” ve buna
benzer bütün işlemler vatandaşın elini cebine atmadan hizmet aldığı ortamlardan
bir tanesi. Bu, pek çok gelişmiş ülkede bu şekilde sürdürülemeden mutlaka ek
ücretlerle devam ettirilen bir konu. Bugün hastalara sorduğumuzda ki soruyoruz,
bir kardiyovasküler cerrahisi için hizmet almış bir hastaya “Bu noktada
aldığınız hizmetlerle ilişkili çok para verdiğiniz, çok emek sarf ettiğiniz
söyleniyor. Buna ne dersiniz?” dediğimizde inanın, o halk diliyle “Bunu
söyleyeni Allah taş eder.” diye cevap veriyor, benden söylemesi. 
Şimdi…
MUSTAFA
AKAYDIN (Antalya) – Taş oldum!
VURAL
KAVUNCU (Devamla) – Yok efendim, taş olmadınız ama gerçek bu. 
Organ,
doku ve kök hücre nakilleri; bunlar yine ücretsiz olarak verilen hizmetler.
Hemodiyaliz tedavileri yine ücretsiz olarak veriliyor. Yine sınırlı sayıda
olmak üzere “koklear” implant yerleştirmesi işlemleri de ücretsiz verilen
işlemler arasında. 
Şimdi
fark ücretlerinden bahsederken burada çokça hizmet sayıldı, 16 kalem hizmet
sayıldı. Bakın, evet, telefon ücretleri verildi, bir kez daha tekrarlamayayım.
Bunlar birkaç liralık ücretler toplamda baktığınızda. Bir hasta birinci
basamağa gittiğinde 2 lira fark ücreti veriyor, ikinci basamağa gittiğinde,
reçete yazıldığında 8 lira fark ücreti veriyor, 3 kalemden fazla yazıldığında
reçete başına 1 liralık bir ücret veriyor. Bu kalemlerin hepsini topladığımızı
farz edelim. 
Ben
muhalefet partilerine şunu söylemek isterim: Bizim milletimiz hesabını gayet
iyi biliyor. Bugün sokağa çıktığınızda “AK PARTİ’nin bunca senelik başarısı
nedir?” diye sorduğunuzda bunun içine koyacağı en yüksekteki hizmetlerden bir
tanesi de sağlık hizmetidir.
AHMET
SELİM YURDAKUL (Antalya) – Artık değil, artık değil.
VURAL
KAVUNCU (Devamla) – Eğer söylediğiniz bu sağlık hizmeti anlamında vatandaş bu
kadar yüksek ücretlerle ve cebine dokunan, eskiye göre çok daha kötü bir
durumda bir hizmet almış olsaydı bize bu şekilde desteğini vermiş olmazdı.
Ben
biraz evvel yine “Bir ortalama vatandaş ne harcıyor?” diye Tavşanlı Devlet
Hastanesi Başhekimimizi aradım ve “Bugün muayene olan bir hastanın a’dan z’ye
ne kadar cebinden para çıkıyor?” diye sordum. Evet, İnternet’ten alırsa
“web”den ücretsiz randevu alıyor. Varsayın ki telefonla aldı, 2 lira alındı,
muayene olundu 5 lira, 3 liraya reçete yazıldı; 10 lira, üstüne 2 lira daha
konuldu; toplam 20 liranın altında. 
ÖZKAN
YALIM (Uşak) – Suriyelilere bedava, Suriyelilere bedava veriyorsunuz. 
VURAL
KAVUNCU (Devamla) – Uşakta da böyle efendim. 
ÖZKAN
YALIM (Uşak) – Hayır, Suriyelilere bedava veriyorsunuz. 
VURAL
KAVUNCU (Devamla) – Bakın, ben hekimim. 2002 yılında döneminizde ve ondan
önceki paydaş olduğunuz dönemlerde verilen hizmetlerde, bir de bunlara
sayılmayan, hani gayriresmî vardı ya, hani muayenehaneye gidilmeden, işte asıl
bıçak parası verilmeden yapılan hizmetler vardı ya rayici söyleyeyim, benim
ilçemde 80 lira muayene parasıydı, eve doktor gelirse -biz evde sağlık hizmeti
veriyoruz ya şu anda ücretsiz- o 1,5 ilâ 2 kat artardı. Bugün bir ameliyat
olmak için, bir kanser tedavisi olmak için -ulaşmaz da, hani oldu da ulaştı ya-
tarlasını, bağını, bahçesini her şeyini vatandaş satardı. Ne günlerden ne
günlere geldik. (AK
PARTİ sıralarından alkışlar) Bugün bizim geldiğimiz noktada…
ÖZKAN
YALIM (Uşak) – Türkiye Cumhuriyeti vatandaşı ikinci sınıf vatandaş yapıldı.
Suriyelilere bedava ama Türkiye Cumhuriyeti vatandaşına parayla. Hatta
gözlüğünün çerçevesini bile bedavaya alıyor. 
VURAL
KAVUNCU (Devamla) – Ben doktorum, bir hastamdan mazot parası istemekten ar
duydum, mazot parası istemekten ar duydum. Mazotunu bulsanız şoförünü
bulamazdınız, şoförünü bulsanız bir taşıma aracı şeklinde ambulansla
gönderirdiniz. 
Bunun
için, biz bu noktalarda bize bu fırsatı verdiğiniz için ayrıyeten teşekkür
ediyoruz. Bunu olumlu olarak değerlendiremeyeceğimizi söylüyor, hepinize
saygılarımı sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Kavuncu. 
ERKAN
AKÇAY (Manisa) – Sayın Başkan, sayın konuşmacı konuşması sırasında…
BAŞKAN
– Sesinizi duyamıyorum Sayın Akçay. 
ERKAN
AKÇAY (Manisa) – Sayın konuşmacı, konuşması esnasında “2002 yılında sizin
döneminizde…” diyerek Milliyetçi Hareket Partisinin hükûmet ortağı olduğu
dönemi kastederek sataşmada bulunmuştur. Farklı bir görüş ithaf etmiştir. Ahmet
Selim…
BAŞKAN
– Bir saniye Sayın Akçay. 
Şimdi,
Sayın Yalım oturduğu yerden Sayın Kavuncu’ya bir şeyler söyledi. Sayın Kavuncu
“Döneminizde ve ondan önce paydaş olduğunuz dönemlerde…” dedi. 
VURAL
KAVUNCU (Kütahya) – Dedim. 
BAŞKAN
- Doğrusu ben hedefi tarif etmekte zorlandım, cümlelerinizin hedefini.
Anlıyorum ki…
AHMET
SELİM YURDAKUL (Antalya) – Başkanım bizeydi ya.
BAŞKAN
– Bir saniye, Sayın Akçay bir saniye, sabırsız olmayın; bir açıklama yapıyorum.

ERKAN
AKÇAY (Manisa) – Bekliyorum efendim. Ben sesimi çıkarmadım Sayın Başkan yani
bir şey demedim. 
BAŞKAN
– Sayın Yurdakul, herhangi bir sorun mu var? 
AHMET
SELİM YURDAKUL (Antalya) – Hayır, bir şey demedi ki.
ERKAN
AKÇAY (Manisa) – Bir şey demedim ki efendim. 
BAŞKAN
– Hayır yani el kol işaretleriyle…
AHMET
SELİM YURDAKUL (Antalya) –El kol yapmıyoruz efendim.
BAŞKAN
– Bir şey yapıyorsunuz da.
AHMET
SELİM YURDAKUL (Antalya) – Evet, aynen böyle yapıyoruz. 
ERKAN
AKÇAY (Manisa) – Bir dakika…
Sayın
Başkan…
BAŞKAN
– Sayın Akçay, bir saniye efendim, cümlemi bitirmedim.
ERKAN
AKÇAY (Manisa) – Peki Sayın Başkan.
BAŞKAN
– Ben Sayın Kavuncu’nun cümlesinin açılımını yapıyorum. Öyle anlıyorum ki sizin
açıklamanızdan, bu cümlesiyle Milliyetçi Hareket Partisi Grubuna bir sataşmada
bulunmuştur.
Kim
konuşacaktır Sayın Akçay?
BAŞKAN
– Ahmet Selim Bey konuşacak.
RAMAZAN
CAN (Kırıkkale) – CHP ile MHP ortak olmadı Sayın Başkan. CHP ile MHP hiçbir
zaman ortak olmadı.
BAŞKAN
– Bir saniye sayın milletvekilleri, bir saniye efendim.
ERKAN
AKÇAY (Manisa) – Sayın Başkan, şunu ifade etmek isterim ki genellikle yerimden
söz aldığımda konuşma üslubumda jest ve mimik olarak el hareketleri yapmam
genel bir olay. 
BAŞKAN
– Hayır, el hareketi olarak sizi kastetmedim Sayın Akçay. Ben sizin
nezaketinizi biliyorum, Parlamento hukukuna ne kadar saygılı olduğunuzu
biliyorum; asla aklımdan öyle bir şey geçmez. Sayın Yurdakul’un arkadaki hareketlerini
kastettim. Bunun bir evveliyatı da vardı. Geçen gün burada gündem dışı
konuşmalar yapılırken Sayın Yurdakul ilk sırada konuşmacıydı, salonda olmadığı
için doğal olarak ikinci konuşmacıya geçtim. Kendisi yerine geldiğinde sinirli
bir şekilde el hareketleriyle bana oradan bir tavırda bulundu. Aynı tavrı şimdi
gördüm. Bunu sadece hatırlattım.
Buyurunuz
Sayın Yurdakul.
AHMET
SELİM YURDAKUL (Antalya) – Siz de el hareketleri yapıyorsunuz Sayın Başkan. Bu
size karşı tavır değil. 
Dünkü
olayı da söylemeyin. 
BAŞKAN
– Bir şey mi söylediniz Sayın Yurdakul?
AHMET
SELİM YURDAKUL (Antalya) – Dünkü olayı dün söyleseydiniz keşke ki ben de cevap
verseydim. 
BAŞKAN
– Bakın, karşılıklı diyalog yeri değil. 
Buyurunuz,
konuşmanızı yapın. 
AHMET
SELİM YURDAKUL (Antalya) – Evet, ben de aynı fikirdeyim.
BAŞKAN
– Sayın Yurdakul, lütfen…
VIII.- SATAŞMALARA İLİŞKİN KONUŞMALAR
1.- Antalya Milletvekili Ahmet Selim
Yurdakul’un, Kütahya Milletvekili Vural Kavuncu’nun MHP grup önerisi üzerinde
yaptığı konuşması sırasında Milliyetçi Hareket Partisine sataşması nedeniyle
konuşması
AHMET
SELİM YURDAKUL (Antalya) – Sayın Başkan, değerli milletvekilleri; öncelikle,
Sayın Vural Bey’e teşekkür ederiz çünkü gerçekten de verdiği rakamlar doğru.
2014’te, Sayın Başkan, evet, yüzde 17,8 ama rakamsal olarak da söyleyin ki
vatandaşlarımız anlasın. Mesela, 16,8 milyar TL vatandaş cebinden para
harcamış. 2015’te bu 20 milyara çıkıyor. Böyle açıklarsak vatandaşlarımız daha
iyi anlar. 
İkincisi:
Amerika Birleşik Devletleri’yle bizi kıyaslamanız doğru değil çünkü Amerika
Birleşik Devletleri’ndeki millî gelir ile bizim millî gelirimiz aynı değil.
Vatandaşımız cebinden para ödeyemiyor. Size biraz önce rakamları açıkladım ben;
asgari ücretle geçinenlerin, emeklilerin, yoksulluk içerisinde geçinenlerin hepsinin
sayısını açıkça verdim. Dolayısıyla, o kıyaslama yanlış. 
Bir diğeri ise
diyorsunuz ki: “Kanserli hastalarımız rahatlıkla tedavi oluyor ücretsiz.”
Doğru. Fakat örneğin, akciğer kanserinde hastalarımızın tanı ve tedavisindeki
gecikme kaç gündür Sayın Vural Bey? Yüz günün üzerinde. Hastalarımıza ne zaman
tanı koyuyoruz biliyor musunuz? Akciğer kanserli hastalarımızın maalesef yüzde
83’üne evre 3 ve 4’te yani son evrelerde tanı koyuyoruz. Niçin biliyor musunuz?
İşte bu sistem yüzünden, koruyucu tedavi hizmetlerine öncelik vermediğiniz
için. Bunlara öncelik verirseniz başarı sağlanır. Bunlar siyasetüstü
noktalardır.
Bir diğer nokta
ise bıçak parası. Sayın Başkan, şu anda üniversite hastanesinde veya
getirdiğiniz kanunla devlet hastanelerinde de eğer hocaya muayene olacaksanız
hemen 100 lira ödüyorsunuz ortalama, ameliyat olacaksanız bin lira ile 5 bin
lira arasında ek katkı parası ödemek zorunda kalıyorsunuz. İşte bu bıçak
parasını ortadan kaldırmadınız, resmîleştirdiniz. Biz buna karşıyız. Bunu
kaldırın. Çünkü parası olan var, parası olmayan var. Kanserli bir hasta için
herkes, annesi, babası, çocukları için tüm varını yoğunu ortaya koyar, her
şeyini satar o ameliyatı hocaya yaptırır. Siz yaptırmaz mısınız? Öyleyse gelin,
şöyle teklif yapıyorum bakın…
(Mikrofon
otomatik cihaz tarafından kapatıldı)
AHMET SELİM
YURDAKUL (Devamla) – Bütün herkesi, ameliyat olacak herkesi, katkı payı
ödemeksizin kanserli hastalar gibi tüm hastalarımızı hocalar ve uzmanlar
ameliyat yapsın. Bunda ne var? Madem ekonomimiz iyi, öyle değil mi Sayın
Başkan? 
Sevgi ve
saygılar sunuyorum. (MHP sıralarından alkışlar) 
RAMAZAN CAN
(Devamla) – Siz iktidara gelirseniz yaparsınız.
BAŞKAN –
Teşekkür ederim Sayın Yurdakul.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, vatandaşlarımızın sağlık
harcamalarındaki artışın yol açtığı sosyoekonomik sorunların araştırılarak
alınması gereken önlemlerin belirlenmesi amacıyla Antalya Milletvekili Ahmet
Selim Yurdakul ve arkadaşları tarafından Türkiye Büyük Millet Meclisi
Başkanlığına verilmiş olan (10/169) esas numaralı Meclis Araştırması
Önergesi’nin ön görüşmelerinin, Genel Kurulun 5 Mayıs 2016 Perşembe günkü
birleşiminde yapılmasına ilişkin önerisi (Devam)
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY
(İstanbul) – Yoklama istiyoruz Sayın Başkan.
BAŞKAN – Bir
yoklama talebi vardır öneriyi oylarınıza sunmadan önce. O nedenle buna ilişkin
işlemleri gerçekleştireceğim.
Sayın Altay,
Sayın Özcan, Sayın Kuyucuoğlu, Sayın Yiğit, Sayın Tuncer, Sayın Ali Şeker,
Sayın Öz, Sayın Bektaşoğlu, Sayın Akyıldız, Sayın Bozkurt, Sayın Yalım, Sayın
Akaydın, Sayın Çamak, Sayın Özdemir, Sayın Altaca Kayışoğlu, Sayın Nurlu, Sayın
Yıldız Biçer, Sayın Bekaroğlu, Sayın Yüksel, Sayın Sarıhan.
Yoklama için iki
dakikalık süre veriyorum.
(Elektronik
cihazla yoklama yapıldı)
BAŞKAN –
Toplantı yeter sayısı yoktur.
Birleşime on
dakika ara veriyorum.
Kapanma Saati:16.14
ÜÇÜNCÜ OTURUM
Açılma Saati: 16.27
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Üçüncü
Oturumunu açıyorum.
III.- YOKLAMA
BAŞKAN
- Milliyetçi Hareket Partisi grup önerisinin oylanmasından önce istem üzerine yapılan
yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, vatandaşlarımızın sağlık
harcamalarındaki artışın yol açtığı sosyoekonomik sorunların araştırılarak
alınması gereken önlemlerin belirlenmesi amacıyla Antalya Milletvekili Ahmet
Selim Yurdakul ve arkadaşları tarafından Türkiye Büyük Millet Meclisi
Başkanlığına verilmiş olan (10/169) esas numaralı Meclis Araştırması
Önergesi’nin ön görüşmelerinin, Genel Kurulun 5 Mayıs 2016 Perşembe günkü
birleşiminde yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
2.- HDP Grubunun, kadına yönelik şiddetin
aile içindeki yansımalarının araştırılması, ev içi şiddetin engellenmesine
yönelik mevcut düzenlemelerin kapsamlı bir şekilde incelenmesi amacıyla Türkiye
Büyük Millet Meclisi Başkanlığına verilmiş olan (10/52) esas numaralı Meclis
Araştırması Önergesi’nin ön görüşmelerinin, Genel Kurulun 5 Mayıs 2016 Perşembe
günkü birleşiminde yapılmasına ilişkin önerisi
5/5/2016
Türkiye Büyük Millet Meclisi Başkanlığına
Danışma
Kurulunun 5/5/2016 Perşembe günü (bugün) yaptığı toplantısında, siyasi parti
grupları arasında oy birliği sağlanamadığından, grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Ön Görüşmeler” kısmında yer alan (10/52) esas numaralı kadına
yönelik şiddetin aile içindeki yansımalarının araştırılması, ev içi şiddetin
engellenmesine yönelik mevcut düzenlemelerin kapsamlı bir şekilde incelenmesi
amacıyla bir Meclis araştırması açılmasına ilişkin önergelerin görüşülmesinin
Genel Kurulun 5/5/2016 Perşembe günlü birleşiminde birlikte yapılması
önerilmiştir.
BAŞKAN
– Halkların Demokratik Partisi Grubu önerisi lehinde Dirayet Taşdemir, Ağrı
Milletvekili.
Buyurunuz
Sayın Taşdemir. (HDP sıralarından alkışlar) 
DİRAYET
TAŞDEMİR (Ağrı) – Sayın Başkan, değerli milletvekilleri; grubumuzun kadına
yönelik şiddetle ilgili verdiği araştırma önergesi üzerine söz almış
bulunmaktayım. 
Kadına
yönelik şiddet, açıkçası ülkemizin en temel sorunlarından biri ama maalesef,
bu, kadına yönelik şiddet sürekli kişiselleştirilerek, normalleştirilerek
görünmez kılınmaya çalışılıyor. Bizler biliyoruz ki bunun tarihsel, ideolojik
ve aktüel nedenleri mevcut. 
Tarihte
karanlık çağlar önce hep kadınların köleleştirilmeye çalışılmasıyla
başlamıştır. Önce kadınların emeğine el konulup, kadınlar kimliksizleştirilip
bir anlamda kuşatma altına alınarak yeni sistemler inşa edilir. Bugün
yaşadığımız da bu anlamda tam bir karanlık çağ. 
Yine,
kadınlar üzerinden toplum susturulmaya, itaate zorlanarak sessiz, renksiz,
cinsiyete duyarsız bir toplum inşa edilmeye çalışılıyor. Kadınların talepleri,
kadınların istemleri marjinalleştiriliyor. Kadının adının olmadığı, kadının
sözünün olmadığı bir sistem bu şekilde yeniden inşa edilmek isteniyor. Onun
içindir ki kadına yönelik şiddet, kadına uygulanan zulüm bir anlamda
normalleştirilip, bir şekilde üstü de örtülüyor. Nüfusun yüzde 50’si kadın.
Biliyorsunuz ki bu kadınların yarısından fazlası evde, sokakta ve yaşamın her
alanında bir anlamda şiddete maruz kalıyor. Yaşamının bir döneminde şiddet
görmeyen hemen hemen hiçbir kadın, maalesef, bulunmamakta. Bu veriler bize şunu
gösteriyor ki: Kadına yönelik şiddet örgütlü ve yapısallaşmış bir sorundur. 
Şiddeti
uygulayan erkekler ise genelde psikolojik sorunları olan, madde bağımlısı ve
anormal kişiler olarak resmediliyor. Dolayısıyla, bu şiddeti uygulayan
erkekler, şiddeti uygulayanlar bir anlamda meşru gösterilmeye çalışılıyor.
Dolayısıyla, bu şiddeti uygulayanların psikolojik problemlerine bağlanarak
şiddet; yoksulluk, eğitimsizlik gibi kategorilerle ifade ediliyor. Oysa biz
biliyoruz ki şiddet uygulayan erkeklerin çoğu normal yaşamda itibarı olan,
saygınlık gören erkekler. Birçoğu hatta bu Mecliste, bu kürsüde milletvekili
olabilecek kadar da saygın ve itibarlı. Ama bu normal erkekler ne zaman
kadınlara şiddet uyguladıysa, o zaman, bir şekilde, şiddet anormalleştiriliyor
ve erkekliğin bu konudaki sorumluluğu ve şiddetin aslında temel nedeni
örtbas ediliyor. 
Şiddetin,
sıkça vurgulandığının tersine, erkeğin güçsüzlüğünden değil; erkekliğini
vurgulama ihtiyacından yani toplumda başlı başına bir değer olan erkeklik
gücünün ifade edilmesinden kaynaklandığını da biliyoruz. Hükûmet de bu
değerleri, açıkçası, politikalarıyla destekleyerek güçlendiriyor ve bu
politikalar kadınlara şiddet olarak geri dönüyor. 
Kadına
sokakta, evde, işte yöneltilen şiddet o derece normalleşmiş ki siyasetin
üretildiği en üst makam olan Mecliste bile kadınlara yönelik şiddet uygulanıyor.
Biliyorsunuz ki dokunulmazlıkların kaldırılmak istendiği komisyonda bir AKP’li
vekil, bir kadın vekile “Seni döverim.” şeklinde bir ifade kullanmıştı. Şimdi,
biz bu erkeği nasıl tanımlayacağız? Alkole mi bağımlı, psikolojik sorunları mı
var, yoksa gerçekten erkeklik değerleriyle eğitilmiş, erkeklik değerleriyle
beslenmiş, normal bir erkek mi; bunun cevabını da biz sizlerden bekliyoruz
çünkü biz, bunun tanımını yapamadık maalesef. 
AKP’li
vekiller, kadınları koruyan düzenlemeleri de kadınların fırsatçılığı olarak
yorumlayabiliyorlar. Bir AKP’li vekil, benim bizzat üyesi olduğum ismi
“boşanmaların sebeplerinin araştırılması” olan ama boşanmaların sebeplerini
değil, her koşulda, boşanmaların önlenmesi için çalışan Komisyonda bazı
kadınların gayriahlaki yaşantısını devam ettirmek amacıyla kocasını uzak tutmak
için şiddet gördüğü şeklinde yanıltıcı beyanlarda bulunduğunu bile iddia etti. 
Başka
bir vekil, şiddet davalarında kadınların beyanının esas alınmasını doğru
bulmadığını ifade etmiştir. 
Her
koşulda, ilk sorgulayan, ilk sorgulanan genelde kadınlar oluyor. Maalesef, bu,
şiddetin önlenmesi, kadınların sorunlarının araştırılması için kurulan
araştırma komisyonlarında da benzer uygulamaları, benzer zihniyeti biz
görüyoruz. 
Şimdi
de İstanbul Sözleşmesi’nde yasaklanan ara buluculuk gündeme getirilmeye
çalışılıyor. Toplumsal alanda, erkeklerle eşit olma olanaklarına sahip olmayan
kadınlar için ara buluculuk, kadının hayatını erkeklerin insafına teslim
etmektir. Erkek ve onun karşısında dezavantajlı olan kadın arasında güç
eşitsizliğini görmeden bu ara buluculuk kurumunu kurumsallaştırmak, aslında
kadınları tekrar şiddet döngüsüne geri döndürmek anlamına gelir. Dolayısıyla,
bu ara buluculuk kurumunu kurumsallaştırmak yerine bireyleri güçlendirin.
Bireyler eğer evlenecekse, boşanacaksa bunun kararını bireyler versin;
kurumlar, ara bulucu kurumlar değil. 
Dolayısıyla,
bu ara bulucu kurumlardan geri eve dönen birçok kadın katledildi, kadın
cinayetlerine kurban gitti. Çocuklar, bu döngünün içerisinde şiddet görüyor ve
şiddete tanıklık ediyor. 
Şiddetle
mücadelede, erkeğin şiddet uygulamasının hedef alması gerektiği gibi,
kadınların şiddetle mücadele yöntemi olarak kendi kendine suçlanmasının,
cezalandırılmasının önüne geçecek önlemler de alınmalıdır. Buna karşın, Hükûmet
kadınların tek değerini aile üzerinden tanımlayarak kendileri için bir şey
istemelerini bile sorun hâline getiriyor. Unutulmamalı ki şiddete maruz kalma
süreci, kadınlar açısından bakıldığında bir değersizleştirme sürecidir. “Kadın”
kelimesiyle bile barışmayan bir yaklaşım kadınlara bir kadın olarak sahip
oldukları değeri nasıl teslim edebilir? Mecliste kadına şiddet uygulamak
isteyen bu zihniyetin uzantılarının, hak arayan, alanlara çıkan, mücadele eden
örgütlü kadınlara neler yaptığını da sizler varın düşünün. 
Kadınların
ekonomik, siyasal, kişisel özgürlüğü için farklı alanlarda mücadele eden
kadınlar ve kurumlar Hükûmetin hedefi hâline geliyor. Kadınların bilincinin
açığa çıkmasından, politika yapmasından ve karşılarında bir güç olarak yer
almasından duyulan korkuyla baskılar karşısında geri adım atmayan kadınlar
saldırılara maruz kalıyor. 
Kâr
ve sermayeye dayalı bir ekonomi içinde, emeği görünmez kılınmış, ücretsiz işçi
konumunda tutulmuş, mülksüzleştirilmiş ve kimliksizleştirilmeye çalışılan kadınların
örgütlü sesi olan Kongreya Jinen Azad, tam da bu gücü nedeniyle son dönemde
doğrudan ve apaçık şekilde baskı altına alınıyor. 1990’lardan bu yana örgütlü
olan ve 2013’ten itibaren “Demokratik, Özgür Kadın Hareketi” ve sonrasında
“Kongreya Jinen Azad” olarak örgütlenen Kürt kadınları devletin her türlü
şiddetiyle bugün yüz yüze. Kadınların ekonomik olarak güçlenmesi, şiddetin
önlenmesi, kadınların karar verme mekanizmalarına eşit katılımı için çalışma
yürüten KJA aktivistleri gözaltına alınıyor, tutuklanıyor, KJA’nın dergilerine
el konuluyor. Tutuklanan aktivistlerin iddianameleri trajikomik gerekçelerle
dolu: 8 Marta katılmak, Sığınaklar Kurultayı’na katılmak; kadınların politik
yaşama, siyasi yaşama, sosyal yaşama, ekonomik yaşama katılımı için düzenlenen
konferanslar, çalıştaylar ve atölyeler suç gibi gösteriliyor; bundan kaynaklı
da kadın aktivistler tutuklanıyor. KJA’nın geçen ay derneğine baskın
düzenlendi, birçok KJA aktivisti -onlarcası hatta- şu an tutuklu, birçoğu
soruşturmalarla yüz yüze. Bu anlamdaki çalışmalarına yönelik bu saldırıların
nedenlerini açıkçası biz çok iyi biliyoruz. Eğer bu örgütlü kadın gücü olmamış
olsaydı yerel yönetimlerde eş başkanlık, meclislerde eşit temsiliyet
olmayacaktı. KJA’nın “Kadın özgürleşirse toplum özgürleşir.” şiarıyla
çalışmalarını yürütmesi aslında tam da kadın öncülüğünde özgürleştirilmek
istenen topluma karşı duyulan korku ve kaygıdan ileri gelmektedir. Çünkü kadın
özgürlüğüyle, kadın öncülüğünde özgürleşecek olan toplum açıkçası bu karanlık
zihniyetin korkulu rüyasıdır. 
(Mikrofon
otomatik cihaz tarafından kapatıldı)
DİRAYET
TAŞDEMİR (Devamla) – Abluka altına alınan kentlerde kadınların hedef alınması
da bu nedenle tesadüfi değildir. Abluka altına alınan kentlerde, özellikle
Cizre’de, Nusaybin’de, Silopi’de 99’a yakın kadın katledildi, kadınların
bedenleri teşhir edildi. Kadınların bedenlerinin teşhir edilmesi IŞİD
zihniyetiyle bir paralellik gösteriyor, sizler de biliyorsunuz ki IŞİD Musul’da
kadınları köle pazarlarında satarak teşhir etti. 
İLKNUR
İNCEÖZ (Aksaray) – Sayın Başkan, süresi bitmiştir, konuşmasını tamamlasın.
DİRAYET
TAŞDEMİR (Devamla) – Nusaybin’de, Cizre’de, Silopi’de ve Yüksekova’da da sizler
kadın bedenini teşhir ederek açıkçası IŞİD’le nasıl ideolojik, felsefik bir
benzerlik içinde olduğunuzu da kanıtladınız. (HDP sıralarından alkışlar)
BAŞKAN
– Teşekkür ederim Sayın Taşdemir.
Önerinin
aleyhinde Deniz Depboylu, Aydın Milletvekili.
Buyurunuz
Sayın Depboylu. (MHP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Başlamış bir işlem var. Söz talebinizi gördüm, konuşmalar bitince talebinizi
değerlendireceğim Sayın Kerestecioğlu.
FİLİZ
KERESTECİOĞLU DEMİR (İstanbul) – Teşekkür ederim.
BAŞKAN
– Buyurunuz Sayın Depboylu.
DENİZ
DEPBOYLU (Aydın) – Sayın Başkan, saygıdeğer milletvekilleri; kadına yönelik
şiddet üzerinde görüşlerimizi belirtmek üzere Milliyetçi Hareket Partisi Grubu
adına söz almış bulunmaktayım. Sizleri saygıyla selamlıyorum.
Konuşmama
başlamadan önce, şiddetin evrensel boyutta, yıkıcı, istismarcı, masum kusurlu
ayırmamak üzere hareket eden türü terörü şiddetle kınıyor; bugüne kadar terörün
bizden aldığı canlara, şehitlerimize Allah’tan rahmet diliyorum. Bugün
Nusaybin’de bir şehidimiz daha var, yüce Türk milletinin başı sağ olsun, nur
içinde yatsınlar her biri.
Yine
bugün, değerli milletvekilleri, dünyanın en güzel, en kutsal duygularından biri
olan annelik duygusuna kadınları kavuşturarak aileleri sevindiren, bir bebeğin
dünyaya geldiğinde ilk kez elini tutarak yardım eden saygıdeğer ebelerimizin
günü. Kendilerinin de yürekten sevgiyle saygıyla günlerini kutluyorum.
Ebeler
Günü vesilesiyle insanın doğumunu da kutlarken doğan masum, özünde temiz olan
bir varlığın, insanın yaşadığı süreç içerisinde şiddeti öğrenmesi ve hatta,
maalesef, şiddete belli zamanlarda maruz kalması ve daha da kötüsü şiddeti
başkaları üzerinde uygulaması ne kadar acı. Maalesef, bu şiddetin de daha çok
insanoğlunun kendini dünyaya getiren, fedakârlıklarla büyüten türüne yani
kadınlara yönelik olması daha da acı. Şiddet, maalesef her yerde: Evde, okulda,
sokakta, trafikte, maalesef Mecliste ve en çok da evlerde, dört duvar arasında.
Ve yine maalesef çoğu gizli kalıyor, anlatılamıyor. Fiziksel şiddet belki bir
derecede ortaya çıkarılabiliyor ama özellikle cinsel şiddet hiçbir zaman söz konusu
olmuyor ve mağdurlar yardım almaktan uzak kalıyor. 
Şiddetin,
uygulanan kişiden öte tanık olanlara da zararı anlatılmayacak kadar fazla.
Şiddet dediğimizde genellikle de aklımıza fiziksel ve cinsel şiddet geliyor ama
kadınlarımızın uğradığı şiddet türü bunlarla sınırlı kalmıyor; sözel şiddet ki
en fazlası, duygusal şiddet, ekonomik şiddet, ısrarlı takip -bu da bir şiddet
türü ve son zamanlarda şiddet türleri içerisinde incelenip bu konuda da
istatistik çalışmaları yapılmakta, ne yazık ki, kadınlarımızın bundan
mağduriyetinin çok daha fazla olduğu görülmekte- yine, son yıllarda
teknolojinin gelişmesiyle birlikte siber şiddet. 
“Kadınlar
hayatlarının herhangi bir döneminde hangi tür şiddetlere maruz kalıyorlar ve
bunların oranı nedir?” diye bir araştırma yapılmış ve maalesef, hayatları
boyunca şiddete uğrayan kadınların oranı toplum içinde yüzde 44,2. Kadınların
yüzde 68’i eşinden, yüzde 25’i annesinden, yüzde 24’ü babasından ve hatta yüzde
13’ü kayınvalidesinden, yüzde 5,3’ü de görümcesinden şiddet görüyor yani şiddet
sadece erkeğin uyguladığı şiddetle de sınırlı kalmıyor. Kadınların yüzde 26’sı
18 yaşını tamamlamadan evlenmişler; toplumda yapılan anketlerden ortaya çıkan
sonuç.
Yine,
erken yaşta evlenen kadınların yarısı fiziksel ya da cinsel şiddete maruz
kalıyor. 18 yaşından sonra evlenen kadınların üçte 1’i şiddete uğruyor. Duruma
baktığımızda, erken evliliklerin de ne kadar zarar verdiğini görüyoruz. Erken
evlilik, özellikle küçük yaşta evlilik maalesef şiddetin daha büyük boyutta
yaşanmasına sebep oluyor. Bu noktada, bizim mevzuatlarımıza da dönüp bakmamız
gerekiyor. Dinî nikâhtan sonra medeni nikâh aranmamasına yönelik çıkan kararı
da burada huzurlarınızda eleştirmek istiyorum çünkü küçük yaşta evliliklerin,
hatta ikinci, üçüncü evliliklerin önünü açmakta; bu sorunu da bir an önce
çözmemiz gerekiyor.
Kadın
cinayetleri son on yılda yüzde 1.400 arttı; 2015 yılında 303 kadınımız
öldürüldü, 2013’te 237, 2014’te 294. 1 Ocak 2016’dan bu yana 64 kadın cinayete
kurban gitti ama sadece cinayetle sınırlı kalmıyor; baktığımızda, en fazla
sözel şiddeti görüyoruz ki yüzde 91; yapılan istatistik çalışmalarında böyle.
Bunun dışında, tokat, dayak, tehdit, daha sıralayabileceğimiz birçok şiddet
türü var. 
“Nedenleri
nedir?” diye baktığımızda, kadınlara sormuşlar özellikle, “Neden şiddete
uğruyoruz veya uğruyorsunuz?” denildiğinde, en fazla iletişim eksikliği ortaya
çıkmış. Ekonomik sorunlar yine bunu takip ediyor yüzde 37’yle ve ruhsal
problemlerden bahsedilmiş, bunu takip eden diğer sorunlar da var. 
Şiddetin
mağdur üzerindeki etkisi çok yıkıcı, psikolojik sorunlara sebep oluyor yüzde 43
oranında. Yine, kendini değersiz hissetme, şiddeti gösterenden nefret etmeye
başlama ve bu nefretin belli cinse veya belli kitleye doğru yönelmesi,
maalesef, karşılaştığımız sorunlardan bazıları. Ama, bunları şöyle bir
gruplayacak olursak, aile içi şiddetin tetiklediği ruhsal hastalıklar: Yüzde 64
travma sonrası stres bozukluğu diyebiliriz. Olayı yeniden yaşama, kaçınma,
aşırı uyarılma, olumsuz düşünceler ve hislerle dolu olan bu süreç kadınlar için
oldukça yıkıcı ve şiddetin bir yandan da devam ettiğinin göstergesi yani o anla
sınırlı kalmıyor, devam ediyor, ruhsal hayatında devam ediyor. Yüzde 48’i
depresyon geçiriyor, yüzde 12’siyse intihara teşebbüs ediyor. 
Kadınların
üçte 1’i hukuki hakları hakkında hiçbir şey bilmiyor, yüzde 19’u hukuki
haklarını bildiğini söylüyor. Demek ki bu konuda da oldukça yetersiziz. 
Kadınlara
sorulmuş, şiddet uygulanan kadınlara “Destek alıyor musunuz?” diye, yüzde 75’i
“Hayır.” demiş, yüzde 24’ü “Evet.”, küçük bir oran da cevap vermemiş. Bu
durumda da devleti yöneten Hükûmetin, şiddet gören kadınların şiddet görmesini,
tüm kadınların şiddet görmesini engelleyemediği gibi, şiddet gören kadınlara da
gerekli yardımların ulaşmasını sağlayamadığını gösteriyor. 
“Şiddete
maruz kalınca ne yaparsınız?” diye sorulduğunda, ne acıdır ki yüzde 63’ü
şiddete bir şekilde karşılık veriyor, hiçbir şey yapamazsa beddua ediyor. Ama,
daha kötüsü ne biliyor musunuz? Şiddet uygulanan kişi maalesef şiddet
uygulamaya başlıyor, özellikle de bu şiddet evde gücü yetenin gücü yettiğine
doğru oluyor. Yani, söz konusu ortamda çocuklar da, şiddete tanık olduğu
yetmiyormuş gibi, bir şekilde şiddete maruz kalıyor. 
Aile
içi şiddet çocukları nasıl etkiliyor? Bir kere ikincil travmalar yaşanıyor.
Eşine şiddet uygulayan bir baba, büyük bir ihtimalle, büyük bir olasılıkla ve
istatistiklerden elde ettiğimiz sonuçlara göre, çocuğuna da şiddet uyguluyor.
Şiddete uğrayan çocuk da şiddet uygulama eğiliminde oluyor. Şiddet, erkekleri
bir şekilde böyle etkiliyor yani küçük yaşta erkek çocuk annesinin şiddet
gördüğüne tanık olduğunda, ileride bu şiddeti kendi eşine ve ailesine yansıtma
ihtimali de yüksek oluyor. Maalesef, Türkiye’de erkeklerin üçte 1’i şiddet
uyguluyor ve şiddet uygulayanların yarısı da babasını şiddet uygularken görmüş.
Bu durumda, bakıyoruz ki rol model alma durumunda babanın etkisi gerçekten çok
büyük. 
Şiddet
Önleme ve İzleme Merkezleri var, ŞÖNİM’ler. Bunlara baktığımızda, bunların da
yetersiz olduğunu görüyoruz. Lokasyonları erişime uygun değil, yeterli ve
gerekli sayıda uzman bulunamıyor. Sadece 14 ilde pilot uygulama var, maalesef
yaygınlaştırılmamış. Mevzuat birliği, uygulanan testler ve birtakım
envanterlerde de ortaklık sağlanamamış. Maalesef, şiddet gören kadınların da
sığınabileceği yerler sınırlı, yetersiz. 
ŞÖNİM’lerin
kurulmasıyla hedeflenen şiddet mağdurları için “Tek Kapı Sistemi” hayata
geçirilmek zorunda. Kadına yönelik şiddet, suçların nitelikli hâli olarak
düzenlenmeli ve en ağır cezayla müeyyideye bağlanmalıdır. Failler hak ettikleri
cezayı almamaktadırlar, buna özellikle dikkat çekmek istiyorum. Maalesef şiddet
uygulayan kişiler, efendim “Pişmanım.” dedi, kravat taktı, takım elbise giydi
geldi, derken bir şekilde cezadan kurtuluyorlar. Bunların da engellenmesi
gerekiyor.
Şiddetle
mücadelede korunmaya ihtiyaç duyan mağdurlarımızın omzuna yüklenmiş yük. Biz
Milliyetçi Hareket Partisi olarak seçim beyannamemizde şiddete uğrayan tüm
kadınların avukat, mahkeme giderlerinin, masraflarının devlet tarafından
ödenmesi gerektiği kanaatinde olduğumuzu bildirmiştik. Umarız bunu AKP de
dikkate alır, bu kadınlarımıza daha iyi bir yardım sağlar. 
Mahkemeler
tarafından verilen tedbir kararları da şiddet mağdurlarının ihtiyaçlarını
karşılamaktan uzak. Ailelere yönelik yapılması gereken çok çalışma var; uzman
desteği lazım, aileleri izleyen uzmanların olması lazım. Maalesef, Hükûmetin
çok fazla eksiği olduğu için şiddet hızla tırmanıyor. 
Bütün
bu bilgileri size sunuyorum ve saygılarımla selamlıyorum. (MHP sıralarından
alkışlar)
BAŞKAN
– Teşekkür ederim Sayın Depboylu.
Önerinin
lehinde Gamze Akkuş İlgezdi, İstanbul Milletvekili.
Buyurunuz
Sayın Akkuş İlgezdi. (CHP sıralarından alkışlar)
GAMZE
AKKUŞ İLGEZDİ (İstanbul) – Sayın Başkan, değerli milletvekilleri; kadına
yönelik şiddetin araştırılması amacıyla Halkların Demokratik Partisi tarafından
verilen Meclis araştırması önerisi üzerinde konuşmak için lehte söz aldım.
Bugünkü
konuşmama, kadına şiddetle ilgili bir gazete haberiyle başlayacağım, 16 yaşında
görücü usulüyle evlendirilen, eşinden şiddet gören bir kadının dramıyla. Aynen,
gazete haberinde kadının söylediklerini aktarıyorum. Bu arada, şunu da
söyleyeyim: Eşi tarafından yüzüne kezzap atılarak yüzü tanınmayacak hâle
getirilmiş bir kadın. “2 çocuk annesiyim. Burada bir odanın içinde kalıyorum.
Çocuklarım sürekli yanıma gelip benden bir şeyler istiyor. Gece yarısı su
isteyince kalkıp veremiyorum, ağladığı zaman ‘anne’ diye ağlıyor. Ellerinden
tutup kaldıramıyorum. Çocuklarımı yanıma alabilmek için bu olayları yaşadım.
Benden uzak duruyorlar çünkü eski annelerine benzemiyorum.” diyor anne. Burada
anneye mi üzülelim, çocuklara mı? 
Evet,
değerli vekiller, bugün Türkiye’de, kadınların uzun yıllar verdiği mücadeleler
sonucunda elde ettiği kazanımların tehdit altında olduğu karanlık günlerden geçiyoruz.
Bugün ülkemizde, kadınlarla ilgili devlet politikası, kadına karşı şiddeti
önlemekten uzak ve hatta teşvik edici, cinsiyetçiliği pekiştirici ve kadını
toplumsal hayattan dışlayıcı. Yani gerici bir karanlık etrafımızı adım adım
kuşatmıştır. 
Kadın
hakları savunucularının yaşamın aktığı her alanda, Meclis komisyonlarında,
alanlarda ve adalet saraylarında, iktidarınızın politikalarını
eleştirmelerinden daha doğal bir şey olamaz bu durumda çünkü toplumsal alanı ve
kadının statüsünü gericileştirmek için özel bir çaba sarf ettiğinize şahit
oluyorlar. Ve ne yazık ki iktidar, bu çabanın öznesi olarak da kadınları
görüyor, siyasetinin merkezine kadını oturtuyor; canı istiyor, hedef tahtası
yapıyor; canı istiyor, özgürlük simgesi hâline dönüştürüyor yani iktidar,
kadını kullanıyor. Bu bakımdan kadına yönelik her türlü şiddeti adli bir vaka
değil, ülkedeki gerici siyasetin doğrudan bir sonucu olarak görmeliyiz. Çünkü,
bizler, ifade özgürlüğümüzü kullandığımızda erkek şiddetine, haklarımızı talep
ettiğimizde ise kolluk kuvvetlerinin şiddetine maruz kalıyoruz. Şurası açıktır
ki kadının sadece kamusal alandan değil, hayatın her alanından çekilmesini
isteyen bir iktidar var. Bu yüzdendir ki eve kapanan, çocuklarına bakan,
namusla çerçevelenen, herhangi bir konuda görüşü olmayan, kısacası yok hükmünde
olan bir kadın istiyorlar. Yani öznesi “kadın”, yüklemi “yok saymak” olan bu
anlayışın sonucunda Türkiye’de kadın olmak daha da zorlaşıyor. 
Evet,
bu ülkede, giydiğiniz hırkadan, üzerinizdeki bluzdan, ayağınızdaki ayakkabıdan,
hatta makyajınızdan tahrik olan ve bu yüzden sizinle kendini tatmin etmeyi hak
gören bir anlayış var. Eşitlik taleplerinize tahammül edemeyen erkeklerin,
siyasilerin ve devlet temsilcilerinin baskıları var. Kadına yönelik şiddeti
sadece cinsiyete indirgemeye çalışan bir zihniyet var. Üstelik şiddetin
fiziksel, cinsel, ekonomik ve psikolojik boyutlarını görmek istemeyen bir yapı
var. Mesela, bir adres sorarsınız, torununuz yaşında bir gencin tecavüzüne
uğrayabilirsiniz; maaş kartınız çalınır, sesinizi çıkartırsanız hayatınızı
kaybedersiniz; hesabı sorulmaz. Kadınsınız ya bu ülkede yaşınızın bir önemi
yoktur. 6 yaşındaki Gizem gibi akrabanız tarafından tecavüze uğrar, öldürülür,
ormana atılabilirsiniz; katiliniz bir takım elbise giyinir, iyi hâlden yararlanır;
ölen öldüğüyle kalır. 17 aylık minik bir yavruya 3 kişi tecavüz edebilir,
üstelik “Çok güler yüzlü bir çocuktu.” diye de ifade verebilirler. Adalet
ararsınız, bulamazsınız. Evet, birer birer öldürülüyoruz, yetmiyor yaşayan
ölülere dönüştürülüyoruz yani kimliği bilinmeyenlere ancak ecelimizle değil,
elinizle, dilinizle öldürülüyoruz. 
Bulamadığınız
adaletten size küçük örnekler vereyim: “Bir kereden bir şey olmaz.” dediğiniz
için, “O saatte ne işin vardı?” dediğiniz için, “Kadın gülmez, kadın konuşmaz.”
dediğiniz için, “Kadınlardan alınacak eğitime ihtiyacımız yok.” dediğiniz için,
“Bizi kadın gibi yaşatamazsınız.” dediğiniz için, “Cinayetleri sağır sultana
duyurmaya gerek yok.” dediğiniz için, “Kadına karşı şiddetle uğraşacağınıza
insanlığa karşı işlenen cinayetleri önleyin.” dediğiniz için her gün ölüyoruz.
Sayın Aile ve Sosyal Politikalar Bakanı farkında mı bilmiyorum ama geçtiğimiz
yıl 306 kadın öldürüldü, her güne neredeyse 1 kadın cinayeti düştü. Sizler
“Cinayetler münferit.” dedikçe tablo ağırlaştı. Bu yılın daha ilk üç ayında 94
kadın aramızdan ayrıldı. Yani, kadının fıtratında ölüm var. Şimdi sizleri bir
dakika düşünmeye davet ediyorum: Kadına şiddet, sadece, yüze iki tokat atmak
mıdır, eve kapatıp dışarı çıkarmamak mıdır? Ya çocuk gelinler, çocuk gelinler
şiddetin neresinde acaba, hangi haritada, hangi tabloda gösterilmeliler?
Özgecan, Serpil Öğretmen, Münevver gibi tecavüze, şiddete, istismara, darba ve
gasba uğrayanları saymıyorum bile değerli vekiller. 
Üstelik,
Türkiye’de kadın olmanın zorluğu bunlarla da bitmiyor. Ekonomi kötüye gittiği
zaman ilk suçlu kadınlar. Kadınların yüzde 71’i kayıt dışı işlerde çalışıyor.
Yoksulluk sınırının altındaki nüfusun yüzde 70’i kadınlar. İşsizliği kadınlara
bağlayan, “Kadınlar iş aradığı için işsizlik yüksek.” diye açıklama yapan bir
bakanınız olabilir; kürtaj konusunda “Yasaklansın.” diyerek saf tutan,
“Tecavüze uğrayan doğursun, devlet bakar.” diyerek istismarı meşrulaştıran bir
bakanınız da olabilir; gülmek devrimci bir eylemdir ya bundan olsa gerek, ülkede
kahkaha atan kadını iffetsiz ilan eden bakanınız da olabilir. Tüm bu bakanların
ortak özelliği nedir biliyor musunuz? Kadının varoluşunu bir tahrik sebebi
saymalarıdır.
Değerli
vekiller, istediğiniz kadar yasa yapın, yasaları işletmedikten sonra manası yoktur.
Bir zihniyet devrimi yapmak zorundayız. Hâkiminiz, savcınız, yan komşunuz,
mahalle bakkalınız, apartman görevliniz, dolmuş şoförünüz yani hayatınızı sarıp
sarmalayan erkeklerin tümü, hatta kadınlar namus bekçiliğine soyunuyor
ülkemizde. Mahallelerimize namus bekçileri diken bu zihniyetten acilen
kurtulmalıyız. Barış içinde; kimsenin kimseyi ezmediği, horlamadığı,
ötekileştirmediği; çocukların savaşa, açlığa mahkûm edilmediği eşit bir düzen
için bu dünyanın kadınlarına ihtiyacı varken ben bu ülkeyi hızla karanlığa
sürükleyen bu anlayıştan kaygı duyuyorum. Bizleri tıkmaya çalıştıkları evlerde,
bizleri kovmaya çalıştıkları sokaklarda şiddetin boyutları arttıkça artıyor.
Üzgününüz, öfkeliyiz ve hepsinden önemlisi kaygılıyız. Gittiğiniz bu yolun sonu
önce biz kadınlar, sonra tüm toplum için büyük bir karanlık.
Peki,
bunca şiddeti konuştuk, bir de analara düşen acılar var, yürek acıları. Her gün
gelen şehit haberleriyle evladını toprağa sırlayan onlarca anneye çektirilen
yürek acısını hangi şiddete dâhil edeceğiz? Şehir şehir, mahkeme mahkeme
dolaştırılan, öldürülen çocuklarının hakkını soğuk adalet saraylarında arayan
annelerin yürek acısı ne olacak? “Oğlumun kemiklerini bulursam koynumda
taşıyacağım.” diyen, evladının cenazesine bile ulaşamayan binlerce annenin,
Cumartesi Annelerinin feryadı ne olacak? 12 Eylülde yaşı büyütülen Erdal’ın
annesinin acısını; 6 Mayısta 44’üncü idam yıl dönümü olan Deniz’in, Hüseyin’in,
Yusuf’un analarının acılarını hangi kitaba yazacağız? Çilekeş anaların
büyüttüğü bu 3 fidan “Emperyalizme karşı tam bağımsız Türkiye” diyerek tüm
Türkiye’nin sesi oldular. Denizlerin onurlu mirası demokrasi mücadelesinin
meşalesi olarak kırk dört yıldır yanıyor. Nazım Hikmet der ki:
“Delikanlım!
İyi
bak yıldızlara,
Onları
belki bir daha göremezsin.
Belki
bir daha
Yıldızların
ışığında
Kollarını
ufuklar gibi açıp geremezsin.
Delikanlım!
Senin
kafanın içi
Yıldızlı
karanlıklar kadar
Güzel,
korkunç, kudretli ve iyidir.
Yıldızlar
ve senin kafan
Kâinatın
en mükemmel şeyidir.
Delikanlım!
Sen
ki, ya bir köşe başında
Kan
sızarak kaşından
Gebereceksin,
Ya
da bir darağacında can vereceksin.
İyi
bak yıldızlara
Onları
göremezsin belki bir daha.
Delikanlım!
Belki
beni anladın,
Belki
anlamadın.
Kesiyorum
sözümü.”
Evet,
Deniz Gezmiş, Hüseyin İnan, Yusuf Aslan bir yangın ormanına püskürtülmüş genç
fidanlardı ve hoyrattı gülüşleri, aydınlığı çalkalardı ve bir gece yürüdüler
korkusuzca emperyalizmin yağlı urganına.
Şimdi
bayrak bizim, şimdi dava bizim. Kadın mücadelesinde alanlarda bayrağı yükselten
tüm analara ve kadınlara selam olsun, Mustafa Kemal’in tam bağımsızlık yolunda
giden bütün devrim şehitlerine selam olsun. 
Teşekkürler.
(CHP sıralarından alkışlar) 
BAŞKAN
– Teşekkür ederim Sayın Akkuş İlgezdi. 
Önerinin
aleyhinde Tülay Kaynarca, İstanbul Milletvekili. 
Buyurunuz
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) – Sayın Başkan, değerli milletvekilleri; HDP grup önerisi
hakkında söz aldım. Genel Kurulu saygıyla selamlıyorum. 
Öncelikle
bir üzüntümü ifade etmem lazım. Açıkçası, en son konuşma yapan saygıdeğer
vekilimiz öyle bir kadın tablosu çizdi ki ülkenin adı, ismi oradan çıkarılıp
tutanaklara bakıldığında “Eyvah, eyvah!” diyecek bir tablo oluşturdu. Açıkçası,
üzülüyorum çünkü Cumhuriyet Halk Partisi böyle bir kadın fotoğrafı mı, yok
sayılan, eve kapatılan, yok efendim, böyle bir kâbus fotoğrafı… Açıkçası, şunu
yaptık, bunu yaptık, şiddetle ilgili şunları konuşacağız gibi böyle bir
tablodan öte önce şu zihniyeti ortadan kaldırmak lazım. 
Çok
değerli vekillerim, siyaset bir ideal, bir fotoğraf sunduğunuz zaman, burada A
partiyi, B partiyi anlatmıyorsunuz, bir ideal ortaya koyduğunuz zaman kadınlar
adına hep birlikte adımlar atacakken, Türkiye’yi anlatıyorsunuz. Türkiye’yle
ilgili… Kadınlar 1934’te Parlamentoda ilk yasal hak aldığında oran 4,6’ydı ama
bugün, o rakam, 2002’den bu yana bakın -yüzde kaçlara- yüzde 14,7’lere, yüzde
17’lere, hep birlikte alınmış bir Parlamentoda temsile kadar getirilebildi.
Eğitim, istihdam, sosyal politikalar, bunların her biri adım adım, düne göre
bugün çok daha iyi ama yarın çok daha iyi olabilmesi için yine burası karar
verecek, yine hep el ele, birlikte hareket ederek gideceğiz. 
Eğitimle
ilgili… “Kadına yönelik şiddet” dedik mesela. Bununla alakalı raporlara
bakıyorsunuz, kadın güçlü olmalı, birey olarak güçlü olmalı elbette.
Şimdi,
HDP grup önerisinde bunu sundu, tamam, o zaman teröristlerin şiddetine karşı da
o kadın, hanımefendi buradan o şiddeti kınadığı zaman, oradaki kadınlara
yönelik şiddeti de bu kürsüden teröristlere yönelik kınadığı zaman “Evet, tamam.”
diyeceğim. (AK PARTİ sıralarından alkışlar) Terörizme, terörle mücadeleye karşı
şu kürsüden kadın olarak mücadele ettiği zaman, o zaman helal olsun diyeceğiz.
BURCU
ÇELİK ÖZKAN (Muş) – Genel Kurulda kadına yapılan şiddeti kınayın önce. Ayıp!
Ayıp!
TÜLAY
KAYNARCA (Devamla) – O yüzden, kelime oyunlarına lütfen hiç sığınmayalım.
Bir
gün, 6284 sayılı…
FİLİZ
KERESTECİOĞLU DEMİR (İstanbul) – Oyuna gerek yok ya, cinayetler ortada.
TÜLAY
KAYNARCA (Devamla) – Bakın, ben sizi saygıyla dinledim, niye tahammül edemiyorsunuz?
Neden tahammül edemiyorsunuz?
BAŞKAN
– Devam ediniz Sayın Kaynarca.
Sayın
milletvekilleri, lütfen, hatibi dinleyelim efendim, lütfen.
AYŞE
ACAR BAŞARAN (Batman) – Gerçekleri söyleyin, gerçekleri.
BURCU
ÇELİK ÖZKAN (Muş) – Gerçekleri konuşmuyorsunuz.
TÜLAY
KAYNARCA (Devamla) – Lütfen… Her yerde şiddet. Dokunulmazlık konuşuyoruz,
şiddet; buraya geliyoruz... Ondan sonra da tutuyorsunuz, kadına yönelik
şiddetle ilgili önerge getiriyorsunuz. Hiç kusura bakmayın, hiç kusura
bakmayın, önce güven vereceksiniz. AK PARTİ on iki yıldır iktidarsa güven
verdiği içindir. (AK PARTİ sıralarından alkışlar)
BAKİ
ŞİMŞEK (Mersin) - Kaç yıldır, pardon?
TÜLAY
KAYNARCA (Devamla) - Bak, tek kelime diyorsanız başarının altındaki sır, güven
verdiği içindir, bu kadar.
Aa,
bakıyorum şimdi -okudum evrakları- Allah’ım, öyle bir fotoğraf var ki
Türkiye'de kadın cinayetleri, Türkiye'de şunlar, hepsi almış başını gitmiş.
Dünyada 3 kişiden 1’i kadın cinayetlerinden ne yazık ki can veriyor. Avrupa
Birliği… Ben o rakamlara da hemen ulaşayım diye baktım, hemen söylüyorum size,
kurumun adını da veriyorum: AB Temel Hakları Kurumu araştırmalar yapmış. Kaç
ülkede? 28 ülkede yapmış. Baktınız mı? Bakmış olmalısınız. Türkiye'de aleyhte
ne bulursak cımbızla çekip Avrupa’ya yetiştirmeye çalışıyoruz ya, buna da bakın
lütfen. (AK PARTİ sıralarından alkışlar) Ne diyor Avrupa Birliğiyle ilgili?
Avrupa Birliği “62 milyon kadın” diyor. Nerede? Avrupa’da. Başı kim çekiyor?
Danimarka, arkasından İsveç. “Almanya’da da var, Fransa’da da var.” diyor. Oranlar
ne yazık ki yüzde 52 gibi, yüzde 47 gibi çok ciddi, üzücü oranlar. Evet,
Türkiye’de de var; evet, Türkiye’de yüzde 39’la bu rakamlar bu noktaya gelmiş
durumda, belki ifade edilen çizgilerde ama asla ama asla… 
Yaptığımız
her konuşmada, Türkiye Cumhuriyeti devleti Parlamentosu olarak, parlamenteri
olarak biz kendi ülkemizin onurunu, kendi ülkemizle ilgili doğru verileri
sunmakla mükellefiz, görevimiz bu. O nedenle, bütün bunları ifade ederken,
araştırma sayılarını da, bunları da verirken önce bunların altını dikkatle
çizmek istedim.
Sayın
Başkanım, değerli milletvekilleri; bugün, dünya kıyasıydı, yaptıklarımızdı,
onlarla ilgili birkaç başlığı izninizle, tutanaklara girmesi açısından
özellikle ifade etmek isterim. O da şu: Bakın, kadına yönelik şiddetle
mücadelede mevzuat çalışmaları, eğitim ve farkındalığı artırmakla ilgili
yaptıklarımız, kurumlar arası iş birliği ve koordinasyonu artırma, şiddet
mağduru kadınların korunması ve desteklenmesi, ŞÖNİM’lerin sayılarının
artırılması, buna benzer birçok çalışma… Önce bu başlıkların altını dikkatle
çizmek istedim. 
Yasal
düzenlemeler, bu “mevzuat” dediğim birinci başlık. Yasal düzenlemelerde en
dikkat çekici olan, Avrupa Konseyi Dönem Başkanlığımız zamanında İstanbul’da
imzaya açılan Kadınlara Yönelik Şiddet ve Aile İçi Şiddetin Önlenmesi ve
Bunlarla Mücadeleye İlişkin Avrupa Konseyi Sözleşmesi’ne yani İstanbul
Sözleşmesi’ne ilk imza koyan ülke olduk. Arkasından, bu İstanbul Sözleşmesi’ni
de Parlamentodan geçirerek bunun altyapısını oluşturan ülke de Türkiye oldu.
Yani bu konudaki hassasiyetimizi bu konudaki mücadelemizin altında yatan gerçek
yasal mevzuatlarla da beslemiş olduk. 
Hemen
arkasından, kurumsal birimlere bakıyorum. Kurumsal birimler içerisinde de
özellikle ŞÖNİM’ler dikkat çekiyor. Bakın, “Bu mücadeleyle ne yapabiliriz?”
diye düşündüğümüzde, ŞÖNİM’ler pilot bölge olarak başladı 14 pilot ilde,
arkasından 40 ili buldu ve 2016 Eylem Planı’nda tüm illerde var olmasına
yönelik çalışmalar da yine devam ediyor. Koruyucu, önleyici önlemler
içerisinde, özellikle konukevi sayılarının artırılmasıyla ilgili çalışmalar da
var. Bakın, ilk başladığında 43 olan sayının bugün itibarıyla 135 konukevi
sayısına çıkması da bu konuda gösterilen hassasiyetin bir parçası.
O
yüzden, ben konuşmalarda yapılan atıflarda verilen sayıların, “Kadını eve
kapatıyor. Kadınla ilgili şudur.” gibi olumsuz cümlelerin arkasından şuna
dikkat çekmek isterim: AK PARTİ hükûmetleri döneminde, özellikle kadınlarımızın
birey olarak da güçlü olabilmesi… Çünkü, maddelerden konuşması esnasında sayın
konuşmacı “Aileye önem veriyorsunuz, kadını atlıyorsunuz...” İkisi birbirinin
bir alternatifi elbette değil. Kadın da birey olarak güçlü olacak, o güçlü
olursa aile güçlü olacak, aile güçlü olduğunda da toplum o gücü kendinde
bulacak; bu, hepsi birbirini tetikleyen gerçekler ve bununla ilgili yapılan
çalışmalar da özellikle istihdam konusunda…
Bakın,
2008 yılında çıkartılan Başbakanlık genelgesiyle kadın çalışma oranı, hem iş
gücüne katılım hem istihdam artışı çok değerli oranlara ulaştı. Başladığından
çok daha iyi ama daha iyi olabilmesi, Avrupa standartlarına ulaşabilmesi adına
da verilen emeği görmemezlik yapamazsınız, yapmamalısınız. 
Dolayısıyla,
şu ana kadar yapılan bütün konuşmalarda Türkiye Cumhuriyeti kadınını
anlattığımızı, burada çizilen tablolarda politik söylemlerden öte, gelinen
noktayı doğru verilerle tespit itibarıyla aktarmanın değerli olduğunu ifade
ediyorum. Kadına şiddeti en son konuşacak kadınlarımızın da yine şiddete sessiz
kalanlar olduğunun, terörizme, terörist şiddetine sessiz kalanlar olduğunun da
altını dikkatle çiziyorum. 
170
sıra sayılı İş Kanunu’nu görüşmeye başladık. Türkiye İş Kurumu Kanunu’nun
görüşmelerinin birinci bölümünü bitirmiştik biliyorsunuz. Dolayısıyla, madde
üzerinde görüşme ve kanunun da görüşülebilmesi adına bugünkü gündemin bu
şekliyle öngörüldüğünü ifade ediyor, değerli heyeti saygıyla selamlıyorum. (AK
PARTİ sıralarından alkışlar)
BAŞKAN
- Teşekkür ederim Sayın Kaynarca.
ENGİN
ALTAY (İstanbul) - Sayın Başkan…
BAŞKAN
- Sayın Altay…
ENGİN
ALTAY (İstanbul) - Sayın Başkan, konuşan sayın hatip kendisinden önce konuşan
konuşmacımızın konuşmasına yönelik olarak ağır sataşmada bulundu.
Konuşmacımızın konuşmasına “kelime oyunu yapmak”, “güven vermemek” ve “doğru
veri sunmamak” üzerinden sataşmada bulundu. 
BAŞKAN
- Kim konuşacak Sayın Altay? 
ENGİN
ALTAY (İstanbul) - Gamze İlgezdi.
BAŞKAN
- Buyurunuz Sayın Akkuş İlgezdi.
Süreniz
iki dakikadır.
VIII.- SATAŞMALARA İLİŞKİN KONUŞMALAR
(Devam)
2.- İstanbul Milletvekili Gamze Akkuş
İlgezdi’nin, İstanbul Milletvekili Tülay Kaynarca’nın HDP grup önerisi üzerinde
yaptığı konuşması sırasında şahsına sataşması nedeniyle konuşması
GAMZE
AKKUŞ İLGEZDİ (İstanbul) - Değerli vekiller, sataşmadan dolayı söz aldım.
Öncelikle,
kadın vekil arkadaşlarımın burada bulunması sizin eseriniz değil cumhuriyetin
kazanımıdır kadınlar için, bunu belirtmek istiyorum. 
İkincisi:
Ben kadın sorununa partilerüstü bir sorun olarak bakıyorum.
AYŞE
SULA KÖSEOĞLU (Trabzon) - Biz de öyle bakıyoruz.
GAMZE
AKKUŞ İLGEZDİ (Devamla) - Partilerüstü sorun olarak baktığım için de bu
önergeye herkesin destek vermesi gerektiğine inanıyorum çünkü kadın olmak hangi
partili olduğundan daha önemli bir sorun bizim ülkemizde. 
Biraz
önce laf oyunu yaptığımı belirtti sayın vekil arkadaşım ancak benim burada
verdiğim veriler, söylediğim sözler, mesela “Bir kereden bir şey olmaz.”, “O
saatte ne işi vardı?”, “Kadın gülmez, kadın konuşmaz.” denilen…
AYŞE
SULA KÖSEOĞLU (Trabzon) - Saptırmayalım lütfen.
GAMZE
AKKUŞ İLGEZDİ (Devamla) - …bütün bu sözler sizin…
AYŞE
SULA KÖSEOĞLU (Trabzon) - Sayın Bakan “Bir kereden bir şey olmaz.” demedi.
Yanlış söylüyorsunuz. 
GAMZE
AKKUŞ İLGEZDİ (Devamla) - …içinizde bulunan arkadaşların sarf ettiği sözler ya
da bakanlarınızın ilettiği sözler. 
AYŞE
SULA KÖSEOĞLU (Trabzon) - Size yakışmıyor.
GAMZE
AKKUŞ İLGEZDİ (Devamla) - Bu noktada, son on iki yıllık, on üç yıllık tabloya
da baktığımızda, son on iki yılda kadına şiddetin yüzde 1400 arttığını
görüyoruz biz; bunu nasıl açıklayacağız? Bunun hesabını kim verecek? Ben, o
zaman, buradan soruyorum herkese.
ÖZNUR
ÇALIK (Malatya) - Sizin Genel Başkanınızın Aile ve Sosyal Politikalar Bakanına
söylediği söz…
BAŞKAN
- Sayın milletvekilleri, lütfen hatibi dinleyin efendim.
GAMZE
AKKUŞ İLGEZDİ (Devamla) - Dolayısıyla, bence kadının bu ülkede özgürleşmesi
sadece belli bir tarafa ait kadının hakları anlamına gelmemeli, tüm
Türkiye’deki kadınların hakları anlamına gelmeli diyorum.
Saygılar
sunuyorum. (CHP sıralarından alkışlar)
BAŞKAN
- Teşekkür ederim Sayın Akkuş İlgezdi. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, hatip konuşmasında bizim vermiş olduğumuz
önergede…
BAŞKAN
– “Hatip” derken, hangi hatip? 
ÇAĞLAR
DEMİREL (Diyarbakır) – AKP adına konuşan hatip bizim vermiş olduğumuz önergede
bilgilendirmelerin doğru olmadığına, yanlış bilgilendirdiğimize, Komisyonda ise
bizim şiddet uyguladığımıza, bizim bu şiddeti neden ifade etmediğimize dair
sataşmalarda bulunmuştur. 
BAŞKAN
– Buyurun Sayın Demirel, kim konuşacak? 
ÇAĞLAR
DEMİREL (Diyarbakır) – Dirayet Taşdemir konuşacak. 
BAŞKAN
– Sayın Taşdemir, buyurunuz. (HDP sıralarından alkışları) 
3.- Ağrı Milletvekili Dirayet Taşdemir’in,
İstanbul Milletvekili Tülay Kaynarca’nın HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
DİRAYET
TAŞDEMİR (Ağrı) – Açıkçası, AKP’nin bence siyasetteki en büyük başarısı
manipülasyondur. Yani, siz kendilerine rakamlarla mevcut tabloyu ifade
edersiniz ama onlar çıkar burada süslü, ambalajlı kavramlarla aslında
gerçekliği altüst ederek farklı bir hikâye çizerler, farklı bir hikâye
anlatırlar. 
AYŞE
SULA KÖSEOĞLU (Trabzon) – AK PARTİ iktidarını halkımız takdir ediyor. 
DİRAYET
TAŞDEMİR (Devamla) – Bakın, ben de, burada benden sonra söz alan kadın vekiller
de açıkçası Türkiye’de yaşanan şiddet tablosunu açık ve net bir şekilde size
ifade ettik. Biz bunları ifade ederken kendimiz bunları üretmedik, bunları biz
yaratmadık. Biz, mevcut araştırmalarda, kadın örgütlerinin tespitlerinde ve
birebir sahada gözlemlediğimiz, yaşadığımız şeyleri size ifade etmek istiyoruz.
Siz bu gerçekliği görmek istemiyorsunuz, farklı bir tablo görmek istiyorsunuz,
gerçekliği manipüle ederek kendi işinize geldiği gibi, kendi politikalarınız
doğrultusunda yeniden gerçekliği üretmek istiyorsunuz ama hakikat maalesef böyle
değil. Dolayısıyla da bize burada sizin ifade ettikleriniz bir gerçeği ifade
etmiyor. 
Bu
Mecliste bir erkek vekil kadın vekile “Ben seni döverim.” dedi. Bizim sizden
beklentimiz… Bırakın artık sokağı, bırakın iş alanlarını, bırakın farklı
kurumları, bu Mecliste bir erkek vekil bir kadın vekile bu kavramı kullandı.
Bizim, kadın vekiller olarak, sizden beklentimiz öncelikle buna karşı bir söz
söylemeniz. 
Onun
dışında, kadın kurumlarının, kadın mücadelesinin getirdiği bazı kazanımlar var.
Bu kazanımlar hiç kimsenin kazanımı değildir. Kadınlar bu uğurda cezaevlerinde
yattılar, kadınlar bu uğurda bedeller ödediler, kadınlar bu uğurda her gün
sokakta, meydanda, alanda öldürülüyor, şiddet görüyor. Dolayısıyla, bu kadın
mücadelesinin kazanımlarını sizler de kendinize mal etmeyin. Bunun mücadelesini
verenlere hakkını devretmemiz gerektiğini bir kez daha ifade etmek istiyorum.
Dolayısıyla, bizler kadına yönelik şiddette sizin yaptığınızı, sizin
uygulamalarınızı komisyonlarda da, araştırmalarda da, Mecliste de görüyoruz.
(HDP sıralarından alkışlar)
BAŞKAN
– Teşekkür ederim Sayın Taşdemir.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın konuşmacı, AK PARTİ’nin manipülasyon yaptığından
bahsetmiştir.
BAŞKAN
– Buyurunuz Sayın Bostancı. (AK PARTİ sıralarından alkışlar)
4.- Amasya Milletvekili Mehmet Naci
Bostancı’nın, Ağrı Milletvekili Dirayet Taşdemir’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; biraz önce sataşma
dolayısıyla söz alıp kürsüye gelen CHP’li sayın milletvekili de konuşurken
“Kadınların kazanımları sizin değil, cumhuriyetin.” dedi. Doğrusu, AK PARTİ
cumhuriyetin hangi tarafına düşüyor ben anlamadım. Cumhuriyet hepimizin değil
mi efendim, hep beraber biz bu cumhuriyeti kurup hep beraber yükseltmedik mi?
(AK PARTİ sıralarından alkışlar) Eğer, affedersiniz…
GAMZE
AKKUŞ İLGEZDİ (İstanbul) – Burada vekil olma hakkını siz vermediniz. 
BAKİ
ŞİMŞEK (Mersin) – Sayın Bostancı, cumhuriyette laiklik de var. 
MEHMET
NACİ BOSTANCI (Devamla) - …yüzde 50 oy almış bir siyasi heyeti cumhuriyetin
dışında bırakırsanız cumhuriyete büyük kötülük edersiniz. Cumhuriyet
kucaklayıcı olmalı; bu, bir.
MUSTAFA
AKAYDIN (Antalya) – İsmail Kahraman bıraktı. 
MEHMET
NACİ BOSTANCI (Devamla) - İkincisi: Kadına şiddet dediğimiz hadise esasen genel
olarak şiddete ilişkin meselenin bir parçasıdır. Eğer insanlar problemleri
çözme yöntemi olarak akıl, muhakeme, hukuk, meşruiyet, bu tür yollardan
saparlar ve hemen akıllarına şiddet gelirse kadını da, erkeği de şiddetin
hedefi hâline gelir. Bu bir az gelişmişlik meselesidir ve esasen literatürden
haberdar olanlar bilirler ki insanın en karanlık yanlarından biri şiddettir. Ve
kim şiddete karşı mücadele edecekse siyasal bir angajmanla “Siz yaptınız, onlar
yaptı, bunlar yaptı.” gibi politik spekülasyonla şiddete karşı mücadele etmez,
etse etse “şiddet” adı altında siyasal bir husumet güder. Dolayısıyla, derdimiz
eğer kadına karşı şiddetle mücadele etmek ve genel olarak şiddete karşı
mücadele etmekse bunun bağlamı siyasi spekülasyonlardan daha değerlidir
arkadaşlar. Bu konuda söyleyecek sözü olanlar gelip söylemeli elbette. 
Öte
yandan, AK PARTİ’nin bu işlere yaptığı en büyük katkı on dört yıl içinde
Türkiye’nin yaşadığı modernleşmedir. Modernleşme insanları daha medeni kılar,
problemleri çözmede de şiddetin yerine aklı koyar; biz bu katkıyı yaptık. 
Saygılarımla.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
Sayın
Kerestecioğlu Demir’in 60’ıncı maddeye göre söz talebi olduğunu görüyorum.
Buyurun,
mikrofonunuzu açıyorum Sayın Kerestecioğlu Demir.
V.- AÇIKLAMALAR (Devam)
20.- İstanbul Milletvekili Filiz
Kerestecioğlu Demir’in, Devrimci İşçi Sendikaları Başkanı Kani Beko’nun Meclise
alınmak istenmediğine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, az önce Devrimci İşçi
Sendikaları Başkanı Sayın Kani Beko, talimat olduğu gerekçesiyle içeriye
alınmak istenmedi ve bu talimatın da yine kendisi eski bir Sendika Başkanı olan
Salim Uslu tarafından verildiği ifade edilmiş kendisine. Sonunda Kani Beko
içeri girdi fakat kulislerde defalarca, sürekli, kulislerde misafirlerin
olmaması gerektiğine ilişkin daha önce duymadığımız anonslar yapılıyor. 
Burada
bizler temsilciyiz, bizler bu Meclisin sahibi değiliz, sözcüyüz ve burada
kalkıp da binlerce işçiyi ilgilendiren bir yasa görüşülecekken tabii ki
Devrimci İşçi Sendikaları Başkanı da, yöneticileri de burada olmak
isteyeceklerdir, bizler de onları ağırlayacağız. Bu nedenle, onlara karşı
gerçekleştirilen bu tutumun kesinlikle kabul edilemez olduğunu ifade etmek ve
bu konuda Meclisi bilgilendirmek için söz almıştım.
Teşekkür
ederim.
BAŞKAN
– Teşekkür ederim Sayın Kerestecioğlu Demir.
Tüm
ziyaretçilerin, Türkiye Büyük Millet Meclisine girmek en doğal haklarıdır,
bunun asla engellenmemesi gerekir. Konuyu bilmiyorum, ben sizden duydum şu
anda.
SALİM
USLU (Çorum) – Öyle bir şey yok.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurunuz. 
ÇAĞLAR
DEMİREL (Diyarbakır) – Sayın Başkan, Sayın Bostancı konuşmasında, bizi siyasi
spekülasyon yapmakla suçladı yani bunun için söz hakkı talep ediyorum.
BAŞKAN
– Buyurunuz Sayın Demirel. (HDP sıralarından alkışlar)
Siyasi
manipülasyon, siyasi spekülasyon, hepsi bir sataşma oldu bugün.
VIII.- SATAŞMALARA İLİŞKİN KONUŞMALAR
(Devam)
5.- Diyarbakır Milletvekili Çağlar
Demirel’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Bostancı bunları iyi bilir aslında, siyasi spekülasyonu kimlerin yaptığı çok
iyi biliyor. 
On
üç yıllık iktidar döneminden bahsetti Sayın Bostancı. Türkiye'nin gerçeği,
gerçekliği ortada. On üç yılda kaç kadın katledildi, kaç kadın cezaevinde, kaç
kadın şu ana kadar… Bütün Türkiye açısından da değerlendirdiğimizde, Avrupa
İnsan Hakları Mahkemesinin Türkiye’yi mahkûm ettiği durum gözler önünde. Bu da
yetmezmiş gibi Sayın Bostancı siyasi argüman olarak ifade etti, ben de… Kadına
yönelik şiddetin Türkiye genelindeki uygulamalarında Sayın Cumhurbaşkanı ve
Davutoğlu’nun söylemleri ortada. Kadını bir meta olarak görmeye çalışan, eve
kapatan, kadına yönelik şiddeti meşrulaştıran uygulamaları AKP Hükûmeti
döneminde çok yaşadık. Kadının sadece çocuk doğurmasını sağlayan… Bunların
hepsi aslında şiddettir. Biz şiddeti anlatırken sadece fiziksel değil, aynı
zamanda sözel, cinsel, psikolojik şiddeti de aktarmamız gerekiyor. 
Sayın
Bostancı, o gece burada değildiniz. Sizin erkek milletvekilleri kadın
milletvekillerine nasıl şiddet uyguladı, bütün Türkiye toplumu bunu gördü. İşte
Meclis Türkiye toplumuna bir örnektir. Sizin bulunduğunuz bu süre içerisinde,
on üç yıllık iktidarınız sonucunda Mecliste bile şiddeti gerçekleştirip kadına
yönelik şiddeti hem komisyonda hem de Parlamentoda meşrulaştırmış oldunuz. Bunu
biz AKP Hükûmeti ve iktidarı döneminde gördük. Kadına yönelik şiddeti daha
geçen hafta bu Meclis bizzat uyguladı ve buradaki kadınlar yaşadı. Biz kadınlar
olarak kazandığımız haklar varsa kadın özgürlük mücadelesinin ve örgütlü
gücünün kazanımlarıdır diyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Demirel.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
FİLİZ
KERESTECİOĞLU DEMİR (İstanbul) – Kadınlarla ilgili kadınlar cevap verse bari.
V.- AÇIKLAMALAR (Devam)
21.- Amasya Milletvekili Mehmet Naci
Bostancı’nın, Diyarbakır Milletvekili Çağlar Demirel’in sataşma nedeniyle
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, öncelikle kadını kafesin arkasına
kapatmak, kadını evde sadece çocuk doğuran bir varlık olarak görmek anlayışı AK
PARTİ’nin anlayışı değildir.
ÇAĞLAR
DEMİREL (Diyarbakır) - Evet, siz söylediniz!
MEHMET
NACİ BOSTANCI (Amasya) - Bunu reddederim. Bunu Türkiye'nin yaşadığı on dört
yıllık tarihî tecrübe reddeder, bırakın benim reddetmemi.
DİRAYET
TAŞDEMİR (Ağrı) - Şiddet yüzde 1.400 arttı!
SİBEL
YİĞİTALP (Diyarbakır) – O zaman kadınlar konuşsun, kadınlar cevap versin!
MEHMET
NACİ BOSTANCI (Amasya) - Öte taraftan, Mecliste o gün yaşanan, bizim de
üzüntüyle karşıladığımız, asla tasvip etmediğimiz bu olay dolayısıyla Çağlar
Hanım’ın sanıyorum atladığı bir husus var.
MAHMUT
TOĞRUL (Gaziantep) – Ne yaptınız o arkadaşlarınız hakkında?
MEHMET
NACİ BOSTANCI (Amasya) – Burada arbede yaşanırken... 
DİRAYET
TAŞDEMİR (Ağrı) - Başbakanınız “Destan yazdınız.” dedi ya!
BAŞKAN
– Sayın milletvekilleri, lütfen Sayın Bostancı’yı dinleyelim.
MEHMET
NACİ BOSTANCI (Amasya) – ...aynı zamanda araya giren AK PARTİ’li vekillerden de
bahsetmesi gerekirdi, onu da ben bahsetmiş olayım. 
BAŞKAN
– Peki, teşekkür ederim Sayın Bostancı. 
ÇAĞLAR
DEMİREL (Diyarbakır) - Sayın Başkan, ben de tutanaklara geçsin diye
söyleyeceğim: Biz gördük, bütün Türkiye gördü o günkü şiddet sarmalının Meclise
ne kadar yansıdığını, komisyonlardaki şiddet sarmalının nasıl olduğunu. Kadın
vekilimize “Seni döverim.” diyen anlayışı ve zihniyeti on dört yıllık iktidarın
getirmiş olduğu sonuç olarak ifade ediyoruz. Mecliste de yine aynı şekilde 100
kişinin 7 kişiye saldırması ve içinde sadece 5’inin kadın olduğu bir gruba
saldırının herkes tarafından bilindiğini ve Türkiye kamuoyu tarafından da
bilindiğini bir kez daha söylemek istiyorum. 
BAŞKAN
– Teşekkür ederim Sayın Demirel, tutanaklara geçmiştir. 
SALİM
USLU (Çorum) – Sayın Başkan...
BAŞKAN
– Sayın Uslu, buyurunuz.
SALİM
USLU (Çorum) – Efendim, az önce Sayın Kerestecioğlu ismimi kullanarak bir
beyanda bulundu, bu hilafıhakikat bir beyandır. Sayın Kani Beko şu anda
Meclistedir.
BAŞKAN
– Mikrofonunuzu açabilirim Sayın Uslu.
FİLİZ
KERESTECİOĞLU DEMİR (İstanbul) – Onu söyledim zaten, Mecliste olduğunu; biz
gittik, aldık. 
MAHMUT
TOĞRUL (Gaziantep) - Onu söyledik zaten. 
BAŞKAN
– Bir saniye, açıyorum.
Buyurunuz
Sayın Uslu. 
22.- Çorum Milletvekili Salim Uslu’nun,
İstanbul Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
SALİM
USLU (Çorum) – Sayın Başkanım, az önce Sayın Kerestecioğlu ismimi anarak bir
beyanda bulundu, bu beyan hilafıhakikattir. Sayın Kani Beko’nun elimde “tweet”i
var “Selamınızı aldım, saygılarımı sunuyorum, şu anda Meclisteyim, görevimin
başındayım.” demiştir. 
MAHMUT
TOĞRUL (Gaziantep) - Biz gidip aldık Sayın Başkanım. 
SALİM
USLU (Çorum) – Dolayısıyla, Meclise alınmadığı gibi bir iddia doğru değildir.
Sayın Kani Beko gelmiştir. Kim adına geldiğini bilmiyorum, sadece orada haberim
oldu ve “Derhâl alın.” diye talimat verdim, yoksa Genel Kurula girememesi ya da
Meclise girememesi diye bir şey söz konusu değil. Herkes Meclise nasıl
girebiliyorsa aynı koşullarda Sayın Kani Beko da, bütün sivil toplum örgütleri
başkanları da girebilmektedir. Alınmadığı doğru değil. 
BEHÇET
YILDIRIM (Adıyaman) – Anonslar, anonslar, hiç duymadığımız anonslar...
BAŞKAN
– Teşekkür ederim Sayın Uslu, tutanaklara geçmiştir. 
ÇAĞLAR
DEMİREL (Diyarbakır) - Sayın Başkan, bir açıklamaya ihtiyaç var. 
FİLİZ
KERESTECİOĞLU DEMİR (İstanbul) – Sayın Başkan, hilafıhakikattir denilen şeyi açıklama
ihtiyacındayım çünkü böyle bir şey yok yani hilafıhakikat değil. Kapıya giderek
kendisini Musa Çam’la birlikte içeriye aldık ve oradaki görevli de sizin
talimat verdiğinizi söyledi. İçeride şu anda olduğunu söyledim zaten, dışarıda
demedim.
BAŞKAN
– Sayın Kerestecioğlu Demir, sizin açıklamalarınız da tutanaklara geçmiştir. 
Teşekkür
ederim.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, kadına yönelik şiddetin
aile içindeki yansımalarının araştırılması, ev içi şiddetin engellenmesine
yönelik mevcut düzenlemelerin kapsamlı bir şekilde incelenmesi amacıyla Türkiye
Büyük Millet Meclisi Başkanlığına verilmiş olan (10/52) esas numaralı Meclis
Araştırması Önergesi’nin ön görüşmelerinin, Genel Kurulun 5 Mayıs 2016 Perşembe
günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisini oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talep ediyoruz. 
BAŞKAN
– Bir yoklama talebi vardır, bu nedenle yoklama işlemini gerçekleştireceğim. 
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın
Yıldırım, Sayın Yiğitalp, Sayın Aydoğan, Sayın Leyla Birlik, Sayın Burcu Çelik
Özkan, Sayın Öcalan, Sayın Irgat, Sayın Gaydalı, Sayın Müslüm Doğan, Sayın Erol
Dora, Sayın Saadet Becerekli, Sayın Yıldırım, Sayın Ayşe Acar Başaran, Sayın
Özgökçe Ertan, Sayın Aslan, Sayın Zeydan, Sayın Kaya.
Yoklama
işlemini başlatıyorum. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on dakika ara veriyorum. 
Kapanma Saati: 17.31
DÖRDÜNCÜ OTURUM
Açılma Saati: 17.43
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Dördüncü
Oturumunu açıyorum.
III.- YOKLAMA
BAŞKAN
– Halkların Demokratik Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, kadına yönelik şiddetin
aile içindeki yansımalarının araştırılması, ev içi şiddetin engellenmesine
yönelik mevcut düzenlemelerin kapsamlı bir şekilde incelenmesi amacıyla Türkiye
Büyük Millet Meclisi Başkanlığına verilmiş olan (10/52) esas numaralı Meclis
Araştırması Önergesi’nin ön görüşmelerinin, Genel Kurulun 5 Mayıs 2016 Perşembe
günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Isparta Milletvekili
İrfan Bakır ve arkadaşları tarafından, elmacılık sektörünün sorunlarının
araştırılarak alınması gereken önlemlerin belirlenmesi amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 5 Mayıs 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
5/5/2016
Türkiye Büyük Millet Meclisi Başkanlığına
Danışma
Kurulunun 5/5/2016 Perşembe günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Altay
 İstanbul
 CHP
Grubu Başkan Vekili
Öneri:
Isparta
Milletvekili İrfan Bakır ve arkadaşlarınca elmacılık sektörünün sorunlarının
araştırılarak alınması gereken önlemlerin belirlenmesi amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
Araştırması Önergesi’nin (463 sıra no.lu) Genel Kurulun bilgisine sunulmak
üzere bekleyen diğer önergelerin önüne alınarak 5/5/2016 Perşembe günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN
– Cumhuriyet Halk Partisi Grubu önerisinin lehinde İrfan Bakır, Isparta
Milletvekili.
Buyurunuz
Sayın Bakır. (CHP sıralarından alkışlar)
İRFAN
BAKIR (Isparta) – Teşekkür ederim Sayın Başkanım.
Ülkemizde
ve özellikle Isparta ilimizde elmacılığın ve üreticilerimizin karşılaşmış
oldukları sorunların araştırılması ve çözümlerinin bulunması için vermiş
olduğumuz araştırma önergesiyle ilgili söz almış bulunmaktayım. Ekranları
başında bizleri izleyen değerleri vatandaşlarımızı ve milletvekillerimi saygılarımla
selamlarım.
Dünyada
yıllık 50 milyon ton civarında elma üretilmektedir. Türkiye’nin bu üretimdeki
payı yıllık 3 milyon tondur yani en çok elma üreten 3’üncü ülke Türkiye’dir.
Isparta ise 650 bin ton elma üretimiyle ülkemizdeki üretimin yüzde 25’ini
karşılamakta, iller sıralamasında ise ilk sırada yer almaktadır.
Eğirdir
Gölü’nün muhteşem nemli havası dünyanın en kaliteli ve en kırmızı elmalarının
Isparta’da yetiştirilmesine imkân tanımıştır ancak Isparta’da elmacılığa ne
yazık ki gereken önem verilmemiş, sahipsiz bırakılmış, teknolojik gelişmelerin
gerisinde kalındığı için elma üretimindeki sıkıntılar artmıştır. 
Elmada
Türkiye’nin başkenti olan Isparta’da 226 bin hektar arazide üretim
yapılmaktadır ancak üretilen elmaların pazarlamasında çeşitli sıkıntılar
yaşanmakta, özellikle ihracat konusunda geri kalınmaktadır. Sadece Isparta’da
değil, ülke genelinde elmacılığın en önemli sorunlarından biri yurt dışı
pazarlarının bulunamamasıdır. Bu sebeple, dünya elma üretiminde 3’üncü sırada
yer alan Türkiye, konu ihracat olunca ancak 23’üncü sırayı alabilmekte ve
toplam ihracattaki payı ise binde 4 olmaktadır. 
Zengin
elma potansiyelimize rağmen elma ihracatımız sekteye uğramış, Isparta elma
ihracatı yapamaz hâle gelmiştir. Üretilen elmanın dış pazarlara ihracatı
konusunda bölgesel stratejilerin geliştirilmesi gerekmektedir. Ticaret borsası,
tüm meyve birlikleri, ticaret ve sanayi odası, üniversite, valilik, belediye,
il özel idaresi, bölgedeki sivil toplum kuruluşları ve elmayla doğrudan ya da
dolaylı ilgilenen tarafların katılımıyla toplantılar yapılmalı, elmada bölgesel
bir vizyon oluşturulmalıdır, stratejik amaç ve hedefler belirlenmelidir. 
Bölgede
üreticilerin ihracat yapamamasının nedenlerinden biri ihracat dokümantasyonunun
çok maliyetli olması, diğeri de ihracata yönelik finansman temininde güçlük
yaşanmasıdır; elma üreticilerinin ihracata yönelik hangi yöntemlerle finansman
sağlayabileceklerine dair bilgilendirmelerin yapılmamasıdır. Bunun için,
ihracat dokümantasyon maliyetlerini minimize edecek çözümler bulunmalı,
üreticilerimiz finansman konusunda bilgilendirilmelidir. Üreticilerimizin yurt
dışı piyasalarla bağlantı kurabilmesi ve piyasanın takibini yapabilmesi için
elma üreticileri birliği ve ticaret borsası nezdinde bir birim kurulması
gerekir. 
Değerli
milletvekilleri, elmanın satışında yaşanan bu sıkıntıların başında diğer
ülkelerle yaşanan siyasi krizler gelmektedir. Örneğin, Rusya her yıl 1 milyon
200 bin ton elma ithal etmektedir. Bu ithalatı ise Moldova, Polonya, Sırbistan
ve Çin’den yapmaktadır. Bunun sebebi, politik ilişkilerin yanında elmayı daha
ucuza mal etmesidir. 
Bir
diğer konu, ihraç edilecek elmalarda ilaç kalıntısının bulunmasıdır. Ispartalı
üreticiler elma iç kurdu ve karaleke hastalıklarına karşı üretim döneminde
ortalama 25 defa ilaç kullanmak zorunda kalmaktadır. Fransa’da bu hastalıklara
karşı ilaç kullanılmamakta, bunun yerine feromon ve tuzaklarla mücadele
edilmektedir. Bu konularda ziraat fakültelerimiz gerekli bilgi ve birikime
sahiptir. 
Isparta
ilimizin yurt içinde iki ana pazarı vardır. Biri İstanbul, diğeri ise doğu ve
güneydoğu illerimizdir. Ancak, burada yaşanan terör olayları hepimizi olumsuz
etkilediği gibi üreticiyi ve çiftçimizi de etkilemiştir. Üreticiler ve
tüccarlar bu bölgelere ürünlerini götürememektedir. İstanbul pazarında ise
piyasalarda belirsizlik, vatandaşlarımızın alım gücünün düşmesi, elma ve diğer
meyvelerin tüketimini azaltmaktadır. 
Diğer
bir sorun da don olayıdır. Ülkemizde elma üreticileri iki ya da üç yılda bir
don olayıyla karşılaşmaktadır. Bu da verimi, ürün kalitesini düşürmektedir.
Bunun için üreticilerimiz don olayı karşısında bilinçlendirilmeli, önlemler
hakkında çözüm önerileri sunulmalı ve erken uyarı sistemleri
yaygınlaştırılmalıdır. Geçen yıl nisan ayında yaşanan don olayı nedeniyle elma
rekoltesi yarı yarıya düşmüş olmasına rağmen, depolardaki elmaların büyük bir kısmı
yok pahasına meyve suyuna verilmiş, diğer kısmı da, şu anda yüzde 25’i de
satılamamıştır. Elde kalan bu elmaların satışının sağlanabilmesi için kamu
kurumlarına devlet eliyle alım yapılması üreticilerimizi biraz daha
rahatlatacaktır. 
Ayrıca,
sınıflandırma ve paketleme tesislerinin yetersizliği nedeniyle elmalar
geleneksel yöntemlerle tasnif edilmektedir. Bunu ortadan kaldırmak için tasnif,
etiket ve ambalajlamaya ilişkin yeni tesisler kurulmalıdır. Üretilen elmaların
uygun ortamda depolanabilmesi için de üretim miktarına yetecek kapasitede
kontrol atmosferli ve dinamik kontrol atmosferli depoların yapılması
gereklidir. Bu nedenle, elmanın paketlenmesi ve depolanması konularında özel
yatırımcıların cezbedilmesine ihtiyaç vardır. Bu konuda ilgili kamu kurumlarının
desteğini beklemekteyiz. 
Elma
üretimindeki bir diğer sorun ise ilaç, mazot, gübre, elektrik, soğuk hava
depoları ve benzeri girdi maliyetlerinin yüksek oluşudur. Üreticilerimizin bu
maliyetleri karşılamak için bankalardan çekmiş oldukları kredi borçlarını
öderken karşı karşıya kaldıkları maliyet ve elde ettikleri gelir arasında bugün
büyük bir uçurum vardır. 
Çiftçilerimizin
durumu günden güne zora girmekte; girdi maliyetlerinin yüksekliği, zamlar,
elmayı değerinde satamamanın yanı sıra, küresel ısınma sebebiyle yaşanan iklim
değişikliklerinin getirdiği sıkıntılar ve bu sorunlarla baş etmek durumda
kalmaktadırlar. Elmacılık sübvanse edilmeli, üreticilerimize zamanında ve doğru
teşvikler verilmelidir. Bunun yanında, elmada bir üst birliğin kurulması,
üreticilerin sadece üretime yoğunlaşması gereklidir. Yani, elmanın
paketlenmesi, pazarlanması gibi konularla elma üreticileri birliği ilgilenmeli,
üreticilerimiz sattığı ürünün parasını alıp alamayacağından endişe etmemelidir.

Üreticiler
üretim aşamasında hem aile iş gücünü kullanmakta hem de dışarıdan gelen
işçileri zaman zaman çalıştırmaktadırlar. Elma, ayrıca, depolama, pazarlama,
ambalajlama ve işleme aşamalarında da iş gücü isteyen bir meyvedir. Elma
üretimi için gerekli iş gücü isteğinin hesaplanmasında meyve veren ağaçlar için
0,75 iş günü, meyve vermeyenler için ise 0,25 iş günü ihtiyacı vardır. Emeğin
yoğun kullanıldığı elma yetiştiriciliğinde emeğin haklarının da korunması,
sağlık ve iş güvenliği tedbirlerinin alınması gereklidir. Mevcut çalışma ve
sosyal güvenlik mevzuatında çalışanların korunması için yeterli düzenleme
yoktur. Tarım bir bütün olarak ele alınmalı, tarımda çalışanlar için devletin
doğrudan sisteme katkı koyduğu primsiz bir model getirilmelidir; örneğin,
İspanya ve Portekiz bu tarz bir modele geçmiş, bu anlamda önemli bir yol
katetmiştir.
Değerli
milletvekilleri, elmacılığın yanı sıra ülkemizdeki tarımın sorunlarına da
değinmek istiyorum. Öncelikle tarım arazilerinin bölünmüş ve dağınık yapıda
olması verimliliği azaltıp maliyetleri yükseltmektedir. Bu nedenle
toplulaştırma çalışmaları artırılmalı, kooperatifleşme veya yasal
düzenlemelerle birleştirme yapılmalıdır. Organize tarım bölgeleri
oluşturulmalı, üreticilerimiz bilinçli sulama ve gübreleme yapmalı, kapalı
sulama sistemlerine geçilmeli, verim ve kalitenin arttırılması için toprak ve
yaprak analizleri yapılmalıdır. Meyvecilikte tasnif makineleri kullanılmalı,
budama işlemleri bilinçli olarak yapılmalı; bunun için eğitim ve sertifika
programları teşvik edilmeli ve hatta budama atıklarından ısı ve elektrik
formunda enerji elde etmek için bileşik ısı ve güneş sistemine dayalı biyolojik
tesisler kurulmalı ve tarım yapılacak arazilerde toprak etütleri ivedilikle
yapılmalıdır.
Tarımda
önemli bir diğer konu da kooperatifçiliktir. Kooperatiflerimizi geliştirmek
için kooperatiflerin finansman ihtiyaçlarının karşılanması amacıyla
kooperatifler bankası kurulmalı, yapılacak devlet desteklemeleri ihtiyaç
duyanlara ve kırsaldakilere öncelik verilerek yapılmalı, ürünlerin
pazarlanmasına devlet destek vermeli ve üretime dayalı tarımsal destekler
mutlaka arttırılmalı ve destekler zamanında ödenmelidir. Denetimler devletçe
eleman ve finansman sağlanarak merkez birliklerince yapılmalıdır. Her türlü
ülke tarımını etkileyecek dış alım veya dışa yönelik pazarlamalarda merkez
birlikleriyle bir istişare sağlanmalı, üretici ve yetiştirici birlikleri tek
çatı altına alınmalı, ziraat odalarından yararlanılmalıdır. Bunlar dikkate
alındığında verimlilik sağlanacak, üreticilerimiz emeğinin hakkını, karşılığını
alacaklardır. 
Sayın
milletvekilleri, mevcut üretimden emeğin karşılığı olan geliri elde
edememekteyiz. Tüm bu sorunların giderilebilinmesi için örnek bahçeler kurulup
üreticiler eğitilmeli, bilinçlendirilmeli; ziraat odalarından ve ziraat
mühendislerinden daha fazla yararlanılmalı, üretici birlikleri kurulmalı,
entegre mücadele yaygınlaştırılmalı; yanlış ve aşırı ilaçlamanın önüne
geçilmelidir. Elma çeşitlerine göre üretim bölgeleri oluşturulmalı,
sigortalamayla ilgili sorunlar ortadan kaldırılmalı, depolama maliyetleri
azaltılmalı, elma ihracatı için teşvik primleri verilmeli ve gerekli görülen
yerlerde üretici birlikleri kurulmalıdır. 
Amerika
ve Avrupa’nın, özellikle de İtalya ve Fransa’nın ürettiği Fuji, Gala, Red
türlerinin hem görünüm hem tat hem de mevsim olarak tüketici tarafından tercih
edilmesi Avrupa’ya olan ihracatımızı zorlaştırmaktadır. Bu nedenle, demode
olmuş çeşitler yerine elmada katma değeri arttıracak tesislerin ve pazara uygun
yeni çeşitlerin yetiştirilmesi gereklidir.
Sözlerimin
sonuna gelirken elmacılıkta üretim rekoltesiyle ilk sıralarda yer alan
ülkemizin daha verimli ve kaliteli üretim yapabilmesi ve ürettiğini iç ve dış
pazarda satabilmesi için sadece Isparta’da değil, Karaman, Niğde, Antalya,
Konya, Kayseri, Amasya, Çanakkale ve daha birçok ilimizde üreticilerimizin
karşılaştığı sorunların araştırılması, çözüm yollarının bulunması ve
beklentilerinin karşılanması için bir Meclis araştırması açılmasını istiyor,
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Bakır. 
Cumhuriyet
Halk Partisi Grubu önerisi aleyhinde Yılmaz Tezcan, Mersin Milletvekili. 
Buyurunuz
Sayın Tezcan. (AK PARTİ sıralarından alkışlar)
YILMAZ
TEZCAN (Mersin) – Değerli Başkan, kıymetli milletvekilleri; Cumhuriyet Halk
Partisi grup önerisinin aleyhine söz almış bulunmaktayım. Siz değerli
milletvekili arkadaşlarımı, Mersin’imizi ve ülkemizin değerli insanlarını
saygıyla selamlıyorum. 
Sözlerime
başlamadan önce 5 Mayıs Dünya Ebeler Günü’nü ben de bir akademisyen hekim
olarak kutlamak istiyorum. Pazar günü kutlayacağımız 8 Mayıs Anneler Günü’nü,
ayrıca 4-10 Mayıs tarihleri arasında kutlanmakta olan İş Sağlığı ve Güvenliği
Haftası’nı kutluyorum. 
Değerli
milletvekili arkadaşlarım, öncelikle bir doktor olarak elmanın faydalarından
bahsetmek istiyorum. Kansere karşı koruma: Amerikan Kanser Araştırmaları
Enstitüsünün verilerine göre elma yüksek besin lifli içeriğiyle kolon
kanserine, C vitamini içeriğiyle gırtlak yani larenks kanserine, antioksidan
içeriğiyle de mide ve akciğer kanserlerine karşı koruma sağlamaktadır. E ve C
vitamini içermesi ve antioksidanlar bakımından zengin olması nedeniyle de
katarakta karşı gerçekten çok ciddi koruma sağlamaktadır. Kan şekerini
dengeler. Elmanın pıhtı veya plak oluşumuna bağlı damar tıkanıklığı, damar
sertleşmesi, hipertansiyon, oksidatif strese bağlı damar tahribatı gibi kalp ve
damar hastalıkları riskini azalttığı uzun zamandır bilinmektedir. Elmada bol
miktarda bulunan besin lifi bağışıklık sistemimizi güçlendirmektedir. Besin
lifi aynı zamanda kabızlığa karşı koruma sağlamakla birlikte gerçekten kalın
bağırsak kanserlerine karşı da çok önemli bir faydası vardır, koruma
sağlamaktadır. Antioksidanlar, A, E ve C vitamini içeren elma yaşlanmanın cilt
üzerindeki etkilerini geciktirmektedir. B kompleks vitaminleri olan riboflavin,
tiamin ve vitamin B6 sinir sistemini korur ve kırmızı kan hücrelerinin
üretimini artırır. Bu nedenlerden dolayı bütün Türk milletine elmanın çok iyi
bir şekilde tüketilmesini tavsiye ediyorum. 
ÖMER
FETHİ GÜRER (Niğde) - Elma baş ağrısını alır hocam.
YILMAZ
TEZCAN (Devamla) - Değerli milletvekili arkadaşlarım, AK PARTİ hükûmetleri
olarak her zaman tarımı teşvik ettik; çiftçimizin, üreticimizin yanında olduk.
Bununla ilgili, ülkemizde yaptığımız bazı çalışmaları müsaade ederseniz
sizlerle paylaşmak istiyorum. 
2002
yılında 1,8 milyar Türk lirası olan tarımsal destek 2014 yılında 9,1 milyar
Türk lirasına çıkmıştır. Son on üç yılda çiftçilerimize verilen nakit hibe
desteği miktarı 5,5 kat artmıştır. 2013-2014 yıllarında 70 milyar Türk lirası nakit
hibe tarımsal desteği verdik. 
Tarımsal
ekonomik büyüklüğü açısından 2002’de Avrupa’da 4’üncü sıradayken 2008’den
bugüne Avrupa’nın 1’inci büyük tarımsal ekonomisi hâline geldik. 
Tarımda
AR-GE çalışmaları kapsamında, 2003-2014 döneminde, AR-GE için toplam 1,3 milyar
Türk lirası kaynak sağladık. 
Dünyanın
3’üncü büyük Tohum Gen Bankasını kurduk. 
Son
teknolojiye sahip 13 adet ileri araştırma, teknoloji ve eğitim merkezi açtık. 
Milletvekili
olduğum, Akdeniz’in incisi Mersin’imizin çok bereketli topraklarında gerçekten
çok önemli, çok zengin tarımsal ürünler üretilmektedir. Mersin’de şu ürünlerin
üretildiğini sizlerle kısaca paylaşmak istiyorum: Özellikle Tarsus’umuzda,
armut, elma, greyfurt, erik, kayısı, limon, mandalina, portakal, nar, zeytin,
üzüm üretimi; Mersin merkezinde armut, badem, ceviz, elma, erik, greyfurt,
incir, kayısı, limon ve mandalina üretimi ön plandayken Erdemli’mizde ceviz,
elma, erik, limon, mandalina, portakal, nar, muz, şeftali, kiraz, yenidünya ve
üzüm, Silifke’mizde badem, ceviz, çilek, elma, kayısı, erik, limon, mandalina,
portakal, üzüm, zeytin, nar gibi çok önemli tarımsal ürünler üretilmekte;
ayrıca Mut’ta, kayısı, zeytin, üzüm, elma, Antep fıstığı, erik ve özellikle
incir üretimi ön plandadır. Günnar’a baktığımızda, Antep fıstığı, badem, ceviz,
elma, kayısı, kiraz ve üzüm; Aydıncık ilçemize baktığımızda, ceviz, badem,
elma, erik, muz, nar, üzüm, yenidünya, zeytin, yer fıstığı ve turunçgiller;
Bozyazı’da badem, armut, ceviz, çilek, elma, limon ve muz üretiliyor. Son
olarak da Anamur’umuzda, özellikle muzun şehri olan Anamur’umuzda armut,
avokado, badem, ceviz, çilek, portakal, limon, pamuk, yer fıstığı gibi çok
önemli tarımsal ürünler üretilmektedir. 
Değerli
milletvekilleri, Mersin’imizde tarım alanında yapılan çalışmalardan bazılarını
sizlerle paylaşmak istiyorum. Tarıma verilen desteklerde AK PARTİ hükûmetleri
döneminde gerçekten rekor bir artış sağlanmıştır. Mersin’de çiftçilerimize
toplam 60,1 milyon Türk lirası mazot desteği verdik. 55,2 milyon Türk lirası
gübre desteği, 2,2 milyon Türk lirası toprak analizi desteği ödedik. Gübre ve
mazot fiyatlarındaki artıştan üreticimizin olumsuz etkilenmesini önledik. 
Değerli
milletvekili arkadaşlarım, 2002 yılında Mersin’e verilen prim desteği 979 bin
Türk lirası iken 2014 yılında bu miktarı 26,6 milyon Türk lirasına yükselttik.
Mersin’de 2005-2015 döneminde sertifikalı tohumluk ve sertifikalı fide, fidan
kullanan üreticilerimize toplam 23,8 milyon Türk lirası destek ödemesi yaptık. 
TAR-GEL
Projesi’yle üretimin her aşamasında çiftçilerimizin yanında olacak, Türkiye'de
10 bin, Mersin’imizde de 172 tarım danışmanını göreve başlattık. Mersin’de
tarımsal kalkınma kooperatiflerine verdiğimiz kredi desteğini on üç yılda 9 kat
artırdık.
Değerli
milletvekilleri, tarım demek su demek. Su, insan vücudunun ve insan hayatının
vazgeçilmezi. Dolayısıyla insan vücudunun da yüzde 60’tan fazlasını su teşkil
ettiği için, doğadaki çoğu olayın kaynağı su olduğu için Hükûmetimiz su
alanında da çok önemli yatırımlar yaptı. Ülke genelinde başlattığımız 1.000
günde 1.000 Gölet Projesi’nden Mersin de nasibini almaktadır. Proje kapsamında
Mersin’de 37 adet gölet ve sulama alanı inşa ediyoruz. Böylece, suya hasret
83.710 dekar araziyi suyla buluşturacağız. Bu tesislerin 14 adedini tamamladık,
16 adedi inşaat, 7 adedi de proje hazırlama noktasında, projelerimiz devam
ediyor. Son on üç yılda taşkınla alakalı önemli çalışmalar yaptık. 
Elmacılık
konusuna geri gelecek olursak Türkiye, 3 milyon 128 bin 450 ton elma üretimiyle
dünya sıralamasında Çin ve Amerika Birleşik Devletleri’nden sonra 3’üncü sırada
yer almaktadır. En fazla üretim yapılan elma türleri ise Starking, Golden,
Amasya, Granny Smith olarak dikkati çekmektedir. 
Bizler
AK PARTİ Hükûmeti olarak elmacılarımızın sorunlarını tabii olarak biliyoruz,
bazı sorunların olduğunun farkındayız. Bunların çözümü için başta Gıda, Tarım
ve Hayvancılık Bakanımız Sayın Faruk Çelik olmak üzere, diğer bakanlıklarımızla
birlikte tüm sorunları acil, orta vadede ve uzun vadede olmak üzere, çok önemli
çözüm planlamaları yapmaktayız. 
ÖMER
FETHİ GÜRER (Niğde) – Depoda elma var, depoda elma, onu ne yapacağız? 
YILMAZ
TEZCAN (Devamla) - Sözlerimi tamamlarken Cumhuriyet Halk Partisinin bu
önergesine katılmadığımızı nezaketle ifade ediyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tezcan. 
Önerinin
lehinde Baki Şimşek, Mersin Milletvekili.
Buyurunuz
Sayın Şimşek. (MHP sıralarından alkışlar) 
YAKUP
AKKAYA (İstanbul) – Sayın Başkan…
BAŞKAN
- Sayın Akkaya, konuşmacıyı davet ettim. 
BAKİ
ŞİMŞEK (Mersin) – Sayın Başkan, değerli milletvekilleri; Cumhuriyet Halk
Partisinin vermiş olduğu, elmacılığın içinde bulunduğu sorunların tespiti ve
ileriye dönük yol haritası belirlenebilmesi için verilen araştırma önergesi
üzerinde Milliyetçi Hareket Partisi Grubu adına söz almış bulunmaktayım. Bu
vesileyle yüce Meclisi saygıyla selamlıyorum. 
Başta
şehit anaları olmak üzere, bütün annelerin Anneler Günü’nü kutluyorum. 
Türkiye’nin
78 milyon hektar olan toprak varlığının 26 milyon hektarını tarım arazileri
oluşturmaktadır. Ancak son yıllarda, birçok ilimizde çarpık kentleşmeden dolayı
tarım arazileri bilinçsiz bir şekilde kullanılmıştır.
Yine,
ülke içindeki göçler sebebiyle büyük şehirlerimizde nüfus artışının getirdiği
plansız ve sağlıksız bir yapılaşma tarım alanlarının bilinçsiz şekilde
kullanılmasına neden olmuştur. Bütün üreticilerimiz gibi elma üreticilerimiz de
zor durumdadır.
Dünyada
elma üretiminde 3’üncü sırada olan Türkiye, maalesef ihracatta 23’üncü sırayı
alabilmektedir. Isparta ilimiz, Türkiye elma üretiminin yaklaşık yüzde 25’ini
tek başına karşılamaktadır. Ancak, bu yıl depodaki elmaların yüzde 70’i
satılamamıştır. 
SÜREYYA
SADİ BİLGİÇ (Isparta) – Sadece 15 bin ton elma, kayda geçsin diye söylüyorum. 
BAKİ
ŞİMŞEK (Devamla) - Elma ihracatı istenilen düzeyde değildir. Geçtiğimiz aylarda
yaşanan don afeti nedeniyle sorunlar daha da artmış durumdadır. Don afetinin
zararları acilen karşılanmalıdır. Hükûmetin, elma ağaçlarının kesilmesini
önlemek açısından ve zor durumdaki elma üreticisine destek olmak bakımından
acilen ihraç imkânlarını destekleyecek önlemleri alması gerekmektedir. Elma
üreticileri, bu noktada, bilhassa ihracata teşvik uygulamasına etkin şekilde
geçilmesini beklemektedir. 
Elma
üretimi Isparta, Karaman, Niğde, Antalya, Konya, Mersin ve birçok ilde
yapılmaktadır. Rusya, Irak, Suriye ve bütün komşularımızla yaşanan krizlerden
dolayı malımızı satacak ülke kalmamıştır. İç piyasada da doğudaki terör ve
istikrarsızlıktan dolayı yeterli tüketim yapılamamaktadır. Kısa vadede ürününü
satamayan çiftçimize devlet destek vermeli, gerekirse bir kısım ürünler
okullardaki öğrencilere bedava dağıtılmalıdır. İhracat yapan firmalar
desteklenmeli, mevcut pazarlar korunmalı, Rusya’yla olan sorun çözülmelidir.
Türki Cumhuriyetlerinde yeni pazarlar bulunmalıdır. Elma ve elma suyu tüketimi
teşvik edilmelidir; ihracat destekleri artırılmalıdır. AR-GE çalışmaları
desteklenmeli, hastalıklara dayanıklı yeni çeşitler üretilmelidir. Organik ürün
yetiştirenler desteklenmelidir. Enerji ihtiyaçlarının güneş panelleriyle
karşılanması yönünde devlet desteği sağlanmalıdır.
Tarım
ülkesi olan Türkiye, tarımsal ürün ithal etmemeli, kendi üreticisine destek
olmalıdır. Her yerde yerli ve millî olmakla övünen Hükûmetimiz çiftçimize
destek vermelidir. Yüce Mecliste bile çikita muz satıldığını görmekteyiz; hiç
olmazsa, topluma bizler örnek olalım, dünyanın en güzel muzu olan Anamur muzunu
tüketelim. Sayın Meclis Başkanına, idare amirlerimize bu hassasiyetimizi
buradan belirtmek istiyorum.
Değerli
milletvekilleri, ülkemiz yakın zamana kadar tarım ürünleri açısından kendisine
yetebilen 7 ülkeden 1’i iken son dönemlerde tarımda uygulanan yanlış
politikalardan ve tarım ürünlerinin yurt dışından temin edilmesi, üreticilerin
sattıkları ürünlerin paralarını altı ay gibi geç bir zaman dilimi içerisinde
almaları çiftçilerimizi âdeta çıkmaza sokmuştur. Ek olarak, yüksek mazot
fiyatları ve gübre fiyatlarını da eklediğimizde çiftçilik ve üretimin nerelere
geldiğini daha açık bir şekilde görebiliriz. 2002 yılında –hep örnek
veriyorsunuz 2002 yılını- 1 litre mazot 1 TL; 2014 yılında 4,5 TL olmuştur.
Buradan soruyorum: 2002 yılında çiftçinin bankalara olan kredi borcu ne
kadardı? Bunu niye açıklamıyorsunuz? Bugün çiftçinin bankalara olan kredi borcu
ne kadar? Sadece Bursa’nın Gürsu ilçesindeki çiftçilerin bankaya kredi borcu
200 trilyon lira. Aynı şekilde, gübre fiyatlarında da çok büyük artışlar olmuş,
2002 yılında gübrenin tonu 162 TL iken 2014 yılında 550 TL olmuştur. Tarım
Bakanımızın ve Ticaret Bakanımızın ihracatın önünü açacak çalışmalarını acilen
bekliyoruz. 
Tarımsal
üretimdeki en önemli sorunlar girdi fiyatları ve pazarlamadır; akaryakıt,
gübre, ilaç, elektrik ve buna benzer maliyetlerin yüksekliğidir. Çiftçiye
mutlaka ucuz mazot verilmeli, tarımsal üretimlerde kullanılan elektriğin fiyatı
düşürülmelidir. Tarımsal sanayiye önem verilmeli, soğuk hava depoları, meyve
suyu fabrikaları yapılmalıdır. 
Pazarlamadaki
bir diğer önemli sorun da, üreticinin çaresizlikten ürünlerini âdeta
üçkâğıtçılara teslim etmesidir. Çek Yasası’ndaki boşluktan dolayı üçkâğıtçılar
tarafından üreticiler her yıl dolandırılmaktadır. Çek Yasası acilen
değiştirilmeli, dolandırıcılara mutlaka hapis cezası getirilmeli ya da
bankaların sorumluluğu artırılmalıdır; önüne gelene çek koçanı verilmemelidir.
Değerli
milletvekilleri, bu mevsimde Mersin gibi tarım şehri olan bir ilimizde bile
turfanda biber 100 kuruş, domates 200 kuruş, fasulye 150 kuruş, karnabahar 50
kuruş, patlıcan 150 kuruş. Bu kadar düşük fiyatlara satılan bu ürünlerin fiyatı
tüketicilere gelene kadar katbekat artmaktadır. Meyve fiyatları tedbir
alınmazsa, ihracat yapılmazsa on gün sonra 100 kuruşa düşecektir. 
Yine, seçim
bölgem olan Mersin’de buğday hasadı başlamak üzeredir ama her yıl olduğu gibi
bu yıl da henüz buğday fiyatı açıklanmamıştır. Buradan Tarım Bakanımıza
sesleniyorum: Her yıl, üreticinin elindeki buğday tüccara geçtikten sonra fiyat
açıklıyorsunuz. Toprak Mahsulleri Ofisi tüccardan buğday alıyor. Bu yıl örnek
olun, hasat başlamadan çiftçimizin yüzünü güldürecek bir fiyat açıklayın.
Köylerde yaşayan insan sayısı her yıl azalıyor, küçük çiftçi bitiyor, işsizlik
ordusuna yenileri ekleniyor. Mutlaka tarımsal planlama yapılmalı, ürün
çeşitliliği artırılmalı, tüketebileceğimiz ve pazarlayabileceğimiz ürünlerin
ekimi desteklenmelidir. 
Ben,
buradan, gerek tarımsal sulama gerek soğuk hava depoları yapan, ayrıca
köylülerimize tohum ve fidan desteği veren Mersin Büyükşehir Belediyemize
teşekkür ediyorum. Türkiye’deki yaş sebze ve meyve üretiminde ve ihracatında
Türkiye 1’incisi olan Mersin’in desteklenmesini; narenciye teşviklerinin,
Rize’de, İzmir’de, Antalya’da ödediğiniz ama Mersin’de ödemediğiniz narenciye
teşviklerinin bir an önce ödenmesini bekliyorum. Birçok çiftçi narenciye
ağaçlarını kesmektedir. 
Ne
yazık ki çiftçilerimizin bu yıl diğer önemli bir sorunu da kuraklıktır. Son
yüzyılın en kurak yılını yaşamaktayız. DSİ Genel Müdürlüğü ve bölge
müdürlükleri su planlamasını yaparak gerekirse sıkıntılı bölgelerde ikinci ürün
ekimini yasaklamalıdır.
Değerli
milletvekilleri, çiftçilerimizin alın terine sahip çıkalım. Çiftçilerimiz çok
şey istemiyor; ucuz mazot, ucuz elektrik, ucuz ilaç, ucuz gübre “Bize pazar
bulun.” diyor, “Ürünümüz para etsin.” diyor. Bize düşen, doğru politikalar
üreterek insanlarımıza sahip çıkmaktır. 
Bu
duygu ve düşüncelerle yüce Meclisi saygıyla selamlıyor, teşekkür ediyorum. (MHP
sıralarından alkışlar) 
BAŞKAN
– Teşekkür ederim Sayın Şimşek. 
SÜREYYA
SADİ BİLGİÇ (Isparta) – Sayın Başkan, yerimden bir söz talebim var.
BAŞKAN
– Bir saniye Sayın Bilgiç. Daha önce Sayın Akkaya bir söz talebinde bulunmuştu.
Buyurunuz
Sayın Akkaya.
YAKUP
AKKAYA (İstanbul) – Sayın Başkanım, AKP’li hatip konuşmasında, elma
üreticilerinin sorunlarıyla ilgili yaptığı konuşmasının başlangıcında
“Önümüzdeki hafta İş Sağlığı İş Güvenliği Haftası’nı kutlayacağız.” diye sözüne
başladı. İş sağlığı iş güvenliği kutlanacak bir hafta değil Sayın Başkan. Ben
sadece dil sürçmesi olduğu için, düzeltmek için… Kendisi de bir hekimdir. 17
bin işçinin iş cinayetlerinde öldüğü, kaldı ki elma üreticilerinin sorunlarını
konuşurken Yalvaç’ta da o trafik kazasında 17 elma işçisinin öldüğü bir durumda
o hafta kutlama haftası değil bir anma haftasıdır. Onun için söz aldım Sayın
Başkan.
BAŞKAN
– Teşekkür ederim Sayın Akkaya. Tutanaklara geçmiştir. 
Buyurunuz
Sayın Bilgiç. 
V.- AÇIKLAMALAR (Devam)
23.- Isparta Milletvekili Süreyya Sadi
Bilgiç’in, 23 Nisan 2015 gecesi Isparta’da çok büyük don felaketi yaşandığına
ancak Hükûmetin Isparta’ya 30 milyon lira destek gönderdiğine ilişkin
açıklaması
SÜREYYA
SADİ BİLGİÇ (Isparta) – Sayın Başkan, çok teşekkür ediyorum.
Ben
iki hususu bu önerge üzerinde belirtmek istiyorum. Doğrudur, 23 Nisan 2015
gecesi Isparta’da çok büyük bir don felaketi yaşandı. Ama sadece elma değil,
gül, badem, kiraz, ceviz, tamamını vurmuştur. Ama Hükûmetimiz hızlı bir şekilde
hareket etmiş ve 30 milyon lira Isparta’ya destek göndermiştir ve ilk defa
Isparta’da bu dondan dolayı dekar başı destek çiftçimize ve köylümüze
dağıtılmıştır. 
Buradaki
ana, temel sıkıntılardan bir tanesi TARSİM sigortaları. Tabii, TARSİM’le ilgili
olarak herkes sigortayı yaptırmıştır ancak bu olay çiçek yaşanmadan olduğu için
TARSİM kapsamı dışında kalmıştır. 
İkinci
bir bilgiyi düzeltmek istiyorum. İfade edildiği gibi yüzde 60-70 üretimin
depolarda olduğu doğru değildir. 2015 rekoltesi 436 bin tondur. Bundan da şu an
depolarda bekleyen 17-18 bin ton civarında bir elma vardır. Onun dışındaki
elmanın tamamı satılmıştır. 
Teşekkür
ediyorum.
BAŞKAN
– Teşekkür ederim Sayın Bilgiç.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Isparta Milletvekili
İrfan Bakır ve arkadaşları tarafından, elmacılık sektörünün sorunlarının
araştırılarak alınması gereken önlemlerin belirlenmesi amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 5 Mayıs 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Önerinin aleyhinde Mustafa Açıkgöz, Nevşehir Milletvekili.
Buyurunuz
Sayın Açıkgöz. (AK PARTİ sıralarından alkışlar) 
MUSTAFA
AÇIKGÖZ (Nevşehir) – Sayın Başkan, kıymetli Divan, değerli milletvekilleri ve
yüce Meclisimizin vefakâr çalışanları; sizleri saygı, sevgi ve muhabbetle
selamlıyorum. İnşallah gününüz güzel olsun, bereketli olsun, hayır olsun. 
Öncelikle,
terör operasyonlarında canlarını feda eden aziz şehitlerimize, kahraman
güvenlik güçlerimize Allah’tan rahmet diliyorum, fedakâr gazilerimize de şükran
ve minnetlerimi sunuyorum. 
Milletimizin
kardeşçe, barış içerisinde yaşamasına göz dikenlerin gözü çıkarılacak, el
uzatanların da elleri kırılmıştır ve kırılmaya da devam edecektir. Bu millet
tarih boyunca hep ağır imtihanlara tabi tutulmuş ve bütün imtihanları, Allah’ın
izniyle, birlik ve beraberlik içerisinde bertaraf etmesini de bilmiştir.
Bugünkü mücadelede yedi düvele, içerideki hainlere ve şer odaklarına karşı
Çanakkale ruhuyla bir mücadele verilmektedir. İnşallah, Allah, birlik ve
beraberliğimizi ve kardeşliğimizi daim eylesin. 
Bütün
ebelerin Ebeler Günü’nü kutluyorum. Doğumlarda göstermiş oldukları
fedakârlıklara bir baba olarak da minnettarım.
Cumhuriyet
Halk Partisinin elmacılığın içinde bulunduğu sorunların tespitiyle ilgili
vermiş olduğu önergenin aleyhinde söz almış bulunmaktayım.
Gıda
ve Tarım Örgütü verilerine göre dünya elma üretimi 2002 yılında yaklaşık 56
milyon ton, 2013 yılındaysa 80,8 milyon tondur. Yine, Gıda ve Tarım Örgütü
verilerine göre ülkemiz yaklaşık 3,1 milyon tonla dünya üretiminde 3’üncü
sırayı almaktadır. Ülkemiz elma üretimi 2002 yılında 2,2 milyon tonken 2015
yılında yüzde 18,2 artışla 2,6 milyona ulaşmıştır TÜİK 2015 verilerine göre. 
Yine,
TÜİK 2015 verilerine göre elma üretiminde Isparta, Niğde, Karaman, Kayseri,
Çanakkale, Antalya, Mersin, Kahramanmaraş, Konya ve Denizli illeri toplam üretimimizin
yüzde 72,3’ünü gerçekleştirmektedir. Bu da TÜİK verilerine göre yine.
Ülkemiz
elma üretiminde Isparta ili 226 bin dekar alanda 436 bin ton elma üretimiyle,
yüzde 16,8’lik payıyla ilk sıradadır. 
Ülkemizde
en fazla üretim yapılan çeşitler Starking yüzde 38, Golden yüzde 25 ve Amasya
yüzde 8’le geleneksel çeşitleri oluşturmaktadır. 
2002
yılında 1,5 milyon dekar olan elma alanı 2015 yılında 1 milyon 714 bin 098
dekar olmuştur. Ülkemizdeki elma ağacı sayısı 52,3 milyon adet meyve veren ve
18,4 milyon da meyve vermeyen olmak üzere, toplam 70,7 milyondur; bu da TÜİK
2015 verilerine göre.
ÖMER
FETHİ GÜRER (Niğde) – Elma ağacında Niğde 1’inci yalnız; üretimde değil, ağaçta
Niğde 1’inci.
MUSTAFA
AÇIKGÖZ (Devamla) – Ben sadece üretimi söyledim, elma ağacını söylemedim Sayın
Vekilim.
ÖMER
FETHİ GÜRER (Niğde) – Elma ağacında Niğde 1’inci.
OSMAN
AŞKIN BAK (Rize) – Devam et Mustafa, devam et.
MUSTAFA
AÇIKGÖZ (Devamla) – 2005 ve 2015 yılları arasında sertifikalı ve standart fidan
kullanımıyla 214.051 dekar alanda elma bahçesi tesis edilerek üreticiye 38,9
milyon TL ödeme gerçekleştirilmiştir. 
Isparta
ilinde 2015 yılında sertifikalı ve standart fidan kullanımla ilgili 2.938 dekar
alanda elma bahçesi tesis edilerek üreticiye 768.513 TL ödeme
gerçekleştirilmiştir.
Ülkemizin
elma ürünündeki yeterliliği yüzde 110,95 oranındadır. Elma ihracatımız miktar
olarak 2002 yılında 15.162 ton iken 2015 yılında yüzde 839 artarak 142.319 ton
olmuştur. 2015 yılında yaklaşık 52 bin dolar döviz getirisi sağlanmıştır. 
2002-2015
döneminde ithalat miktarı yüzde 56,7 azalırken ihracat yüzde 838,7 artmıştır.
2002 ve 2015 döneminde ithalat parasal değeri yüzde 11,4 gerilerken ihracatımız
yüzde 725 artmıştır. Elma ithalatı gerçekleştirdiğimiz çeşitler Golden
dışındaki çeşitlerdir. Sırasıyla Şili’den, Amerika’dan, Makedonya, İtalya,
Fransa ve Polonya gibi ülkelerden ithalat yapmaktayız. 
Bakanlığımızca
alan bazlı ve hibe şeklinde destek uygulamaları sürdürülmektedir. 2015 yılında
bodur ve yarı bodur fidan kullanılarak en az 5 dekar kapama meyve bahçesi tesis
eden üreticilere standart fidan için dekar başı 150 TL, sertifikalı fidan için
dekar başı 400 TL; diğer meyve fidanları için, en az 10 dekar olmak şartıyla,
standart fidan için dekar başı 100 TL, sertifikalı fidan için dekar başı 280 TL
destekleme ödeme miktarı tespit edilmiştir.
Sanayilik
ve ihracata yönelik çeşitler ile sertifikalı fidan kullanılan bahçe
desteklerinde, verilen desteğe ilave yüzde 50 destek uygulaması mevcuttur.
Üretimi ve verimliliği doğrudan etkileyen mazot, kimyevi gübre ve toprak
analizi destekleri kapsamında üreticimize mazotta dekar başına 4,85 TL, gübrede
dekar başına 6,6 TL, toprak analizinde de dekar başına 2,5 TL, organik tarımda
da dekar başı 70 TL, iyi tarım uygulamalarında ise dekar başı 50 TL destek
verilmektedir. 2015 yılında, elmanın da yer aldığı, üretimde biyolojik veya
biyoteknik mücadele yapan üreticilere dekar başı 35 TL destek verilmektedir. 
Kırsal
kalkınma yatırım destekleri kapsamında, ambalaj paketleme, makine-ekipman,
soğuk hava deposu gibi yatırımlar dâhil olmak üzere, proje tutarının yüzde
50’si hibe olarak verilmektedir. 
Ziraat
Bankası ve tarım kredi kooperatiflerince, tarımsal üretime dair düşük faizli
yatırım ve işletme kredisi kullandırılmasına ilişkin karar doğrultusunda,
yatırım ve işletme projesi tutarına bağlı olarak düşük faizli yatırım ve
işletme kredisi kullandırılmıştır. 
Kırsal
kalkınma destekleme kapsamında, girişimci genç çiftçi projeleri
desteklenmektedir. Kırsalda yaşayan 18-40 yaş arasındaki genç çiftçilerimize
mahallinde uygulayacağı bitkisel, hayvansal, yöresel tarım ürünleri ile tıbbi
ve aromatik bitki üretimine yönelik proje başına 30 bin TL hibe desteği
verilecektir. 
2016
üretim yılında, ÇKS yani Çiftçi Kayıt Sistemi’ne kayıtlı ve işletme büyüklüğü
toplam 5 dekar veya altında olan elma yetiştiriciliği yapan kamu kurum ve
kuruluşları dışındaki gerçek ve tüzel kişilere 2016 yılında, dekar başı 100 TL
küçük aile işletme desteği verilmiştir.
Yüce
heyetinizi saygıyla selamlarım. (AK PARTİ sıralarından alkışlar). 
BAŞKAN
– Teşekkür ederim Sayın Açıkgöz. 
Sayın
Tezcan’ın bir söz talebi var 60’ıncı maddeye göre. 
Buyurunuz
Sayın Tezcan.
V.- AÇIKLAMALAR (Devam)
24.- Mersin Milletvekili Yılmaz Tezcan’ın,
İstanbul Milletvekili Yakup Akkaya’nın yerinden sarf ettiği bazı ifadelerine
ilişkin açıklaması
YILMAZ
TEZCAN (Mersin) – Sayın Başkanım, teşekkür ediyorum. 
CHP’li
milletvekili arkadaşımızın, benimle ilgili, iş sağlığı ve güvenliği konusunda
bir sataşması oldu. 
Ben
konuşmamda şunu ifade ettim: 4 ile 10 mayıs tarihleri arasında İş Sağlığı ve
Güvenliği Haftası kutlanıyor. Buna dikkat çekmek için bu cümleleri
kullanmıştım. 
Teşekkür
ediyorum.
BAŞKAN
– Teşekkür ederim Sayın Tezcan.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Isparta Milletvekili
İrfan Bakır ve arkadaşları tarafından, elmacılık sektörünün sorunlarının
araştırılarak alınması gereken önlemlerin belirlenmesi amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 5 Mayıs 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Evet, oylamaya geçeceğim.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, oylamaya geçecekseniz yoklama talep ediyoruz.
BAŞKAN
– Bir yoklama talebi vardır, o nedenle yoklama işlemini gerçekleştireceğim.
Sayın
Altay, Sayın Karabıyık, Sayın Gürer, Sayın Arık, Sayın Akaydın, Sayın
Bektaşoğlu, Sayın Akkuş İlgezdi, Sayın Özcan, Sayın Akyıldız, Sayın Bingöl,
Sayın Erdoğdu, Sayın Yalım, Sayın Bakır, Sayın Demirtaş, Sayın Tuncer, Sayın
Yüksel, Sayın Tanal, Sayın Kaplan Hürriyet, Sayın Bekaroğlu, Sayın Akkaya,
Sayın Yıldız Biçer.
Evet,
yoklama için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 18.28
BEŞİNCİ OTURUM
Açılma Saati: 18.39
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Beşinci
Oturumunu açıyorum.
III.- YOKLAMA
BAŞKAN
– Cumhuriyet Halk Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Isparta Milletvekili
İrfan Bakır ve arkadaşları tarafından, elmacılık sektörünün sorunlarının
araştırılarak alınması gereken önlemlerin belirlenmesi amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 5 Mayıs 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, 31 Mart 2016 tarihinde yapılan toplantıda varılan
mutabakata titizlikle uymaları nedeniyle tüm siyasi parti gruplarına teşekkür
ettiğine ilişkin konuşması
BAŞKAN
– Sayın milletvekilleri, Cumhuriyet Halk Partisi Grubu önerisi elma üretiminin ya da elma
üreticilerinin sorunlarıydı. Önceki dönem parlamentolarında, ben gayet iyi
hatırlıyorum, bir tarımsal ürüne ilişkin bir konu burada görüşüldüğünde
milletvekilleri o tarımsal ürünün numunelerini getirip kürsüden Genel Kurula
gösterirlerdi. Türkiye Büyük Millet Meclisi Sayın Başkanının Başkanlığı altında
siyasi parti grup başkan vekilleriyle 31 Mart 2016 tarihinde yapılan
toplantıda, Genel Kurula ürün ve eşya getirilmeyeceği karar altına alınmıştı.
Görüyorum ki siyasi parti grupları, siyasi parti grup başkan vekilleri arasında
yapılan bu mutabakata titizlikle uymuşlardır. Ben, bundan dolayı tüm siyasi
parti gruplarına teşekkür ediyorum. Genel Kurula getirilmemesi yönündeki bu
tutum, siyasi partilerin söz konusu mutabakata uyduğunu gösteriyor. Ben, bu
nedenle teşekkür etme ihtiyacını duymuştum.
Gündemin “Kanun Tasarı ve Teklifleri ile Komisyonlardan
Gelen Diğer İşler” kısmına geçiyoruz.
1’inci sırada yer alan, İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı ve Sağlık, Aile, Çalışma ve Sosyal İşler
Komisyonu Raporu’nun görüşmelerine başlayacağız.
X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (x)
BAŞKAN –
Komisyon? Yerinde.
Hükûmet?
Yerinde.
Dünkü
birleşimde, İç Tüzük'ün 91’inci maddesine göre temel kanun olarak görüşülen 170
sıra sayılı Kanun Tasarısı’nın birinci bölümü üzerindeki görüşmeler
tamamlanmıştı. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Sayın
milletvekilleri, 1’inci madde üzerinde ikisi aynı mahiyette olmak üzere toplam
dört önerge vardır. 
Önergeleri
okutuyorum:
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 1’inci maddesiyle değiştirilen 4857 sayılı
Kanun’un 7’nci maddesine onuncu fıkradan sonra gelmek üzere “Geçici işçi,
kullanıcı işverenin işyerindeki yürürlükteki toplu iş sözleşmesinden sendika
üyesi olmak veya dayanışma aidatı ödemek suretiyle yararlandırılır” fıkrasının
eklenmesini, on ikinci fıkrasının “sözleşmede belirtilen sürenin dolmasına
rağmen geçici iş ilişkisinin devam etmesi halinde, geçici işçi çalıştıran
kullanıcı işveren işçiyi başlangıçtan itibaren işçiyi gözetme borcundan ve
sosyal sigorta primlerinden sözleşme süresiyle sınırlı olmak üzere sorumludur”
şeklinde değiştirilmesini arz ve teklif ederiz. 
 Baki Şimşek Fahrettin
Oğuz Tor Mustafa Mit
 Mersin Kahramanmaraş Ankara
 Muharrem Varlı Ruhi
Ersoy  Erkan Haberal
 Adana Osmaniye Ankara
Türkiye Büyük Millet Meclisi
Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 1’inci maddesiyle değiştirilen 4857 sayılı Kanun’un 7’nci
maddesinin ikinci fıkrasının (f) bendinin aşağıdaki şekilde değiştirilmesini;
on birinci fıkrasına aşağıdaki cümlelerin eklenmesini ve maddeye bu fıkradan
sonra gelmek üzere aşağıdaki fıkranın eklenmesini, diğer fıkraların buna göre
teselsül ettirilmesini, mevcut on dördüncü fıkrasında yer alan
"onüçüncü" ibaresinin "ondördüncü" olarak değiştirilmesini
arz ve teklif ederiz.
 Mehmet Naci Bostancı Ramazan
Can Yusuf Başer
 Amasya Kırıkkale Yozgat
 Öznur Çalık Osman
Aşkın Bak Hasan Basri Kurt
 Malatya Rize Samsun
 Gökcen
Özdoğan Enç
 Antalya
“f)
İşletmenin ortalama mal ve hizmet üretim kapasitesinin geçici iş ilişkisi
kurulmasını gerektirecek ölçüde ve öngörülemeyen şekilde artması halinde,"

"Geçici
işçi ile yapılacak iş sözleşmesinde, işçinin ne kadar süre içerisinde işe
çağrılmazsa haklı nedenle iş sözleşmesini feshedebileceği belirtilir. Bu süre
üç ayı geçemez."
"İkinci
fıkranın (f) bendi kapsamında kurulan geçici iş ilişkisinde, geçici işçi
çalıştıran işveren işyerinde bir ayın üzerinde çalışan geçici işçilerin
ücretlerinin ödenip ödenmediğini çalıştığı süre boyunca her ay kontrol etmekle,
özel istihdam bürosu ise ücretin ödendiğini gösteren belgeleri aylık olarak
geçici işçi çalıştıran işverene ibraz etmekle yükümlüdür. Geçici işçi
çalıştıran işveren, ödenmeyen ücretler mevcut ise bunlar ödenene kadar özel
istihdam bürosunun alacağını ödemeyerek, özel istihdam bürosunun alacağından
mahsup etmek kaydıyla geçici işçilerin en çok üç aya kadar olan ücretlerini
doğrudan işçilerin banka hesabına yatırır. Ücreti ödenmeyen işçiler ve
ödenmeyen ücret tutarları geçici işçi çalıştıran işveren tarafından Çalışma ve
İş Kurumu İl Müdürlüğüne bildirilir.
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanunu’nda Değişiklik
Yapılmasına Dair Kanun Tasarısı’nın 1’inci maddesinin kanun metninden
çıkarılmasını arz ve teklif ederiz. 
Saygılarımızla.
04/05/2016
 Yakup Akkaya Ali
Yiğit  Tur Yıldız Biçer
 İstanbul İzmir Manisa
 Çetin Arık  Musa
Çam Şenal Sarıhan
 Kayseri İzmir
 Ankara
 Ünal Demirtaş Fatma
Kaplan Hürriyet
 Zonguldak Kocaeli
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Hüda Kaya
 Diyarbakır İstanbul İstanbul
 Burcu Çelik Özkan Mahmut
Celadet Gaydalı Mahmut Toğrul
 Muş Bitlis
 Gaziantep
 Behçet Yıldırım Sibel
Yiğitalp
 Adıyaman Diyarbakır
BAŞKAN
– Komisyon aynı mahiyetteki iki önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Evet, aynı mahiyetteki önergeler hakkında ilk konuşmak isteyen Sayın Mahmut
Toğrul, Gaziantep Milletvekili. 
Buyurunuz
Sayın Toğrul. (HDP sıralarından alkışlar) 
HASAN
BASRİ KURT (Samsun) – Tüzük’te böyle bir şey var mı Sayın Başkan?
MAHMUT
TOĞRUL (Gaziantep) – İşçilerle ilgili bir madde konuşuyoruz, tabii ki böyle bir
şey var.
OSMAN
AŞKIN BAK (Rize) – Böyle bir şey var mı Başkanım? İç Tüzük’e aykırı efendim. 
MAHMUT
TOĞRUL (Gaziantep) – Değerli arkadaşlar, 170 sıra sayılı Kanun Tasarısı’nın
1’inci maddesiyle ilgili, grubumun verdiği önerge üzerine söz almış
bulunuyorum.
OSMAN
AŞKIN BAK (Rize) – İç Tüzük’e aykırı efendim. “Grev var.” diyor, konuşma
yapıyor efendim.
MAHMUT
TOĞRUL (Devamla) – Getirilen bir kölelik yasasıdır değerli arkadaşlar. 
OSMAN
AŞKIN BAK (Rize) – Ama “Grev var.” diyor, konuşma yapıyor efendim, bir
yanlışlık var.
MAHMUT
TOĞRUL (Devamla) – Bu, kölelik yasası. Bu yasanın hiçbir meşru, somut bir
gerekçesi yoktur. Bu yasayla, kamusal sorumluluk özel sektöre devredilecektir.
Bu yasayla, kiralık işçi kullanımı istisna değil, bir kaide olacaktır. Kıdem
tazminatı ve yıllık ücretli izin yok edilecektir. İş yaşamı düzensizleşecek,
güvensizleşecektir. Emeklilik hakkı gasbedilecektir. 
OSMAN
AŞKIN BAK (Rize) – Bot yok, bot giymemişsin. 
MAHMUT
TOĞRUL (Devamla) – İşsizlik azalmayacak, artacaktır. “Taşeronluğu
kaldıracağız.” dediler ama form değiştirilecektir.
OSMAN
AŞKIN BAK (Rize) – Bot giymesi lazım. Bot ve baret olması lazım.
MAHMUT
TOĞRUL (Devamla) – Kiralık işçiler daha az ücretle çalıştırılacaktır. Ülkemizde
her gün yaşanan iş cinayetleri artacaktır. Zaten yüzde 4-4,5 civarında olan
sendikalılaşma yok edilecektir. İş yerinde mobbing uygulanacaktır, her gün
insanlar, çalışanlar mobbinge tabi tutulacaktır. “Geçicilik” statüsü artık yok
olacaktır, süreklileşecektir. Mevsimlik işçilere ve emekçilerine sürekli
statüsüzlük gelecektir. Güya “Kadın istihdamını artıracak.” deniyor, kadın
istihdamı eğreltileşecektir değerli arkadaşlar.
Değerli
arkadaşlar, bu getirilen yasalar, aslında darbe sürecinin tamamlanması
sürecidir. 7 Haziranda ortaya çıkan seçim sonuçlarını beğenmeyen saray, adım
adım darbenin temellerini kurmaya devam ediyor. Önce, 7 Haziranda çıkan halk
iradesini beğenmeyen saray, erken seçimle halk iradesine ipotek koymuş, savaş
ortamında ülkeyi seçime götürmüştür. Ardından işçilere yönelik bu kölelik
yasasını getirmiştir. Şimdi, AKP’nin içerisinde kendisine yüzde yüz itaat
edecek bir Hükûmet arayışına girmiştir. Başbakanı halk değil, maalesef, bir zat
değiştirmiştir; Bakanlar Kurulunu yine aynı zat değiştirecektir, hatta AKP’nin
parti yönetimini yine bu zat değiştirecektir. Bu kölelik yasasına itiraz
edenlere, yine emekçilere yönelik de şimdi bu kölelik yasasını getirerek,
onları da bu sürece katarak bu darbe sürecini tamamlamak istemektedir. 
Değerli
arkadaşlar, biraz önce saydığım bu maddeleri ortadan kaldırmak isteyen bu
yasaya karşı işçiler, emekçiler sokağa çıktığında, AKP’nin darbe politikasına
itiraz ettiğinde sokaklarda coplanacak, gazlanacak, tazyikli suya maruz
kalacaktır. Her gün, bugün işçiler her sokakta aynı akıbeti yaşamaktadır.
Hatta, bu da yetmiyor değerli arkadaşlar, maalesef, iş tuttukları IŞİD çeteleri
de bu işe dâhil edilerek, işçiler ne zaman Hükûmet aleyhine, emekçiler kendi
lehlerine bir şeyi haykırmak istediklerinde, barışı, işi, ekmeği, özgürlüğü
haykırmak istediklerinde IŞİD çeteleri aracılığıyla aralarında bomba
patlatılmakta, işçiler katledilmektedir, emekçiler katledilmektedir. 10 Ekimde
Ankara Gar Meydanı’nda, yine Gaziantep’te 1 Mayısta, yine Suruç’ta çoğunluğu
öğrenci olan gençlere yönelik bu eylemlerin tamamı insanların sokağa çıkıp iş,
ekmek, özgürlük deme taleplerini yok etme, sokağı yasaklama çalışmalarıdır. 
Biz
şunu söylüyoruz: Bu darbenin önünde bir tek HDP var, şimdi, dokunulmazlıkla
HDP’yi de devre dışı bırakıp bu darbeyi tamamlayacaklar.
Ben
şunu söylüyorum…
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – İyi ki bu ülkede HDP var. Bu ülkede HDP olmasaydı bu
darbeciler, bu diktatörler diktasını tamamlamış olacaktı. Bu HDP bunun önünde
engeldir. 
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Toğrul.
Birleşime
on beş dakika ara veriyorum.
Grup
başkan vekillerini odama davet ediyorum.
Kapanma Saati: 18.53
ALTINCI OTURUM
Açılma Saati: 19.15
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA
(Sakarya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 86’ncı Birleşiminin
Altıncı Oturumunu açıyorum. 
170
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
yerinde.
Hükûmet
yerinde. 
MEHMET
NACİ BOSTANCI (Amasya) – Sayın Başkan…
BAŞKAN
– Evet, Sayın Bostancı, buyurunuz.
V.- AÇIKLAMALAR (Devam)
25.- Amasya Milletvekili Mehmet Naci
Bostancı’nın, Gaziantep Milletvekili Mahmut Toğrul’un 170 sıra sayılı Kanun
Tasarısı’nın 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, Sayın Toğrul konuşmasında bize yönelik
eleştirinin ötesinde, ilke düzeyinde bir sataşmada bulunmuştur, bize yönelik
sataşmadır aynı zamanda. Kanaatimce bütün partilere ve onların halktan almış
oldukları oya yönelik bir sataşmadır. Çünkü “saray” diye suçlanılan,
eleştirilen, darbe yaptığı iddia edilen yer halkın iradesiyle gelmiştir.
Darbeyi yapan halk mıdır? O zaman, halkımız HDP’ye oy verirken darbe mi
yapmıştır, CHP’ye oy verirken darbe mi yapmıştır? Böyle bir mantık olabilir mi?
Üstelik “saray” denilen ve kastedilen kişi defalarca millet iradesiyle, her
yere hak ederek milletin meşru bir şekilde helal oylarıyla gelmiştir.
SİBEL
YİĞİTALP (Diyarbakır) – Öyle mi? Onun için mi bizim dokunulmazlığımızı
kaldırmak istiyorsunuz?
MEHMET
NACİ BOSTANCI (Amasya) – Bunu ıskalayarak “darbe” deyip kenara çıkmak -demin
itiraz ediliyordu ya- gerçekten söz oyunundan başka bir şey değildir. 
MAHMUT
TOĞRUL (Gaziantep) – Sayın Başbakanın açıklamasına bakın.
OSMAN
AŞKIN BAK (Rize) – Ya, siz kendi işinize bakın ya!
MAHMUT
TOĞRUL (Gaziantep) – Bakıyoruz zaten. Bu, ülkenin işidir.
DİRAYET
TAŞDEMİR (Ağrı) – Bu da bizim işimiz.
MEHMET
NACİ BOSTANCI (Amasya) – Ayrıca, 1 Kasımda AK PARTİ yüzde 49,5 oyu milletin AK
PARTİ’nin programına, yürüttüğü siyasete duyduğu güven neticesinde almıştır.
Milletin iradesini ve oyunu “darbe” diye tanımlamak asla kabul edilemez.
FİLİZ
KERESTECİOĞLU DEMİR (İstanbul) – Başbakanınıza sahip çıkın o zaman.
MEHMET
NACİ BOSTANCI (Amasya) – Her şeyden önce, ilke düzeyinde kabul edilemez. (AK
PARTİ sıralarından alkışlar)
BAŞKAN
– Teşekkür ederim Sayın Bostancı.
Sayın
Altay…
26.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Sayın Başkan, bir haksızlığın giderilmesi bakımından şunu
belirtmemiz lazım: Elbette Sayın Erdoğan’ın aldığı oy helal oydur, “haram oy”
diyen de yok. Ama, gerek 7 Haziran gerek 1 Kasım seçimlerinde sandığa
gidilirken birleşik oy pusulasında siyasi partilerin amblemlerinin altında
siyasi partilerin genel başkanlarının isimleri vardır. Dolayısıyla, 1 Kasımda,
en son yapılan seçimde Adalet ve Kalkınma Partisinin Sayın Genel Başkanı Ahmet
Davutoğlu’nun aldığı 23 milyon oy da helal oydur.
Tutanaklara
geçsin istedim.
OSMAN
AŞKIN BAK (Rize) – Evet, helaldir tabii, bütün alınan oylar helaldir,
halkımızın helal oylarıdır, herkes için geçerlidir.
BAŞKAN
– Teşekkür ederim Sayın Altay.
Sayın
Toğrul…
MAHMUT
TOĞRUL (Gaziantep) – Sayın Başkan, ben konuşmamın tamamında halkın ortaya
koyduğu iradeye hiçbir söz söylemedim. Halkın iradesine rağmen tek kişinin
ortaya çıkan tabloyu değiştirerek sivil bir darbeye yönlendiğini ifade etmek
istedim. Bu konuda Sayın Başbakanın açıklaması da beni doğruluyor, “Ben
isteyerek gitmiyorum.” diyor. Bu, tutanaklara geçsin.
BAŞKAN
– Evet, teşekkür ederim Sayın Toğrul.
MEHMET
NACİ BOSTANCI (Amasya) – Sayın Başbakanın ne dediği açıktır, hiç böyle tevil
edilebilecek bir açıklaması yok.
BAŞKAN
– Teşekkür ederim Sayın Bostancı.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN –
Aynı mahiyetteki diğer önerge üzerinde Kocaeli Milletvekili Sayın Fatma Kaplan
Hürriyet konuşacaktır.
Buyurunuz
Sayın Kaplan Hürriyet. (CHP sıralarından alkışlar) 
FATMA
KAPLAN HÜRRİYET (Kocaeli) – Sayın Başkan, değerli milletvekilleri; İş Kanunu
ile Türkiye İş Kurumu Kanunu Hakkında Değişiklik Yapılmasına Dair Kanun
Tasarısı için söz almış bulunmaktayım. Genel Kurulu saygıyla selamlıyorum.
Aslında,
bugün bu konuştuğumuz konu İş Kanunu değişikliği değil, insanlığın en onursuz
hareketi olan köleliğin ve köle simsarlığını hortlatma girişimidir. Hayatı
dümen olanın rotasına güven olmazmış değerli arkadaşlar, maalesef sizin de
rotanıza güven olmuyor. “Taşeronu kaldıracağız.” dediniz, işçi kardeşlerimiz
taşeronda müjde beklerken sizin hilelerinizle karşı karşıya kaldı ve taşeron
sisteminden daha simsar, daha gerici bir düzeni getirmeye çalışıyorsunuz.
Ülkeyi taşeron cumhuriyetinden köle cumhuriyetine çevirmeye çalışıyorsunuz. Yandaşlarınızın
gemiciklerini yüzdüreceksiniz diye ülkenin rotasını bozdunuz ve ülkenin
gemilerini batırmaya çalışıyorsunuz. (CHP sıralarından alkışlar) Büyüme
hedefleriniz sadece ve sadece zenginleri büyütmeye yönelik ve bu tasarıyı da
getirmek isteyişinizin nedeni yine zenginleri büyütmek isteyişinizden
kaynaklanıyor. 
Taşeronluk
sistemini alabildiğince yaygınlaştıran sizler ve patron sınıfınız, işçi
simsarlığı üzerinden esnek ve kuralsız çalışmayla işçileri âdeta köle hâline
getirmek istiyor. Peki, bu yasa tasarısı neden kölelik? Bakınız, maddede işçi
kiralamanın tanımı ile ikinci fıkranın (d) bendinde belirtilen işlerin tanımı dahi yapılmamıştır.
Dördüncü
fıkrada kısmen koruyucu bir hükümden bahsediliyor ama komisyon görüşmelerinde
partimizin görevli arkadaşları tarafından, vekil arkadaşlarımız tarafından
Bakana sorulan bir soru vardı. “Özellikle Soma, Ermenek gibi maden
işletmelerinde alt taşeronlar kiralık işçi çalıştırabilecek mi?” diye sorulan
bir soruya Bakan tarafından “Evet.” denilmiştir. O zaman bu dördüncü fıkranın
da maalesef koruyucu bir tarafı kalmamaktadır. Burada da yine hile
yapmaktasınız. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Ne alakası var ya.
FATMA
KAPLAN HÜRRİYET (Devamla) – Özel istihdam büroları işe işçi alacak ve isteyen
şirkete, altı ayı geçmemek üzere günlük veya saatlik bu işçileri
kiralayabilecek. İşçi, ücretini bürodan alacak, işçiyi kiralayıp çalıştıran
patronun ise hiçbir yükümlülüğü olmayacak, kiralandığı iş yerinde süresi dolan
işçi istihdam bürosuna geri dönerek yeni bir firmaya kiralanmayı bekleyecek
yani bu sürede iş de ücret de maalesef askıda kalacak.
Taşeronluk
sistemiyle birleşecek olan kölelik büroları kadrolu işçiliği daha fazla yok
edecek, belirsiz süreli iş sözleşmesini, işçinin kıdem ve ihbar tazminatına hak
kazanmasını ve bu bağlamda iş güvencesini de ortadan kaldıracak ve işçilerin
tüm yaşamını maalesef denetim altına alacak. Sendikalaşma imkânı olmayacak ve
işçi, toplu iş sözleşmesiyle getirilen haklardan mahrum kalacak ve daha fazla
mobbinge maruz kalacak. 
Tabii,
bu tasarı yasalaşırsa emeklilik de hayal olacak. Özellikle kadın ve
erkeklerdeki ortalama ömrü dikkate aldığımızda erkekler mezarda bile çalışmak
zorunda kalacak, kadınlar daha ilk maaşlarını alamadan maalesef bu dünyadan
göçmüş olacaklar.
Yine,
kiralık işçiler sağlık hakkı için cebinden prim ödemek zorunda kalacak.
Hastalanan kiralık işçinin rapor parasını, işsiz kalan kiralık işçinin de
işsizlik ödeneğini alması zorlaşacak. Daha çok iş kazasına, daha çok iş
cinayetine, daha çok meslek hastalığına yol açacak bu tasarı ve işverene
maalesef bol keseden ihlal hakkı tanıyacak.
5-10
metrekarelik bürolarda takım elbiseli işçi simsarları işçileri modern, ücretli
köleler hâline getirecek. Ama bir konuda sizleri tebrik ediyoruz tabii ki, özellikle
mal ve eşyaların kiralanmasından sonra “kiralık” kelimesinin sözlük anlamına
insanı da eklediniz; sizi milletçe alkışlıyoruz arkadaşlar. (CHP sıralarından
alkışlar) 
Son
olarak diyorum ki: Ne şimdi ne de gelecekte, kimse sizlere ve patronlarınıza
zincirli köle olmayacaktır. İşçi sınıfını sömürmenize, yandaşın ve sermayenin
cebini doldurmanıza bizler kocaman bir “Hayır.” diyoruz arkadaşlar. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Kaplan Hürriyet. 
OSMAN
AŞKIN BAK (Rize) – Millet de 1 Kasımda “Hayır.” dedi size, millet de, 1 Kasımda
“Hayır.” dedi size, sandıkta. 
ENGİN
ALTAY (İstanbul) – Millet Davutoğlu’na verdi oyu. 
OSMAN
AŞKIN BAK (Rize) – Hayır, millet size, CHP’ye “Hayır.” dedi, “İktidar AK PARTİ”
dedi. 
ENGİN
ALTAY (İstanbul) – Yediniz adamı. 
BAŞKAN
– Bir saniye, sayın milletvekilleri…
Sayın
Altay, dinliyorum sizi. 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama talep ettim Sayın Başkan. 
BAŞKAN
– Evet, aynı mahiyetteki iki önergeyi oylamaya sunmadan önce yoklama talebi
vardır. Bu nedenle, yoklama işlemini gerçekleştireceğim. 
Önce
isimleri tespit ediyorum: Sayın Altay, Sayın Akkaya, Sayın Karabıyık, Sayın
Demirtaş, Sayın Akaydın, Sayın Tuncer, Sayın Bektaşoğlu, Sayın Özkoç, Sayın
Karadeniz, Sayın Yıldız Biçer, Sayın Arslan, Sayın Çamak, Sayın Gök, Sayın
Özdemir, Sayın Altaca Kayışoğlu, Sayın Kaplan Hürriyet, Sayın Budak, Sayın
Gürer, Sayın Torun, Sayın Akar, Sayın Gökdağ. 
Evet,
yoklama işlemini başlatıyorum. 
İki
dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 1’inci maddesiyle değiştirilen 4857 sayılı Kanun’un 7’nci
maddesinin ikinci fıkrasının (f) bendinin aşağıdaki şekilde değiştirilmesini;
on birinci fıkrasına aşağıdaki cümlelerin eklenmesini ve maddeye bu fıkradan
sonra gelmek üzere aşağıdaki fıkranın eklenmesini, diğer fıkraların buna göre
teselsül ettirilmesini, mevcut on dördüncü fıkrasında yer alan
"onüçüncü" ibaresinin "ondördüncü" olarak değiştirilmesini
arz ve teklif ederiz.
Mehmet Naci Bostancı (Amasya)
ve arkadaşları
“f)
İşletmenin ortalama mal ve hizmet üretim kapasitesinin geçici iş ilişkisi
kurulmasını gerektirecek ölçüde ve öngörülemeyen şekilde artması halinde,"

"Geçici
işçi ile yapılacak iş sözleşmesinde, işçinin ne kadar süre içerisinde işe
çağrılmazsa haklı nedenle iş sözleşmesini feshedebileceği belirtilir. Bu süre
üç ayı geçemez."
"İkinci
fıkranın (f) bendi kapsamında kurulan geçici iş ilişkisinde, geçici işçi
çalıştıran işveren işyerinde bir ayın üzerinde çalışan geçici işçilerin
ücretlerinin ödenip ödenmediğini çalıştığı süre boyunca her ay kontrol etmekle,
özel istihdam bürosu ise ücretin ödendiğini gösteren belgeleri aylık olarak
geçici işçi çalıştıran işverene ibraz etmekle yükümlüdür. Geçici işçi
çalıştıran işveren, ödenmeyen ücretler mevcut ise bunlar ödenene kadar özel
istihdam bürosunun alacağını ödemeyerek, özel istihdam bürosunun alacağından mahsup
etmek kaydıyla geçici işçilerin en çok üç aya kadar olan ücretlerini doğrudan
işçilerin banka hesabına yatırır. Ücreti ödenmeyen işçiler ve ödenmeyen ücret
tutarları geçici işçi çalıştıran işveren tarafından Çalışma ve İş Kurumu İl
Müdürlüğüne bildirilir.
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Takdire bırakıyoruz efendim. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz. 
MEHMET
NACİ BOSTANCI (Amasya) – Gerekçe… 
BAŞKAN
– Gerekçeyi okutuyorum: 
Gerekçe:
İşletmelerin
sipariş veya iş hacimlerinin yükselmesine bağlı olarak üretim kapasitelerinin
artması sonucu ortaya çıkan iş gücü ihtiyacının geçici iş ilişkisiyle
sağlanması ve bu kapsamda geçici olarak çalıştırılan işçilerin ücret
alacaklarının üç aylık süreyle garanti altına alınması amaçlanmaktadır. Ücret
ödeme yükümlülüğünü 3 kez yerine getirmeyen büronun yetkisinin iptal edileceği
göz önüne alınarak geçici işveren tarafından ödenecek ücret tutarı üç ayla
sınırlandırılmıştır.
BAŞKAN
– Önergeyi oylarınıza sunuyorum... 
III.- YOKLAMA
(CHP
sıralarından bir grup milletvekili ayağa kalktı) 
ENGİN
ALTAY (İstanbul) - Yoklama talep ediyoruz. 
BAŞKAN
– Bir yoklama talebi vardır.
Yoklama
talebini gerçekleştireceğim. 
Sayın
Altay, Sayın Akkaya, Sayın Karabıyık, Sayın Demirtaş, Sayın Bektaşoğlu, Sayın
Tuncer, Sayın Akaydın, Sayın Özkoç, Sayın Akar, Sayın Yıldız Biçer, Sayın Arslan,
Sayın Çamak, Sayın Kaplan Hürriyet, Sayın Altaca Kayışoğlu, Sayın Özdemir,
Sayın Karadeniz, Sayın Gürer, Sayın Budak, Sayın Torun, Sayın Gökdağ. 
Yoklama
işlemini başlatıyorum. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 1’inci maddesiyle değiştirilen 4857 sayılı
Kanun’un 7’nci maddesine onuncu fıkradan sonra gelmek üzere “Geçici işçi,
kullanıcı işverenin işyerindeki yürürlükteki toplu iş sözleşmesinden sendika
üyesi olmak veya dayanışma aidatı ödemek suretiyle yararlandırılır” fıkrasının
eklenmesini, on ikinci fıkrasının “sözleşmede belirtilen sürenin dolmasına
rağmen geçici iş ilişkisinin devam etmesi halinde, geçici işçi çalıştıran
kullanıcı işveren işçiyi başlangıçtan itibaren işçiyi gözetme borcundan ve
sosyal sigorta primlerinden sözleşme süresiyle sınırlı olmak üzere sorumludur”
şeklinde değiştirilmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz efendim. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge hakkında konuşmak isteyen Fahrettin Oğuz Tor, Kahramanmaraş
Milletvekili. 
Buyurunuz
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkanım, değerli milletvekilleri; 170 sıra
sayılı Kanun Tasarısı’nın 1’inci maddesi hakkında verilen önergeyle ilgili
olarak MHP Grubu adına söz almış bulunuyorum. Bu vesileyle, sizleri ve ekranı
başında bizleri izleyen aziz milletimizi selam ve saygılarımla selamlıyorum. 
Değerli
milletvekilleri; dün tasarının tümü üzerinde görüşlerimizi açıklamıştık.
Konuyla ilgili birçok defa arkadaşlar burada görüşlerini açıkladılar. Ancak ben
başka bir konuya değinerek esnek çalışmayla bağlantı kurmak istiyorum. Şimdi,
Sosyal Güvenlik Kurumunun istatistiklerine göre ve resmî verilerine göre, 2015
Aralık ayından 2016 Ocak ayına bir aylık sürede, aktif sigortalı yani “4A’lı”
diye tabir ettiğimiz zorunlu sigortalıda 384.155 azalma olmuştur, istihdam
kaybı olmuştur. Yurt dışı topluluk sigortasında, çok olmamakla beraber yine bir
azalma vardır, 343 civarındadır. Bir de tarımda 4/A’lılarda da 4.810 civarında
bir istihdam eksikliği vardır. Bunları topladığımız zaman, 390 bin civarında
4/A sigortalısı bir ay içerisinde sistemden çıkmıştır. Bu ayda emekli olan
sayısı ise 22.764 artmıştır. Global bir hesapla, basit bir hesapla yani “Biz
her 1 fertten 500 lira prim aldık, her 1 emekliye 1.000 lira maaş verdik.” diye
düşündüğümüzde, yaklaşık olarak 215 milyon lira Sosyal Güvenlik Kurumunun
finans yükü artmıştır. Benzer durum BAĞ-KUR sigortalıları için de geçerlidir.
BAĞ-KUR’lularda da 2015 Aralık ayından 2016 Ocak ayına geçişte yani bir aylık
sürede toplam istihdam 2 milyon 938 bin 34’ten 2 milyon 907 bin 167’e
düşmüştür. Yani 30.867 BAĞ-KUR’lu bir ay içerisinde sistemden çıkmıştır, kepenk
kapatmıştır. Bunu, işte, aylık 500 lira prim geliri, aylık 1.000 lira gider
olarak hesap ettiğimiz zaman yaklaşık olarak 15-20 milyon civarında Sosyal
Güvenlik Kurumunun finans yükü artmıştır. Memurlar olarak 4/C olarak
baktığımızda durum stabildir. 1.134 kişi sisteme girmiş 963 kişi emekli
olmuştur. 
Değerli
milletvekilleri, şunu söylemek istiyorum: Aralık ayı ile ocak ayı arasında bir
aylık sürede sigortalı olarak istihdamdaki azalma 390 bine yakındır. Bu süreçte
emekli sayısı 22.764 kişi artmıştır. Olayda yaklaşık 220 milyon civarında bir
prim kaybı söz konusudur. BAĞ-KUR’luların durumu da pek farklı değildir. Bir
aylık sürede 30 bin BAĞ-KUR’lu kepenk kapatmıştır, sistem dışına çıkmıştır. Bu
sürede emekli olanları da sisteme dâhil ettiğimiz zaman Sosyal Güvenlik Kurumun
yaklaşık 17 milyon lira civarında bir prim yükü artmıştır.
Değerli
milletvekilleri, sonuç olarak sadece bir aylık sürede, aralıktan ocağa
ulaştığımızda 420 bin civarında kişi sistemin dışına çıkmıştır 4/A’lı ve 4/B’li
olarak. Buna parasal olarak baktığınız zaman kurumun kaybı 250 milyon
civarındadır. Zaten finans sıkıntısı çeken Sosyal Güvenlik Kurumunun yükü
fevkalade artmıştır. 
Emek
yoğun bir sektör olan turizmde yaşanan büyük sıkıntılar bu yükün
hafifletilmesine yetmeyecektir. Bu ciddi bir durumdur, bu ekonominin iş ve aş
üretemediğinin açık ispatıdır, üzerinde ciddiyetle durulmalıdır. Esnek yasa
çıktı diye hiçbir işveren yatırım yapmayacaktır. Esnek yasa, ekonominin
canlandırılmasının bir aracı değildir. Dileğimiz, esnek yapının mevcut ciddi
durumu daha da kötüleştirmemesidir; dileğimiz, yasanın kötüye kullanılmamasıdır.
Şu savunma yapılabilir: “Geçmiş yıllarda da konjonktürel olarak bu böyle
oluyordu.” denebilir Sayın Bakanım ama rakamlara baktığınız zaman geçmiş
yıllarda hiçbir şekilde böyle olmamış. Rakamlar fevkalade düşüktür, ekonominin
içinde bulunduğu durum fevkalade kötüdür. Esnek yasa kötüye kullanılarak daha
da kötüye götürülebilir, üzerinde ciddiyetle durulması gerekir diyorum, yüce
Meclisi saygıyla selamlıyorum.
BAŞKAN
– Teşekkür ederim Sayın Tor.
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama talebimiz var Sayın Başkan.
BAŞKAN
– Tabii ki.
Sayın
Altay, Sayın Akkaya, Sayın Karabıyık, Sayın Demirtaş, Sayın Akaydın, Sayın Tuncer,
Sayın Bektaşoğlu, Sayın Tanal, Sayın Yıldız Biçer, Sayın Arslan, Sayın Çamak,
Sayın Özdemir, Sayın Altaca Kayışoğlu, Sayın Kaplan Hürriyet, Sayın Gökdağ,
Sayın Bekaroğlu, Sayın Akar, Sayın Arık, Sayın Gürer, Sayın Çam.
Yoklama
işlemini başlatıyorum. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde ikisi aynı mahiyette olmak üzere toplam üç önerge vardır. 
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 2’nci maddesiyle 4857 sayılı Kanun’un
14’üncü maddesine eklenmesi öngörülen ilk fıkrada yer alan "evinde ya da
teknolojik iletişim araçları ile" ibaresinin metinden çıkarılmasını arz ve
teklif ederiz.
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Mustafa
Kalaycı Ruhi Ersoy
 İstanbul Konya Osmaniye
 Ahmet Selim Yurdakul
 Antalya
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki iki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı'nın 2’nci maddesinin kanun metninden
çıkarılmasını arz ve teklif ederiz. 
Saygılarımızla.
 Yakup Akkaya Şenal
Sarıhan Ali Yiğit
 İstanbul Ankara İzmir
 Çetin Arık Tur
Yıldız Biçer Musa Çam
 Kayseri Manisa İzmir
 Ünal Demirtaş
 Zonguldak
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Sibel Yiğitalp Nursel
Aydoğan Hüda Kaya
 Diyarbakır Diyarbakır İstanbul
BAŞKAN
– Aynı mahiyetteki iki önergeye Komisyon katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz efendim. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Aynı mahiyetteki iki önerge hakkında ilk konuşmacı Hüda Kaya, İstanbul
Milletvekili. 
Buyurunuz
Sayın Kaya. (HDP sıralarından alkışlar) 
HÜDA
KAYA (İstanbul) – Sayın Başkan, sayın milletvekilleri; öncelikle, aslında dün
gece yapacaktım konuşmamı önceki gece Miraç gecesi diye kutlanılan gece
hakkında.
Aslında,
Kur’an-ı Kerim’de miraç değil, bu gecenin isra gecesi olduğuna dair bir ayeti
sizlerle paylaşmamın sebebi yeryüzü barışının, toplumsal barışın; halkların,
inançların barışının bütün şifresinin İsra suresi 1’inci ayette olduğunu ifade
etmek maksadıyla. Hemen okuyacağım: “Kulunu ayetlerimizden, mesajlarımızdan,
işaretlerimizden, belirleyici alemlerimizden bazılarını göstermek için,
Mescid-i Haram’dan çevresini bereketli, mübarek kıldığımız Mescid-i Aksa’ya, o
en uzak mabede, Süleyman mabedine doğru geceleyin yürüyüşe çıkartan, yol
aldıran Allah mutlak aşkındır, yüceliğinde sınır bulunmayandır.” İnşallah
bizler de bu yeryüzü, evrensel barışın şifrelerini anlayabilenlerden oluruz. 
Değerli
arkadaşlar, bugün 5 Mayıs Ebeler Günü hakkında da hemen küçük bir cümle
kullanmak istiyorum.
Öncelikle,
kadınlarımızın o doğum sancılarında, en güzel bir görev bilinciyle insani,
vicdani bir bilinçle dünyaya gelen bebeklerin doğumunda yardımcı olan
insanlarımızın, kadınlarımızın bugünlerini bütün kalbimle kutluyorum. Fakat,
tüm mesleklerde olduğu gibi, hiçbir mesleğin, hiçbir insanın, hiçbir mevkinin,
makamın kutsanmayacağının bilincinde, farkında olarak, maalesef ki ebelik
konusunda da yanlış uygulamalarla karşılaşıyoruz. Bire bir şahit olduğumuz
örnekliklerden sadece bir tanesini verirsek Kürt kadınları doğum sancıları
çekerken kadınlara karşı vazifelerini yerine getirmeyip “Siz doğuruyorsunuz,
doğuruyorsunuz, örgüte çocuk gönderiyorsunuz.” diye vazifesini yapmayan ebelerimizin
de olduğunu burada belirtmek istiyorum. 
TÜLAY
KAYNARCA (İstanbul) – Ya yapmayın ya! 
ALİ
ÖZKAYA (Afyonkarahisar) – Bu kadar olur, anca bu kadar olur! 
HÜDA
KAYA (Devamla) –
Değerli arkadaşlar, sevgili milletvekilleri; bugün 170 sıra sayılı İş Kanunu
ile Türkiye İş Kurumu Kanununda Değişiklik Yapılmasına Dair Kanun Tasarısı’nın
2’nci maddesiyle ilgili konuşmak üzere söz aldım. 
Biliyorsunuz, iktidar döneminde taşeronluk kalkacak diye
umut ederken maalesef tüm çalışanların, emekçilerin hayatını ipotek altına
alan, kölelik büroları açacak şekilde bir kanun tasarısıyla karşı karşıya
kaldık. Aynen örnek verirsek, günümüzde, bugün yaşadığımız gibi, yoksul
mahallelerde insanlarımız 2B probleminin halledilmesini beklerken bugün karşı
karşıya kaldığımız bir 3B problemi hepimizin, Türkiye halkının gündemine girmiş
bulunuyor. Özel istihdam büroları “geçici iş ilişkisi büroları” adı altında
insan kiralama bürolarıdır. Yoksul, muhtaç insanların alın terini, bedenini,
emeğini bir karaborsacı anlayışıyla başkalarına peşkeş çekme yasa tasarısıdır.
Bu tasarı, çalışanların fırsat eşitliğini yok etmektedir. Kıdem tazminatı,
emeklilik hakları yok olmaktadır, örgütlenme hakları yok olmaktadır. Bir
zamanlar hep şu vardı Türkiye’de… “Emekli olayım ev alayım.”, “Emekli olayım
hacca gideyim.”, “Emekli olayım yatırım yapayım.” diyen insan artık çevremizde
göremiyoruz. İnsanların emeklerinin karşılığında artık bir kıdem tazminatı
hayal olmuş durumda. Çalışma ve sözleşme hürriyetinin -48’inci maddesine göre-
irade özgürlüğü yok edilmeye çalışılıyor, Anayasa’da herkes çalışma ve sözleşme
hürriyetine sahip olmasına rağmen bu irade yok ediliyor; bu tasarıyla işçinin
emeği, alın teri başkalarının, bazı çevrelerin sömürü alanı hâline çevriliyor.
Çalışanlar kölelik bürolarının eline, insafına
terk edilmeye çalışılıyor. Dünyada kapitalizmin ömrü uzatmaları oynarken
Türkiye’de “muhafazakâr, dindar” olarak kendilerini tanımlayan iktidardaki
arkadaşlarımız, yöneticilerimiz bütün alanları, hayatımızın bütün alanlarını
alınıp satılabilir bir alan hâline dönüştürüyorlar. 
(Mikrofon
otomatik cihaz tarafından kapatıldı)
HÜDA
KAYA (Devamla) – Vaktim bitti fakat ben sadece şunu da ifade etmek istiyorum,
bir hadis ifade etmek istiyorum. Allah’ın ve elçisinin kınadığı üç çeşit insan
vardır: Bir, söz verip sözünü tutmayanlar, sözünden dönenler; iki, özgür bir
insanı köle gibi satarak parasını yiyenler; bir de bir işçi çalıştırıp, emeğini
kullanıp ücretini vermeyenlerdir. Allah bu kınananlardan etmesin. Sizlerin de
inşallah vicdanı bu gerçekleri görür.
Teşekkürler.
(HDP sıralarından alkışlar) 
BAŞKAN
– Teşekkür ederim Sayın Kaya.
Aynı
mahiyetteki önergeler hakkındaki ikinci konuşmacı Tur Yıldız Biçer, Manisa
Milletvekili. 
Buyurunuz
Sayın Yıldız Biçer. (CHP sıralarından alkışlar)
TUR
YILDIZ BİÇER (Manisa) - Sayın Başkan, sayın milletvekilleri; İş Kanunu ve
Türkiye İş Kurumu Kanununda Değişiklik Yapılmasına Dair Kanun Tasarısı’nın
2’nci maddesiyle ilgili verdiğimiz önerge üzerine söz almış bulunmaktayım.
Hepinizi saygıyla selamlıyorum. 
Bu
kanun tasarısıyla özel istihdam bürolarına geçici iş ilişkisi kurma yetkisi
verilmesi ve “uzaktan çalışma” adı altında evde çalışmayı içeren esneklik
uygulamalarının getirilmesi hedeflenmektedir. 
Sayın
milletvekilleri, burada özellikle şu üç sözcüğe “uzaktan”, “geçici” ve “esnek”
sözcüklerine dikkatinizi çekmek istiyorum. Âdeta, zaman ve mekân kavramı
içermeyen, tamamen belirsiz olan bu sözcüklerden oluşan kanun tasarısı “Kurtlar
puslu havayı sever.” ve “Bulanık suda balık avlamak.” atasözlerini
çağrıştırmaktadır. Bu kanun tasarısı, Anayasa’nın 48, 49, 50, 51, 53, 54, 55,
60’ıncı maddelerine doğrudan aykırıdır. Bu çalışma, hiçbir sendikanın görüşü
alınmadan, AKP'nin tüm diğer icraatlarında olduğu gibi konunun muhataplarına
danışılmadan tepeden inme bir yaklaşımla hazırlanmıştır. 
Tasarının
2’nci maddesi, özellikle kadınların kayıt dışı ve ağır çalışma koşullarında
yoğun hak ihlallerinin kurbanı olacağı ev eksenli çalışmadır. Ev eksenli
çalışma, başta kadınlar olmak üzere, işçileri sosyal güvenceden ve
örgütlenmeden mahrum bırakacaktır. Buna karşılık, işverenin maliyetlerini,
kira, su, elektrik giderleri gibi maliyetlerini azaltacak; bunun yanında, yine
işçilere sunmakla mükellef olduğu servis ücreti, yemek ücreti, kreş, tatil,
mesai gibi temel hizmetlerdeki giderlerini de azaltmaya yönelik bir amaç
içindedir. 
Bu
evlerde kullanılacak kimyasalların, ekipmanların ve binaların sağlık ve
güvenlik açısından uygunluğunun ortaya çıkacak meslek hastalıkları ve bulaşıcı
hastalıklar açısından denetimi ve kontrolü mümkün olmayacaktır. Kısacası, ev
eksenli çalışmada iş sağlığından, işçi sağlığından ve iş güvenliğinden
bahsetmek mümkün değildir. 
Yapılan
işin miktarı ise çok uzun çalışma saatlerini içerecek, hatta işin bitirilmesi
için evdeki yaşlıların ve çocukların da sağlıkları tamamen göz ardı edilerek
yardımları gerekecek, çalışmaya katılmaları gerekecek ve kazanılan paranın
azlığı kadınları çok uzun süreler çalışmaya mecbur bırakacaktır.
Ev
eksenli çalışma… Kadınlarımızı, onları hiçbir zaman sokakta yürürken dahi
görmeye tahammül edemeyen AKP iktidarı, bir kere daha eve mahkûm bırakacak;
onları hem ev işlerine hem de evde yapılmaya mecburi olan mesaiden dolayı eve
bir kere daha hapsedecek ve cinsiyet eşitsizliğini bir kere daha
perçinleyecektir. Ayrıca, annelerine yardım etmek zorunda kalan kız
çocuklarının da eğitimi aksayacak, kız çocukları eğitimden yoksun
bırakılacaktır. Bu maddenin en garip yanı ise evde çalışmanın denetiminin ve
teftişinin de mevcut olan mevzuata göre mümkün olmamasıdır. Çünkü Çalışma
Bakanlığı iş müfettişleri kişilerin konutlarına izin olmadan ve mahkeme kararı
olmadan girip teftiş yapamazlar. Oysa, acaba burada amaç, tıpkı denetlenemeyen
Ensar Vakfı yurtlarındaki gibi, denetlenemeyen merdiven altı imalathaneleri mi
oluşturmaktır?
Özetle, AKP
iktidarı, işçilerin haklarının tırpanlanması, ortadan kaldırılması için elinden
geleni yapmıştır. Bu nedenle, Anayasa’ya ve uluslararası sözleşmelere aykırı
olan, Orta Çağ’daki kölelik koşullarına ve âdeta insan ticaretine zemin
hazırlayan bu tasarının tamamına ilkesel olarak karşıyız ve derhâl Türkiye
Büyük Millet Meclisinden geri çekilmesini talep ediyoruz.
Saygılarımı
sunuyorum. (CHP sıralarından alkışlar)
BAŞKAN –
Teşekkür ederim Sayın Yıldız Biçer.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR DEMİREL
(Diyarbakır) – Yoklama istiyoruz Sayın Başkan.
BAŞKAN – Belki
oylamaya sunmayacağım Sayın Demirel.
Aynı mahiyetteki
iki önergeyi oylarınıza sunacağım. Yoklama talebi vardır. Bu nedenle yoklama
işlemini gerçekleştireceğim.
Sayın Taşdemir,
Sayın Demirel, Sayın Kerestecioğlu Demir, Sayın Toğrul, Sayın Ayşe Acar
Başaran, Sayın Yiğitalp, Sayın Aydoğan, Sayın Doğan, Sayın Gaydalı, Sayın
Yıldırım, Sayın Öcalan, Sayın Özgökçe Ertan, Sayın Irgat, Sayın Yıldırım, Sayın
Becerekli, Sayın Zeydan, Sayın Kaya, Sayın Kadri Yıldırım, Sayın Dora, Sayın
Taşçıer.
Yoklama işlemini
başlatıyorum. 
İki dakika süre
veriyorum.
(Elektronik
cihazla yoklama yapıldı)
BAŞKAN – Toplantı
yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum.
Sistem
yoklama modundan diğer moda geçerken biraz zaman kaybediyoruz. Bekleme
nedenimiz ondan. Sayın Kâtip Üyenin herhangi bir sorumluluğu yok. Onu ifade
etmeyi görev sayıyorum. 
Buyurun.
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 2’nci maddesiyle 4857 sayılı Kanun’un
14’üncü maddesine eklenmesi öngörülen ilk fıkrada yer alan “evinde ya da
teknolojik iletişim araçlarıyla” ibaresinin metinden çıkarılmasını arz ve
teklif ederiz.
İsmail
Faruk Aksu (İstanbul) ve arkadaşları
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge hakkında konuşmak isteyen İsmail Faruk Aksu, İstanbul Milletvekili. 
Buyurunuz
Sayın Aksu. (MHP sıralarından alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 170 sıra sayılı
Kanun Tasarısı’nın 2’nci maddesi üzerine Milliyetçi Hareket Partisi Grubu adına
söz aldım, Genel Kurulu ve aziz milletimizi saygıyla selamlıyorum. 
Maddeyle,
4857 sayılı İş Kanunu'nun 14’üncü maddesinde tanımlanmış bulunan çağrı üzerine
çalışmaya uzaktan çalışma istihdam şeklinin de eklenmesi öngörülmektedir.
Uzaktan
çalışma, işçinin işveren tarafından oluşturulan iş organizasyonu kapsamında iş
görme edimini iş yeri dışında yerine getirmesidir. İşçi, bu çalışma şeklinde
bir sözleşme uyarınca seçtiği yerde, genellikle evinde, işverenin denetimi
altında bulunmaksızın üretimde bulunmaktadır.
Dünyada
teknolojik, ekonomik ve sosyal değişimlerin etkisiyle çalışma ilişkileri de
dikkat çekici gelişmeler göstermiş, ekonomik hayatı, işçi-işveren ilişkilerini
ve uygulanan politikaları etkilemiştir. Çeşitlenen talepler ve kısalan üretim
ve pazarlama zamanı karşısında işletmeler standart üretime yönelik mevcut
yapılarını değiştirerek yeni gelişmelere ve rekabete uygun bir yapılanma
ihtiyacı hissetmişlerdir.
Esnek
istihdam biçimlerinin iş gücü piyasasındaki etkisi, en çok çalışma süresi ve
istihdam şekillerinde görülmektedir. Bu istihdam şekilleri klasik işçi-işveren
ilişkilerini, çalışma yeri, süresi ve şartları bakımından önemli ölçüde
değiştirmiştir.
4857
sayılı Kanun’la daha belirgin bir şekilde iş mevzuatımıza giren yeni istihdam
türleri, sosyal tarafları ikna edecek bir güven tesis edilememesi ve mevzuatın
buna uygun hâle getirilememesi nedeniyle henüz yaygın uygulama alanı
bulamamıştır. Hizmet akdinin süre yönünden belirlenmesi taraflara serbesti
tanımakla birlikte, işverenin kısa süreli hizmet akitlerini işçinin iş güvencesini
ortadan kaldırmak adına kullanma çabası da yaygındır.
Değerli
milletvekilleri, esnek istihdam türleri işsizliğin azaltılmasına katkıda
bulunacak bir yöntem olarak takdim edilmektedir. Gerçekten de işsizliğin arızi
nitelik taşıdığı, ekonomik konjonktürle ilgili olduğu ülke ve dönemlerde, kısmi
süreli çalışmaların iş piyasasındaki emek baskısını hafiflettiği bir gerçektir.
Ancak istihdam yaratmanın yolu üretken yatırımlar yapmaktır. Türkiye
sağlıklı bir yatırım, üretim ve istihdam zinciri oluşturamamıştır. Bu nedenle
işsizlik azaltılamamaktadır. 
Türkiye
gibi işsizliğin yapısal nedenlerden kaynaklandığı ülkelerde, tam gün istihdam
yerine kısmi süreli çalışan personelin işe alınması, iş veriminde değişiklik
yapmayacağından işsiz sayısının artmasına neden olabilmekte, çalışma şartları
daha da kötü hâle gelebilmektedir. Kadın işçilerin kısmi çalışma şeklinde
istihdamı pazarlık güçlerini azaltmakta, bazı sosyal haklardan faydalanmalarını
engellemektedir. Uygulama alanlarının ve işler arasındaki bağlantıların iyi
belirlenememesi hâlinde çalışma düzeni bütünüyle aksayabilmektedir. İş yerinin
benimsenmesi ve onunla bütünleşilmesi zorlaşabilmekte, işin gelişimi için yeni
fikirler üretmek ve çaba harcamak eğilimi ikinci planda kalabilmektedir.
Sendikasızlaşma oranı yüksek olmakta, sosyal güvenlikten en çok bu şekilde
çalışanlar kaçırılmaktadır. Öte yandan bu tür çalışma şekilleri, tipik istihdam
biçiminden ve bu istihdam biçiminin işçiye sunmuş olduğu güvencelerden
uzaklaşma anlamına da gelmektedir.
Değerli
milletvekilleri, atipik istihdam şekillerinin çalışma hayatına girmesi âdeta
işçi haklarının istismar edilmesi girişimine dönüşmektedir. Güvenceli
esneklikle bu kaygının giderileceği beklense de uygulamada iş güvencesi hâlâ en
önemli sorun olarak karşımızda durmaya devam etmektedir. Çalışma hayatında
esnekliği işçi aleyhine istediğini yapabilme imkânı ve sömürü aracı olarak
gören anlayışı reddediyoruz. Esneklik, kuralsızlık değildir ancak bunun
kanunlarla sağlam teminatlar altına alınması da zorunlu bulunmaktadır.
Görüşmekte
olduğumuz tasarı bu yöndeki tereddütlerimizi gidermemekte, sürecin takibine
dönük etkili bir denetim, kontrol ve iş güvenliği öngörmemekte, istismarlara
dönük caydırıcı müeyyide ihtiyacını karşılamamaktadır. Bize göre, bu tasarı,
ilgili sosyal tarafların etkin katılımı ve ittifakıyla Meclise gelmeliydi. 
Milliyetçi
Hareket Partisi olarak beklentimiz, çalışanların haklarının ve çalışma
hayatının dengelerinin korunmasıdır. Partimiz, işçilerimizin haklarını geriye
götürecek ve onları mağdur edecek hiçbir girişime destek vermeyecektir. 
Bu
düşüncelerle hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
2’nci
maddeyi oylarınıza sunuyorum: 
ÇAĞLAR
DEMİREL (Diyarbakır) – Yoklama talep ediyoruz.
BAŞKAN
– Kabul edenler… Kabul etmeyenler… 
HAYDAR
AKAR (Kocaeli) – Yoklama talepleri vardı Sayın Başkan.
ÇAĞLAR
DEMİREL (Diyarbakır) – Çok hızlı geçtiniz Başkan. 
BAŞKAN
– Duyamadım Sayın…
ÇAĞLAR
DEMİREL (Diyarbakır) – Çok hızlı geçtiniz. (AK PARTİ sıralarından gürültüler)
BAŞKAN
– Sesiniz hiç gelmiyor. Eğer yoklama talebinde bulunduysanız oylama işlemine
geçmiştim Sayın Demirel. 
FİLİZ
KERESTECİOĞLU DEMİR (İstanbul) – Geçmeden bulunduk. 
ÇAĞLAR
DEMİREL (Diyarbakır) – Başkan, geçmeden kalktık ama. 
BAŞKAN
– Biraz daha, belki, yüksek sesle söylemek lazım. 
Evet,
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
Birleşime
saat 21.00’e kadar ara veriyorum. 
Kapanma Saati: 20.04
YEDİNCİ OTURUM
Açılma Saati: 21.03
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Yedinci
Oturumunu açıyorum.
170 sıra sayılı
Kanun Tasarısı’nın görüşmelerine kaldığımız yerden devam ediyoruz.
Komisyon
yerinde.
Hükûmet yerinde.
3’üncü madde
üzerinde, ikisi aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanunu’nda Değişiklik
Yapılmasına Dair Kanun Tasarısı’nın 3’üncü maddesiyle 4857 sayılı Kanun’un
63’üncü maddesinin ikinci fıkrasına eklenen cümlede yer alan “altı aya”
ibaresinin “dört aya” olarak değiştirilmesini arz ve teklif ederiz.
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Mustafa
Kalaycı Ruhi Ersoy
 İstanbul Konya Osmaniye
 Ahmet Selim Yurdakul Mehmet
Günal
 Antalya Antalya
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanunu’nda Değişiklik
Yapılmasına Dair Kanun Tasarısı’nın 3’üncü maddesinin kanun metninden
çıkarılmasını arz ve teklif ederiz.
Saygılarımızla.
 Yakup Akkaya Şenal
Sarıhan Ali Yiğit
 İstanbul Ankara İzmir
 Nurhayat Altaca Kayışoğlu Tur
Yıldız Biçer Musa Çam
 Bursa Manisa İzmir
 Çetin Arık Ünal
Demirtaş
 Kayseri Zonguldak
Aynı
mahiyetteki önergenin imza sahipleri:
 Çağlar Demirel Filiz
Kerestecioğlu Demir Sibel Yiğitalp
 Diyarbakır İstanbul Diyarbakır
 Dirayet Taşdemir Nursel
Aydoğan Erol Dora
 Ağrı Diyarbakır Mardin
BAŞKAN
– Aynı mahiyetteki önergelere Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz Sayın Başkanım. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Aynı mahiyetteki önergeler hakkında önerge sahiplerine söz vereceğim. 
İlk
konuşmacı Erol Dora, Mardin Milletvekili. 
Buyurunuz
Sayın Dora. (HDP sıralarından alkışlar)
EROL
DORA (Mardin) - Sayın Başkan, değerli milletvekilleri; 170 sıra sayılı İş
Kanunu ile Türkiye İş Kurumu Kanununda Değişiklik Yapılmasına Dair Kanun
Tasarısı’nın 3’üncü maddesi üzerinde Halkların Demokratik Partisi adına söz
almış bulunuyorum. Genel Kurulu saygıyla selamlıyorum.
Bu
maddeyle turizm sektöründe çalışan işçilerin çalışma saatlerine ilişkin bir
düzenleme öngörülmektedir. Bu vesileyle Türkiye’de çalışma saatlerine dair bazı
verilere değinmek istiyorum. 
Değerli
milletvekilleri, Türkiye’de tam zamanlı çalıştırılan bir işçi, bir gün tatil
dışında haftanın altı günü çalıştırılmaktadır. Aynı işçi günde ortalama on saat
çalıştırılmaktadır. Basit bir hesapla Türkiye’de özel sektörde çalışan bir işçi
haftada ortalama altmış saat, yılda ise yaklaşık üç bin saat
çalıştırılmaktadır. OECD ülkelerinde ise tam zamanlı çalışan bir işçi haftada
yaklaşık kırk, yılda ise yaklaşık iki bin saat çalıştırılmaktadır. Üzerinde her
türlü çarpıtma yapılan verilerde gösterilmeyen fiilî verilere göre Türkiyeli
bir işçi OECD ülkelerindeki bir işçiye göre yılda bin saat daha fazla
çalıştırılmaktadır. Bu rakamlar Türkiye’de işçilerin çalışma saatleri
bakımından içerisinde bulundukları vahim ortamı gözler önüne sermektedir. 
Değerli
milletvekilleri, bu tasarı ilk hâli 2003 yılında düzenlenmiş olan özel istihdam
bürolarına şimdi “geçici iş ilişkisi” adı altında artık bizzat işçi istihdam
edebilme ve bunlara gereksinim duyan işverenlere işin niteliğine göre dört,
sekiz, on iki ay süreyle veya süresiz bir şekilde geçici olarak kiralayabilme
yetkisi veriyor. Yani çalışma saatleri, iş güvenceleri, ücretler, emeklilik
hakları gibi birçok konuda çalışanların aleyhine sonuçlanacak bir dizi
düzenlemeyle karşı karşıyayız. 
İşçilerin,
emekçilerin, üretenlerin çıkarlarına yönelik saldırıların önemli bir parçası da
AKP Hükûmet programında yer alan bu kiralık işçi uygulamasına yönelik kanun
tasarısıdır. İşçilerin kazanılmış birçok hakkını gerilere götürecek, kuralsız
çalışmayı yaygınlaştıracak, zaten felç edilen sendikalaşmayı tümden
engelleyecek, iş cinayetlerini artıracak bu tasarı, emeğe karşı düşmanca bir
tutumun ifadesinden başka bir şey değildir.
Sayın
Başkan, değerli milletvekilleri; AKP döneminde Türkiyeli işçiler, en az
kazanan, en çok ölen, en örgütsüzleştirilmiş işçiler olmuşlardır. OECD
verilerine göre Türkiye’de on üç senede emekçi kesimin millî gelirden aldığı
pay yüzde 45’ten yüzde 30’a düşmüştür. Yani, ekonomi, değeri yaratan emekçiler
için değil onları sömüren sermaye için büyümüştür. Asgari ücret 1.300 TL iken
açlık sınırı 1.390 TL, yoksulluk sınırı ise 4.400 TL’dir. 
Değerli
milletvekilleri, OECD 2013 verilerine göre sendikal örgütlenme oranı açısından
Türkiye, yüzde 4,5’luk oranla listenin sonunda yer almaktadır. AKP’nin hükûmete
geldiği 2002 yılında yüzde 9,5 olan sendikalaşma oranı yüzde 4,5’a kadar
düşmüştür. Bu veri, AKP döneminde çalışanların örgütlenme haklarının
gasbedildiğinin, engellendiğinin açık kanıtıdır.
Değerli
milletvekilleri, bu tasarıyla iş güvencesi, istihdam güvencesi, gelir güvencesi
ve emeklilik gibi bileşenleri barındıran sosyal ve sendikal güvenceler yok
edilmek istenmektedir. Güvenceli çalışmak için sendikal hakların güvence altına
alınması, sosyal güvenlik haklarının eksiksiz tanınması, iş yerinde
ayrımcılığın engellenmesi, işten çıkarmalara karşı etkin koruma sağlanması ve
iş zamanının bölünmesinde işçi iradesinin esas alınması etkin kurallara
bağlanmalıdır. Yoksa, yasa hazırlanırken sendikaların görüşleri burada tamamen
yok sayılmıştır. Tasarıda, Anayasa ve uluslararası sözleşmeler gözetilmemiştir.

Değerli
milletvekilleri, Meclis emekçi halkı temsil etmelidir. Yüzde 85’i yoksulluk
sınırının altında yaşayan Türkiye yurttaşlarından oy alarak bu Parlamentoya
gelmiş milletvekillerinin, halkın aleyhine, emekçilerin aleyhine sonuçlar
doğuracak yasalar yapmaya hakkı yoktur. Bu Meclisin görevi, zengini koruyup
halkı daha da fakirleştirmek değildir. Bu temelde, milletvekillerini, halkı
daha da yoksullaştıracak bu düzenlemeye karşı çıkmaya davet ediyor, Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Dora.
Aynı
mahiyetteki diğer önerge hakkında konuşmak isteyen Nurhayat Altaca Kayışoğlu,
Bursa Milletvekili. 
Buyurunuz
Sayın Altaca Kayışoğlu. (CHP sıralarından alkışlar)
NURHAYAT
ALTACA KAYIŞOĞLU (Bursa) – Sayın Başkan, değerli milletvekilleri; 170 sıra
sayılı İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 3’üncü maddesi üzerinde vermiş olduğumuz önerge hakkında söz
almış bulunuyorum. 
Bu
yasanın kamuoyundaki adı “kiralık işçilik yasası” ya da “simsarlık yasası” ya
da “kölelik yasası” olarak geçiyor. Ben, özellikle AKP sıralarındaki
milletvekilli arkadaşlarıma sesleniyorum: Biraz sonra birçok milletvekili
arkadaşım dışarıdan koşa koşa gelip el kaldıracaklar ama neye el
kaldırdıklarını bilmediklerine eminim. 
Ben
size açıklamak istiyorum. Evet, bu 3’üncü madde ne getiriyor biliyor musunuz
arkadaşlar? İş Yasası’nda iki ay olan, istisna olarak düzenlenmiş olan
denkleştirme süresini turizm sektöründe dört aya çıkarıyor. Anlamı şu: Turizmde
çalışan emekçiler altı gün, yedi gün günde on bir saat çalışacaklar ve fazla
mesai ücreti almayacaklar. Aya vurduğunuzda, her ay yaklaşık bir ücretlerini
gasbetmiş olacaksınız. 
İşçiler
fazla mesailerini böyle salonlarda parmak kaldırarak almadılar. İşçiler, yüz
yıllardır mücadele ederek bu emeklerinin karşılığını, bu sosyal hakları elde
ettiler. O yüzden, bu kazanımları o parmaklarınızla geri almaya hakkınız
yoktur, bunu bilin. 
Evet,
dış politikadaki yanlışlıklarınızla maalesef turizm sektörünü berbat ettiniz.
Bir yandan destek getiriyorsunuz, faturasını da turizm sektöründe çalışan
emekçilere yüklüyorsunuz.
Çok
söylendi, evet, 2009’da Abdullah Gül şöyle diyor: “Emek istismarı yaratacağı ve
insan onuruna yakışmayan durumlar doğuracağı...” Evet, insan onuruna yakışmayan
durumlar çünkü işçileri bir mal gibi görüp işverene kiralayacak özel istihdam
büroları getiriyorsunuz. 
Şimdi,
uygulamada zaten çalışma hayatı berbat, taşeron denilen bir modern kölelik
sistemi var ve uygulamada asıl iş dışına taşan yani asıl işte taşeron işçi
çalıştırılması yasak biliyorsunuz ama kanun dolanılarak her alanda taşeron işçi
çalıştırılıyor. Bunu kaldıracağınıza söz verdiniz fakat daha beterini
getiriyorsunuz. Şimdi, bu tasarıyla ilgili Sayın Bakan diyor ki: “Efendim,
sınırları belli, bu her yerde uygulanmayacak zaten, belli alanlarda, belli iş
koşullarında…” Ama, bu sistemde nasıl kanun dolanılarak taşeron
yaygınlaştırılmışsa, aynı şekilde bu kölelik düzeni de kanun dolanılarak
yaygınlaştırılacak ve genelleştirilecektir ve çok çok daha geriye gidiyor.
2003’ten beri zaten özel istihdam büroları var, dün Bakan Bey de söyledi, 445
civarında. Ama, bunlar sadece işçi ile işvereni bir araya getiriyorlardı,
sözleşmenin tarafı olmuyorlardı; şimdi ise sözleşmenin tarafı bu bürolar
olacak, daha fazla kâr elde etmek için işçileri en dip ücrete mahkûm
kılacaklar. 
Saymakla
bitmez, berbat yönleri var bu tasarının. Örneğin, özel istihdam bürolarına
teminat dışında hiçbir şart getirilmiyor. O teminat da zaten işçilerin…
Örneğin, bin işçi kiralayacak olan özel istihdam bürosu eğer kötü niyetliyse,
ödemezse işçilerin ücretlerini, bu işçiler ücretlerini alamayacaklar ve emek
hırsızlığı yaşanacak. Özel istihdam büroları işçileri, kiralandıkları iş
yerlerinin koşullarını bilmeyecekler, iş yerlerinde iş kazaları çoğalacak,
işçilerin durmadan iş yerleri değiştiği için verimlilik azalacak. Bakın, siz,
biz yoklama istedikçe şuradan şuraya gidip geliyorsunuz diye rahatsız
oluyorsunuz ama işçileri dört ay orada, üç ay orada, iki ay orada çalışmaya
mahkûm ediyorsunuz. Bu, insanlık onuruna yakışmayan bir durumdur. 
Dönemsel
artan iş yerlerinde süre sınırı yok ve kötüye kullanıma açık. İşçinin
çalışmadığı zamanlarda hiçbir güvencesi, sosyal hakkı, sigortası maalesef
bulunmamaktadır. Ülkemizde işverenlerin yüzde 80’i 10 ve daha az işçi
çalıştırıyor yani yüzde 80 iş yerinde bu yasa uygulanacak ve kiralık işçi
çalıştıracaklar. Biraz önce dediğimiz gibi, belki daha fazla çalıştıran iş
yerleri 10’a düşürecek, 2 iş yeri açacak ve hiçbir sorumluluğu olmayan kiralık
işçilere işlerini gördürecekler. 
Sizin
ruhunuzda kölelik olabilir ama işçilere bu köleliği dayatamazsınız, işçilerin
ayaklarına pranga vuramazsınız. Bu yasa işçilere gerçekten zincirlerinden başka
kaybedecek hiçbir şey bırakmıyor ve biz bu kölelik düzenine hayır diyeceğiz.
(CHP sıralarından alkışlar) 
MEHMET
NACİ BOSTANCI (Amasya) – Sayın Başkan…
BAŞKAN
– Teşekkür ederim Sayın Altaca Kayışoğlu. 
Sayın
Bostancı…
MEHMET
NACİ BOSTANCI (Amasya) – “Sizin ruhunuzda kölelik olabilir.” ifadesini bir kere
reddediyor, aynen iade ediyorum. (AK PARTİ sıralarından alkışlar)
AYŞE
SULA KÖSEOĞLU (Trabzon) – Biz de iade ediyoruz. 
FİLİZ
KERESTECİOĞLU DEMİR (İstanbul) – Yasanın içini bilseniz gerçekten bunu der
misiniz acaba? 
MEHMET
NACİ BOSTANCI (Amasya) – İkincisi, 1848, Manifesto’nun yazıldığı tarihteki
Marx’ın o son cümlesini bugünün dünyasında, Türkiyesi’nde tekrar etmek olsa
olsa cahillik olur. (AK PARTİ sıralarından alkışlar)
FİLİZ
KERESTECİOĞLU DEMİR (İstanbul) – Bugünün Türkiyesi’nde bu yasayı getirmek ne
oluyor acaba?
NURHAYAT
ALTACA KAYIŞOĞLU (Bursa) – Başkanım, sataşma var bana, “Cahillik var.” dedi. 
HAYDAR
AKAR (Kocaeli) – Arkadaşımız 69’a göre… Sataşma var. 
BAŞKAN
– Buyurunuz Sayın Altaca Kayışoğlu. 
Sataşma
nedeniyle size iki dakika süreyle söz veriyorum. 
VIII.- SATAŞMALARA İLİŞKİN KONUŞMALAR
(Devam)
6.- Bursa Milletvekili Nurhayat Altaca
Kayışoğlu’nun, Amasya Milletvekili Mehmet Naci Bostancı’nın yerinden sarf
ettiği bazı ifadeleri sırasında şahsına sataşması nedeniyle konuşması
NURHAYAT
ALTACA KAYIŞOĞLU (Bursa) – Bir daha söylüyorum, Abdullah Gül’ün sözleriyle
söylüyorum: Bu yasa insan onuruna yakışmamaktadır. Bu yasa emek sömürüsüne
sebebiyet verecektir. Bu yasayla, o Kemal Sunal’ın filmi var ya, o sahneleri
yaşayacağız. Evet, modern hâlini yaşayacağız belki, o yüzyıldaki koşullarıyla
değil. Belki gerçekten fiilen zincir vurulmayacak kollarına o işçilerin ama 1
metrekarelik, 2 metrekarelik -her neyse- o bürolarda özel istihdam büroları
sözleşme yapacak işverenle ve işçilerin emeğini kiralayacak. İşçi ne kadar
alacağını bilmeyecek, işçinin sigortası eğer işverenle çalışma süresi bittiyse
yatmayacak. Bunun adı kölelik değil de nedir? 
AYŞE
SULA KÖSEOĞLU (Trabzon) – Demagoji yapıyorsun. 
NURHAYAT
ALTACA KAYIŞOĞLU (Devamla) – Bunun adı zincire vurmak değil de nedir, soruyorum
size Sayın Bostancı? 
Şimdi,
o günden bugüne… Evet, o günkü koşullarda çalışma saatleri on iki saat, on dört
saat, çok uzun sürüyordu; işçiler mücadele verdiler. O zaman da fiilen
zincirler yoktu belki ama o mücadele neticesinde fazla mesai hakkı kazandılar,
o mücadele neticesinde kıdem tazminatı hakkı kazandılar, o mücadele neticesinde
emeklilik hakları kazandılar. Şimdi, siz, bu hakları, bu tasarıyla geri alıyor
musunuz almıyor musunuz? Yani o dönemin koşullarına işçileri, mahkûm ediyor
musunuz etmiyor musunuz?
O
hâlde bunun adı nedir? Bunun adı modern köleliktir. Bunu, ille pazara çıkıp
IŞİD’in yaptığı gibi satmak anlamında kullanmıyoruz, işçileri kiralamak,
sözleşmeye taraf tutmak özel istihdam bürolarını, gerçekten, modern köleliktir
diyorum.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Altaca Kayışoğlu.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Aynı mahiyetteki iki önergeyi oylarınıza sunuyorum…
MAHMUT
TOĞRUL (Gaziantep) – Karar yeter sayısı istiyorum.
HAYDAR
AKAR (Kocaeli) – Evet, karar yeter sayısı istiyoruz.
MAHMUT
TOĞRUL (Gaziantep) – Karar yeter sayısı…
MEHMET
NACİ BOSTANCI (Amasya) – Oylamaya geçtiniz efendim.
MAHMUT
TOĞRUL (Gaziantep) – Ne geçtiniz Başkan? Daha karar yeter sayısı…
BAŞKAN
– Hayır. Bir saniye sayın milletvekilleri…
MAHMUT
TOĞRUL (Gaziantep) – Karar yeter sayısı istiyoruz Sayın Başkan.
HAYDAR
AKAR (Kocaeli) – Karar yeter sayısı istiyoruz.
BAŞKAN
– Bir karar yeter sayısı…
HALUK
İPEK (Amasya) – Oylama başladı.
BAŞKAN
– Efendim, oylama başlamadı. Cümlemi bitirmeden karar yeter sayısı talebi
olduğu için o talebi yerine getireceğim.
HAYDAR
AKAR (Kocaeli) – İzin verirseniz, bir şey söyleyebilirim miyim Sayın Başkanım?
BAŞKAN
– Sayın Akar…
HAYDAR
AKAR (Kocaeli) – Bir şey söyleyebilir miyim?
BAŞKAN
- Buyurunuz.
HAYDAR
AKAR (Kocaeli) – Arkadaşların “Oylama başladı, siz karar yeter sayısı talebinde
bulunmadınız.” gibi iddiaları var. Yalnız, geçen gün yine Genel Kurulda bir
AKP’li Meclis başkan vekili, tutanaklardan, talep edilip edilmediğini tespit
edip daha sonra uygulama yaptı. 
ABDULKADİR
AKGÜL (Yozgat) – Kapatmaya ne kadar heveslisiniz, kapatmaya!
HAYDAR
AKAR (Kocaeli) – Yani arkadaşlar sürekli itiraz ediyorlar.
BAŞKAN
– Teşekkür ederim Sayın Akar.
AYŞE
SULA KÖSEOĞLU (Trabzon) – Sabaha kadar buradayız, çalışacağız, merak etmeyin.
BAŞKAN
- Sorun yok, olabilir, itirazlar da olabilir. Bunlar gayet doğal olaylardır. 
Önergeleri
oylarınıza sunacağım, karar yeter sayısı arayacağım.
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanunu’nda Değişiklik
Yapılmasına Dair Kanun Tasarısı’nın 3’üncü maddesiyle 4857 sayılı Kanun’un
63’üncü maddesinin ikinci fıkrasına eklenen cümlede yer alan “altı aya”
ibaresinin “dört aya” olarak değiştirilmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz Sayın Başkanım. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz Sayın
Başkanım.
BAŞKAN
– Önerge hakkında konuşmak isteyen Mehmet Günal, Antalya Milletvekili. 
Sayın
Günal yok herhâlde.
AHMET
SELİM YURDAKUL (Antalya) – Gerekçe…
BAŞKAN
- Gerekçeyi okutuyorum:
Gerekçe:
Ülkemizde
turizmin yoğun olduğu dönem 15 Mayıs-15 Eylül dönemi olup bu tarihler haricinde
iç turizm başta olmak üzere turist yoğunluğu da azalacağı için toplu iş
sözleşmeleriyle dört aylık artırım yeterli olacaktır.
BAŞKAN
– Önergeyi oylarınıza sunuyorum…
HAYDAR
AKAR (Kocaeli) – Yoklama istiyoruz.
BAŞKAN
– Hayır, bu sefer “Oylarınıza sunuyorum…” dedikten sonra talep ettiniz Sayın
Akar. (AK PARTİ sıralarından alkışlar)
HAYDAR
AKAR (Kocaeli) – Peki, peki Sayın Başkanım. Kabul, kabul, tamam Sayın Başkanım.

BÜLENT
YENER BEKTAŞOĞLU (Giresun) – Bizden itiraz yok.
BAŞKAN
– Nasıl olsa fırsat çok, her zaman yapabiliriz.
MAHMUT
TANAL (İstanbul) – Biz fırsatı beklemiyoruz Başkan, biz hakkı, hukuku teslim
ediyoruz. 
BAŞKAN
- Önergeyi kabul edenler… Kabul etmeyenler… Önerge kabul edilmemiştir.
3’üncü
maddeyi oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
HAYDAR
AKAR (Kocaeli) – Yoklama istiyoruz Sayın Başkan.
BAŞKAN
- Evet, bir yoklama talebi vardır.
Yoklama
işlemini gerçekleştireceğim.
Sayın
Akar, Sayın Akkaya, Sayın Tanal, Sayın Kaplan Hürriyet, Sayın Arık, Sayın Tüm,
Sayın Bektaşoğlu, Sayın Çamak, Sayın Tuncer, Sayın Arslan, Sayın Demirtaş,
Sayın Sarıhan, Sayın Karadeniz, Sayın Torun, Sayın Budak, Sayın Altaca
Kayışoğlu, Sayın Özdemir, Sayın Çam, Sayın Balbay, Sayın Demir, Sayın Topal.
Yoklama
işlemini başlatıyorum.
İki
dakika süre veriyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime on dakika ara veriyorum.
Kapanma Saati: 21.24
SEKİZİNCİ OTURUM
Açılma Saati: 21.38
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Sekizinci
Oturumunu açıyorum.
III. YOKLAMA
BAŞKAN
- 170 sıra sayılı Kanun Tasarısı’nın 3’üncü maddesinin oylamasından önce istem
üzerine yapılan yoklamada toplantı yeter sayısı bulunamamıştı. 
Şimdi,
yoklama işlemini tekrarlayacağım. 
Yoklama
için iki dakika süre veriyorum.
(Elektronik
cihazla yoklamaya başlandı)
MAHMUT
TOĞRUL(Gaziantep) – Başkanım, süre bitti.
ENGİN
ALTAY (İstanbul) – Hayır, o pusula geçerli değil. Olmaz öyle şey! Ne ayıp şey,
ne ayıp şey! Süre doldu!
BAŞKAN
– Sayın milletvekilleri, sakin olun, ben buradayım, lütfen…
ENGİN
ALTAY (İstanbul) – Çok ayıp, çok ayıp!
BAŞKAN
– Sayın milletvekilleri, lütfen efendim…
Şimdi,
elektronik cihazla oy kullananlar ile oy pusulalarını karşılaştırıyoruz.
Mükerrer oy var mı yok mu, ona göre sonucu bildireceğim.
(Elektronik
cihazla yoklamaya devam edildi)
BAŞKAN
– Sayın milletvekilleri, şimdi, oy pusulasıyla oy kullanan milletvekillerinin
Genel Kurul salonunda olup olmadığını kontrol edeceğim.
Sayın
Ayhan Gider, Çanakkale? Yok.
Sayın
Ahmet Sami Ceylan, Çorum? Burada.
Sayın
Mehmet Erdem, Aydın? Burada.
Sayın
Serkan Bayram, Erzincan? Burada.
Sayın
Sebahattin Karakelle, Erzincan? Burada.
Sayın
Şirin Ünal, İstanbul? Yok.
Sayın
Nurettin Nebati, İstanbul? Burada.
Toplantı
yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Maddeyi oylarınıza sunuyorum: Kabul edenler... Kabul etmeyenler... 3’üncü
madde kabul edilmiştir.
170
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
ve Hükûmet yerinde.
Sayın
milletvekilleri, 4’üncü madde üzerinde, ikisi aynı mahiyette olmak üzere dört
önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 4’üncü maddesiyle değiştirilmesi öngörülen
4857 sayılı Kanun’un 99’uncu maddesinin birinci fıkrasının (a), (c) ve (d)
bentlerinde yer alan “yüzelli” ibaresinin “beşyüz”, (b) bendinde yer alan
“ikiyüzelli” ibaresinin “bin” olarak değiştirilmesini arz ve teklif ederiz.
 Fahrettin Oğuz Tor Zihni
Açba Kamil Aydın
 Kahramanmaraş Sakarya Erzurum
 İsmail Faruk Aksu Mustafa
Kalaycı Baki Şimşek
 İstanbul Konya Mersin
 Ruhi Ersoy Ahmet
Selim Yurdakul
 Osmaniye Antalya
Türkiye Büyük Millet Meclisi Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 4’üncü maddesiyle değiştirilen 4857 sayılı Kanun’un 99’uncu
maddesine aşağıdaki fıkranın eklenmesini arz ve teklif ederiz.
 Mehmet Naci Bostancı Ramazan
Can Yusuf Başer
 Amasya Kırıkkale Yozgat
 Öznur Çalık Osman
Aşkın Bak Hasan Basri Kurt
 Malatya  Rize Samsun
 Gökcen Özdoğan Enç
 Antalya
“7’nci
maddenin ikinci fıkrasının (f) bendine aykırı olarak davranan işveren veya
işveren vekiline ise birinci fıkranın (b) bendinde belirtilen para cezası dört
katı artırılarak uygulanır.”
BAŞKAN
– Şimdi, okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi,
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı'nın 4’üncü maddesinin kanun metninden
çıkarılmasını arz ve teklif ederiz.
Saygılarımızla.
 Yakup Akkaya Şenal
Sarıhan Ali Yiğit
 İstanbul Ankara İzmir
 Tur Yıldız Biçer Çetin
Arık Ünal Demirtaş
 Manisa Kayseri Zonguldak
 Musa Çam
 İzmir
Aynı
mahiyetteki diğer önergenin imza sahipleri: 
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Sibel Yiğitalp Nursel
Aydoğan Müslüm Doğan
 Diyarbakır Diyarbakır İzmir
BAŞKAN
– Aynı mahiyetteki önergelere Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz. 
BAŞKAN
– Aynı mahiyetteki iki önerge hakkındaki söz taleplerini karşılayacağım. 
İlk
konuşmacı Müslüm Doğan, İzmir Milletvekili. 
Buyurunuz
Sayın Doğan. (HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; 170 sıra sayılı Kanun
Tasarısı’nın 4’üncü maddesiyle ilgili olarak söz almış bulunmaktayım. 
Kapitalist
üretimin tarihsel sürecini incelersek sermayenin emek üzerindeki denetimini
arttırmak için sürekli yeni arayışlar içinde olduğunu ve bu arayışlar
neticesinde yeni yöntemler geliştirdiğini görüyoruz. Özellikle, 1970’li
yılların sonu ve 1980’li yılların başından itibaren IMF ve Dünya Bankasının
önerileri doğrultusunda yapılandırılan yeni liberal politikalarında, sermaye
sınıfının talepleriyle devletin iş gücü piyasası politikalarına yönelik
koruyucu düzenlemeleri zayıflatılmaya başlanmıştır. Esnek ve güvencesiz çalışma
biçimleri, yaşanan ekonomik sorunların ve işsizliğin çözümü olarak sunulmuş, bu
yolla da ucuz, denetlenebilir ve esnek bir iş gücü piyasası yaratılmıştır.
Türkiye'de
bu uygulamalar, 1980’li yılların başında kamuda istihdamın azaltılması ve
özelleştirme politikalarının yaygınlaştırmasıyla başlamıştır. 2003 yılında
çıkarılan 4857 sayılı İş Kanunu’yla da esnek istihdamı temel alan ilk yasal
düzenleme yapılmıştır. Fazla mesai hakkını ortadan kaldıran denkleştirme
uygulaması kabul edilmiş, kısmi çalışma, çağrı üzerine çalışma, evde çalışma
gibi esnek çalışma biçimleri getirilmiş; iş güvencesinin kapsamı, 10 kişi ve
üzeri işçi çalıştırılan iş yerlerini kapsıyor iken 30 kişi ve üzerinde işçi
çalıştırılan iş yerleri şeklinde değiştirilerek kapsam daraltılmıştır. Yine,
taşeron uygulamasına yönelik düzenlemeler getirilerek başta kamu olmak üzere
taşeronlaştırmanın önü açılmıştır.
Değerli
milletvekilleri, konumuz açısından en önemli düzenleme ise özel istihdam
bürolarının önünü açan "geçici iş ilişkisi" uygulamasıdır. Bu
uygulamanın temelleri 4857 sayılı Kanun’la atılmıştır. Kanun'un 7’nci maddesi,
işverenin, işçiyi, holding bünyesi içinde veya aynı şirketler topluluğuna bağlı
başka bir iş yerinde veya yapmakta olduğu işe benzer işlerde çalıştırılması
koşuluyla başka bir işverene iş görme edimini yerine getirmek üzere geçici
olarak devredebilmesine olanak sağlamıştır.
Yine,
Yasa'nın 90’ıncı maddesinde ve 25 Haziran 2003 yılında kabul edilen 4904 sayılı
Türkiye İş Kurumu Kanunu’yla iş ve işçi bulmaya aracılık faaliyetlerinin gerçek
ve tüzel kişiler tarafından kurulan özel istihdam bürolarınca da yapılmasına
imkân verilmiştir. Her iki düzenlemenin de temel amacı, AKP Hükûmeti tarafından
hazırlanan Ulusal İstihdam Stratejisi’nde yer alan özel istihdam büroları
düzenlemesinin hayata geçirilerek geçici iş ilişkisinin kalıcı hâle getirilmesi
meselesidir. Bu yolla işçilerin emeği kolay alınıp satılan bir metaya
dönüştürülecek; işçinin sigortası, işsizlik sigortası, iş güvencesi, izin ve
ücret haklarını belirleyebilmesi oldukça güçleşecek; ayrıca, sendikalaşma
olanakları da ellerinden alınacaktır. Yani, özel istihdam bürosu en genel
anlamıyla işçilerin günübirlik ya da geçici bir süre için farklı işveren ve iş
yerlerine kiralanarak çalıştırılmasını amaç edinen aracı kuruluştur. Yani,
işçilerin emeğinin kolayca alınıp satılmasına imkân veren yeni bir çalışma
organizasyonudur.
Değerli
milletvekilleri, peki, bu sistem nasıl işleyecek? Özel istihdam büroları bir
işveren gibi çalışacak. İşçi ihtiyacı olan fabrika ya da firma nasıl bir işçi
istediğini büroya bildirecek, büro da kendisinden işçi talep eden firmalara
işçi servis edecektir. Kiralık işçinin bir değil, birden fazla patronu olacak
ama hiçbir zaman kalıcı bir işi veya iş yeri olamayacaktır. Kiralanan işçinin
süresi veya işi bittiğinde o fabrikayla veya iş yeriyle, işvereniyle bağı
kesilecektir. Bu durumda, işçi, bağlı olduğu özel istihdam bürosunun kendisini
kiralayacağı yeni iş yerine gidecektir. Dolayısıyla işçi için düzenli, kurallı
bir iş yeri hayal olacaktır; bir iş yerinde üç ay, diğerinde beş ay, öbüründe
dokuz ay çalışabilecektir; farklı semtlerde, farklı iş yerlerinde çalışmaya
mecbur kalacaktır.
Değerli
milletvekilleri, özel istihdam büroları işçi kiralama hakkı elde ederse işçiyle
belirli süreli iş akdi yapan özel istihdam bürosu, asıl işverenle sadece işçi
kiralama sözleşmesi yapabilecektir. Bu durumda, işverenlerin, kiraladıkları
geçici işçiye karşı hiçbir sorumluluğu olmayacaktır. Ayrıca yine işçinin iş
yerinin belirsiz olması, işçi sağlığı ve güvenliği önlemlerinin de alınmasını
engelleyecektir. İşçi her gün ya da her ay farklı iş yerinde çalışacağı için
farklı iş kazası ve meslek hastalıkları tehdidi altında kalacaktır. Kiralık
işçinin yaşadığı iş kazası ve meslek hastalığından kiralandığı iş yerinin
hiçbir sorumluluğu olmayacak ve işçinin sağlığı ve güvenliği tehlikeye
atılacaktır.
Değerli
milletvekilleri, biz bu yasaya “hayır” diyeceğiz ama cumhuriyetin kurucu bir
organizasyonu, kurucu bir unsuru olarak kendini gösteren, söyleyen, her yerde
söyleyen CHP’nin ise burada bu yasaya çok ciddi bir muhalefetini görmüyoruz;
bunu da yanlış buluyoruz. Bu yüzden, bu yasaya ret oyu vereceğiz. 
Saygılar
sunarım. (HDP sıralarından alkışlar) 
BAŞKAN
– Teşekkür ederim Sayın Doğan. 
ENGİN
ALTAY (İstanbul) – Sayın Başkan… 
BAŞKAN
– Sayın Altay… 
ENGİN
ALTAY (İstanbul) – Sayın hatip bu tasarıyla ilgili yüksek reflekslerimiz
Meclisçe ve kamuoyunca bilinmesine rağmen, bu tasarının görüşmelerine yönelik
olarak bizim yetersiz muhalefet yaptığımızı iddia etmek suretiyle açık bir
sataşmada bulundu. 
BAŞKAN
– Buyurunuz Sayın Altay. 
OKTAY
VURAL (İzmir) – Bize sataşma sakın! Biz yeterli muhalefet yapıyoruz. 
ENGİN
ALTAY (İstanbul) – Milliyetçi Hareket Partisinin sataşılacak hâli kaldı mı? 
BAŞKAN
– Buyurunuz. 
VIII.- SATAŞMALARA İLİŞKİN KONUŞMALAR
(Devam)
7.- İstanbul Milletvekili Engin Altay’ın,
İzmir Milletvekili Müslüm Doğan’ın 170 sıra sayılı Kanun Tasarısı’nın 4’üncü maddesiyle
ilgili önerge üzerinde yaptığı konuşması sırasında CHP Grubuna sataşması
nedeniyle konuşması
ENGİN
ALTAY (İstanbul) – Sayın Başkan, Milliyetçi Hareket Partisinin “sataşma”
önerisine, sataşma anlamında değil ama HDP’nin…
RAMAZAN
CAN (Kırıkkale) – Muvazaa var.
ENGİN
ALTAY (Devamla) - Muvazaa falan yok. 
Bu
tasarı önemli bir tasarı. Ben bütün muhalefet partilerine ve iktidar partisine
mensup milletvekillerine sesleniyorum, bu tasarı şöyle çıkmalıydı: Bir tarafta
işçiler var, bir tarafta işveren var. İkisi de bizim, ikisi de bizim; işçi de
bizim, işveren de bizim. Gönlümüz arzu ederdi ki işverenin de “evet”, işçinin
de “evet” diyeceği bir tasarı buraya geleydi, bir saatte de geçeydi. Görünen o
ki işverenin taleplerinin daha yoğun karşılandığı, emek dünyasının taleplerinin
daha düşük bir şekilde değerlendirildiği, ciddiye alınmadığı bir tasarıyla
karşı karşıyayız. 
Milliyetçi
Hareket Partisine sataşma meselesine gelince, burada bir şeyi söylememiz lazım
tabii. Ya ben atladım ama bugün, iki gündür yaşananlarla ilgili şu tahlili
yaptıktan sonra Milliyetçi Hareket Partisinin bu konudaki değerlendirmesini
bütün Türkiye merak ediyor. 27 Mayıs ile 12 Eylül bizim için aynı şeydi, 28
Şubat ile de 12 Mart aynı şeydi. Gözün aydın Türkiye, 28 Şubat ile 12 Martın
bir kardeşi oldu; 4 Mayıs oldu, yazık günah oldu, yazık günah oldu! (CHP
sıralarından alkışlar) Demokrasi bu kadar ucuz değil, millî irade bu kadar ucuz
değil. Bu milletin Davutoğlu başkanlığındaki partiye verdiği 23 milyon oyu
böyle bir darbeyle alaşağı etmek kimsenin haddi ve hakkı değil. (CHP
sıralarından alkışlar) MHP bu konuda ne diyor çok merak ediyorum.
GÖKCEN
ÖZDOĞAN ENÇ (Antalya) – Siz kendinizle uğraşın! (AK PARTİ sıralarından
gürültüler)
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı bir saniye, önce… 
Buyurunuz
Sayın Bostancı.
MEHMET
NACİ BOSTANCI (Amasya) – Konuştuğumuz yasayla esasen hiçbir ilgisinin
bulunmadığı ve açıktan sataşma olsun diye…
ENGİN
ALTAY (İstanbul) - Yasanın nasıl olması gerektiğini söyledik.
MEHMET
NACİ BOSTANCI (Amasya) - …bağlam dışında yapıldığı aşikâr olan, 28 Şubatın
yanına 4 Mayısta yaşanan olayları katarak, bunun üzerinden AK PARTİ’ye yönelik
açık bir sataşmada bulunmuştur Sayın Altay.
BAŞKAN
– Buyurunuz Sayın Bostancı. (AK PARTİ sıralarından alkışlar)
8.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; demin de anlatmaya
çalıştım, konuştuğumuz tasarıyla bu konunun hiçbir alakası yok. Ama Sayın Engin
Altay… 
ENGİN
ALTAY (İstanbul) – Hangi konunun? Parlamentoya bir darbe yapıldı Beyefendi,
Parlamentoya bir darbe yapıldı! 
MEHMET
NACİ BOSTANCI (Devamla) – Sesiniz çok güzel çıkıyor Engin Bey. 
MAHMUT
TOĞRUL (Gaziantep) – Ama size de darbe yapıldı gerçekten Naci Bey, size de
darbe yapıldı. 
MEHMET
NACİ BOSTANCI (Devamla) – Engin Bey, 28 Şubat ile 4 Mayısı yan yana koymak bir
kere haksızlıktır. 
ENGİN
ALTAY (İstanbul) – 12 Martı da koydum. 
MEHMET
NACİ BOSTANCI (Devamla) – İkincisi: AK PARTİ’nin kendi içinde yaşanan bir
süreç. Sonuçta olağanüstü kongreye gidiyor. 
ÜNAL
DEMİRTAŞ (Zonguldak) – Cumhurbaşkanı AK PARTİ’nin içinde değil ki!
ENGİN
ALTAY (İstanbul) – Cumhurbaşkanı nasıl AK PARTİ’nin içinde olur? 
MEHMET
NACİ BOSTANCI (Devamla) – Yüzde 50 oy almış bir siyasi partinin kongre
sürecinin sizi bu kadar ilgilendirmesini anlıyorum.
ENGİN
ALTAY (İstanbul) – Sevinin. 
MEHMET
NACİ BOSTANCI (Devamla) – Çünkü ülkenin kaderiyle ilgili, siz de bu kaderle
ilgileniyorsunuz, çok doğru. 
MAHMUT
TOĞRUL (Gaziantep) – Evet, zaten Cumhurbaşkanının ülkenin kaderine müdahale
ettiğini söylüyoruz. 
MEHMET
NACİ BOSTANCI (Devamla) – Ama gayet iyi biliyorsunuz ki bir partinin kendi iç
işidir aynı zamanda, kongresini yapar, her şey usulet, suhulet dairesinde
yaşanır yasalara uygun bir biçimde. Sizin siyasi bir kasıtla, bir tür, buradan,
“28 Şubat” vesaire diyerek bir sataşma çıkartmak kastı olduğunu benim
anladığım, böyle bir değerlendirme, böyle bir bağlama yerleştirerek
söylediğiniz sözlerin yaşanan gerçeklik karşısında hiçbir hükmü yok.
ENGİN
ALTAY (İstanbul) – Millet gerçeği görüyor Sayın Bostancı. 
MEHMET
NACİ BOSTANCI (Devamla) – Millet gördüğü için yüzde 50’yi alıyoruz Engin Bey. 
Sağ
olun.
ENGİN
ALTAY (İstanbul) – Geçti o günler, geçti.
BAŞKAN
– Teşekkür ederim Sayın Bostancı. 
ENGİN
ALTAY (İstanbul) – Sayın Başkan…
BAŞKAN
– Sayın Altay.
ENGİN
ALTAY (İstanbul) – Sayın Bostancı, ben, malumun ilamına gerek yok lakin ana
muhalefet partisinin grup başkan vekiliyim, Sayın Bostancı da iktidar
partisinin grup başkan vekili. Bizim ağzımızdan çıkan sözlerin biraz
düşünülerek çıkması lazım. Sayın Bostancı benim biraz önce kürsüde yaptığım
konuşmayla ilgili olarak şöyle bir laf etti: “Görüştüğümüz tasarıyla ilgisi
olmayan bir konuşma yaptı.” dedi. Bu, benim temsil ettiğim makama çok açık bir
hakarettir. (AK PARTİ sıralarından gülüşmeler) Ben o kürsüde neyi konuşup neyi
konuşmayacağımı bilmeyecek kadar beceriksiz değilim. Söz talep ediyorum. (CHP
sıralarından “Bravo” sesleri, alkışlar) 
BAŞKAN
– Buyurunuz Sayın Altay. (CHP sıralarından alkışlar)
9.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ENGİN
ALTAY (İstanbul) – Sayın Bostancı, ben dün size dedim ki: İç Tüzük 178 çalışır
mı? “Çalışmaz” dediniz. Doğru, çalışmadı. Ama elhak, hepinizin, hepimizin,
değerli arkadaşlar, vicdanımız var. Biz burada kimsenin… Sayın Davutoğlu’nun
korunmaya da ihtiyacı yok. Sayın Davutoğlu’nun bugünkü açıklamasını ben de,
herkes de, Türkiye de dikkatle dinledi. Ben şunu söylüyorum, diyorum ki: Son
iki seçimde de birleşik oy pusulasında Adalet ve Kalkınma Partisi ambleminin ve
logosunun altında “Ahmet Davutoğlu” yazıyordu.
GÖKCEN
ÖZDOĞAN ENÇ (Antalya) – Buradan ekmek çıkmaz Sayın Altay, başka yere!
ENGİN
ALTAY (Devamla) – Tıpkı 2002’de Sayın Erdoğan aday olmadığı hâlde birleşik oy
pusulasında “Recep Tayyip Erdoğan” yazdığı gibi. Neticede bu millet Sayın
Davutoğlu’nun Genel Başkanı olduğu bir partiye yüzde 49,5 oy verdi. 
ABDULKADİR
AKGÜL (Yozgat) – Şu an yüzde 53.
ENGİN
ALTAY (Devamla) - Dün yapılan iş, ondan öncesinde yapılan işler MKYK’yla
ilgilidir; bak, onda ben laf etmem, haddim de değil. AKP MKYK’sında, Başbakanın
örgütleri görevden alma yetkisinin baypas edilmesi bizim konuşacağımız iş
değil, haddimiz değil. Lakin Cumhurbaşkanın Anayasa’nın 103’üncü maddesine göre
tarafsızlığına yemin etmiş bir Cumhurbaşkanının müdahalesine siz “Bu bizim iç işimiz.”
derseniz, siz bu Anayasa’yı ayağınızın altına alıp çiğnemiş olursunuz. (AK
PARTİ sıralarından gürültüler)
HDP’ye
gelince, demokrasi sınırları içinde olacağız, demokrasi mücadelesine devam
edeceğiz. Aldığınız 6 milyon oya saygımız var ama ortada kimi iş ve işlemler
bakımından, uygulamalar bakımından, bölgede yaşanan kimi olaylar bakımından
tutarsızlığınızla ilgili somut gerçekler var. (HDP sıralarından gürültüler)
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Kavgada söylenmez bu.
ENGİN
ALTAY (Devamla) - Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ederim Sayın Altay.
ERKAN
AKÇAY (Manisa) – Sayın Başkan…
ÇAĞLAR
DEMİREL (Diyarbakır) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Akçay…
Bir
saniye sayın milletvekilleri, lütfen…
ERKAN
AKÇAY (Manisa) – Sayın Başkan, Sayın Altay biraz evvelki konuşmasında açıkça
partimize sataşmıştır.
ENGİN
ALTAY (İstanbul) – Evet, “4 Mayıs darbesi hakkında MHP ne düşünüyor?” dedim.
BAŞKAN
– Buyurunuz Sayın Akçay.
10.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Yani,
Cumhuriyet Halk Partisinin, bugünkü hadiseyle ilgili Milliyetçi Hareket
Partisinin ne düşündüğünü merak etmesine doğrusu çok memnun oldum. Yalnız,
söylemek isterim ki bize sataşmayın, bize sataşanların hâlini bugün gördünüz
yani hayra tebdil olmuyor. O nedenle, Cumhuriyet Halk Partisine de Milliyetçi
Hareket Partisine sataşmamasını salık veririm. Daha bir kongre bitmeden, yeni
kongrenin hesaplarını yapan bir partinin hangi konuda ne gibi sataşma gayreti
içerisine girdiğini de doğrusu merak ediyorum. 
Ben
saat 14.00’teki grup başkan vekilleri konuşmasında aslında -daha henüz Sayın Başbakanın
basın açıklaması devam ediyordu, o açıklama dahi bitmemişken- genel hatlarıyla
bu konudaki görüşümü ifade etmeye çalıştım. Ona tutanaklardan da
bakabilirsiniz. Fakat, Milliyetçi Hareket Partisi demokrasiye inanan, hukuka ve
hukukun ilkelerine, millî iradeye sarsılmaz ilkelerle bağlı olan bir parti
olarak…
ENGİN
ALTAY (İstanbul) – O zaman 4 Mayıs darbedir.
ERKAN
AKÇAY (Devamla) – …açıkça ifade etmek isterim ki bugün yapılan tam bir hükûmet
darbesidir veya saray darbesidir. (MHP ve CHP sıralarından alkışlar) Bunu açık
şekilde ifade etmek lazım çünkü Sayın Başbakan o uzun açıklamasının satır
aralarında, kendi arzusunun hilafına, zaruretten dolayı görevinden yani
Başbakanlıktan ayrıldığını ifade etmiştir. Millî irade hiçe sayılmıştır, çok
açık seçik bir şekilde Türkiye’de kendi karakteri itibarıyla ilk kez bu şekilde
bir hükûmet darbesi yaşanmıştır. 12 Marta da 28 Şubata da rahmet okutacak bir
darbedir. Bu çok açık.
(Mikrofon
otomatik cihaz tarafından kapatıldı)
ERKAN
AKÇAY (Devamla) – Herhâlde sizin için açıklayıcı olmuştur Sayın Altay.
Teşekkür
eder, saygılar sunarım. (MHP sıralarından alkışlar)
BAŞKAN
– Teşekkür ederim Sayın Akçay.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, CHP grup başkan vekili bizim demokrasi
mücadelesi yürüttüğümüzü fakat bir tutarsız politika izlediğimizi ifade etti.
BAŞKAN
– Buyurun Sayın Demirel. (HDP sıralarından alkışlar)
11.- Diyarbakır Milletvekili Çağlar
Demirel’in, İstanbul Milletvekili Engin Altay’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Değerli
milletvekilleri, aslında bütün gruplar bunu çok iyi bilir, biz başından beri
söylüyorduk, başından beri de uyardık HDP olarak; sarayın, AKP’ye, iktidara
yönelik bir darbe yaptığına, Parlamentoya darbe yaptığına, Hükûmete darbe
yapacağına yönelik Sayın Davutoğlu’nu uyarmıştık, defalarca buradan uyardık.
GÖKCEN
ÖZDOĞAN ENÇ (Antalya) – İnanmıyorum, sen mi söylüyorsun bunu?
ÇAĞLAR
DEMİREL (Devamla) – Hatırlarsanız, -Sayın Bostancı’ya sormak istiyorum- Sayın
Bostancı, daha önce biz Sayın Davutoğlu ile Erdoğan arasında bir kriz olduğunu
ifade ettiğimizde bize verdiğiniz cevap şuydu: “İki zeytinle ziyafet çıkmaz.”
Bugünkü iki zeytinle nasıl Türkiye toplumunun bir krizle sonuçlandığını acaba
şimdi, şu anda anladınız mı? Onu sormak istiyorum Sayın Bostancı size: İki
zeytinle nasıl ziyafet çıkar? 
TAMER
DAĞLI (Adana) – Sayın Başkan, söz hakkı istediği konuyla ne alakası var?
ÇAĞLAR
DEMİREL (Devamla) – Türkiye toplumunu krize götürdünüz. “İstikrar.” dediniz,
ekonomi altüst oldu. Şu anda, Sayın Davutoğlu şunu diyor: “Benim tercihim
değildi.” Bunu ifade ediyor bugünkü konuşmasında. Erdoğan da “Bırakmak kendi
kararıdır.” diyor. Yani iki tutarsızlığı burada net olarak göstermek gerekiyor.

GÖKCEN
ÖZDOĞAN ENÇ (Antalya) – Sayın Başbakanı savunmak en son size kaldı be!
ÇAĞLAR
DEMİREL (Devamla) – Bir de, aynı zamanda, Sayın Davutoğlu ne diyor? Helallik
istiyor. Aslında helallik istenen yerler; Cizre, Nusaybin, Şırnak helallik
istenmesi gereken yerlerdir. (HDP sıralarından alkışlar) 
GÖKCEN
ÖZDOĞAN ENÇ (Antalya) – Ya, bu olayı nasıl oraya bağladın? Helal olsun ya! Akıl
tutulması yaşıyorsun ya!
FİLİZ
KERESTECİOĞLU DEMİR (İstanbul) – Kilis’ten helallik istesin, Kilis’ten.
ÇAĞLAR
DEMİREL (Devamla) – Siz bu kadar savaş konseptini gerçekleştireceksiniz,
IŞİD’i, Türkiye’nin her yerinde IŞİD çete örgütlerini besleyeceksiniz, bugün de
Kilis’e düşen bombaların hâlâ hesabını vermeyeceksiniz; kalkıp ne diyeceksiniz?

CHP
-ana muhalefet- de ne yazık ki bunlara bir türlü cevap olamadı, cevap da
veremiyor. Bu konuda gerçekten CHP’yi de çok ciddi bir şekilde eleştiriyorum. 
Teşekkür
ediyorum. (HDP sıralarından alkışlar) 
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkan, kayıtlara geçsin diye söylüyorum.
OKTAY
VURAL (İzmir) – Dipnot olarak, dipnot…
MEHMET
NACİ BOSTANCI (Amasya) – Sayın Davutoğlu kendi hukukunu da, milletin hukukunu
da hangi makamda bulunduysa her zaman savunmuş bir insandır; bir. 
Hayatı
darbelere karşı mücadeleyle geçmiş, kendisi de öyledir, geldiği siyasi gelenek
de öyledir. 
AYŞE
ACAR BAŞARAN (Batman) – Ee, niye arkasında durmuyorsunuz?
MEHMET
NACİ BOSTANCI (Amasya) – Bugün yaşanan olayı “darbe” diye değerlendirmek
akıllara ziyan bir durumdur, şiddetle reddediyorum
MAHMUT
TOĞRUL (Gaziantep) – Darbedir çünkü, apaçıktır, apaçıktır.
MEHMET
NACİ BOSTANCI (Amasya) – Kayıtlara geçmesi için beyan ediyorum. 
BAŞKAN
– Teşekkür ederim Sayın Bostancı. 
ENGİN
ALTAY (İstanbul) – Sayın Başkan…
BAŞKAN
- Sayın Altay…
ENGİN
ALTAY (İstanbul) – Sayın Başkan, Halkların Demokratik Partisinin sayın grup
başkan vekili bugün Genel Kurul açıldığında, daha sonra, bir saat sonra, tekrar
Kilis’le ilgili Hükûmetten ısrarla bilgi istememe rağmen, Kilis’e yönelik,
Suriye topraklarına yönelik bu, bomba, füze, roket saldırısıyla ilgili olarak
bizim ilgisiz davrandığımızı, buraya kayıtsız kaldığımızı itham etti;
tutanaklarda çok açık. Söz talep ediyorum. 
BAŞKAN
– 69’uncu madde çerçevesinde size iki dakika süreyle söz veriyorum Sayın Altay.

Buyurun.
(CHP sıralarından alkışlar) 
12.- İstanbul Milletvekili Engin Altay’ın,
Diyarbakır Milletvekili Çağlar Demirel’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan. 
İktidar
partisinin sayın yöneticilerinin bu anlayış içerisinde bu tasarıyı işverenlerle
birlikte işçilerin de, işçi sınıfının da makul kabul edebileceği, kabul
edilebilir sınırlara çekilecek bir noktaya getirmesi amacıyla belki bu
görüşmelerin böyle soğumasında fayda oldu, bu polemiğin böyle bir yararı oldu.
Umarım, iktidar partisi bu konuda bir iyi niyet adımı da atar diye bekliyorum. 
Sayın
Milletvekilim, Sayın Grup Başkan Vekilim, Cumhuriyet Halk Partisi Türkiye’de
yaşanan her sorunla ilgili, Türkiye’de sorun yaşayan toplumun bütün
kesimleriyle ilgili en duyarlı partidir. (CHP sıralarından alkışlar)
Nitekim,
Kilis eğer Türkiye’nin bir iliyse… Hükûmet de yok ki Kilis Türkiye’ye mi ait,
Suriye’ye mi ait diye sorsak.
OKTAY
VURAL (İzmir) – Hükûmet düştü, düştü zaten, Hükûmet düşürüldü!
OSMAN
AŞKIN BAK (Rize) – Milletvekilleri var burada, milletvekilleri! Kilis’in
milletvekilleri var, lütfen!
MAHMUT
TOĞRUL (Gaziantep) – Hükûmet düştü, düştü!
ENGİN
ALTAY (Devamla) – Eğer Kilis 81 vilayetimizden bir tanesiyse, bu Hükûmete şu ayıp
yeter: Yaklaşık bir aydır bu ilimize her gün roket, füze atılıyor; düşmüyor,
nişan alınarak atılıyor.
Geçmişte
uyduruk kayalıklar için bu ülkedeki hükûmetlerin neler yaptıkları ortada. 
OSMAN
AŞKIN BAK (Rize) – “Uyduruk kaya” diyemezsin, düzelt lütfen!
ENGİN
ALTAY (Devamla) – Kardak’taki kayalıklar için Türkiye’nin nasıl tavır koyduğu
ortada. Kilis halkını, Kilis topraklarını vatan toprağı saymaktan
vazgeçtiyseniz bunu bilmem. Ama bu Meclisin bir ayıbı var, bu Parlamento bir
ayıp işliyor; bir şehrimizde her gün düzenli olarak roket ve füze saldırısı
var, kimi kaynaklara göre 17 kişi, kimi kaynaklara göre 26 kişi ölmüş ve siz
burada oturuyorsunuz; siz, biz, hepimiz. Biz en azından feryat ediyoruz, siz ne
yapıyorsunuz? Yazıklar olsun! Bu durum beni üzüyor. (CHP sıralarından alkışlar)
ORHAN
DELİGÖZ (Erzurum) – Siz demediniz mi “Savaş çıksa biz İran’dan yana
oluruz." diye?
ENGİN
ALTAY (Devamla) – “Yazıklar olsun.” size değil, genel duruma söylüyorum Sayın
Bostancı. Bu durum beni üzüyor, bir parça vicdanın varsa seni de üzsün. (CHP sıralarından alkışlar) 
BAŞKAN – Teşekkür ederim Sayın Altay. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Aynı mahiyetteki ikinci önerge hakkında Şenal Sarıhan, Ankara Milletvekili. 
Buyurunuz
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Değerli Başkan, sevgili arkadaşlarım; bu yoğun konuşmalardan
sonra, buraya sesi yansıyamamış olan bir kesimin taleplerini sizinle paylaşmak
istiyorum. Çok gür bir sesim olsaydı herkes duyabilsin diye çok bağırarak
okumak isterdim. Çünkü, ben bugün kendi konuşmamı kamu çalışanlarının
taleplerine ayırmış durumdayım. Onları, en son, Türkiye Büyük Millet Meclisine
kabul etmedik, birkaç gündür de onları sokaklarda yasaklarla karşılıyoruz.
Seslerinin nasıl komisyonlarımıza ulaşması engellenmişse, buraya gelmeleri ve
gözlemeleri de engelleniyor. 
Hepiniz
bilirsiniz, bütün uluslararası sözleşmeler ve bizim Anayasa’mız çalışma hakkını
diğer insan haklarının gerçekleştirilmesi için şart ve insan onurunun ayrılmaz
bir parçası olarak niteler. 
Şimdi,
bu işçi sınıfı ne diyor, bizim şu anda görüşmekte olduğumuz tasarı hakkında ne
diyor? “Bir: İnsan ticareti tarihin en büyük insanlık suçlarındandır. Türkiye
Büyük Meclisinde görüşülen bir yasa tasarısıyla bu insanlık suçu yasal hâle
getirilmek isteniyor. 
Neler
olacaktır, bu tasarı gerçekleşirse neler olacaktır? Bir: İş güvencesi ortadan
kalkacaktır. İki: Kıdem tazminatı fiilî olarak yok edilecektir, ihbar tazminatı
ortadan kaldırılacaktır. 1 ila 9 arası işçi çalıştıran iş yerlerinde 5 işçiye
kadar, 10’un üzerinde işçi çalıştıran iş yerlerinde yüzde 25 oranında kiralık
işçi çalıştırılabilecektir; böylece, kayıtlı istihdamın neredeyse yarısı
kölelik bürolarına ayrılmış olacaktır. Kural dışı, güvencesiz ve esnek çalışma
biçimleri kural hâline gelecektir. Sendikal örgütlenmeler çok ciddi kan
kaybedecektir. İşverenlerin işten çıkarma maliyetleri düşecektir; işçiler
istenildiği gibi kullanılıp kapı önüne konulacaktır. İşçi sınıfı ‘kiralık
işçilik’ adı altında kölelik ilişkilerine mahkûm edilecektir; gelir, emeklilik,
yıllık izin ve sağlıkla ilgili bütün haklar tamamen ortadan kalkacaktır.
Kiralık işçiler aynı işi yapan diğer işçilere göre daha düşük ücretler
alacaklardır. Uzun çalışma saatleri açısından dünyada zirvede yer alan
ülkemizde kiralık işçiler yoğun çalışma temposuyla yoğun bir sömürü çarkı içine
düşecektir. 
Ülkemizde
iş hukuku, işçi-işveren arasındaki sözleşme, iş yeri ve iş kolu düzenlemeleri
üzerine kuruludur; bu tasarı bu hukuksal düzenlemeleri geçersiz hâle
getirecektir. Böylece çalışma yaşamı tamamen hukuk dışı bir hâl alacaktır.
İşverenler özel istihdam bürolarından işçi kiralama hakkı kazandığında kadrolu
işçilerin üzerinde sürekli bir baskı oluşacaktır. Kiralık işçiler işçi sağlığı
ve iş güvenliği uygulamalarından yararlanamayacaktır. 
Geçici
iş ilişkisi kurmanın kapsam dışı bırakıldığı iki alan vardır; madencilik iş
kolu ve kamu iş yerleri. Bu yeterli değildir, bütün tehlikeli iş yerlerinde bu
sisteme başvurulmamalıdır. 
İŞKUR
işlevsiz hâle gelecek, kamu emek gücü piyasasındaki sorumluluklarını tamamen
üstünden atmış olacaktır. Kamudaki alt işverenler özel istihdam bürolarından
işçi kiralayabilecekler, kamuda taşeron köleliği daha da artmış olacaktır.
Sonuç
olarak, özel istihdam büroları köle pazarlarıdır. Bu bürolarla geçici iş ilişkisi
oluşturulması bir insan ticaretidir. İnsan ticareti tarihteki en büyük insanlık
suçlarından biridir. Bu nedenle, bu tasarı çekilmelidir.” Bu, arkadaşlarımızın
yazmış olduğu metin. Metni size sunmaya çalıştım.
Dün
akşam Sayın Soylu şöyle diyorlardı: “Akşam hasta çocuğunu hastaneye götüremeyen
bir insana derman oluyoruz.” Ben de diyorum ki Sevgili Sayın Soylu: Biz aslında
işçinin canına okuyacak bir yasa yürürlüğe koyma hazırlığı içindeyiz, bunu
unutmayalım. 
(Mikrofon
otomatik cihaz tarafından kapatıldı) 
ŞENAL
SARIHAN (Devamla) – Bizim için yurttaşlarımızın yaşam hakkı her şeyin
üzerindedir.
Teşekkür
ederim. (CHP ve HDP sıralarından alkışlar) 
BAŞKAN
– Teşekkür ederim Sayın Sarıhan. 
Aynı
mahiyetteki iki önergeyi oylarınıza sunacağım. 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkanım, yoklama talep ediyoruz. 
BAŞKAN
– Ancak, bir yoklama talebi vardır. Yoklama işlemini gerçekleştireceğim. 
Sayın
Altay, Sayın Akkaya, Sayın Demirtaş, Sayın Kaplan Hürriyet, Sayın Tüm, Sayın
Bektaşoğlu, Sayın Tuncer, Sayın Arık, Sayın Arslan, Sayın Sarıhan, Sayın Gürer,
Sayın Budak, Sayın Arık, Sayın Karadeniz, Sayın Yılmaz, Sayın Özdemir, Sayın
Çamak, Sayın Torun, Sayın Balbay, Sayın Tanal, Sayın Gökdağ.
Yoklama
için iki dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 4’üncü maddesiyle değiştirilen 4857 sayılı Kanun’un 99’uncu
maddesine aşağıdaki fıkranın eklenmesini arz ve teklif ederiz.
Mehmet
Naci Bostancı (Amasya) ve arkadaşları
"7
nci maddenin ikinci fıkrasının (f) bendine aykırı olarak davranan işveren veya
işveren vekiline ise birinci fıkranın (b) bendinde belirtilen para cezası dört
katı artırılarak uygulanır.”
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Takdire bırakıyoruz Sayın Başkanım. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:

Özel
istihdam bürosu aracılığıyla geçici iş ilişkisi kurulması durumlarından biri
olarak 7’nci maddenin (2)’nci fıkrasının (f) bendinde düzenlenen
"işletmenin ortalama mal ve hizmet üretim kapasitesinin geçici iş ilişkisi
kurulmasını gerektirecek ölçüde ve öngörülemeyen şekilde artması hâlinde"
durumunun suistimal edilmesinin önüne geçilmesi amaçlanmakta, bu nedenle
aykırılık hâli idari yaptırıma bağlanmaktadır.
BAŞKAN
– Önergeyi oylarınıza sunuyorum…
MAHMUT
TANAL (İstanbul) – Sayın Başkan, yeni bir madde ihdasıdır o. Komisyonun gelmesi
lazım. 
RAMAZAN
CAN (Kırıkkale) – Oylamaya geçildi.
BÜLENT
TURAN (Çanakkale) – Ne alakası var ya?
III.- YOKLAMA
(HDP
sıralarından bir grup milletvekili ayağa kalktı) 
MAHMUT TOĞRUL
(Gaziantep) – Yoklama istiyoruz.
BAŞKAN –
“Önergeyi oylarınıza sunuyorum." dedim, yoklama talebinde bulunmuştur
Sayın Toğrul. O nedenle yoklama işlemini gerçekleştireceğim.
Sayın Toğrul,
Sayın Demirel, Sayın Kerestecioğlu Demir, Sayın Taşdemir, Sayın Irgat, Sayın
Başaran, Sayın Yiğitalp, Sayın Aydoğan, Sayın Doğan, Sayın Gaydalı, Sayın
Yıldırım, Sayın Özgökçe Ertan, Sayın Çelik Özkan, Sayın Birlik, Sayın Gülser
Yıldırım, Sayın Becerekli, Sayın Dora, Sayın Zeydan, Sayın Öcalan, Sayın
Yıldırım, Sayın Kaya, Sayın Taşçıer.
Yoklama
işlemini başlatıyorum.
İki
dakika süre veriyorum. 
(Elektronik
cihazla yoklama yapıldı)
BAŞKAN –
Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 4’üncü maddesiyle değiştirilmesi öngörülen
4857 sayılı Kanun’un 99’uncu maddesinin birinci fıkrasının (a), (c) ve (d)
bentlerinde yer alan “yüzelli” ibaresinin “beşyüz”, (b) bendinde yer alan
“ikiyüzelli” ibaresinin “bin” olarak değiştirilmesini arz ve teklif ederiz.
Baki
Şimşek (Mersin) ve arkadaşları
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge hakkında konuşmak isteyen Baki Şimşek, Mersin Milletvekili. 
Buyurunuz
Sayın Şimşek. (MHP sıralarından alkışlar) 
BAKİ
ŞİMŞEK (Mersin) - Sayın Başkan, değerli milletvekilleri; 170 sıra sayılı İş
Kanunu ve Türkiye İş Kurumu Kanununda Değişiklik Yapılmasına Dair Kanun
Tasarısı’nın 4’üncü maddesinde verilen önerge üzerine Milliyetçi Hareket
Partisi Grubu adına söz almış bulunmaktayım. Aziz Türk milletini ve yüce
Meclisi saygıyla selamlıyorum.
7
Hazirandan bu yana 495 kahramanımızı şehit verdik, geriye gözü yaşlı analar,
yetim kalan çocuklar, yitip giden hayatlar kaldı. Ama maalesef Türkiye uykuda.
Rahmetli Mehmet Akif’in dediği gibi: "Eyvah, beş on kâfirin imanına kandık/
Bir uykuya daldık ki cehennemde uyandık.” Şehitlerimize Allah'tan rahmet
diliyorum, acılı ailelerine ve bu acıyı paylaşan ve dualarını esirgemeyen tüm
Türk halkına sabırlar diliyorum. Türk Milletinin başı sağ olsun.
Ülkemizin
en önemli sorunlarından biri terör, diğeri ise maalesef işsizliktir. Sizler AB
yasaları, yeni Anayasa ve başkanlık sistemiyle uğraşırken vatandaşlarımızın
gündeminde ise bambaşka konular yer almaktadır. Bize gittiğimiz her yerde
vatandaşlarımız “Terörü çözün. Teröristleri cezalandırın. Meclis koridorlarında
gerilla marşı söyleyen, PKK sloganları atan vekilleri istemiyoruz.” diyorlar.
“Çoluk çocuğumuza iş verin, atanamayan öğretmeni atayın, uzman çavuşları devlet
kadrolarına alın, sosyal haklarını düzenleyin.” diyorlar.
Değerli
milletvekilleri, “güvenceli esneklik” adı altında özel istihdam bürolarına işçi
kiralama yetkisi ve “uzaktan çalışma” adı altında evde çalışma sistemiyle yeni
bir iş gücü piyasası düzenlemeleri getirilmektir. Böylelikle işletmelerin
ekonomik olarak büyümeleri ve uluslararası rekabetin güçlendirilmesi
amaçlanmaktadır. 
Yine,
bu tasarıyla Avrupa'daki gibi istihdamın artırılacağı, işsizlik ve kayıt dışı
çalışmanın azaltılacağı düşünülmektedir. Ancak, Avrupa Birliği ülkeleri
işsizlik rakamlarından tutun da işçi sağlığı ve iş güvenliği mevzuatından,
kayıt dışı istihdam, sahte iş yeri ve sahte sigortalı çalıştırma yasağına kadar
mukayese edilmez bir üstünlüğe sahiptir. Dolayısıyla, öncelikli konumuz
esneklik değildir. işsizliğin ileri boyutlarda olduğu ve neredeyse yapısal
nitelik kazandığı ülkemizde işçiler tercih yapma şansına sahip olmadıkları gibi
İŞKUR'u kurtuluş olarak görmektedirler. Ancak, İŞKUR AKP'nin bir yan kolu
olarak çalışmakta, AKP teşkilatlarından gelen listelerle işe alınmalar
vatandaşlarımızın karşısındaki en büyük engel olarak karşımıza çıkmaktadır.
Şimdi
Sayın Bakanımıza sesleniyorum: 7 Haziran-1 Kasım arası İŞKUR'a kaç kişi
aldınız? Bir önceki yıl aldığınız sayı ile 7 Haziran-1 Kasım arasında aldığınız
işçi sayısında bir fark var mı? Seçim dönemlerinde, özellikle Mersin’de AKP'nin
vermiş olduğu listeyle kaç kişiyi İŞKUR'da işe aldınız? Bu personeli neden
kurayla ya da sınavla belirlemediniz? İŞKUR'a neden kurumsal bir yapı
getirmiyorsunuz? Bu sayıları öğrenmek istiyoruz. Hep soruyoruz ancak bir türlü cevap
vermiyorsunuz.
Değerli
milletvekilleri, diğer önemli bir konu da işçilerin sosyal güvenlik haklarıdır.
Geçici işçiler, buna göre, hastalık sigortası hakkından yararlanamayacaklardır
çünkü hastalık sigortasından yararlanabilmek için hastalık tarihinden önceki
bir yıl içerisinde en az yüz yirmi gün prim ödenmiş olma şartı aranmaktadır. Bu
durumda, yılda dört aydan az çalışan işçilerin bu haktan yararlanamama durumu
ortaya çıkacaktır.
Gelin,
hep birlikte, Avrupa Birliği yerine Türk milletinin istediği yasaları
çıkartalım, Devlet Memurları Yasası’nı değiştirelim, işçilerle ilgili sosyal
hakları tekrar ele alalım, güneydoğuda görev yapan asker ve polisler için özel
yasa çıkartalım. 
Hemşehrim
olan bir uzman çavuş, Diyarbakır Ergani yolunda trafik kazası geçiriyor, şehit
oluyor ama henüz yeni uzman çavuş olduğu için, özel servis aracıyla kaza
yaptığı için, şehit olmasına rağmen sosyal haklardan faydalanamıyor, emekli
olamıyor. Siz, canları pahasına orada görev yapan bu askerimizin ailesine ve
eşine ne anlatacaksınız? Polis ve askerlerimizin özlük haklarının tekrar
düzeltilmesi gerektiği kanaatindeyim. 
Ayrıca,
orman ve diğer kurumlarda çalışan geçici işçilerin de taşeron yasası kapsamında
kadroya alınmasını istiyoruz. Yıllardır aynı yerde çalışan bu işçilerin… 
(Mikrofon
otomatik cihaz tarafından kapatıldı) 
BAKİ
ŞİMŞEK (Devamla) – …kadroya alınırken sınava tabi tutulmalarını son derece
yanlış buluyoruz. Taşeron yasasındaki bu yanlışlığın düzeltilmesini istiyoruz.
Bu
duygu ve düşüncelerle yüce Meclisi saygıyla selamlıyorum.
BAŞKAN
– Teşekkür ederim Sayın Şimşek. 
Önergeyi
oylarınız sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddede kabul edilen önergeyle yapılan değişiklik doğrultusunda 4’üncü maddeyi
oylarınıza sunuyorum: Kabul edenler… Kabul etmeyenler… 4’üncü madde kabul
edilmiştir. 
5’inci
madde üzerinde ikisi aynı mahiyette olmak üzere toplam üç önerge vardır,
önergeleri okutuyorum: 
Türkiye Büyük
Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 5’inci maddesi ile 4857 sayılı Kanun’a
eklenmesi öngörülen geçici 7’nci maddede yer alan "bir işçinin"
ibaresinden sonra gelmek üzere, "yazılı rızasını almak şartıyla"
ibaresinin eklenmesini arz ve teklif ederiz.
 Arzu Erdem Kamil
Aydın Zihni Açba
 İstanbul Erzurum Sakarya
 Fahrettin Oğuz Tor İsmail
Faruk Aksu Ahmet Selim Yurdakul
 Kahramanmaraş İstanbul Antalya
 Mustafa Kalaycı Ruhi
Ersoy Mehmet Necmettin Ahrazoğlu
 Konya Osmaniye Hatay
BAŞKAN – Şimdi
okutacağım iki önerge aynı mahiyette bulunduğundan önergeleri birlikte işleme
alacağım. Talepleri hâlinde önerge sahiplerine ayrı ayrı söz vereceğim veya
gerekçelerini okutacağım.
Şimdi aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 5’inci maddesinin kanun metninden
çıkarılmasını arz ve teklif ederiz.
Saygılarımızla.
 Yakup Akkaya Ünal
Demirtaş Musa Çam
 İstanbul Zonguldak İzmir
 Çetin Arık Tur
Yıldız Biçer Mehmet Tüm 
 Kayseri Manisa Balıkesir
 Aynı mahiyetteki önergenin imza
sahipleri:
 Çağlar Demirel Mahmut
Toğrul Sibel Yiğitalp
 Diyarbakır Gaziantep Diyarbakır
 Dirayet Taşdemir Nursel
Aydoğan
 Ağrı Diyarbakır
BAŞKAN –
Komisyon önergelere katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz Sayın Başkan. 
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan. 
BAŞKAN – Aynı
mahiyetteki iki önerge hakkında söz talep eden sayın milletvekillerine söz
vereceğim. 
İlk konuşmacı
Nursel Aydoğan, Diyarbakır Milletvekili. 
Buyurunuz Sayın
Aydoğan. (HDP sıralarından alkışlar)
NURSEL AYDOĞAN
(Diyarbakır) – Sayın Başkan, değerli milletvekilleri; öncelikle hepinizi
saygıyla selamlıyorum.
Tabii, kiralık
işçi yasa tasarısını görüşüyoruz. Bu tasarıya nereden baksanız, nereden ele
alsanız resmen dökülüyor. Tabii, tasarının en sorunlu yeri bence yasa
tasarısının ismidir, “kiralık işçi”. Yani “kiralık” deyince, “kiralık”
kavramını düşününce insan Türkiye’de “kiralık” kelimesiyle yan yana gelebilecek
isimleri düşünüyor. Ne geliyor aklımıza: Kiralık dükkân, kiralık ev.
Gidiyorsunuz emlakçıların camlarına bakıyorsunuz; kiralık ev var, kiralık
dükkân var, işte “Öğrencilere kiralık ev verilir, bekârlara ev verilmez.”
vesaire. Başka nerede “kiralık” kavramını görüyorsunuz? Kiralık araba var,
kiralık gelinlik var. Malum, Türkiye’de, öyle sizin dediğiniz gibi herkesin
ekonomisi çok iyi değil, insanlar evlenirken artık gelinlikleri bile
kiralıyorlar. Gelinlik satan yerlerin camlarında “kiralık” yazıları var;
“Kiralık gelinlik.” Gidiyorlar insanlar, gelinliği sıfır alamadıkları için
kiralıyorlar, o şekilde kullanıyorlar. İşte, sandalye kiralıyorlar. Mesela
köylere gidiyorsunuz, kasabalara gidiyorsunuz; köy kahvelerinin camlarında
“Sünnet düğünlerinde ve düğünlerde sandalye kiralanır.” yazıyor. Yani
gördüğünüz gibi kiralık kavramı bir mal ve eşyayla özdeşleşmiş durumda, o
şekilde kullanılıyor. Ama biz bu tasarıyla ne yapıyoruz? “Kiralık” kelimesinin
yanına “insan” kelimesini getiriyoruz; “Kiralık insan” Yani insanı
metalaştırıyoruz, insanı mal yerine koyuyoruz, alınıp satılan bir eşya yerine
koyuyoruz. Onur kırıcı bir isim. Öncelikle bu ismin değiştirilmesi gerekiyor. 
Şimdi,
diyecek ki bazı arkadaşlar: “Avrupa Birliğine uyum yasası çerçevesinde bunları
çıkartıyoruz. Avrupa Birliğinde de bunun adı böyle.” Avrupa Birliğinde öyle
olabilir, iki yanlış bir doğru etmez. Avrupa Birliğinde öyleyse biz bunu
değiştirebiliriz. Öncelikle bu yasanın isminin değiştirilmesi gerekiyor. Eğer,
mutlaka Avrupa Birliğinden örnek almamız gereken şeyler varsa örneğin
demokrasiyi örnek alabiliriz, insan hakları, eşitlik, özgürlük, adalet gibi
kavramları örnek alabiliriz, bunların içini doldurabiliriz. 
Değerli
arkadaşlar, yani bu yasa tasarısını şöyle düşünüyorum: Bir işçinin hayatında
değiştirebileceği çok fazla bir şey yok. Kimin hayatını değiştirecek? Bu özel
istihdam bürolarını oluşturan kişilerin hayatında bir değişiklik yapacak; onlar
işçileri toplayacaklar, birilerine kiralayacaklar ve onun üzerinden komisyon
alacaklar. Yani bu işin rantını, parasını bu istihdam bürolarını işletenler
kazanacaklar. Aslında Türkiye’de –hepiniz biliyorsunuz- işte, Mersin, Adana,
Bursa gibi illerde dayıbaşları vardır. Her dayıbaşının etrafında 100 işçi
vardır, onlar ona bağlıdır. Götürür işçisini bir çiftçiye satar, hem işçiden
alır hem de çiftçiden alır, cebini doldurur. Arada kalan kimdir? Arada kalan o
işçidir. Şimdi, biz bunu biraz modernleştiriyoruz. Ne yapıyoruz? Dayıbaşına
kravat takıyoruz, getiriyoruz, bir tane de büro açıyoruz, büroya dayıbaşını
oturtuyoruz, “Gel, sen burada modern bir şekilde bu işçiyi sat, hem işçiden al
hem devletten al, cebini doldur.” Yani bunun başka bir izahı yok bana göre. Bu
hâliyle de çıkartılmaması gerekir diye düşünüyoruz. 
Tabii
ki “İşçiler altı ila sekiz ay çalışacak.” deniyor tasarıda. Ben uzun yıllar
özel sektörde çalıştım, işletme mühendisliği yaptım fabrikalarda. Benim
çalıştığım yerlerde de öyleydi, işçileri alıyorduk, 366 gün çalıştırıyorduk,
367’nci gün işçiyi çıkartıyorduk, o 1 gün ara verdikten sonra tekrar alıyorduk,
alıyorduk ki işveren kıdem tazminatı ödemesin. O dönemlerde de işçilerin pek
çok mücadelesi olmuştu. Biz de hatta o yüzden işverenin adamı olmaktan vazgeçip
sendikaya katılmıştık, işçilerle birlikte mücadele etmiştik. Ama sarı sendikaya
katılmışız bilmeden, sendika da bizi satmıştı ve o mücadelemiz de
başarısızlıkla sonuçlanmıştı. 
Yani
her hâliyle bir emek düşmanlığı var burada, bir işçi düşmanlığı var. Bu hâliyle
çıkmaması gerektiğini tekrar düşündüğümü ifade etmek istiyorum.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Aydoğan.
ÇAĞLAR
DEMİREL (Diyarbakır) – Karar yeter sayısı.
BAŞKAN
– Bir önerge daha var aynı mahiyette, ondan sonra karar yeter sayısı talebinizi
yerine getireceğim. 
Diğer
önerge hakkında konuşmak isteyen Mehmet Tüm, Balıkesir Milletvekili.
Buyurunuz
Sayın Tüm. (CHP sıralarından alkışlar)
MEHMET
TÜM (Balıkesir) – Sayın Başkan, değerli milletvekilleri; Genel Kurulu saygıyla
selamlıyorum. 
Değerli
arkadaşlar, kırk dört yıl önce 6 Mayısta Türkiye devrimci gençlik önderleri
Deniz Gezmiş, Yusuf Aslan, Hüseyin İnan idam edildiler. Onlar, tam bağımsız ve
demokratik bir Türkiye için mücadele ettiler. Onlar, işçilerin, köylülerin
kurtuluşu için canlarını feda ettiler. Can Yücel’in yazdığı şu dizelerle bir
kez daha onları saygıyla, özlemle anıyorum: Ve işte bizim Deniz/ En uzun
koşuysa elbet Türkiye’de devrim, O, onun en güzel yüz metresini koştu/En sekmez
lüverin namlusundan fırlayarak/En hızlısıydı hepimizin/En önce göğüsledi
ipi/Acıyorsam sana anam avradım olsun/Ama aşk olsun sana çocuk, aşk olsun!”
(CHP sıralarından alkışlar)
Değerli
arkadaşlar, bildiğiniz gibi Türkiye “güvenceli esneklik” adı altında özel
istihdam bürolarına işçi kiralama yetkisi verilmesiyle, kölelik uygulamasıyla
karşı karşıyadır. Bu yasa tasarısı insan onuruna yakışmamaktadır. Tüm emek
örgütleri bu tasarıya karşıdır, Avrupa’daki örnekleri gibi güvenceli esneklik
olarak sunulması büyük bir aldatmacadır. Tasarıda işçiler için her türlü
esneklik var ama güvence yok, hatta işçilerin bugüne kadar var olan tüm
güvenceleri, kıdem tazminatı, sağlık hakkı, izin hakkı, grev hakkı, sendikalaşma
hakkı ellerinden alınmaya çalışılmaktadır. Değerli arkadaşlar, işçi
sendikalarının bir tek önerisi bile tasarıda dikkate alınmamış, sadece
sermayenin talepleri karşılık bulmuştur. 
Değerli
milletvekilleri, tasarıya göre neredeyse bütün alanlarda kiralık işçiler
çalıştırılabilecektir. “Kamuda ve madenlerde işçi kiralama yoluna
gidilmeyecek.” deniliyor. Milyonlarca işçi bu yasayla kölelik koşullarında
çalışacaktır. AKP Hükûmeti kiralık işçilikle ilgili yasal sınırlandırmalar
getirdiğini iddia ediyor ancak bu tamamen bir aldatmacadır, buralarda taşeron
şirketler aracılığıyla kiralık işçi uygulamasına gidilecektir çünkü bunu
engelleyebilecek hiçbir yasal önlem alınmamıştır. 
Tasarıya
göre “Yer altından maden çıkarılan iş yerlerinde kiralık işçi çalıştırılamayacak.”
deniliyor. Buradan çıkarılacak sonuç açıktır, AKP Hükûmeti yer altı
madenlerinde kiralık işçi çalıştırılmasını işçi sağlığı ve güvenliği yönünden
sakıncalı buluyor. O hâlde soruyoruz: Tehlikeli olan tek sektör sadece yer altı
madenciliği midir? 
Değerli
arkadaşlar, kiralık işçilik güvencesiz istihdama, düşük ücretle ağır çalışma
koşullarına yol açacaktır. Kiralık işçilerin emekli olması daha da
zorlaşacaktır. İşçiler sağlık hakkı için cebinden prim ödemek zorunda
kalacaktır. Kiralık işçilik, daha çok iş kazasına, daha çok işçi cinayetine,
daha çok meslek hastalığına yol açacak, bir bütün olarak işçi sağlığına ağır
darbe vuracaktır. Bu yasa tasarısı derhâl Meclis gündeminden geri çekilmelidir
çünkü bu yasa tasarısıyla işçilerin onuruyla oynanacak ve insanlık dışı
koşullarda çalışmaya zorlanacaktır. İş güvencesi tamamen ortadan kalkacaktır.
Kıdem tazminatı fiilî olarak yok olacaktır. Kiralık işçiler aynı işi yapan
diğer işçilere göre daha düşük ücretle çalışacaklardır. Kiralık işçilerin
İşsizlik Fonu’ndan yararlanması mümkün olmayacaktır. Bu yasa tasarısıyla resmen
insan ticareti yasalaşmış olacaktır. Bu, utanç verici bir durumdur. 
Değerli
arkadaşlar, işçi en başta insandır. İnsan onurunu kiraya veremezsiniz. Bunları
yok saymak evrensel bir suçtur. Yüce Meclis bu suça asla ortak olmamalıdır.
Anayasa ve uluslararası sözleşmelere açıkça aykırı olan bu tasarı derhâl iade
edilmelidir. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Tüm. 
Aynı
mahiyetteki önergeleri oylarınıza sunacağım, karar yeter sayısı arayacağım. 
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir. 
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 5’inci maddesiyle 4857 sayılı Kanun’a
eklenmesi öngörülen geçici 7’nci maddede yer alan "bir işçinin"
ibaresinden sonra gelmek üzere, "yazılı rızasını almak şartıyla"
ibaresinin eklenmesini arz ve teklif ederiz.
Arzu Erdem (İstanbul) ve
arkadaşları 
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge hakkında konuşmak isteyen Arzu Erdem, İstanbul Milletvekili. 
Buyurunuz
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 5’inci maddesindeki önergemiz üzerine
Milliyetçi Hareket Partisi Grubu adına söz almış bulunmaktayım. Genel Kurulu
saygılarımla selamlıyorum. 
Değerli
milletvekilleri, iktidar partisi tarafından “güvenceli esneklik uygulamalarının
hayata geçirilmesi paketi” olarak sunulan bu kanun tasarısının amacı,
istihdamın ve ekonomik büyümenin artırılması, işsizliğin ve kayıt dışı
istihdamın azaltılması ve uluslararası rekabetin güçlendirilmesi adına özel
istihdam bürolarına geçici iş ilişkisi kurma yetkisi verilmek üzere “uzaktan
çalışma” adı altında evde çalışmayı içeren yeni esneklik uygulamalarının
devreye sokulmasıdır. Ancak, söz konusu tasarıyla önerilen düzenlemeler detaylı
bir şekilde incelendiğinde, bu tasarının ne yazık ki söz konusu amaçlara hizmet
etmediği görülmektedir. Aksine, güvencesi olmayan bir işçi kitlesine sebep
olması kuvvetle muhtemeldir. 
Türkiye
İş Kurumu verilerine göre, ülkemiz genelinde 15 ve daha yukarı yaştakilerde
işsiz sayısı 2016 yılı Ocak döneminde, geçen yılın aynı dönemine göre, 31 bin
kişi artarak 3 milyon 290 bin kişi olmuştur. İşsizliğin gittikçe arttığı
günümüzde, özel istihdam bürolarının işverene mesleki anlamda geçici işçi temin
etmeleri, bu büroların kâr amacıyla kurulmuş ticari kurumlar gibi
çalışanlarının emeğini satacağını açıkça göstermektedir. 
Tasarıda,
geçici işçilerin çalıştıkları dönemlerde, sosyal hizmetlerden “eşit muamele”
ilkesince yararlandırılmaları düzenlenmiştir. Ancak, görünen o ki özel istihdam
bürolarının kâr etmek amacıyla işçiye normal ödenenden daha az bir ücret
vermesi büyük olasılıkla bir ihtimaldir. İşçilerin bir kazanç konusu olması,
işçilerin istismar edilmesi, insanlık onuruna yakışmayacak koşullarda
çalıştırılmasına ve iş güvencesinin ortadan kalkmasına ortam hazırlayacaktır. 
Değerli
milletvekilleri, ülkemiz bu konuda ne yazık ki Avrupa Birliği ülkeleriyle
kıyaslanamayacak durumdadır. 
İşsizlik
rakamları, işçi sağlığı, iş güvenliği, kayıt dışı istihdam gibi konular da göz
önünde bulundurulduğunda, Avrupa Birliği ülkelerinden çok çok daha altta
olduğumuz görülmektedir. Bu sebeple, esnek işçiliğin mevzuatı ülkemiz açısından
öncelikli bir gereklilik değildir. 
Ayrıca,
görüşmekte olduğumuz kanun tasarısında, geçici iş ilişkisi bakımından, özel
istihdam bürosu ile geçici işçi arasındaki hak ve yükümlülüklerin başlangıcı
açık değildir. Geçici işçi özel istihdam bürosuna başvurduğu tarihte mi yoksa
işverenin yanında göreve başladığı tarihte mi borç ve alacakları başlayacaktır,
belli değildir. Boş kaldığı dönemlerde ücret ödenecek midir, belli değildir. 
Geçici
işçi piyasasının, çok fazla işsiz gencimizin olduğu bu dönemde rekabete yol
açacağı aşikârdır. İşsizlerimiz, tercih yapma şansı olmadığından, geçici iş
ilişkisi kurulan her işte çalışmak zorunda kalacaklardır. Bu da özel istihdam
bürolarınca kötüye kullanılmaya ve işçilerin emeklerinin sömürülmesine müsait
bir ortam hazırlamaktadır. Geçici işçilerin sendikal örgütlenmeleri de mümkün
olmayacağından, savunmasız ve güvencesiz kalmalarına sebep olmaktadır. Geçici
işçinin birçok yöneticisi olacak ancak kalıcı bir iş ve iş yeri olmayacaktır.
Bu da düzensiz bir iş hayatı ve geçici iş ilişkilerine sebep olacaktır. Bu
şekilde çalışan işçilerin kiralanma süreleri arasında boşluklar doğacak ve bu
işçiler daha uzun sürelerde emeklilik hakkına sahip olacaklardır.
Yapılan
düzenlemelerden biri de uzaktan çalışmanın İş Kanunu’na eklenmesidir. Bu
düzenleme de esas itibarıyla evde çalışmayı düzenlemektedir. Evde çalışma,
sosyal güvenceden uzaktır ve maliyetini azaltmak isteyen firmaların başvurduğu
en önemli yollardan biridir.
Söz
konusu tasarıyla, milletimizin menfaatlerinden çok, piyasaya yönelik çalışmalar
yapılmıştır. Özel istihdam büroları aracılığıyla işçi çalıştıran işverenin,
işçiye karşı yasal sorumluluğu bulunmamaktadır.
Anayasa’nın
49’uncu maddesinde “Çalışma, herkesin hakkı ve ödevidir. Devlet, çalışanların
hayat seviyesini yükseltmek, çalışma hayatını geliştirmek için çalışanları ve
işsizleri korumak, çalışmayı desteklemek, işsizliği önlemeye elverişli ekonomik
bir ortam yaratmak ve çalışma barışını sağlamak için gerekli tedbirleri alır.”
yer almaktadır. 
Milliyetçi
Hareket Partisi olarak bizler, milletimizin menfaatlerini korumak hususunda her
tür çalışmayı yaptık, yapmaya da devam edeceğiz. Aziz Türk milletimizin huzuru
ve refahının bizim için her şeyden önce geldiğini belirtir, saygılarımı
sunarım. (MHP
sıralarından alkışlar)
BAŞKAN – Teşekkür ederim Sayın Erdem.
ENGİN ALTAY (İstanbul) – Karar yeter sayısı Başkanım.
BAŞKAN - Önergeyi oylarınıza sunacağım, karar yeter
sayısı arayacağım. 
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
Sayın
milletvekilleri, birinci bölümde yer alan maddelerin oylamaları tamamlanmıştır.

Şimdi
ikinci bölümün görüşmelerine başlıyoruz.
İkinci
bölüm 6 ila 12’nci maddeleri kapsamaktadır. 
İkinci
bölüm üzerinde söz isteyen siyasi parti grubu sözcülerine ve şahsı adına söz
isteyen sayın milletvekillerine söz vereceğim.
Gruplar
adına ilk konuşmacı, Milliyetçi Hareket Partisi Grubu adına Ahmet Selim
Yurdakul, Antalya Milletvekili.
Buyurunuz
Sayın Yurdakul. (MHP
sıralarından alkışlar)
MHP
GRUBU ADINA AHMET SELİM YURDAKUL (Antalya) – Sayın Başkan, değerli
milletvekilleri, saygıdeğer vatandaşlarım; bugün, AKP kurucularından eski
Cumhurbaşkanı Sayın Abdullah Gül’ün veto ederek Meclise geri iade ettiği bir
yasa tasarısını görüşüyoruz. Biliyorsunuz, kendisi Cumhurbaşkanlığı döneminde
sadece 4 kanunu veto etmiştir ve bu kiralık işçi kanun tasarısı da onlardan
biridir. 
Sevgili
vatandaşlarım, sayın milletvekilleri; her ne kadar AKP duymaktan hoşlanmasa da
“kiralık işçi yasa tasarısı” olarak anılacak olan bu tasarının AKP tarafından
Türkiye Büyük Millet Meclisine getirilmesi tarihe geçmiştir. Tüm AKP
vekillerine sesleniyorum: Bu tasarıyı kabul ettiğiniz anda, tüm gücümüzle,
asgari ücretle çalışmak zorunda kalan işçi kardeşlerimize, onları ne hâle
getirdiğinizi gece gündüz anlatacağız. O dikiş makinesi başında dirseklerini
çürüterek üniversitedeki kızını okutan Ayşe Hanım’a, üretim bandından bir
dakika bile gözünü ayırmayan iki çocuk babası Rıfat kardeşime, hepsine
anlatacağız; bu yasanın işçi kardeşlerimi nasıl zora soktuğunu, onların
emeklerinin nasıl iç edildiğini tek tek anlatacağız. Bundan sonra binlerce
asgari ücretli işçinin çalıştığı o sanayi sitelerinde ancak patronları ziyaret
edersiniz çünkü kiralık işçi yasasıyla o kardeşlerimizin yüzüne bile
bakamayacaksınız. Şuna emin olun: Zorla mitinglere katılmak zorunda kalan tüm
kardeşlerimin gözünden size olan duygularını anlayacaksınız. 
AKP
Hükûmeti bu tasarıyla özel sektörü de zora ve zarara sokan bir düzenlemeyi
hayata geçirecek. Siyasete karışmadan işine gücüne bakan fabrikaların üstüne
karabasan gibi çökecek yandaşları şimdiden görür gibiyim. Diğer yandan, asgari
ücret kazanmak için bile işsiz vatandaşlarımızı parti teşkilatlarınıza üyeliğe
mecbur etmek istediğinizi bilmek için müneccim olmaya hiç gerek yok. 
Kamuda
kadrolaşmanın sınırına dayandığınızın farkındayız, aynı şeyi özel sektöre de
yapmaya çalıştığınızı görüyoruz. Türk milletini tek tipleştirmeniz ve hiçbir
muhalif bakışa hayat hakkı tanımamanız ülkemizin demokratik geleneklerine
aykırı bir davranıştır. Her fırsatta demokratik anayasa sözleriyle gündeme
gelen bir partinin, kamudan sonra özel sektörü de parti yandaşlı düzene
indirgemesi çok üzücüdür. Hukukun son derece yıpratıldığı ülkemizde özel
sektöre ve iş ilişkilerine yönelttiğiniz bu tehdit nedeniyle ülkemizi
uluslararası ticarette rekabetçi bir hâle getirebileceğinizi zannediyorsanız
çok yanılıyorsunuz. Yaratacağınız her bir mutsuz işçi, ülkemizin sosyoekonomik
yapısına onarılmaz hasarlar verecektir. 
Sevgili
vatandaşlarım, her kanunuyla vatandaşı ezen, vatandaşı ezerken yandaş iş
adamını kayıran AKP Hükûmeti, ülke ekonomisini ve gelecek nesilleri büyük bir
uçuruma itmektedir. 
İçi
boş AKP icraatlarına diğer bir örnek de taşeron işçilerin kadroya alınacağının
duyurulmasıdır. Her adımda insanları ayrıştıran AKP Hükûmeti, iç barışı bozacak
yeni bir sınıf yaratarak kadroya alacağı taşeron işçilere özel statü vaadinden
öteye geçememektedir. Şu anda 2.500 liraya çalışan kadrolu bir görevlinin yanı
başında taşeron işçiye 1.500 lira vereceğinizi nasıl olup da coşku ve heyecanla
vatandaşa duyurduğunuzu anlamak imkânsız. Ancak, buna rağmen sevinen taşeron
işçi kardeşlerimizle konuştuğumuzda anlıyoruz ki ülke ekonomisini o kadar
berbat bir hâle getirdiniz ki hak ettiği ücretin altında bir ücrete çalışan
insanlar dahi iş güvencesine kavuştuğunu düşünerek sevinir bir hâle geldiler. 
Evet,
sevgili vatandaşlar, AKP, bundan sonra, memuriyeti sona erdirdiği ve öğrettiği
özel statüyle merkezî sınavı ve adaleti de yok ediyor. Hani “Paralelciler KPSS
sorularını çaldılar, çocuklarımızın hakkını yediler.” diye veryansın ediyorlar
ya, bundan sonra kamuya alınan her işçi için AKP teşkilatlarından farklı sesler
yükselecektir. Yapmış olduğunuz üç yıllık sözleşmelerin bu insanların
özgürlüklerini tehdit etmek için kullanılacağını sağır sultan bile biliyor. AKP
tüm bunlarla birlikte, özel sektörde de insan emeğini sömürmek ve kendisine
bağımlı köleler yaratmak üzere bir oyun planı içinde bu tasarıyı Meclise
getirmiş durumda. Yüzde 19,3 genç işsizlik oranı nedeniyle insanları asgari
ücretli işçiliğe bile sevinir hâle getiren AKP, o asgari ücreti bile yandaşa
bir lütuf gibi dağıtmaya çalışacak. 
Zengin
yandaş gibi köle vasfında yandaş yaratılmasına sessiz kalma ey Türk milleti!
Tüm güvenceleri elinden alıyorlar, hafta sonu tatilini elinden alıyorlar.
Yıllık izni unut. Günlük izni aklından bile geçirme. Kıdem tazminatını
kaldırıyorlar. Kafesler içinde çalışacak kölelere dönüştürülüyorsunuz. “Artık
benden geçti, belki çocuğum iyi günler görür.” diyerek sustuğun sürece
çocuğunun ve ülkenin geleceği kararıyor sevgili işçi kardeşim. “Böyle geldi,
böyle gider.” deme, konuş ve insan olduğunu haykır. Cebinde para olmadığını
biliyorum. Zaten Hükûmet de bunu istiyor, seni ve hatta çocuklarını
borçlandırıyor. Gemiyi yürütüyor gibi yapmanın ötesine geçemeyen AKP, Türk
milleti için çalışması gerekirken bazı grup ve zümrelerin çıkarlarını
savunmaktan ne zaman vazgeçecek, merak ediyoruz.
Buradan
kiralık işçi kanun tasarısını inşa edenlere sesleniyorum: İş gücünü, iş gücü
piyasasını bir enkaza dönüştürdükten sonra suçlayacak bir hedef bulma
çalışmalarına şimdiden hazırlanın. Çünkü, ülkemize vereceğiniz hasar, yıkılan
aileler, borç batağına sürüklenen mutsuz işçiler için suçu birisine atmak
isteyeceğinizi çok iyi biliyoruz. Bu yasa tasarısının görüşüldüğü Komisyon
çalışmalarında bu tasarının aleyhindeki görüşlerimizi ifade ettik ve düştüğümüz
şerhle bu tasarının Türk milletinin zararına olduğunu açıkça beyan ettik.
AKP’nin
yaratmak istediği Türkiye bir ekmeğe muhtaç, köleleştirilen vatandaşlardan
oluşturuluyor. Yoksa, kimin umurunda Mehmetçik, kimin umurunda uykusuz
çalıştırılan polis kardeşim; kimin umurunda, işçi günde kaç saat çalışıyor;
kimin umurunda, işçi izin yapabiliyor; kimin umurunda, denetimsizlik nedeniyle
güvensiz işyerlerinde canını veren işçiler? Buna bir tek dur diyebilecek yüce
Türk milletidir. 
Aynı
zamanda işçilerimizin haklarını savunan bu sendikalar nerededir diye buradan da
açıkça sesleniyorum. Hani, işçi haklarını savunan; hani, işçilerin her zaman
yanında olan o sendikalar neredeler? Komisyonda görüşülürken niçin sesiniz
çıkarmadınız? Niçin şimdi Türk milletinin önüne çıkıp bu tasarıyı engellemek
için sesinizi çıkartmıyorsunuz yani kölelik işçi yasa tasarısının yanında
mısınız? Lütfen, o başkanlara, o yöneticilere buradan sesleniyorum: Eğer bu
tasarı işçilerin lehindeyse, Türk milletinin lehindeyse açıkça çıkın buradan
ifade edin. Ama eğer çıkacak yasa Türk milletinin lehine değil, işçilerimizin
lehine değilse susmayın. “Sustukça sıra bize gelecek.” diyorsunuz ya, işte onun
için susmamanız lazım, bunu açıkça buradan ifade etmeniz lazım. İşte,
Milliyetçi Hareket Partisi bu tasarıya açıkça karşıdır, buradan ifade ediyorum.
Sevgi
ve saygılarımı sunuyorum. (MHP sıralarından alkışlar)
BAŞKAN
– Teşekkür ederim Sayın Yurdakul.
Şimdi,
Cumhuriyet Halk Partisi Grubu adına Musa Çam, İzmir Milletvekili.
Buyurunuz
Sayın Çam. (CHP sıralarından alkışlar) 
Sayın
Çam, yine bir sunumunuz olacak sanıyorum.
ERKAN
AKÇAY (Manisa) – Sayın Başkan, öngördüğümüz gibi efendim.
BAŞKAN
– Nasıl?
ERKAN
AKÇAY (Manisa) – Öngördüğümüz gibi, Musa Bey…
CHP
GRUBU ADINA MUSA ÇAM (İzmir) – Sayın Başkan, Türkiye Büyük Millet Meclisinin
saygıdeğer üyeleri; hepinizi sevgi ve saygıyla selamlıyorum.
170
sıra sayılı Kanun’un ikinci bölümü üzerinde söz almış bulunuyorum. Hepinizi
saygıyla selamlıyorum.
Bugün
5 Mayıs, bir iki saat sonra 6 Mayısa gireceğiz. 6 Mayıs 1972’de savaşsız,
sömürüsüz ve sınıfsız bir dünya için mücadele veren insanlar bu ülkede idam
edildiler. Bugün bir idam daha gerçekleşiyor, işçi sınıfının kazanılmış olan
hakları bugün bu saatte, getirilen yeni bir tasarıyla birlikte katlediliyor. 
Benden
önce konuşan konuşmacı “Türkiye’de çalışan işçilerin, emekçilerin kazanılmış
hakları ellerinden alınıyor, yok ediliyor, köleliğe mahkûm ediliyorlar; peki bu
işçi konfederasyonları, sendikalar nerede?” diye çok önemli ve haklı bir soruyu
sordu. Ama hedef de amaç da buydu zaten. 12 Eylül 1980 darbesi ve 24 Ocak
Kararları ve daha sonra uygulanan neoliberal politikalarla birlikte istenilen,
Türkiye’de örgütsüz bir toplum yaratmak, örgütsüz bir sendikal hareket yaratmak
ve sermayenin, kapitalizmin istediği bütün kanunları, bütün maddeleri buradan
tek tek geçirmektir arkadaşlar. Amacına, hedefine aşağı yukarı ulaşıldı
kapitalizmin, bunun amacına ulaşıldı. Bugün Türkiye’de ne yazık ki sendikal
hareketin sırtına hançer sokulmuş ve bu şekilde bir mücadele...
Bakınız,
12 Eylül 1980’de ülkenin nüfusu 40 milyondu, sendikalı işçi sayısı 2,5 milyondu
ama bugün ülkenin nüfusu 78 milyon, toplam toplu sözleşme yapan işçi sayısı,
reel olarak sözleşme yapan işçi sayısı 750-800 bin. Yani, ülkenin nüfusu
artmış, çalışan sayısı artmış ama sendikalı işçi sayısı düşmüş. Neden? Çünkü
1982 Anayasası örgütlenmenin önüne bir yığın engel koymuş ve işçiler ne yazık
ki örgütlenememiş. Ve bugün ne yazık ki iktidar sanayi odası, ticaret odası,
esnaf odası, meslek örgütü, kooperatif, işçi sendikaları, kamu çalışanları
sendikaları dâhil olmak üzere, kendisine biat etmeyen tüm sendikaların içini
boşaltmış, üyelerini sıfırlamış, müsteşarla, bakanla, genel müdürle baskı
yapmış, “Şu sendikaya geçeceksin, bu sendikaya geçeceksin.” diye tehdit etmiş
ve bazı sendikaları AKP’nin arka bahçesi hâline dönüştürmüş, arka bahçesi
olmayan sendikaları da ne yazık ki çok zayıf ve çok güçsüz hâle dönüştürmüş, ne
yazık ki bugün mücadele edecek ve sokağa çıkacak hâlleri kalmamış. Bundan da
üzüntü duyuyorum bir eski sendika yöneticisi olarak. 
Şimdi
getirilen tasarı Sayın Bakanın dün kısmen söylediği ama zaman zaman
televizyonlara çıkıp da söylediği işte “istihdam büroları”, “Esnek çalışma
biçimlerini getiriyoruz.”, “Türkiye’de kayıt dışı istihdam olmayacak, merdiven
altı çalışmalar sona erecek, her şey güvence altına alınacak…” Söylemesi
aslında çok kolay, ne kadar güzel şeyler söylüyor Sayın Bakan bu reformlardan
falan. Ama, bunların gerçeklerle hiçbir alakasının olmadığının altını çizmek
gerekir. 
Arkadaşlar,
getirilen bu istihdam büroları Amerika’da, Avrupa’da, birçok Avrupa Birliği
üyesi ülkelerde uygulanıyor ama orada son derece güvenceli hâle gelmiş yani her
koşulda çalışan işçi orada güvence altında. Ben, 12 Eylülden sonra sekiz yıl
yurt dışında yaşadım, İsviçre’de ve Fransa’da yaşadım. İngilizcede “temporary
security” yani “temporary bureau” veyahut da Fransızcada -Fransa’da- “interim”
-Türkçe konuşmada “enterim”- “kiralık büro” diye adlandırılan bürolar var.
Gidersiniz bir sözleşme yaparsınız, o iş yeri, o özel büro sizi bir iş yerine
gönderir orada çalışırsınız ama sosyal haklarınız, kıdem tazminatlarınız,
ihbarlarınız ve diğer sosyal güvencelerin hepsi ama hepsi güvence altında
arkadaşlar ve emeklilik de dâhil olmak üzere bunların hepsi güvence altında. 
Şimdi,
zaten bize getirilen çalışma yasasının 11’inci ve 12’nci maddeleri… Belirli
süreli ve süresiz işlerle ilgili yeteri kadar düzenleme var, yeteri kadar
esneklik var, yeteri kadar vardiyalı veyahut da kısmi çalışma var zaten. Bunu
getirerek, çalışma hayatını daha da esnekleştirerek insanları köleliğe mahkûm
etmenin hiçbir anlamı ve hiçbir gerekçesi yok arkadaşlar. Gerek Başbakan
Yardımcısı Sayın Mehmet Şimşek gerekse Çalışma Bakanı diyor ki: “Eğer bu özel
istihdam bürolarını biz halledersek arkadaşlar, Türkiye’de önemli çapta
işsizlik sorununu çözeriz.” Vallahi yalan, billahi yalan, tillahi yalan
arkadaşlar! (CHP sıralarından alkışlar) Asla ve asla bu modelle, bu
düzenlemeyle Türkiye’de işsizlik sorununu çözme şansınız yok arkadaşlar.
İçinizde
iş adamları var arkadaşlar, patronlar var; gidiyorsunuz, araç filonuzu
yenileyeceksiniz, artık araç almıyorsunuz leasing sistemiyle alıyorsunuz
arkadaşlar. Doğru mudur? Leasing sistemiyle. İş yerinize, fabrikanıza onlarca
makine alacaksınız arkadaşlar, gidip artık parayı basıp da makine almıyorsunuz.
Ne yapıyorsunuz? Leasing sistemiyle alıp geliyorsunuz. Arkadaşlar, çalışma
hayatı da kısmen leasing sistemine dönüyor. Yani, bu sistemle gidiyorsunuz
patron, büro, işçi, işveren bir sözleşme yapıyor özel büroyla, diyor ki: “Ben
özel büroda çalışacağım.” Özel istihdam bürosuna gittiğinde 1.300 liranın
üzerinde bir ücret talep etmek imkânsız artık arkadaşlar ama aynı fabrikada
1.500, 1.600, 1.700, 1.800, sendikalıysa 2 bin lira ücret alan işçi var. Şimdi,
özel büroya gidip sözleşme yapan o işçinin 1.300 liradan fazla maaş almasının
imkânı yok arkadaşlar. Neye çalışacak? 1.300 liraya çalışacak arkadaşlar.
Gidecek çalışacak, üç gün sonra, dört gün sonra kapının önüne bırakılacak ve
geri gönderilecek. Bu güvenceli değildir, bu tamamen bir kölelik sistemidir.
Bunu Sayın Bakana burada arkadaşlar dile getirdiği zaman “Hayır, bu kölelik
sistemi değildir, yanlış bir kavram kullanıyorsunuz.” diyor.
Sayın
Başkan, Sayın Bakan; buradan birçok bakan geldi geçti, sizler de gelip
geçeceksiniz, tarih sizi de yazacak, Süleyman Soylu’yu da yazacak ve 5 Mayıs
akşamı işçi sınıfının arkadan hançerlendiğini bir kez daha burada göreceğiz
arkadaşlar. (CHP sıralarından alkışlar) Bunu tarih görecek, biz oluruz olmayız
ayrı bir konu ama tarih bunu yazacak arkadaşlar. 
Bakınız,
özel istihdam bürolarıyla birlikte resmen, taşeronla birlikte insanlar nasıl
milyon dolarları ceplerine atıyorlar, işçinin sırtından para kazanıyorsa o özel
istihdam bürolarında da, adam kurulacak, telefonla beni alacak o iş yerine, o
iş yerine, o iş yerine, benim sırtımdan para kazanacak arkadaşlar. Neden, neden
arkadaşlar, işçinin sırtından, emekçinin sırtından patronlar neden para
kazansınlar, niçin? Çünkü yandaşa kaynak aktaracak. 
Aslında
mademki bu kadar esneklik getiriyoruz, gelin Cumhurbaşkanında yapalım
arkadaşlar esneklik, altı ayda bir değişsin arkadaşlar, getirin, altı ayda bir
değişsin arkadaşlar. Bakanlar Kurulu için getirelim, Bakanlar Kurulu için
getirelim.
ERKAN
AKÇAY (Manisa) – Geldi, bugün geldi!
MUSA
ÇAM (Devamla) – Geliyorum oraya, oraya geliyorum. 
Bakanlar
Kurulu için yapalım arkadaşlar, esnek olsun, altı ayda bir değişsin.
Milletvekilleri için yapalım, altı ayda bir milletvekilleri, bizler değişelim
arkadaşlar, başka arkadaşlar gelsinler milletvekilliği yapsınlar. 
Ama
dün ve bugün fiilen istihdam bürolarına benzer bir değişim gerçekleşti. AKP
Genel Merkezi ile Türkiye Büyük Millet Meclisi AKP Grubu ve kaçak saray
arasında yapılan iş akdi, arkadaşlar, dün bozuldu. 
ERKAN
AKÇAY (Manisa) – Taşeron anlaşması!
MUSA
ÇAM (Devamla) - Sayın Başbakanı AKP Genel Başkanı yaptı, Başbakan yaptı ama
yirmi ay kullandıktan sonra Sayın Cumhurbaşkanı “Ben bu Başbakandan memnun, mutlu
değilim, azlediyorum.” dedi, azil yazısını gönderdi. 
Şimdi,
Başbakanın kıdem ve ihbar tazminatı ne olacak diye düşünüyorsanız, sendikada
kıdem tazminatı ve ihbar tazminatı davalarını açan çok iyi hukukçular
biliyorum, var; eğer isterse Sayın Ahmet Davutoğlu, onun bu davasını alıp dava
açacak, mutlaka ve mutlaka saraya karşı kıdem ve ihbar tazminatı kazanacaktır
arkadaşlar. Bundan hiç kimsenin kuşkusu olmasın, Sayın Davutoğlu’nun da
herhangi bir kuşkusu olmasın. Burada hukuku savunacak, onun kıdem ve ihbar
tazminatlarını savunacak, onu alacak avukatları biliyoruz arkadaşlar. 
(Mikrofon
otomatik cihaz tarafından kapatıldı) 
MUSA
ÇAM (Devamla) – Bir kez daha bu istihdam bürolarının işçi sınıfı hareketine
büyük bir darbe vurduğunu, büyük bir sıkıntı yarattığını…
YAKUP
AKKAYA (İstanbul) – Başkan, işe iade alamayacak mı? 
MUSA
ÇAM (Devamla) - Ama işe iade davasını açarsa artık, o azil sözleşmesi
yapıldı, işi bitti ancak kıdem ve ihbar tazminatını alabilir, başka bir şey
değil. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çam. 
Halkların
Demokratik Partisi Grubu adına Behçet Yıldırım, Adıyaman Milletvekili. (HDP
sıralarından alkışlar)
Buyurunuz
Sayın Yıldırım. 
HDP
GRUBU ADINA BEHÇET YILDIRIM (Adıyaman) – Sayın Başkan, değerli milletvekili
arkadaşlarım; 170 sıra sayılı Kanun Tasarısı’nın ikinci bölümü üzerine söz
almış bulunmaktayım. Genel Kurulu saygıyla selamlıyorum.
Nereden
başlayalım? Bu tasarının tutar bir yanı yok. Ahmet Kaya şöyle der: “Tutar yanı
yok, nereden baksan tutarsızlık, nereden baksan ahmakça.” Maalesef bu tasarı
öyle bir tasarı. (HDP sıralarından alkışlar) Ahmet Kaya’yı da rahmetle anıyorum
bu arada. 
Evet,
bu tasarı Komisyonda görüşülürken iki kesim vardı; bir muhalefet edenler, bir
de şiddetle savunanlar vardı. Şiddetle bu tasarıyı savunanlar iktidar, artı
sermayeydi; hepimiz buna şahit olduk. Ve az önce duydum Sayın Bakan diyormuş:
“Sendikalar bu tasarıyı destekliyor.” Asla, hiçbir sendika bu tasarıyı
desteklemedi. Biz Komisyondaydık, bunları görüştük, asla hiçbir sendika bu
tasarıyı desteklemedi. Artı az önce sendikacı arkadaşlar burada “İnşallah
engellenir, inşallah bu sendika yapmaz.” diye bizden de muhalefet etmemizi
istediler. Biz buna Komisyonda yeterince muhalefet ettik, muhalefet şerhlerimizi
koyduk, burada da yine söylüyorum. Bu tasarıya muhalefet eden kesimler haklı
olarak işçilerin aleyhine olduğunu, kabul edilemez olduğunu belirtmişler ama
Hükûmet ve sermaye sınıfı sanki Amerika’yı yeniden keşfetmişler gibi hararetle
bu tasarıyı savunmakta ve çıkarmakta kararlıydılar. Yine orada tüm işçi
temsilcileri, sendikalar ve binlerin muhalefetine rağmen çoğunluğun azınlığa
tahakkümü sonucu Genel Kurula getirilmiş bulunuyor. İşverenin bu tasarıyı
hararetle savunmasını anlıyorum çünkü gerçekten onlardan yana. Ama halktan
yüzde 49,5 oy almış, işçinin, emekçinin oylarıyla buraya gelmiş bir iktidarın
bu tasarıyı kabul etmesini asla anlayamıyorum, asla tasvip etmiyorum. Bu, büyük
bir talihsizliktir, büyük bir aymazlıktır diyorum. 
Tasarının
gerçek amacı, yüzyılların mücadelesi sonucu elde edilen temel çalışma hakkı
kazanımları olan ücret, kıdem tazminatı, sendikalaşma, toplu iş sözleşmesi
yapma hakkı, iş güvenliği, yıllık izin tazminatı ve benzeri hakların
tırpanlanması yoluyla sermayenin emek maliyetlerini düşürmek ve sermayenin
risklerini emekçi halklara yüklemektir. İşçilerin kazanımları bu tasarıyla yok
edilmeyle karşı karşıyadır. Yani, özü itibarıyla, bu kanun tasarısı emekçiler
için değil sermaye için çıkarılmak istenmektedir. 
Bu
ikinci kısımda geçen özel istihdam büroları var. Bu zaten başlı başına bir
felakettir. Özel istihdam bürolarına geçici iş ilişkisini kapsayacak biçimde
işçi kiralama yetkisi verilmesi, çağ dışı, kölelik koşullarında çalışma
dayatmasıdır. Böylece işçi simsarlarına yasal koruma getirilecek, işçiler köle
satar gibi bürolarda satılacaktır, kiralanacaktır. Soma’da da tanık olduğumuz
dayıbaşılık sistemi yasalaşacak, taşeron köleliğini bile aratmayacak bir
güvensiz çalıştırma biçimi getirilecektir. 
Kiralık
işçilik ve benzeri çalışma biçimleri, çalışma yaşamında her türlü hakkın,
hukukun ortadan kaldırıldığı, yasalara ve Çalışma Bakanlığına bile ihtiyaç
bırakmayacak bir kölelik düzenidir. 
Özel
istihdam bürolarının özellikle kadın işçiler için önerildiği “aile ve çalışma
yaşamının uyumlaştırılması” adı altında kadınların “part-time”, güvencesiz
istihdamının öngörüldüğü anlaşılmaktadır. Bu da esnek ve güvencesiz çalışmanın
kadınlardan başlayarak yaygınlaştırılması anlamına gelmektedir. 
Normalde,
iş sözleşmesi, işçi ile işveren arasında olur. İşçinin verimsizliği, iş
hacminin küçülmesi ve benzeri sebeplerle işçi çıkarmak istense, işçinin
kazanılmış haklarını gözetmek adına bunun işverene belli yaptırımları olur.
İşte bu yaptırımlar işvereni birçok açıdan bağlar, işçilerin keyfî işten çıkarılmalarını
önler. Ama bu tasarı patronu işte bu yükten kurtarmayı amaçlamaktadır. 
Buna
göre, işçileri özel istihdam büroları istihdam edecek, geçici olarak, işin
niteliğine göre, dört-sekiz aylığına veyahut süresiz olarak işverene
kiralayacaktır. İşveren, bir işçiyi hak kazanacak kadar yani bir sene
çalıştırmak zorunda kalmayacağı için kıdem tazminatı, yıllık ücretli izin ve
benzer hakları işçiye ödemekten kurtulacak, böylece emek maliyetleri düşecek.
Diğer bir değişle işveren, işçinin normal maaşını özel istihdam bürolarına
yatıracak, özel istihdam büroları da asgari ücretten daha fazla olmayan bir
ücretle işçileri istihdam ederek aradaki farktan kâr edecek. Biz bunların
örneklerini görüyoruz. Adam fabrikasında işçi çalıştırıyor, asgari ücret
gösteriyor, maaşını asgari ücret şeklinde yatırıyor ama “Git, bankadan çek,
yarısını bana ver.” diyor. Bunun yüzlerce örneğini ben kendi memleketimde,
Adıyaman’da gördüm. Bu daha da yasallaşacak yani artık özel istihdam
bürolarının insafına bırakılacak. Onlarda da pek insaf olduğunu sanmıyorum
çünkü bunların hepsi iktidarın kendi gücüyle yapacağı, kendilerine bağlı
müteahhitlerden oluşacak.
Evet,
işsizliği geçici istihdam modeliyle çözmek, diyabeti şeker yedirerek
iyileştirmeye çalışmaya benziyor. Zira, Türkiye’deki işsizlerin yüzde 33’ünü
geçici bir işte yani esnek işte çalıştığı ve iş bittiği için işsiz kalanlar
oluşturmaktadır. Kaldı ki toplam istihdamın artması demek insani koşullar
altında sermayenin toplam emek maliyetlerinin yükselmesi demek olacağından, işletmelere
rekabet avantajı sağlayacak bir sistemin daha fazla istihdam yaratması
mantıksal olarak olanaksızdır. Özel istihdam büroları aracılığıyla işe girenler
sendikal haklardan, sosyal diyaloglardan yoksun olacak.
Özel
istihdam büroları hep iktidara yakın kimselerden oluşacak, tekelleşecek. Bunu
pratikte görüyoruz, Hükûmete yakın müteahhitlere bunlar açtırılacak. Örneğin
benim çalıştığım hastanede mesela, adam temizlik firmasına, yemek firmasına
taşeron işçisi olarak girmek istiyordu. Mutlaka ya iktidar partisinden, oradaki
yerelden bir torpille ya da milletvekili vasıtasıyla girebilir. İnanın
memleketimde iktidarın haberi olmadan, teşkilatın haberi olmadan hiçbir bir
müteahhit bir temizlik işçisi, bir işçi almıyor ve bu daha da berbatlaşacak,
daha da kötüleşecek. Çünkü bu özel istihdam büroları bir tek ille sınırlı
kalmayacak, diğer illerde de bunun şubeleri açılacak. Bu da tamamen iktidarın
tahakkümünde olacak, iktidara ve müteahhitlere yeni bir rant kapısı
açılacaktır. 
Sayın
Bakan Komisyonda da bahsetti, ırgatlardan bahsetti. Evet, Adıyaman ırgat kenti.
Bu ırgatlarla konuştuk, bu tasarının sakıncalarını anlattık. Ben bizzat
işçilerle konuştum, dayıbaşılarla -bizim orada “elçi” derler bunlara- konuştuk,
sakıncalarını anlattık; herkes bunun adil olmayacağını ifade etti. Evet, onlar
traktör, kamyon, kamyonetlerle çalışmaya gitmekte. Sosyal devletin görevi,
bunlara güvenli bir iş bulmaktır, ulaşımlarını güvenli bir hâle getirmektir.
Her yıl onlarca işçi trafik kazalarında can vermekte, gittikleri yerde faşist, ırkçı
saldırılara maruz kalmaktadır. Sosyal yaşamları yok denecek kadar az olan bu
işçilerin çoğu yeşil kart sahibidir. Üç aylığına bunları özel istihdam büroları
vasıtasıyla sigortalı yapacaklar -ki bu çözüm değil- şu an ellerinde olan yeşil
karttan bile olacaklar. “Nasıl olsa biz seni sigortaladık, üç ay sigortalı
gösterdik ama…” Yılın dokuz ayı işsiz olacaklar ama bir defa sigortalı oldular
diye ellerinde hazır olan yeşil karttan bile olacaklar. Biz bunun pratiğini
gördük. Arkadaşlarla görüştük, hem bu işi yapan dayıbaşılarla hem de işçi
arkadaşlarla görüştük, hiç kimse bunu şey yapmıyordu.
Sayın
Bakana geçen gün sormuştum, yanıt alamamıştım, yine soruyorum: Adıyaman’da 55
bin konutun yapılması konuşuluyor, Hükûmetin gündeminde. Mülteciler için bu 55
bin konutun yapılması 300 bin kişinin Adıyaman’a getirilmesi demek. Adıyaman
nüfusunun yarısı kadar nüfus. Zaten işsizliğiyle ünlenen Adıyaman’da iş bulmak
âdeta mucize olacak çünkü ucuz iş gücü olacak. Burada herkes bu olaya muhalif.
Oradaki belediyeler, sivil toplum kuruluşları, herkes bunun kabul edilemez bir
durum olduğunu… Umarım yalandır. Adıyaman’a yapılacak en büyük kötülük bence
budur. 
Bu
işsizliği azaltmaya yönelik sendikaların, işçi temsilcilerinin bize verdiği
öneriler var. Bu da haftalık çalışma düzeyini kırk beş saatten otuz yedi saate
indirmek, fazla mesailere sınır getirmektir. Özellikle, işçi çıkarmalarının
olduğu iş yerlerinde fazla mesailer yasaklanmalı, iktidar her şeyi bırakarak
önce yasal görevlerini yapmalı, kayıt dışı istihdamı kesin olarak ortadan
kaldırmalı, esnek çalışma modelleri ve taşeron uygulamalara son verilmeli,
sendikal hak ve özgürlüklerin önündeki tüm engeller kaldırılmalı, iş bulma ve
işe yerleştirme işçiler tarafından yönetilen bir sigorta tarafından yapılmalı.
Bugünkü İŞKUR biraz daha reformize edilip İŞKUR’un üzerinden olsa bu yasadan
çok çok daha iyi olacak. İş güvencesi tüm çalışanları kapsayacak bir şekilde
olmalı.
Bizim
bu tasarıya, bu günaha ortak olmayacağımızı belirtiyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
İkinci
bölüm üzerinde şahsı adına Mehmet Ali Pulcu, İstanbul Milletvekili… Yok.
Şahsı
adına Mahmut Tanal, İstanbul Milletvekili.
Buyurunuz
Sayın Tanal. (CHP sıralarından alkışlar)
MAHMUT
TANAL (İstanbul) – Değerli Başkanım, değerli milletvekili arkadaşlarım;
hepinizi saygıyla, hürmetle selamlıyorum.
Tabii,
konu istihdam büroları. İstihdam bürolarının geçmişine baktığımız zaman… Bize
hukuk fakültesi 1’inci sınıfında Roma hukuku dersini öğretirlerdi. Elimde benim
Roma Hukuku kitabı… Rahmetli Profesör Doktor Ziya Umur Hoca dersimize gelirdi.
Roma hukuku niçin önemli? Aslında hukukun kaynağı Roma hukuku. Roma hukukunda
“eşya” kavramı vardı -Roma Eşya Hukuku kitabını da getirdim ben- eşya hukukunu
ikiye ayırırlardı: Konuşan eşya, konuşmayan eşya. Konuşmayan eşya da ikiye
ayrılıyor Roma hukukunda: Menkul eşya, gayrimenkul eşya. Eşyaya da “res”
deniliyordu. 
Roma
hukukundaki o köleler konuşan eşya kapsamında olup mal kapsamındaydı, insan
olarak kabul edilmiyordu; satılabiliyordu Sayın Bakan, kiraya verilebiliyordu,
ödünç verilebiliyordu, arenalarda bunlar sirklere çıkarılabiliyordu, eğer bir
düğün yapacaksanız kiraya da verilebiliyordu güzel yemek yapanlar. Aynı
zamanlar at nasıl kiraya verilebiliyorsa o köleler de öyle kiraya
verilebiliyordu. 
Bu
konuyla ilgili aynı zamanda Roma Dönemi’nde sorunlar çıkıyor. Bu kiraladığınız
köle hastalanırsa, başka birisine zarar verirse bundan kim sorumlu; buradaki
sahibi mi sorumlu, yoksa kendisi mi sorumlu? Bunların hepsi ta Roma hukuku
döneminde olaylar olarak, meseleler olarak tartışılmış, bugüne kadar gelmiş.
Bunu
anlatmamın sebebi şu değerli arkadaşlar: Roma hukukunda köleler, evet, eşya
kapsamındaydı, bir hak edinemiyordu, mal gibiydi ama çağdaş hukuk sistemleri o
köleliği aldı, şu anda insan olarak görünüyor; mal gibi değil, hak sahibi
olabiliyor. Ancak, yine kiraya verilme olayını işte çağdaş hukuk sisteminde
köleliğe benzer kurum olarak bugün biz istihdam bürolarında görüyoruz. Yani,
bugünkü istihdam bürolarını, tam kölelik demeyeceğiz, köleliğe benzer kurumlar
olarak çağdaş hukuk sistemleri kendi içinde benimsemiş. Peki, benimsemiş ancak
biz burada “Bu kölelik sistemidir.” dediğimiz zaman Sayın Bakan, sayın iktidar
milletvekilleri kızıyor.
Değerli
arkadaşlar, şimdi, siz, eşiniz, dostunuz, akrabanız, komşularınız, oy veren
seçmen arkadaşlarınız, bunlar yarın öbür gün istihdam bürolarında çalıştığı
zaman ne olabilecek? Yani, sekiz saat çalışabiliyorsa veya dokuz saat
çalışabiliyorsa, işsizliği önlemek için denilecek ki: “Arkadaş, sen üç saat git
çalış.” Diğer dokuz saatte diğer 1 kişi üç saat çalışacak. Yani toplam sekiz
saat veya dokuz saat 3 kişi üzerinde bölüştürülecek. Burada eğer on iki ay
çalışacaksa ancak üç ay veya dört ay çalışabilecek, kıdem tazminatını hak edemeyecek,
ihbar tazminatını hak edemeyecek.
Hatta,
içimizde hukukçu arkadaşlarımız var ve burada tartışılmayan bir husus daha var
-Sayın Bakana tabii ki haklı olarak acilen gelen telefonlar olabiliyor- evlenen
hanımefendiye Medeni Kanun’umuz diyor ki: “Evlilik tarihinden itibaren eğer bir
yıl içerisinde eşiniz sizin çalışmanızı istemiyorsa siz kıdem tazminatını
alarak işinize son verebilirsiniz.” Peki, Değerli Bakan, değerli
milletvekilleri, değerli Komisyon üyeleri; bu hususla Medeni Kanun’daki eşin
evlenmesi nedeniyle işi bırakan, ihbar tazminatını alan, kıdem tazminatını
alacak olan insanlar da bundan mahrum kalacak değerli arkadaşlar. Yani, biz
burada Medeni Kanun’un hükümleriyle birlikte bunu yine ilga etmiş oluyoruz. 
Benim
sizden istirhamım Sayın Bakan -bu istihdam bürolarını tabii biz size sözlü
olarak anlattığımız zaman bunların hiçbirini siz kale almıyorsunuz- gayet açık
ve net: Roma hukukundaki bu kölelik sistemini, köleliğin hukuk sistemini -takip
edecekler açısından söylüyorum, Beta Yayınları, Profesör Doktor Ziya Umur,
sayfa 159 ve baskısını da söylemiş olayım bulabilmeniz açısından, üçüncü baskı,
Ağustos 2010, İstanbul baskısı; inşallah bunları da edinirsiniz- okuduğunuz
zaman bize bu hakkı da verirsiniz. 
Hepinize
teşekkür ediyorum. (CHP
sıralarından alkışlar) 
BAŞKAN
– Teşekkür ederim Sayın Tanal. 
ÜNAL
DEMİRTAŞ (Zonguldak) – Hediye et, hediye. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bana hediye etsenize.
MAHMUT
TANAL (İstanbul) – Arkadaş, ben niye hediye edeyim? Sizde para çok, biz
garibanız. 
BAŞKAN
– Sayın milletvekilleri, bölüm üzerinde şahsı adına ikinci konuşmacı Lütfiye
İlksen Ceritoğlu Kurt, Çorum Milletvekili. 
Buyurunuz
Sayın Ceritoğlu Kurt. (AK
PARTİ sıralarından alkışlar) 
LÜTFİYE
İLKSEN CERİTOĞLU KURT (Çorum) – Hayırlı akşamlar. 
Sayın Başkan, değerli milletvekilleri; İş Kanunu ile
Türkiye İş Kurumu Kanununda Değişiklik Yapılmasına Dair Kanun Tasarısı’nın
ikinci bölümü üzerinde şahsım adına söz almış bulunuyorum. Sizleri saygı ve
sevgiyle selamlıyorum. 
Tasarıyla, güvenli esneklik anlayışıyla İş Kanunu’nda
geçici iş ilişkisi kurulması yeniden düzenlenmekte. İş yaşam dengesini esas
alan uzaktan çalışmaya ilk kez mevzuatımızda yer verilmekte. Geçici iş ilişkisi
kurma yetkisi verilen özel istihdam bürolarına ilişkin Türkiye İş Kurumu
Kanunu’nda bazı önemli değişiklikler yapılmaktadır. 
Tasarının hedefleri: İnsani olmayan şartlarda temel hak
ve hürriyetlere aykırı olarak kayıt dışı yapılan işleri kayıt altına almak,
“dayıbaşılık” denilen kayıt dışı yöntemle yapılan çalıştırmalarla mücadele
etmek, yıllarca sosyal güvenceye sahip olmadan ev hizmetlerinde çalışanların
sosyal güvenlik haklarını sağlamak, iş hacmi artışlarında işletmelerin
“merdiven altı” diye tabir edeceğimiz yerlere üretimlerini aktarmasını önlemek
gibi konularda bu tasarı idarenin elini güçlendirecektir. 
Değerli
milletvekilleri, bilindiği gibi ülkemizde kadın istihdamı Avrupa Birliği üyesi
ülkelerin ortalamasına göre çok düşüktür. Nitekim Avrupa Birliğinde 15-64 yaş
aralığında kadınların yüzde 60,77’si istihdam edilmekte iken bu oran ülkemizde
yüzde 30,5’tir. Avrupa Birliği ülkelerinde bu oranın yüksek olmasının başlıca
nedenlerinden biri yarı zamanlı çalışma olanağı, diğeri ise ebeveyn izni
uygulamalarıdır. Bu amaçla 2016 Ocak ayı içinde kabul edilen yasayla ebeveyn
izni ve yarı zamanlı çalışmaya ilişkin önemli düzenlemeler mevzuatımıza
kazandırılmıştır çok şükür. Bu düzenleme beraberinde bu hakları kullanan
çalışanların iş yerlerinde bıraktığı boşluğun doldurulması zorunluluğunu da
getirmiştir, ancak bu boşluk doldurulurken söz konusu çalışanların iş
güvencesinin de korunması gerektiği bilinciyle hareket edilmesi gerekmektedir.
Dolayısıyla, özel istihdam bürolarına geçici iş ilişkisi kurma yetkisinin
verilmesinin önemi ortadadır, ayan beyandır. Özel istihdam büroları
aracılığıyla kurulacak geçici iş ilişkileri beraberinde istihdam ve gelir
artışı sağlayacak, ekonominin büyümesine ve rekabet gücünün olumlu
etkilenmesine olanak sunacak, işsizlikle mücadelede elimizi güçlendirecektir. 
Bildiğiniz
üzere, benzeri düzenleme 2009 yılında Türkiye Büyük Millet Meclisi tarafından
kabul edilmiş ancak Cumhurbaşkanınca veto edilmiştir. Şu an görüştüğümüz ve
Komisyon tarafından kabul edilen tasarının ilgili Avrupa Birliği direktifine ve
ILO normlarına uyumlu olduğunu ve bu yönüyle vetoda yer alan itirazları
karşıladığını belirtmek isterim. 
Sayın
milletvekilleri, askerlik hizmeti, yıllık izin, hastalık hâli, doğum izni,
ebeveyn izni gibi iş görmenin işçiden kaynaklı sebeplerle yerine getirilemediği
hâllerde geçici iş ilişkisi kurulabilmesi düzenlenmektedir. İş hacminin
öngörülemeyen ölçüde artması hâllerinde, dönemsel iş artışları gibi işverenden
kaynaklı sebeplerle geçici iş ilişkisinin kurulmasına imkân verilmiştir. Tarım
sektöründe geçici çalışan tarım işçileri sağlıksız, hayati tehlike barındıran
kayıt dışı çalışma koşullarından kurtarılmaktadır. Özel istihdam bürosu
aracılığıyla gerçekleşecek geçici iş ilişkisinin hangi durumlarda ve nasıl
kurulacağı belirlenmiştir. 
Tasarıyla,
iş mevzuatımıza yeni bir çalışma modeli de getirilmiştir. Buna göre esnek
çalışma modeli olan uzaktan çalışma sistemiyle, işçilere teknolojik iletişim
araçları vasıtasıyla iş yerinin dışında çalışma imkânı sağlanacak ve işin
niteliğine göre iş edinmeleri evlerinde yerine getirme imkânı sunacaktır.
Uzaktan çalışacak işçilerin iş sözleşmelerinin yazılı bir şekilde yapılması ve
işin tanımı, şekli, süresi ve yeri, ücret ve ücretinin ödenmesi gibi hükümlerin
sözleşmede yer alması zorunluluğu getirilmiştir. Özel istihdam bürolarına
geçici iş ilişkisi yetkisi verilmesi, yürütülebilecek faaliyet ve bürolardan
alınacak teminat, denetimler ve geçici iş ilişkisi kurma yetkisini iptalle
belli kurallara bağlanmıştır. 
Sonuç
olarak, dava kardeşliği bilinciyle bir araya gelen AK PARTİ Grubunun
oluşturduğu Hükûmetimizin 2016 Eylem Planı’nda yer alan ve çalışma hayatına
yukarıda bahsi geçen katkıları sunacak, istihdam politikalarımızı
destekleyecek, işsizlikle mücadelede önemli bir kazanım olacak tasarının
milletimize hayırlı olmasını diliyor, yüce heyetinizi saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Ceritoğlu Kurt.
Bölüm
üzerinde İç Tüzük’ün 72’nci maddesine göre verilmiş bir önerge vardır.
Önergeyi
okutuyorum:
Türkiye Büyük Millet Meclisi Başkanlığına
TBMM
İçtüzüğü’nün 72’nci maddesi gereğince görüşmelerin devam etmesini talep
ediyoruz.
 Haydar Akar Mahmut
Tanal Sibel Özdemir
 Kocaeli İstanbul İstanbul
 Barış Karadeniz Ömer
Fethi Gürer
 Sinop Niğde
BAŞKAN
– Önergeyi oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
MAHMUT
TOĞRUL (Gaziantep) – Yoklama istiyoruz.
BAŞKAN
– Bir yoklama talebi vardır. 
Yoklama
işlemini gerçekleştireceğim. 
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın Acar
Başaran, Sayın Yiğitalp, Sayın Aydoğan, Sayın Irgat, Sayın Çelik Özkan, Sayın
Özgökçe Ertan, Sayın Yıldırım, Sayın Gaydalı, Sayın Doğan, Sayın Dora, Sayın
Becerekli, Sayın Gülser Yıldırım, Sayın Kaya, Sayın Öcalan, Sayın Zeydan, Sayın
Geveri. 
Yoklama
için iki dakika süre veriyorum.
(Elektronik
cihazla yoklama yapıldı) 
BAŞKAN –
Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge Kabul
edilmemiştir.
Sayın
milletvekilleri, şimdi, bölüm üzerinde on beş dakika süreyle soru-cevap işlemi
gerçekleştireceğim. Ancak biraz önce yoklama işlemi gerçekleştirmiş olmamız
nedeniyle ondan önce soru sormak amacıyla sisteme girmiş olan
milletvekillerimizin sistemdeki kayıtları silinmiştir. Bende o kayıtlar ayrıca
manuel olarak tutulduğu için var. İsimleri okuyacağım. Bu arkadaşlarımız
sisteme girerlerse söz verme işlemlerini süratle gerçekleştireceğim. 
Sayın
Tanal, Sayın Yiğitalp, Sayın Tuncer, Sayın Çam, Sayın Demirtaş, Sayın Arslan,
Sayın Çamak, Sayın Kerestecioğlu Demir, Sayın Gürer, Sayın Taşdemir, Sayın
Bektaşoğlu, Sayın Toğrul. 
Sayın
Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakan, bu yasa tasarısında hangi sendikalar bu tasarıyı destekledi, bunların
isimlerini tek tek sayabilir misiniz?
İkinci
sorum: Şu anda Türkiye’de kaç tane istihdam bürosu var? Geçen gün size bunu
sorduğumuzda 435 istihdam bürosunun olduğunu söylediniz ancak bunun 25
tanesinin yabancı olduğunu söylediniz, geri kalanların yerli istihdam büroları
olduğunu söylediniz. Peki, bu istihdam bürolarında kaç tane geçici işçi
çalışıyor görünüyor şu anda ve burada yabancı şirketlerde kaç kişi görünüyor?
Bu yabancı şirketlerin merkezi neresi? Şirketler Türkiye’de mi kuruldu?
Türkiye’deki esas şube midir? Bunu öğrenmek istiyoruz. 
Bir
başka soru: Yine bu istihdam bürolarında verilecek olan eğitim giderleriyle
ilgili toplam eğitim giderleri ne kadar olacak, bu nereden karşılanacak diye
sordum ama geçen hafta net bilgi vermemiştiniz. Bunu açıklar mısınız?
Teşekkür
ederim.
BAŞKAN
– Sayın Yiğitalp…
SİBEL
YİĞİTALP (Diyarbakır) – Sayın Bakan, dört ya da sekiz ay süreyle çalışan
işçinin sonraki aylar için herhangi bir yerde çalışabilme güvencesi olmayacaksa
bu sistemi nasıl “güvenceli esneklik” diye tarif edebiliyorsunuz ve bu kiralık
işçiler üzerinden herhangi bir güvenceli paketiniz var mı? Bunlara yönelik bir
çalışmanız var mı? Pratik olarak soruyorum. 
Bir
de ikinci bir sorum olacak, dün de sormuştum. Taşeron firması personeline kadro
verme konusunda bir sözünüz vardı. Seçim meydanlarında hep bunu söylemiştiniz.
Buna dair bir çalışma yaptınız mı? Yaptıysanız nelerdir? 
Teşekkür
ederim.
BAŞKAN
– Sayın Tuncer…
MUSTAFA
TUNCER (Amasya) – Teşekkür ediyorum Sayın Başkan.
Sayın
Bakan, taşeron işçilerin kadroya geçirilmesiyle ilgili yasa tasarısını Türkiye
Büyük Millet Meclisi Genel Kuruluna ne zaman getirmeyi düşünüyorsunuz?
Karayollarında çalışan taşeron işçiler de kadro kapsamında mıdır? 
Bir
diğer sorum: Gümüşhacıköy Açık Cezaevi çatısının mahkûmların üzerine düşmesiyle
ilgili teknik ve idari soruşturma bitmiş midir? Bitmiş ise, sorumluları
kimlerdir ve hangi yaptırımlar uygulanacaktır?
Bir
diğer sorum: Yeni Çeltek Maden Ocağı ne zaman tekrar faaliyete geçecektir? Soma
Holdingle yapılan redevans sözleşmesi sona erdirilecek midir?
Teşekkür
ederim. 
BAŞKAN
– Sayın Çam…
MUSA
ÇAM (İzmir) – Teşekkür ederim Sayın Başkan.
Sayın
Bakan, emeklilikte yaşa takılanlar var 1999 öncesinde çalışan. Ama maç başladı,
oyun oynanırken oyunun kurallarını değiştirdiniz ve 1999’dan önce çalışanlar ne
yazık ki yaşa takıldılar ve emekli olamıyorlar. Emekli olamadıkları gibi bir de
sosyal güvenlik hizmeti alamıyorlar. Büyük bir sıkıntı ve sorun içerisindeler.
Bunlarla görüşmeyi düşünüyor musunuz? Bunlarla ilgili bir çözümünüz var mı?
İkincisi:
On dört yıllık iktidarınız döneminde birçok rekorunuz olduğunu söylüyorsunuz.
Özellikle on dört yıllık iktidarınız dönemindeki iş cinayetlerinde ve iş
kazalarında hayatını kaybeden işçi sayısı kaçtır? 
Üçüncü
sorumuz: 2015 yılında İŞKUR’da toplu yararına çalışma yapan sayı kaçtır? 2016
yılında toplum yararına çalıştırılacak işçi sayısı kaçtır? Bunu öğrenmek
isteriz.
Teşekkür
ederim.
BAŞKAN
– Sayın Demirtaş…
ÜNAL
DEMİRTAŞ (Zonguldak) – Teşekkür ederim Sayın Başkan.
Sayın
Bakan, Zonguldak’taki Türkiye Taşkömürü Kurumunda 14 bin norm kadro olmasına
rağmen, bugün itibarıyla 8.500 işçi kalmıştır. Yani Türkiye Taşkömürü Kurumunda
5.500 norm kadro açığı vardır. TTK’daki bu işçi açıkları iş sağlığı ve iş
güvenliğini de tehdit etmektedir. TTK’ya 5 bin işçi alınacak mıdır? Birinci
sorum bu.
İkincisi,
Türkiye Taşkömürü Kurumunun müessese müessese özelleştirileceği iddia
edilmektedir, kamuoyunda konuşulan önemli konulardan biridir bu. Zonguldak
kamuoyu dikkatlice takip etmektedir. TTK özelleştirilecek midir? 
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – Teşekkür ederim Başkan.
Sayın
Bakan, esnafın BAĞ-KUR primini 430 Türk lirasından yüzde 33 artışla 570 liraya
çıkardınız. Esnaf zor durumdadır, bunu ödemekte zorlanmaktadır. Bunu ne zaman
düşürmeye çalışacaksınız? 
2)
Denizli Çameli ilçemizin ormanlık alanlarının tahribi ve baraj inşaatı iklimi,
toprak yapısını, tarımı olumsuz yönde etkilemektedir. Hatta bazı kesimlerde
toprak kaymalarına neden olmaktadır. Bakanlık olarak bu konuda hangi tür
tedbirleri almayı düşünüyorsunuz?
3)
Motorlu Taşıt Sürücü Adayları Sınavı, Bilim ve Sanat Merkezleri Öğrenci Seçme
Sınavı, açık lise ve açık ortaokul sınavlarında görevli öğretmenlerin ücretleri
hâlâ ödenmemiştir. Bakanlığınızca bu ücretler ne zaman ödenecektir?
Teşekkür
ederim.
BAŞKAN
– Sayın Çamak…
HÜSEYİN
ÇAMAK (Mersin) – Teşekkür ederim Sayın Başkan.
Bu
kadar açıklamalardan sonra Sayın Bakanın işçilerin bu kaygılarını göz önünde
bulundurmasını dilerim.
Sayın
Başkanım, hafta sonu Kahramanmaraş il ve ilçelerini ziyaretimizde vatandaşların
yoğun şikâyetleriyle karşılaştık. İktidarın tümünün “Vatandaşlara eşit
davranacağız.” söyleminin aksine, iktidar partisine fazla oy çıkmayan
mahallelerde yaşayan vatandaşlarımız hizmet alamadıkları için
cezalandırıldıklarına inanıyorlar. Belediye başkanları “Kaç oy verdiniz ki
hizmet bekliyorsunuz?” diyormuş. Bu, kabul edilebilir bir davranış ve söylem
değildir. 
Yerel
yönetimlerin vatandaşların ihtiyaçları doğrultusunda hizmet vermeleri
zorunluluktur. Bu konuda keyfî davranılamaz. Yetkililer bu mahallelerde yaşayan
vatandaşları da hatırlayıp bir şey yapmayı düşünüyor mu?
Değerli
milletvekilleri…
(Mikrofon
otomatik cihaz tarafından kapatıldı)
BAŞKAN
– Sayın Kerestecioğlu Demir…
FİLİZ
KERESTECİOĞLU DEMİR (İstanbul) – Sayın Bakan, çalışanların yaklaşık yüzde 40’ı
kayıt dışı, toplu iş sözleşmesinden yararlanan işçilerin oranı yüzde 4,5. SGK
verilerine göre 2014 yılında 16 milyon 437 bin 232 kişi için işten çıkış
bildirgesi düzenlenmiş ve isteyen her işveren kısmi süreli sözleşmeyle iş gücü
bulabildiği bir ortamda “İş gücü piyasaları katı.” derken kastettiğiniz nedir;
kastettiğiniz kıdem tazminatı, sosyal haklar ve sendikal hakların fazlalığı
mıdır?
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Sayın Başkan.
Çıraklık
meslek kursunda eğitim alanlara sigorta kartı verilmesine rağmen
sigortalılıkları o tarihten başlamıyor. Keza, meslek lisesi öğrencisi olup da
staja giden öğrencilerin de sigorta tarihleri o tarih itibarıyla başlamıyor.
Bakanlığınızca çıraklık meslek kursu eğitimi alanlar ve meslek liselerinden
staj için giden öğrencilerin sigorta başlangıç tarihlerinin kurs aldıkları
dönem itibarıyla ele alınması düşünülüyor mu?
Ayrıca,
İŞKUR tarafından seçim öncesi işe alınan geçici işçilerden işten çıkarılanlar
bizlere başvurmaya başladılar. Şu anda, Türkiye genelinde, İŞKUR tarafından
seçim öncesi işe alınıp işten çıkarılan kaç işçi vardır; kaç kişi alınmış, kaç
kişi çıkarılmıştır?
Teşekkür
ederim.
BAŞKAN
– Sayın Taşdemir…
DİRAYET
TAŞDEMİR (Ağrı) – Sayın Bakan, kadrolu sözleşmeli çalışanlarda olduğu gibi, tam
zamanlı işler ve kiralık işlerde de bir hiyerarşi var. Bu iş ilişkisi çoğu
zaman mobbinge dönüşebiliyor. Bu yasa tasarısında mobbingin önlenmesine yönelik
bir çalışmanız var mı?
BAŞKAN
– Teşekkür ederim.
Sorular
sona ermiştir. 
Şimdi
cevaplar için Hükûmete söz vereceğim. 
Buyurunuz
Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan, çok kıymetli
milletvekilleri; öncelikle, sorulara teker teker cevap vermek istiyorum. 
“Bu
kanun tasarısını hangi sendikalar destekledi?” diye bir soru geldi. Şimdi, bunu
burada birkaç kez ifade ettim. Onlarca defayı aşkın karşılıklı görüşmeler
ortaya koyduk, bizim üçlü diyalog dediğimiz mekanizmayı defalarca işlettik. En
son, geçen hafta tekrar işçi, işveren ve Hükûmet olmak üzere karşılıklı bunu
tartışmak üzere bir araya geldik ve yine, birçok madde üzerinde… Alt
komisyondaki arkadaşlarımız çok iyi bileceklerdir, Komisyondaki arkadaşlarımız
çok iyi bileceklerdir, şunu çok net bir şekilde ifade etmek istiyorum: Bu yasa
tasarısıyla ilgili, alt komisyona geldiği zaman, Komisyona geldiğinde de bütün
düzenlemeler, çok açıktır ki işçi lehine yapılmış düzenlemelerdir. Tüm
kısıtlamalar, özellikle bir istismarı engellemeye yönelik yapılmış
kısıtlamalardır ve bunlar, tamamen sendikalarımızın talepleri üzerine olmuştur.
Dün açık söyledim, bazen burada bazı sözcü arkadaşlarımız söylüyorlar…
MAHMUT
TOĞRUL (Gaziantep) – Hangi sendikalar Sayın Bakan?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Müsaade ederseniz anlatacağım.
Ben sabırla dinliyorum. 
Bir:
Sendikalarımızın kendi talepleri var, hepsi burada yani DİSK’in, TÜRK-İŞ’in,
HAK-İŞ’in ama işveren sendikası olan TİSK’in talepleri de var. Biz hepsini
gözetmek zorundayız, siz de gözetmek zorundasınız çünkü istihdamı artırmaya
yönelik anlayışın ve unsurların kendileri bunlar. Burada biz DİSK’in talep… 
DİSK
kategorik olarak burayı reddetti zaten, bu tartışmaların içerisinde oldu ama
kategorik reddetti. Yani “Biz bu yasa tasarısını kabul etmiyoruz.” dediler ve
hatta bir ara bir araya gelmeye çalıştılar, yaklaşık 5-6 maddede uzlaştılar, bu
konuda 3 maddeyi bize önermeyi kendi aralarında kararlaştırdılar, sonra DİSK
bundan vazgeçti.
Şimdi,
bunların hiçbiri karanlıkta olan işler değil ve biz bunları Komisyondaki
milletvekillerimizle de teker teker tartıştık. Bunu bilmek sizin hakkınız. Ama
inanınız ki buraya gelene kadar bu konuda bir istismarın ortadan kalkması… Ben
şundan endişe ederim, ben bakarım… Yani burada bu sözü söylemek kolay, Sayın
Çam diyor ki: “Süleyman Soylu, sen tarihe kara bir şey olarak geçeceksin, 5
Mayıs tarihi de böyle…” Bunun böyle olacağına inansam şu yasa tasarısı için
şurada oturan namerttir. Çok açık söylüyorum, şurada oturmam. Hiç böyle bir şey
söz konusu değil.
MUSA
ÇAM (İzmir) – Tarih gösterecek.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sevgili Çam, ben de iş
dünyasından geliyorum; çalıştığım, emekçi olduğum dönemler de oldu. Bunu çok
açık söylüyorum. Burada karşılıklı bir müzakereyi birlikte götürdük. Evet,
TÜRK-İŞ’in taleplerinin yüzde 60’ını, 70’ini, 75’ini karşılamışızdır ama
hepsini karşılamak durumunda değiliz. HAK-İŞ’in taleplerinin yüzde 80’ini
karşıladık; hepsini karşılamak zorunda değiliz, karşılayamıyoruz zaten. 
Bir
taraftan da işverenler var. Hani önerge veriyoruz ya sürekli biz, son
yaptığımız değişikliklerle de işverenlerle hiçbir mutabakat yapmadık. Yani
onlar inanıyorum ki… Neredeyse kuşa çevirdik bunu. Ama bunu niçin yapıyoruz,
buna bir adım atıyoruz. Buna adım atarken de bir istismar olmasın. Yani bunu
izleyeceğiz, bunu izlemek zorundayız ama bu istismarı da bir şekilde
engelleyeceğiz. Burada hepimizin ailesi emekçilikten geliyor, böyle bir hakkı
ortaya koyabilir miyiz? 
Birtakım
arkadaşlarımızın bu yasa tasarısını hiç okumadıklarını, hiç ilgileri olmadığını
da maalesef maddi hatalarla dolu konuşmalarıyla beraber burada üzülerek
görüyorum. Yani maddi hata olmasa bir şey söylemeyeceğim, net maddi hatalar var
ve yasayla ilgisi olmadan, bir gram sayfası açılmadan konuşuluyor. 
Evet,
Sayın Abdullah Gül’ün veto ettiği yasa ile bunun arasında hiçbir ilişki söz
konusu değildir. Orada ucu açık birtakım tanımlamalar söz konusuydu, biz bu ucu
açık tanımlamaların tamamının –arkadaşlarımız bileceklerdir- nasıl
olabileceğini hep birlikte kararlaştırarak ortaya koyduk, hiçbir ucu açıklık
söz konusu değildir ve öyle kısıtlamalar, öyle müeyyideler getirdik ki burada
hareket kabiliyeti söz konusu değildir. 
Şunu
söyleyeyim: “Kaç istihdam bürosu vardır. Kaçı geçici işçidir?” dendi. Sayın
Tanal, şu anda geçici işçi istihdam bürolarında çalıştırılamaz, zaten bunu
getirmemizin temel sebeplerinden bir tanesi bu imkânı sağlamaktır. 
“Toplam
eğitim giderleri nerelerdedir?” Özel istihdam bürolarının kendine ait bir
mesleki eğitim yapma hassasiyeti söz konusu değildir ama eğer bir eğitim yapacaklarsa
bunu kendileri karşılayacaklar, bizler karşılayacak değiliz ama dün söyledim,
iş sağlığı ve güvenliğiyle ilgili yapılacak eğitimler ve bildirimler ilgili
işverenin yükümlülüğü ve sorumluluğu altındadır. 
Yine,
şunu söylemek istiyorum: “Taşeronlar işçilere kadro verme konusunda seçimde bir
sözünüz vardı.” dendi. Biz kamuda istihdam konusunda alt işverenlerde
çalışanlar hususunda çalışmalarımızı tamamladık. Bir madde konusunda
arkadaşlarımızla son müşavereleri yapıyoruz ama tamamen tamamladık. Çok yakın
bir zamanda inşallah bunu Meclise getireceğiz ve kamudaki istihdamla bu
arkadaşlarımızı buluşturacağız. 
Şunu
söylemek istiyorum, deniliyor ki: “İşte, Türkiye’de siz insanların güvenceli
çalışmasını ortadan kaldırıyorsunuz.” Bunun iddia edilmesinin de bir maddi hata
olduğunu yine ifade etmek istiyorum. Eğer böyle olsaydı biz yüzde 52’den yüzde
31,8’e –ki biraz önce “Yüzde 40.” dediniz- kayıt dışı istihdamı düşürmezdik. 
Yine,
ifade etmek istiyorum: Hepimizin imtina ettiği alt işverenlerin çalışması konusunda
5552’yle birlikte bir başka hadise gerçekleşti. Biz niye kıdem tazminatından
kaçalım? Biz kıdem tazminatını alt işverenlerde çalışanlarda kendi üzerimize
aldık, kendi yükümlülüğümüz olarak aldık, aylık izinlerini kendi yükümlülüğümüz
olarak aldık; yetmedi, onların kendi çalıştıkları yerlerde yaptıkları toplu
sözleşme farklarını devlet olarak, Hükûmet olarak biz önerdik ve biz üzerimize
aldık. Biz geldiğimizden beri iktidarımızda çalışanlarımızın hayat
standartlarını yükseltmek ve daha iyi çalışabilmelerini teşvik edebilmek için
elimizden gelen bütün gayreti ortaya koymaya çalışıyoruz. Bu açıktır, nettir.
Söylediklerimin bir tanesine “Şu yanlıştır.” denilemez, çünkü bunlar yapılan
işler. 
Yine
ifade etmek istiyorum ki özellikle Karayollarında çalışanlarla ilgili şunu
söyleyeceğim: Karayollarında yaklaşık şu ana kadar en son 3.500 kişiyi kadroya
aldık ve 9.915 işçi Karayollarında kadroya alınmıştır. Bugün eğer yine alt
işverenlerde çalışanlar varsa onlar da yeni, özel statüde çalışanlar olarak
nitelendirileceklerdir ve onlar da kamuda istihdam edileceklerdir. 
Yine,
Yeni Çeltek’le ilgili bir soru geldi. Biliyorsunuz orada bir eylem vardı, o
eyleme…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Çok teşekkür ediyorum
Sayın Başkan.
…Sayın
Enerji ve Tabii Kaynaklar Bakanımız Berat Albayrak’la birlikte müdahale ettik.
O gece sayın müsteşarımız oraya gitti ve ilgili sendika başkanımızla birlikte,
o eylem sona erdi. Ve onun hemen yanında bir saha var, saha hazırlanıyor yani
bugün yarın, çok kısa bir zaman dilimi içerisinde. Ben de kendileriyle
defalarca görüştüm. Çünkü, onlar da emekçiler, yerin altındalar; orada bir
problem vardı, bir iş sağlığı ve güvenliği problemi vardı. Orayı da
iyileştirmeye çalışacağız ama yeni sahada da bu arkadaşlarımız çalışacaklar.
Böyle bir mutabakatımız söz konusudur.
Emeklilikte
yaşa takılanlarla ilgili daha önce değerlendirmelerimi yapmıştım ama bu konuda
hem aktüeryal hesabımız hem de gelir gider hesabımız açısından bizim yaklaşık
on yıldır “birinci faz reform” olarak nitelendirdiğimiz reformu devam ettirmek
zorundayız. Ben de emeklilikte yaşa takılanım, bunu burada bir defa daha
söylemiştim ama ne olursunuz yani dünyanın her noktasında, gelişen ve
gelişmekte olan bütün ülkelerin dikkat ettiği bir husustur bu reform. Biz bu
reforma sadık kalmak durumundayız. 
Toplum
Yararına Çalışma Programı’nı zannediyorum 234 bin kişiyle toplam olarak
bitirdik 2015 yılında. Şu anda 190 binle devam ediyoruz. Ama arkadaşlarımızın
sorduğu şu sorunun haklı bir tarafı var: “Niye bu insanlar çıkıyorlar?” Çünkü,
bu çalışma biçimi sürekli bir çalışma biçimi değil; bu, üç aylık, altı aylık ve
dokuz aylık bir çalışma biçimidir. Ve üç aylık, altı aylık ve dokuz aylık
çalışma biçiminde bunun ardışık olarak çalıştırılamama zamanları var, herkes
buna uyuyor. Bu şudur: Bu, bir istihdam metodu değildir; bu, iş gücü
kapasitemizi artırmaya yönelik bir modeldir. Ve kadınlarımızı özellikle, 35 yaş
üzerindekileri ve engellileri çalışma hayatına alıştırmak, yeni bir kanal
açmak, istihdam etmek üzere bir Hükûmet politikasıdır, bir devlet politikasıdır
ve biz bunun faydasını görüyoruz, biz iş gücü kapasitemizi artırmak zorundayız.
Yine
bunun yanı sıra -tek tek cevap vermeye çalışıyorum- özellikle Demirtaş’ın
sorduğu bir soru var Zonguldak’la alakalı. Enerji Bakanımız -Enerji Bakanlığı
politikamız, Hükûmet politikamız- özellikle artık kendi madenlerimizde, kendi
kömür işletmelerimizde daha fazla aktive olmamızı isteyen ve ortaya koyan bir
süreci yönetmektedir. 
(Mikrofon
otomatik cihaz tarafından kapatıldı) 
BAŞKAN
– Son cümleleriniz Sayın Bakan, lütfen. 
Mikrofonunuzu
açıyorum.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Peki, çok teşekkür
ediyorum.
Bunu
yönetmektedir ve inanıyorum ki önümüzdeki günlerde bu istihdam artışı söz
konusu olacaktır çünkü politikamız bu çerçeve içerisindedir. 
BAĞ-KUR
esnafıyla ilgili söylenen bir söz var. Evet, biz 4/A’lılarda özellikle işveren
nezdinde 100 liralık bir indirim yaptık. BAĞ-KUR’da, çok doğal olarak asgari
ücret üzerinden BAĞ-KUR primi arttığı için yaklaşık 439 liradan 568 liraya
gelecekti. Eğer yüzde 30 asgari ücret artmasaydı toplam miktar 487 lira
olacaktı yani yaklaşık 80 liralık artı BAĞ-KUR’lulara, BAĞ-KUR primi ödeyenlere
bir fazlalık söz konusu. Biz bunun bilinci içerisindeyiz. Sayın Başbakanımız da
bu konuda özellikle Esnaf ve Sanatkârlar Odaları Birliğini ziyaret ettiğinde bu
değerlendirmeyi ortaya koydu. Çalışma yapıyoruz.
MAHMUT
TOĞRUL (Gaziantep) – Hangi Başbakan?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Efendim, lütfen ya...
Yani, lütfen, ne olursunuz ya...
BAŞKAN
– Lütfen tamamlayınız Sayın Bakan, devam ediniz efendim.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bu konuda çalışma
yapıyoruz. İki türlü önerimiz var: Esnaf ve Sanatkârlar Odaları Birliği “Bize
de 100 lira indirin.” diyorlar. Biz de onlara diyoruz ki; şu noktadayız, şu
müzakeremiz var: Aynen 4/A’lılarda da yapmış olduğumuz yüzde 5’lik bir teşvik
var, bunun üzerinde çalışıyoruz; bu aktüeryal hesabımıza ne katkı yapabilir
yani zamanında ödeyene yüzde 5 indirim yapalım ve bunu sürekli hâle
getirebilelim. Onların teklifi “100 lira yapın, bu sene yapın.” Biz bir sistem
değişikliğine gitmek istiyoruz çünkü takdir edersiniz ki, BAĞ-KUR’da ödeme
oranları biraz düşüktür. 
(Mikrofon
otomatik cihaz tarafından kapatıldı) 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Diğer sorular var. Diğer
sorularla ilgili de inşallah başka zaman.
Çok
teşekkür ederim.
BAŞKAN
– Teşekkür ederim Sayın Bakan.
Birleşime
on beş dakika ara veriyorum.
Kapanma Saati: 23.54
DOKUZUNCU OTURUM
Açılma Saati: 00.15
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Dokuzuncu
Oturumunu açıyorum.
170
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde. 
Hükûmet
yerinde. 
6’ncı
madde üzerinde ikisi aynı mahiyette olmak üzere toplam üç önerge vardır,
önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 6’ncı maddesiyle 4904 sayılı Kanun’un 2’nci
maddesinin birinci fıkrasına eklenecek tanımda yer alan “gerçek veya”
ibaresinin metinden çıkarılmasını arz ve teklif ederiz. 
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Ahmet
Selim Yurdakul Ruhi Ersoy
 İstanbul Antalya Osmaniye
 Mehmet Erdoğan Mustafa
Kalaycı 
 Muğla Konya
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 6’ncı maddesinin kanun metninden
çıkarılmasını arz ve teklif ederiz.
Saygılarımızla.

 Yakup Akkaya Şenal
Sarıhan Ali Yiğit
 İstanbul Ankara İzmir
 Tur Yıldız Biçer Çetin
Arık Ünal Demirtaş
 Manisa Kayseri Zonguldak
 Musa
Çam
 İzmir
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Sibel Yiğitalp Nursel
Aydoğan Burcu Çelik Özkan
 Diyarbakır Diyarbakır Muş
BAŞKAN
– Aynı mahiyetteki önergelere katılıp katılmadığını Komisyon ve Hükûmete
soracağım. 
Komisyon
katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU SÖZCÜSÜ LÜTFİYE İLKSEN CERİTOĞLU KURT
(Çorum) – Katılmıyoruz Sayın Başkanım. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Aynı mahiyetteki önergeler hakkında söz isteyen sayın milletvekillerine söz
vereceğim. 
İlk
konuşmacı Burcu Çelik Özkan, Muş Milletvekili. 
Buyurunuz
Sayın Çelik Özkan. (HDP sıralarından alkışlar) 
BURCU
ÇELİK ÖZKAN (Muş) – Sayın Başkan, değerli milletvekilleri; tasarı üzerinde
konuşmadan önce, az önce CHP Grup Başkan Vekili Kilis’te hayatını kaybeden
yurttaşlarımıza ilişkin epey bir sitem etti AKP sıralarına. Ancak, biz burada
günlerce Cizre’de, Sur’da hayatını yitiren, yaşamlarını yitiren kadınlardan,
çocuklardan, gençlerden çok bahsettik Sayın Başkan. Fakat siz hiçbir kelam
etmediniz. Bu da sizin tutarsız politikalarınızın bir sonucudur diye
düşünüyorum açıkçası. 
Şimdi,
arkadaşlar, bu tasarının kadınlar yönüyle neler getirip neler götürdüğünü biraz
konuşmak gerektiğini düşünüyoruz. Şöyle ki: Kadınların esnek çalışmasından esas
olarak yarı zamanlı, süreksiz, niteliksiz işlerde yoğunlaşmaları
anlaşılmalıdır. Bu esnek, yarı zamanlı çalışma kadınların kalan yarı zamanda ev
işlerinin tüm yükünü üstlenmesi anlamına geliyor. Yani, aslında, aile içinde
kadın-erkek eşitliğini yok sayan bir biçimde, ev işleri kadın işi olarak
tanımlanmış oluyor. Erkekler kamusal alanın öznesi, kadınlar ise esas olarak
özel alanda yani sadece evde bir özne olarak tanımlanıyor. Bunun kendisi,
kamusal alana ulaşmak açısından, kadınların erkeklere eşit haklara ve daha
önemlisi eşit olan haklara sahip olmasının engellenmesi anlamına geliyor. 
Türkiye
özelinde, hem kadınlar ile erkekler arasındaki ücret farkı hem de tam zamanlı
işler ile yarı zamanlı işler arasındaki ücret farkları düşünülünce, esnek
çalışma, kadınları da ele aldığımız zaman, ucuz emek gücü olmak anlamına
geliyor sadece. Yani, erkeklerin, kadınların emeğine karşılıksız el koyduğu
gerçeğini ne yazık ki değiştirmiyor. Bu durumun kendisi, kadın ve erkek
arasındaki eşitsizliğin iktisadi altyapısının ne yazık ki güçlendirildiğinin de
bir göstergesidir. Esnek çalışma, zaten mezarda emeklilik söz konusuyken
emeklilik için gereken prim gününü tamamlayamamak anlamına gelmekte. Bu, hem
çalışılan günler için ödenen primlerin yanması hem de erkeklere bağlı sosyal
güvenceye mecbur kalmak anlamına geliyor. Dahası, emekliliğe ulaşamayınca
erkeğin gelirine bağımlı kalınıyor bir ömür boyu. 
Biz
kadınlar, kadın işçilerin zaten erkeklerden daha ucuza, daha süreksiz,
niteliksiz işlerde çalıştıkları için istihdam edildiklerini, hiçbir koşulda
erkek işçiler kadar maliyetli olamayacakları için –tırnak içerisinde
belirtiyorum burayı- yine çalıştırılmaya devam edileceklerini zaten biliyoruz.
Özellikle, niteliksiz işlerde çalışan kadınların, aynı veya benzer işi yapan
erkeklere göre ortalama yüzde 35 daha düşük ücret aldığını hatırlatmaya gerek
olduğunu düşünmüyorum. 
Kurulan
sistem, en basit anlamıyla, kadınların hem ucuza çalışıp hem de 3-5 çocuk
doğurmaları için –tırnak içerisinde- gerekli çözüm geliştiren bir sistem. Bu
sistemde kadınlar 3 de yetmez 5 çocuk doğurup hayat boyu niteliksiz işlerde
çalışacaklar, 3-5 çocukla kocalarından bağımsız emeklilik geliri isterlerse kendi
ceplerinden doğum borçlanma primlerini ödeyecekler, en düşük ücretle çalışmaya
mecbur olanları istihdam edebilmek için sınırlı kreş yardımları alacaklar, ev
eksenli çalışma özendirilecek; evde parça başı çalışarak kıdemsiz, tazminatsız,
güvencesiz koşullarda, aynı zamanda çocuk bakımını üstlenmek zorunda
kalacaklar. Kadınlar, 3-5 çocukla aç kalmamak için, evde döven, söven,
hizmetlerini gördüren erkeklere katlanacaklar. “Katlanamıyorum.” deyip
boşanmaya kalkarlarsa aile ombudsmanları devreye girip kadınları eve dönmeye
zorlayacak. O da olmadı, adamlar kadınları ölümle tehdit edip eve döndürmeye
çalışacak. Kadınlar yine ikna olmazsa, ya camdan atılacak ya bıçaklanacak ya da
kurşunlanacak. Mahkeme de katil erkekleri “ağır tahrik, aileyi koruma” gibi
gerekçelerle aklayıp paklayacak. 
AKP’nin
bu yasa tasarısı, kadın-erkek eşitliğine inanmadığını, her daim tekrar eden AKP
iktidarının, niyetini fiiliyata döktüğünün göstergesidir. Kadın-erkek
eşitsizliğini derinleştirme politikalarının en önemli adımlarından biridir bu.
Kadınların erkeklere bağımlılığının sürmesi sağlama alınmaya çalışılıyor ve
bunu yaparken bir yandan da sermayeye, ucuz kadın emeğiyle kaynak aktarmaya
devam ediliyor bu tasarıyla.
Bu
sebeple, biz, Halkların Demokratik Partisi olarak, hiçbir suretle, bu yasaya
“evet” demiyoruz, tamamını reddediyoruz.
Teşekkür
ederim, sağ olun. (HDP sıralarından alkışlar)
BAŞKAN – Teşekkür ederim Sayın Çelik Özkan.
Sayın Altay…
ENGİN ALTAY (İstanbul) – Sayın Başkan, sayın konuşmacı
kürsüde, Cumhuriyet Halk Partisinin Kilis duyarlılığını, Güneydoğu Anadolu
Bölgesi’nin kimi ilçelerinde, yerleşkelerinde yaşanan olaylar noktasında
göstermediğini ve tutarsız politika izlediğimizi iddia ederek grubumuza,
partimize açık, aleni bir sataşmada bulunmuştur.
BAŞKAN
– Buyurunuz Sayın Altay.
SÜREYYA
SADİ BİLGİÇ (Isparta) – Ağır eleştiri efendim, hakaret yok.
VIII.- SATAŞMALARA İLİŞKİN KONUŞMALAR
(Devam)
13.- İstanbul Milletvekili Engin Altay’ın,
Muş Milletvekili Burcu Çelik Özkan’ın 170 sıra sayılı Kanun Tasarısı’nın 6’ncı
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
ENGİN ALTAY (İstanbul) – Teşekkür ederim Sayın Başkan.
Sayın milletvekilleri, Sayın Milletvekilim; Cumhuriyet
Halk Partisi, bölgede, Cizre’de, Sur’da, Nusaybin’de, Silopi’de ve benzeri
diğer ilçelerde yaşanan kimi sivil kayıpların oluşmasına yol açan olaylarla
ilgili maksimum duyarlılığı göstermiştir. Hiç şüphesiz, Cumhuriyet Halk
Partisinin başından beri tavrı, devlet terörle, terör örgütleriyle -IŞİD de
dâhil buna tabii- etkin mücadele yapmalıdır. Cumhuriyet Halk Partisi bu konuda
devletin elini tutmamıştır. Cumhuriyet Halk Partisi, Adalet ve Kalkınma Partisi
Hükûmetinin terör örgütlerine yardım ve yataklık yaptığını iddia edegelen bir
partidir; iddiamız hâlâ geçerlidir. Ancak, Kilis’te yaşanan sorunlara yönelik
duyarlılığımız, hiç şüpheniz olmasın, Türkiye’de sadece Sur’da, Cizre’de değil,
780.500 kilometre karelik coğrafyada kimin canı acırsa, kimin canı yanarsa ve
kim haksızlığa uğramışsa, kimden kaynaklı uğramışsa yüksek duyarlılığımız ve
ona yönelik reflekslerimiz hep var olmuştur. 
Ama taraflara da bir çift laf edelim. Yıllarca dedik ki
çözüm ne dağda ne adada ne bayırda ne Dolmabahçe’de, çözüm Türkiye Büyük Millet
Meclisinde. Bunu hem çoğunluk partisine hem Kürtlere anlatamadığımız için bu
kan akmaya devam ediyor. Bunun mesulü de hiç şüphesiz buradaki Hükûmettir. 
Genel Kurulu saygıyla selamlarım. (CHP sıralarından
alkışlar)
BAŞKAN – Teşekkür ederim Sayın Altay.
SÜREYYA
SADİ BİLGİÇ (Isparta) – Sayın Başkan, Kürtlere değil, Kürtlere değil, yanlış
ifade kullandınız. 
ENGİN ALTAY (İstanbul) – Niye?
SÜREYYA
SADİ BİLGİÇ (Isparta) – Sizin içinizde Kürt yok mu milletvekili? 
ENGİN ALTAY (İstanbul) – Var, yanlış yapıyor Kürtler.
SÜREYYA
SADİ BİLGİÇ (Isparta) – Yani sadece Kürtleri mi temsil ediyor, HDP mi temsil
ediyor Kürtleri? 
ENGİN ALTAY (İstanbul) – Kim? Hayır, bütün Kürtleri
kastettim ben.
SÜREYYA
SADİ BİLGİÇ (Isparta) – Yanlış söyledin Engin, yanlış söyledin.
ENGİN ALTAY (İstanbul) – Onlar da, buradaki Kürtler de
söylesin, bağırsın çağırsın. Buradaki Kürtler de desin ki çözümü burada
bulalım. Nerede burada Kürtler? Burada Kürt yok.
SÜREYYA
SADİ BİLGİÇ (Isparta) – Yanlış söyledin Başkan, yanlış söyledin.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN - Aynı mahiyetteki ikinci önerge hakkında konuşmak
isteyen Çetin Arık, Kayseri Milletvekili.
Buyurunuz Sayın Arık. (CHP sıralarından alkışlar)
ÇETİN
ARIK (Kayseri) – Sayın Başkan, değerli milletvekilleri; hepinizi saygıyla
selamlıyorum.
Türkiye’nin
en önemli sorunlarından biri hiç kuşkusuz ki işsizlik. Bugün milyonlarca
yurttaşımız iş bekliyor. On dört yıldır ülkeyi yöneten iktidar ise “Ne iş olsa
yaparım.” diyen çaresiz insanların sorunlarına kör bakmaya devam ediyor. 
Değerli
milletvekilleri, bu yasa tasarısı iddia edildiği gibi işsizliğin çözümü
olmayacak. Siz bunun adına güvenceli esneklik diyorsunuz ama bu uygulamanın
hayattaki karşılığı kesinlikle ve kesinlikle kiralık işçiliktir, kölelik
düzeninin yasal hâle getirilmesidir.
Değerli
milletvekilleri, bu yasa tasarısıyla diyorsunuz ki: “İş gücü piyasasında yer
alan kişilerin istihdam ve gelir güvencesinin sağlanması hedeflenmektedir.”
Gerçekten buna inanıyor musunuz Sayın Bakan? Madem gelir güvencesi olacak, o
zaman sizin VIP torpilli çocuklarınız çalışsın bu işlerde. Hem bu sayede
Singapur’da rulet masalarında dirsek çürüten çocuklarınız kötü
alışkanlıklarından da kurtulmuş olur hem de alın teri nedir, emek nedir, helal
para kazanmak nedir öğrenirler. Kendi çocuklarınıza reva görmediğiniz,
göremeyeceğiniz uygulamaları neden bu halkın çocuklarına reva görüyorsunuz?
Değerli
milletvekilleri, boşuna bu insanlık dışı uygulamayı savunmaya kalkmayın. Bakın,
11’inci Cumhurbaşkanı Sayın Abdullah Gül 2009’da bu yasayı “İşçinin emeğinin
istismarına, insan onuruna yakışmayan durumların doğmasına yol açabilir.”
diyerek veto hakkını kullanmıştır. Peki, 2009’dan bugüne ne değişti Sayın
Bakan? Ne değişti de istismara yol açacak, insan onuruna yakışmayacak durumlara
sebep olabilecek bu uygulamayı yeniden hayata geçirmek için harekete geçtiniz?
Görülen o ki bir kez daha halkı kandırmak, yandaşlarınızı kalkındırmak
peşindesiniz. 
Değerli
milletvekilleri, 7 Haziran seçimleri sonrasında bizden rol çalarak taşeron
işçiliği kaldıracağınızın sözünü verdiniz, bu konuda çalışmalarınız da var.
Ancak, bir yandan “Taşeronluğu kaldıracağım.” diyerek halktan oy alıp, diğer
taraftan kiralık işçiliği gündeme getirmek ne kadar ahlakidir? Bu hem
samimiyetsizliktir hem de vicdansızlıktır. Sizin çocuklarınız rulet masalarında
dirsek çürütürken bu halkın çocukları okul sıralarında dirsek çürütüyor,
sonrasında da işsiz geziyor. Sizin hangi okulu bitirdiği belli olmayan
çocuklarınız trilyonlara “birkaç kuruş” der iken Ahmet emmimin üniversiteyi
bitiren oğlu babasından harçlık parasını istemeye utanıp anasının mutfak
harçlığını alıyor, sonra da siz kalkıp bu çocuklara kiralık işçiliği
dayatıyorsunuz. Ayıptır, günahtır! Bir kez de olsun bu milletin çocukları için
adım atın!
Değerli
milletvekilleri, kanun tasarısının gerekçesinde kullandığınız süslü sözlerin
gerçeği yansıtmadığını aslında sizler de çok iyi biliyorsunuz. Sizler de
biliyorsunuz ki bu yasa tasarısı işsizliğin çözümü olmayacağı gibi, çaresiz
insanlarımızın insan onuruna yakışmayacak koşullarda çalışmasının da önünü
açacaktır.
Değerli
milletvekilleri, sonuç olarak, kiralık işçilik ve uzaktan çalışma gibi
düzenlemeler iktidarın “İşsizliği azaltacağız, kayıt dışılığı önleyeceğiz.”
şeklindeki siyasi çıkışlarıyla aslında sermayeye dikensiz gül bahçesi yaratma
girişimidir; burada düşünülen kesinlikle ve kesinlikle işçiler değildir. 
Değerli
milletvekilleri, bu yasa tasarısı iş hukukumuzda çalışan haklarına yönelik
önemli gedikler açacaktır. Özel istihdam bürolarının işçi kiralayabilmeleri;
işsizlerin istismar edilmesi, işçi simsarlığına yol açılması, iş güvencesinin
ortadan kalkması, işçilerin örgütlenme ve toplu pazarlık haklarının ortadan
kalkması, grev hakkının ortadan kalkması, iş yerinde aynı işi yapan farklı
statüde iki işçi grubunun oluşması, göçmenlerin istismar edilmesi gibi
sorunları da beraberinde getirecektir.
Değerli
milletvekilleri, lütfen, bir kez de olsun yandaşlarınızı değil de gelin bu
halkı düşünün. Hani “milletin adamı” diyerek poster bastırıyorsunuz ya, bir kez
olsun, millete küfreden para babaları için değil de bu millet için karar verin.
(CHP sıralarından alkışlar) Lütfen, çalışma barışının temeline dinamit
koymayın. Lütfen, karar verirken kendi çocuklarınızın insana yakışmayan
koşullarda çalışmasını göz önünde bulundurarak bu ülkenin çocukları için de
karar verin.
Yüce
Meclisimizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Arık.
SÜREYYA
SADİ BİLGİÇ (Isparta) – Allah’tan kork, utan vallahi, utan! Rabb’im seni de
çocuğunla sınasın inşallah!
ORHAN
DELİGÖZ (Erzurum) – O insanların sayesinde ekmek götürüyorlar evlerine.
“Küfretmişler.” diyor, ayıp!
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkan, konuşmacı “Sizin çocuklarınız rulet
masalarında dirsek çürütürken…” diyerek bütün grubumuza yönelik hakarette
bulunmuştur. 69’a göre…
SÜREYYA
SADİ BİLGİÇ (Isparta) – “Sizin çocuklarınız, sizin çocuklarınız, sizin
çocuklarınız…” Senin yaptığın çok ayıp. Sen terbiyesizlik ediyorsun. Terbiyesiz
herif!
BAŞKAN
– Buyurunuz Sayın Bostancı.
(Bir
grup AK PARTİ milletvekilinin Kayseri Milletvekili Çetin Arık’ın üzerine
yürümesi)
ENGİN
ALTAY (İstanbul) – Bir dakika, bir dakika ya! Ne oluyor ya?
SÜREYYA
SADİ BİLGİÇ (Isparta) – Sen kendi grubuna sahip ol!
ENGİN
ALTAY (İstanbul) – Ne var, ne dedi adam?
BAŞKAN
– Sayın milletvekilleri, lütfen efendim. Sayın milletvekilleri…
ENGİN
ALTAY (İstanbul) – Nereye geliyorsunuz ya, nereye geliyorsun? Gelmeyin buraya!
BAŞKAN
– Birleşime on dakika ara veriyorum.
Kapanma Saati: 00.31
ONUNCU OTURUM
Açılma Saati: 00.50
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin Onuncu
Oturumunu açıyorum.
170 sıra sayılı
Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde. 
Hükûmet yerinde.

MEHMET NACİ
BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sataşmadan söz talebim olmuştu Sayın Başkan.
BAŞKAN
– Evet, geçen oturumda sataşma nedeniyle söz istediniz ancak gerilim nedeniyle
ara vermek zorunda kalmıştım. Geçen oturumda talep etmiş olduğunuz için sataşma
gerekçesiyle size söz veriyorum.
Buyurunuz.
(AK PARTİ sıralarından alkışlar) 
VIII.- SATAŞMALARA İLİŞKİN KONUŞMALAR
(Devam)
14.- Amasya Milletvekili Mehmet Naci
Bostancı’nın, Kayseri Milletvekili Çetin Arık’ın 170 sıra sayılı Kanun
Tasarısı’nın 6’ncı maddesiyle ilgili önerge üzerinde yaptığı konuşması
sırasında AK PARTİ Grubuna sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Çetin Bey esasen
kendisinden şahsen benim de hiç beklemediğim ağır ifadelerle dolu bir konuşma
yaptı. Çocukları kattı işin içine, üstelik herkesin çocuklarına teşmil ederek
yaptı bunu. Bundan bir süre önce Cumhuriyet Halk Partisi otizmle ilgili bir
grup önerisi getirmişti, o konu konuşulurken Çetin Bey de gerçekten çok duyarlı
bir konuşma yapmıştı. Anladım ki sadece teknik olarak konuya yaklaşan bir insan
değil, hayatın içinden bu işin acısını hissederek burada konuşma yapan bir
insan. 
Çocuklarımızın
bazen birtakım problemleri olabilir. Kumar bir hastalıktır esasen, eğer benim
çocuğum kumar hastalığına düçar kaldıysa bunun üzerinden siyaset yapmak insafa
ve insanlığa sığar mı düşünmek lazım. Kaldı ki böyle bir mesele herhâlde
hepimizin ortak meselesi olmalı, buna karşı çıkmak da. Şunu anlarım:
Siyasilerin kamusal performanslarına ilişkin eleştirileri lütfen sonuna kadar
yapın, varsa insanların hataları, kusurları bunları dile getirin ama siyasilerin
çocuklarına ilişkin, siyasetin malzemesi yapılacak şekilde oradan babalarına,
ailelerine bir sorumluluk çıkartmak gayesiyle yapılacak konuşmaların kimseye
bir faydası olmaz, böyle konuşmalar sadece sahibine zarar verir.
Hele
ki bir örnekten kastediyorsunuz, neyi kastettiğinizi biliyoruz, doğru mu yanlış
mı o da ayrı bir bahis; çıkıp o örnekten hareketle “sizin çocuklarınız”, “kumar
oynayan çocuklarınız” diyerek bütün bir grubu töhmet altında bırakmak Çetin
Bey, eminim size yakışmadı. Ben öyle düşünüyorum. Oturduğunuz yerden ümit
ederim siz de öyle düşünüyorsunuzdur.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı.
Sayın
Altay, mikrofonunuzu açıyorum, buyurunuz.
V.- AÇIKLAMALAR (Devam)
27.- İstanbul Milletvekili Engin Altay’ın,
Kayseri Milletvekili Çetin Arık’ın milletvekillerinin çocuklarını incitecek,
rencide edecek bir tutum ve niyet içinde olmadığına ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; hiç şüphesiz Sayın Bostancı’nın da biraz önce
işaret ettiği gibi, ailelerimizi ve çocuklarımızı buradaki siyasi
mülahazalardan, tartışmalardan sakınmamız lazım. Tüm samimiyetimle söylüyorum
ki bu Parlamentoda bütün siyasi partilere mensup sayın milletvekillerimizin
çocukları benim çocuklarımdır, kardeşlerimdir; bunda bir tereddüt yok. Sayın
milletvekilimizin de şüphesiz kastı sizin, bizim evlatlarımız değil, gazetede
çıkmış bir haberden kaynaklı olarak, konuşmasına bir format bakımından böyle
bir konu... Elbette, hiç şüphesiz kastı aşan bir ifadedir. Eskiler bilir, yeni
arkadaşların da başına işte zaman zaman gelir; bu Parlamentoda böyle yol
kazaları, kastı aşan ifadeler hep olur, olagelmiştir. Aslolan, buradaki kasıt,
niyettir. Kimsenin şüphesi olmasın, sizlerin çocukları benim çocuğumla,
bizlerin çocuklarıyla birdir ve kardeştir. Herkesin içi rahat olmalıdır.
Milletvekilimizi tanıyorsunuz, Parlamentonun en nazik milletvekillerinden
biridir ve sizlerin, bu salonda bulunan bulunmayan -genel olarak-
milletvekillerimizin çocuklarını incitecek, rencide edecek bir tutum içinde,
niyet içinde olmadığına ben kefilim, eminim sizler de kefilsinizdir. 
O
bakımdan, konunun böyle algılanmasını, böyle düşünülmesini, böyle
değerlendirilmesini arzu ve talep ederim. Tekraren söylüyorum, bu Parlamentoda
bu da herkese, hepimize bir ders olsun. Çocuklarımızı, ailelerimizi buradaki
tartışmalardan uzak tutmak en öncelikli işimiz olmalıdır diyorum, Genel Kurulu
saygıyla selamlıyorum. (CHP ve AK PARTİ sıralarından alkışlar)
BAŞKAN
– Teşekkür ederim Sayın Altay. 
Sayın
Demirel, mikrofonunuzu açıyorum. 
28.- Diyarbakır Milletvekili Çağlar
Demirel’in, bir grubun diğer bir parti grubunun üzerine yürümesinin, parti
grubunu işgal edercesine hareket etmesinin yanlış bir tutum olduğuna ve
Parlamentoda cinsiyetçi söylemlerin kabul edilemez olduğuna ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Başkan, yani bu gece yaşanan durumla ilgili -geçen hafta da ifade etmiştik-
gerçekten tasvip etmediğimiz durumlarla karşı karşıyayız. 
Birincisi:
Bir durum gerçekleştiğinde başka bir grubun diğer bir parti grubunun üzerine
yürümesi, böyle parti grubunu işgal edercesine hareket etmesi yanlış bir tutum,
bunu kabul etmediğimizi ifade ediyoruz. Eğer yanlış bir söylem söylendiyse…
AYŞE
SULA KÖSEOĞLU (Trabzon) – Oradan gülerek kameraya çekmek çok doğru bir tutum.
Gülerek kameraya çekiyorsunuz. 
ÇAĞLAR
DEMİREL (Diyarbakır) – Görüyorsunuz Sayın Başkan.
BAŞKAN
– Siz devam ediniz Sayın Demirel. 
ÇAĞLAR
DEMİREL (Diyarbakır) – …eğer bir eksiklik varsa, söylemde bir eleştiri ya da
eleştiriyi aşan bir doz varsa karşı gruptan grup başkan vekilleri ya da yetkili
arkadaşlarımız kalkıp buna ilişkin sözlü cevap verebilir. Ben, burada asıl,
hani birinci derecede bunun erkek egemen bir zihniyetten kaynaklı olduğunu ve
bunun Parlamentoda da kendisini çok açık bir şekilde gösterdiğini ifade etmek
istiyorum. 
İkincisi:
Çok cinsiyetçi söylemler söz konusu özelde kadınlara ilişkin. Dünden beridir
-tutanaklar var, önceki oturumlarda da var, söylemek istemedik ama- bizim gruba
sataşmalarda ifade edilen işte “röntgenci”, “Vururum.”, “terbiyesiz” gibi gibi
gibi kavramların… 
RAMAZAN
CAN (Kırıkkale) – Ya, siz niye söz aldınız onu anlamadım ki hatiple ilgili bir
şey söylesenize. 
ÇAĞLAR
DEMİREL (Diyarbakır) – …erkekler tarafından grubumuza ve kadın arkadaşlarımıza
cinsiyetçi yaklaşımlarını kabul edemeyiz, çok açık ve net söylüyorum. Yani, bu
Parlamentoda böyle cinsiyetçi tutumları asla kabul etmememiz gerektiğini, hiç
kimsenin kabul etmemesi gerektiğinin bir kez daha altını çizerek söylüyorum. 
ABDULLAH
NEJAT KOÇER (Gaziantep) – Aynı şeyi söylüyorsun çevire çevire, anladık.
ÇAĞLAR
DEMİREL (Diyarbakır) – Yani, bu Parlamentoda -geçen hafta da söyledik, bu hafta
da söylüyoruz- bu tür yaklaşımlara karşı herkesin kendisini gözden geçirmesi
gerekiyor ve Parlamentoda…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – …kadın eksenli söylemlerin ağırlıklı olması gerektiğini bir
kez daha ifade etmek istiyorum.
Teşekkür
ederim.
BAŞKAN
– Teşekkür ederim Sayın Demirel.
RAMAZAN
CAN (Kırıkkale) – Ya, kadın ekseniyle ne alakası var? Şu konuyla ilgili bir şey
söylesene madem söz aldınız. 
OSMAN
AŞKIN BAK (Rize) – Çocuklar için de bir şey söyleyin, çocuklar için de.
ÇAĞLAR
DEMİREL (Diyarbakır) – Söylerken bile aynı tutum devam ediyor Başkan. Yani, bu
kadar tahammülsüzlük niye, ben onu anlamakta zorlanıyorum yani.
BAŞKAN
– Teşekkür ederim Sayın Demirel. 
RAMAZAN
CAN (Kırıkkale) – Konuyla ilgili ne konuştun şimdi?
ÇAĞLAR
DEMİREL (Diyarbakır) – Kadınlara karşı bu kadar saygısızca davranan bir grubun
anlayışını bir kez daha mahkûm ediyorum burada.
BAŞKAN
– Teşekkür ederim Sayın Demirel.
Sayın
Akçay, sizin söz talebiniz olmadığını görüyorum.
ERKAN
AKÇAY (Manisa) – Sayın Başkan…
BAŞKAN
– Talep edecekseniz verebilirim tabii ki. Buyurunuz, açıyorum mikrofonunuzu. 
29.- Manisa Milletvekili Erkan Akçay’ın,
Mecliste söylenen sözlerin tahrik ve tahkir edici olmamasına özen göstermek ve
iktidar kanadının eleştirilere mümkün olduğunca tahammüllü olması gerektiğine
ilişkin açıklaması
ERKAN
AKÇAY (Manisa) – Çok teşekkür ederim Sayın Başkan. 
Aslında
gerçekten konuşma arzum da yok yani böyle bir hususta konuşmak istemiyorum,
geçmişte zaman zaman da konuştuk. Bunlar gerçekten üzücü hadiseler. Söylenen
sözlerin elbette tahrik ve tahkir, bilhassa tahkir edici olmamasına özen
göstermek gerekiyor. Eleştirilerimiz ağır olabilir; buna da, iktidar kanadının
veya eleştirilen kişi veya siyasi kesimlerin mümkün olduğunca tahammüllü olması
beklenir. Yalnız bu tahrik olunan veya tepki gösterilen söze tepkinin de ölçülü
olması gerekir. Şimdi, ölçüsüz tepki, âdeta saldırır gibi gruplar hâlinde
sıralara yürünmesini de hiç hoş karşılamak mümkün değil. Yani, ben konuşmacı
milletvekili arkadaşımızla -inşallah- daha sonra da konuşurum; bu, daha farklı
ifade edilebilirdi, tecrübeli milletvekili arkadaşlarının ve ağabeylerinin de
mutlaka tavsiyeleri olacaktır. Ben örnek veriyorum “çocuklarınız” kelimesi
yerine “çocuklar” denilseydi tepki bu ölçüde olmazdı diye düşünüyorum. Örnek
olsun diye söyledim bunu yani söylediğimiz sözlere dikkat etmekte ve tepkide de
çok ölçülü olmakta fayda var diye düşünüyorum. İnşallah bu tür hadiseleri
görmek istemiyoruz. Ağır hakarete ve küfre varan kelimeleri de buradan bizzat
gördüğümü de üzülerek ifade etmek istiyorum ve kimin neyi söylediğini de burada
tekrarlamak istemiyorum. Onlar daha vahim bize göre. 
Teşekkür
ederim Sayın Başkan. 
BAŞKAN
– Teşekkür ederim Sayın Akçay. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– 6’ncı madde üzerinde verilen aynı mahiyetteki önergeleri oylarınıza
sunuyorum…
III.- YOKLAMA
(HDP
sıralarından bir grup milletvekili ayağa kalktı) 
MAHMUT
TOĞRUL (Gaziantep) – Yoklama istiyoruz Sayın Başkan. 
BAŞKAN
– Evet, bir yoklama talebi vardır.
Önce
yoklama işlemini gerçekleştireceğim. 
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın Acar
Başaran, Sayın Yiğitalp, Sayın Aydoğan, Sayın Irgat, Sayın Çelik Özkan, Sayın
Özgökçe Ertan, Sayın Yıldırım, Sayın Gaydalı, Sayın Geveri, Sayın Gülser
Yıldırım, Sayın Becerekli, Sayın Kaya, Sayın Öcalan, Sayın Zeydan, Sayın Dora,
Sayın Doğan. 
Yoklama
işlemini başlatıyorum. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
- Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 6’ncı maddesiyle 4904 sayılı Kanun’un 2’nci
maddesinin birinci fıkrasına eklenecek tanımda yer alan “gerçek veya”
ibaresinin metinden çıkarılmasını arz ve teklif ederiz.
Fahrettin
Oğuz Tor (Kahramanmaraş) ve arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU SÖZCÜSÜ LÜTFİYE İLKSEN CERİTOĞLU KURT
(Çorum) – Katılmıyoruz Sayın Başkanım. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın
Başkanım.
BAŞKAN
– Fahrettin Oğuz Tor, Kahramanmaraş Milletvekili. (MHP sıralarından alkışlar)
Buyurunuz
Sayın Tor.
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 170 sıra
sayılı Kanun Tasarısı’nın 6’ncı maddesiyle ilgili önerge hakkında MHP Grubu adına
söz almış bulunuyorum. Yüce heyetinizi saygıyla selamlıyorum.
Değerli
milletvekilleri, tasarının 1’inci maddesi üzerinde verdiğimiz önerge üzerinde
yaptığım konuşmada sigortalı ve BAĞ-KUR’lu olarak toplam 420 bin istihdam
azalışı olduğunu -2015 Aralık, 2016 Ocağa göre- bunun da 250 milyon ilave
finansman artışına sebep olduğunu belirtmiştim. İstihdamdaki azalma Şubat
2016’da da ilave 30 bin azalışla devam etmiştir. İstihdamdaki azalmanın geçmiş
yıllarda yaşansa da 2016’ya göre azalışların daha az olduğunu, emek yoğun
turizm sektöründeki krizin istihdam azalışlarını absorbe edemeyeceğini, durumun
çok ciddi olduğunu belirtmiştim. 
Değerli
milletvekilleri, dün veya bugün veya gelecekte ülkemizin kurtuluşu esnek
çalışma veya başka şeyler değil, kayıt dışı ekonominin, kayıt dışı istihdamın
önlenmesindedir. “Esnek çalışma” olarak isimlendirdiğimiz bu tasarı, 12
maddenin kabulüyle yasalaşacaktır. 
Bu
vesileyle, ülkemiz için çok önemli olduğuna inandığım bir hususu tekrar dile
getirmek istiyorum. Ülkemizin en önde gelen sorunu esnek çalışma değildir, bunu
altını çizerek söylüyorum, bugün ülkemizin en önemli sorunu hiç şüphe yok ki
terördür. Ancak bir gerçek var ki “Terörden sonra en önemli sorun nedir?”
denirse vereceğim cevap kayıt dışı istihdamdır. Kayıt dışı istihdam terörün de
kaynağıdır desem hiç abartılı olmayacaktır. Zira, aşağıda da izah edeceğim
üzere, hemen hemen, 2016 merkezî bütçe büyüklüğünün neredeyse yarısına ulaşan
bu önemli problem makul seviyelere düşürülmüş olsa, yatırımlar bugünkü
miktarları birkaç katlayacak, bu da vatandaşa iş ve aş olarak yansıyacaktır. İş
ve aşı olan vatandaşı da istismar etmek kolay olmayacaktır. Bu sebeple
Hükûmetin en önemli konusu kayıt dışı istihdam olmalıdır diyorum. Çalışma ve
Maliye Bakanlığı ile ilgili kamu kuruluşları, her türlü tedbiri alarak kayıt
dışı istihdamı azaltmanın yollarını aramalıdır. 
Değerli
milletvekilleri, kayıt dışı istihdam, çalışanların SGK’ya bildirilmemesi,
çalışma gün sayılarının eksik bildirilmesi, sigorta primine esas kazanç
tutarlarının eksik bildirilmesi şeklinde kendini göstermektedir. Bugün
ülkemizde kayıt dışı istihdam yüzde 34’ler seviyesindedir. Bunun anlamı, her 3
çalışandan 1’inin kayıt dışı olduğudur. Tarım sektörü, inşaat sektörü, küçük
işletmeler, geçici ve mevsimlik işler, otel ve restoranlar kayıt dışının en
yoğun olduğu sektörler ve işletmeler olarak karşımıza çıkmaktadır. Bireyler,
işsizliğin yüksek olması, kayıtlı iş bulmakta zorluk çekmeleri yüzünden kayıt
dışı işlere yönelmeyi tercih etmektedirler. 
Belirtmek
lazımdır ki yaygın ve etkin denetim de maalesef sağlanamamaktadır. Bu anlamda,
yeni ihdas edilen 2.600 denetmen kadrosu kayıt dışı istihdamla mücadelede
olumlu bir adımdır. 
Bu
önemli sorunu gelişmiş ülkeler seviyesine indirmediğimiz müddetçe ülkemizin
gelişmiş ülkeler sınıfına yükselmesi de asla mümkün değildir. 
Bakınız,
2015 yılı ekim ayı itibarıyla 2,8 milyon 4/A, 4/B ve 4/C’li çalışan vardır.
2015 yılında SGK’nın prim tahakkuku yaklaşık 160 milyar liradır. 160 milyarlık
prim yüzde 66 kayıtlı istihdamdan sağlandığından geriye kalan yüzde 34’lük
kayıt dışı istihdamdan sağlanabilecek prim miktarı 82,5 milyardır. Başka bir
ifadeyle kayıt dışı istihdamı yüzde 1 puan azalttığımızda prim kazancımız
yaklaşık 2,5 milyar lira olmaktadır. Buna vergiyi de eklediğimizde işin büyüklüğü
anlaşılacaktır. En az 100 milyar lira da vergi kaybıyla birlikte kayıt dışı
istihdam 200 milyar liralık büyüklüğe ulaşmaktadır. Bu miktar 2016’da yapılacak
51,6 milyar liralık toplam yatırımın yaklaşık 4 katıdır. Bu kaybın yatırıma
dönüşmesi hâlinde yıllar itibarıyla yaratacağı çarpan etkisini düşündüğümüzde
her yıl merkezî yönetim bütçesinin yarısı kadar prim ve vergi kaybı söz
konusudur. Bu basit hesapla dahi tüm gücümüzü kayıt dışı istihdamın
azaltılmasına yönlendirmemiz kaçınılmaz bir mecburiyettir.
Nasıl
önleyeceğiz? Bunları da daha sonraki bir madde üzerinde açıklamak istiyorum. Bu
vesileyle, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir.
7’nci
madde üzerinde ikisi aynı mahiyette olmak üzere toplam dört önerge vardır,
önergeleri okutuyorum:
Türkiye Büyük Millet Meclisi Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 7’nci maddesiyle değiştirilen 4904 sayılı Kanunu’n 17’nci
maddesinin üçüncü fıkrasının son cümlesinde yer alan "on katına"
ibaresinin "yirmi katına” olarak değiştirilmesini; on üçüncü fıkrasının
birinci cümlesinden sonra gelmek üzere aşağıdaki cümlenin eklenmesini arz ve
teklif eder.
 Mehmet Naci Bostancı Ramazan
Can Tülay Kaynarca
 Amasya Kırıkkale İstanbul
 Emrullah İşler Necip
Kalkan Osman Aşkın Bak
 Ankara İzmir Rize
 Lütfiye Selva Çam
 Ankara
"4857
sayılı Kanunun 7 nci maddesinin ikinci fıkrasının (f) bendi uyarınca Kuruma
yapılan şikayet bildirimleri incelenmek üzere İş Teftiş Kurulu Başkanlığına
iletilir."
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 7’nci maddesiyle değiştirilmesi öngörülen
4904 sayılı Kanun’un 17’nci maddesinin birinci fıkrasının (a) bendinde yer alan
"Gerçek kişiler ile" ibaresinin metinden çıkarılmasını, (f) bendinde
yer alan "yirmi" ibaresinin "yüz", ikinci fıkrasında yer
alan "on beş" ibaresinin "otuz" olarak değiştirilmesini,
birinci fıkranın sonuna aşağıdaki (g) bendinin eklenmesini arz ve teklif
ederiz.
 Kadir Koçdemir Kamil
Aydın Zihni Açba
 Bursa Erzurum Sakarya
 Fahrettin Oğuz Tor İsmail
Faruk Aksu Ahmet Selim Yurdakul
 Kahramanmaraş İstanbul Antalya
 Mustafa Kalaycı Ruhi
Ersoy
 Konya Osmaniye
“g)
Vergi ve SGK prim borcu olmaması”
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye
Büyük Millet Meclisi Başkanlığına
Görüşülmekte
olan 170 Sıra Sayılı İş Kanunu ile Türkiye iş Kurumu Kanununda Değişiklik
yapılmasına Dair Kanun Tasarısı'nın 7’nci maddesinin kanun metninden
çıkarılmasını arz ve teklif ederiz.
Saygılarımızla.
 Yakup Akkaya Ünal
Demirtaş Musa Çam
 İstanbul Zonguldak İzmir
 Çetin Arık Tur
Yıldız Biçer Şenal Sarıhan 
 Kayseri Manisa Ankara
 Ali
Yiğit
 İzmir
 Aynı mahiyetteki önergenin imza
sahipleri:
 Çağlar Demirel Filiz
Kerestecioğlu Demir Sibel Yiğitalp
 Diyarbakır İstanbul Diyarbakır
 Dirayet Taşdemir Nursel
Aydoğan Saadet Becerekli 
 Ağrı Diyarbakır Batman
BAŞKAN – Aynı
mahiyetteki önergelere Komisyon katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz efendim.
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz Sayın Başkan. 
BAŞKAN – Aynı
mahiyetteki önergeler üzerinde konuşmak isteyen sayın milletvekillerine söz
vereceğim.
İlk konuşmacı
Saadet Becerekli, Batman Milletvekili.
Buyurunuz Sayın Becerekli.
(HDP sıralarından alkışlar)
SAADET BECEREKLİ
(Batman) – Sayın Başkan, değerli milletvekilleri; görüşülmekte olan kanun
tasarısının 7’nci maddesi üzerine söz almış bulunmaktayım. Bu vesileyle Genel
Kurulu saygıyla selamlıyorum.
Türkiye'de
çalışma yaşamını düzenleyen yasalar ve kurumların bu konuda yetersiz olduğu çok
açıktır. Özel istihdam bürolarının özünde yer alan geçici çalışma şartları, bu
sorunlara çözüm getirmeyecek ve çalışma yaşamındaki yetersizliği derinleştirecektir.
HDP olarak her zaman söylediğimiz gibi, ekonomik değerin tek kaynağı emektir.
Oysa bu yasada işçinin emeğinin karşılığı alınmayacağı çok açıktır. Örneğin
asgari ücret, kıdem tazminatı, yan ödemeler, haftalık mesai saatleri, sigorta,
yıllık izin, iş güvenliği ve benzerleri sermaye sınıfının kârıyla ters orantılı
olduğundan, birinin kazancı zorunlu olarak diğerinin kaybıdır ve bu da işçinin
aleyhine, işverenin lehine olacaktır. 
Sermaye
kesiminin temsilcisi olarak siyaset sahnesine giren ve on üç yıl boyunca
neoliberal politikaların dünyadaki en sadık uygulayıcılarından biri olan AKP
iktidarı için çalışma hayatının esnekleştirilip güvencesizleştirilmesi hayati
önem arz etmektedir. Çünkü AKP iktidarı, bir yandan neoliberal dönüşümü
tamamlamak, diğer yandan da ekonomiyi içine soktuğu darboğazı sermaye lehine
bir an önce aşabilmek için kamuoyunda "kiralık işçi yasası” olarak bilinen
yasayı devreye sokmak istemektedir.
Bu bağlamda
"kiralık işçi" veya "işçi simsarlığı" düzenlemesiyle,
sınırlı olan sendikal hakların daha da azalacağı ve beraberinde iş güvencesini
ortadan kaldıracağı açıktır. Kıdem tazminatı fiilî olarak yok edilecek, ihbar
tazminatını ortadan kaldıracak ve bu yasayla “güvenceli esneklik” dedikleri
güvencesiz ve esnek çalışma biçimi bir kural hâline gelecektir. İddia edildiği
gibi kayıt dışı istihdam düşmeyecektir çünkü işverenlerin tercih ettiği bu
esnek çalıştırma biçimleri kayıt dışındadır. Kayıt dışı istihdam edilenler
güvence kazanmayacaklar, aksine formel sektörde, sendikal örgütlenmelerin var
olduğu alanlarda işçiler güvencesiz hâle gelecektir. İşçi sınıfı “kiralık işçi”
adı altında kölelik ilişkilerine mahkûm edilecek; gelir, emeklilik, yıllık izin
ve sağlıkla ilgili bütün haklar tamamen ortadan kalkacaktır. Kiralık işçiler
aynı işi yapan diğer işçilere göre çok daha düşük ücrete mahkûm olacaktır. Uzun
çalışma saatleri açısından dünyada zirvede olan ülkemizde, kiralık işçiler
yoğun çalışma temposuyla yoğun bir sömürü çarkı içinde olacaktır.
Ülkemizde iş
hukuku, işçi-işveren arasındaki sözleşme, iş yeri ve iş kolu düzenlemeleri
üzerinde kuruludur. Bu yasa tasarısı hukuksal düzenlemeleri geçersiz hâle
getirecektir. Böylece çalışma yaşamı tamamen hukuk dışı bir hâl alacaktır. Bu
durum, işverene toplu işten çıkarma hakkı tanıyacak, işveren sekiz ay aynı
işçiyi kölelik bürolarından daha çok, daha ucuza, sendikasız, haksız hukuksuz
kiralayabilecektir. İşverenler özel istihdam bürolarından işçi kiralama hakkı
kazandığında, kadrolu işçilerin üzerinde sürekli bir baskı oluşturacaktır.
Kiralık işçiler, işçi sağlığı ve iş güvenliği uygulamalarından
yararlanamayacak; ağır, tehlikeli ve ölümcül risklerle karşı karşıya
kalacaktır. Ülkemizde yüksek olan işçi cinayetleri oranı daha da artacaktır. 
Kiralık
işçilerin İşsizlik Fonu’ndan yararlanma olanakları olmayacaktır. İŞKUR işlevsiz
hâle gelecek, kamu emek gücü işlevsiz hâle gelecek, sorumluluklarını tamamen
üstünden atmış olacak; özel istihdam büroları işçi kiralayabilecek ve kamuda
taşeronu aratan çalışma düzeni kurulacaktır.
Yıllardır
gündemde olan ve büyük tartışmalar yaratan, dönemin Cumhurbaşkanı Sayın
Abdullah Gül tarafından -ki başka bir konuşmacı da dile getirmişti, önemli
olduğunu inandığım için tekrar vurgu yapmak istiyorum- yapılan düzenleme
“Gerçek amacının dışında sonuçlar doğurabilecek ve madde kapsamındaki işçilerin
emeğinin istismarı, insan onuruna yakışmayan durumların doğması gibi kanunun
amaçlamadığı olumsuz uygulamalara ve çalışma barışının bozulmasına yol
açılabilecektir.” gerekçesiyle kısmen veto edilmişti. Aynı gerekçe hâlâ geçerli
değil midir? İş barışını bozmayacağını temin edebilir misiniz? İşçilerin
güvencesiz bir hayata mahkûm edilmeyeceğini kim iddia edebilir? Evet, doğrudur,
kayıt dışı özel istihdam büroları hâlihazırda mevcuttur. Ancak, sorarım size:
Kayıt dışı olan şeyleri meşrulaştırmak sizin göreviniz midir? Kayıt dışı
çalışan yerleri denetleyecek yetkiniz veya etkiniz yok mudur?
(Mikrofon
otomatik cihaz tarafından kapatıldı) 
SAADET BECEREKLİ
(Devamla) – Daimî işçilik değil, geçici işçilik kuruyorlarmış. Halkı daimî
işsizliğe mahkûm edip özel istihdam bürolarına muhtaç hâle getirmeye
çalışmıyorsunuz da ne yapıyorsunuz? İş Yasası'nda belirli süreli iş sözleşmesi
var zaten, kiralık işçilikte neden ısrar ediyorsunuz?
İLKNUR İNCEÖZ
(Aksaray) – Süre doldu Sayın Başkanım. 
BAŞKAN – Teşekkür
ederim Sayın Becerekli. 
Sayın
milletvekilleri, beni kim uyardı acaba, merak ettim?
FİLİZ
KERESTECİOĞLU DEMİR (İstanbul) – Evet yani her seferinde aynı şeyi yapmanıza
gerek yok. 
SAADET BECEREKLİ
(Devamla) – Son olarak bir cümleyle bitirmek istiyorum. 
Sonuç olarak
özel istihdam büroları köle pazarlarıdır, insan ticareti yapılan yerlerdir.
İnsan ticareti en büyük insanlık suçudur. Bu tasarının geçmemesi için tüm
partilerin ortak tutum sergilemesi gerektiğini düşünüyor, tüm Genel Kurulu bir
kez daha saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Becerekli. 
Aynı
mahiyetteki diğer önerge hakkında Yakup Akkaya, İstanbul Milletvekili. 
Buyurunuz
Sayın Akkaya. (CHP sıralarından alışlar) 
YAKUP
AKKAYA (İstanbul) – Sayın Başkan, değerli milletvekilleri; tabii 5 Mayısta
başladık, 6 Mayısın sabahına geliyoruz. Bugün 6 Mayıs. Bundan tam kırk dört yıl
önce 6 Mayıs 1972’de 3 fidan katledildi. Deniz, Yusuf, Hüseyin’i rahmetle
anıyoruz. 
Bu
şunu gösteriyor: Bazı kişiler var ki bu ülkeyi yönettikleri zaman, yönettikleri
dönemlerde kendilerini kral zannederler, faşizan uygulamalarıyla yurttaşlara,
vatandaşlara bu ülkeyi zindan ederler ama öldükleri zaman onların arkasından
kimse anmaz hatta beddua ederler. 
HİKMET
AYAR (Rize) – Doğru. 
YAKUP
AKKAYA (Devamla) – Bunların başında da Kenan Evren gelir. Ama bir bakıyoruz ki
o 3 fidan kırk dört yıl önce katledilmelerine rağmen, hâlâ bugün anılıyorsa,
hâlâ bugün bu ülkenin gençlerinde, insanlarının yüreklerinde bir sızı olarak
kalıyorsa bunun ne anlama geldiği çok açıktır. Yani, belli dönemlerde belli
makamlarda olmak bu ülkenin, bu yurttaşların kalbine giriyor anlamı taşımaz.
Önemli olan, bu ülkede yaşayan bireylerin, insanların çıkarlarına;
menfaatlerine, ülkenin çıkarına, menfaatlerine, onların yaşamlarına eğer bir
nebze olsun katkı yapıyorlarsa elbette ilelebet anılacaktır tıpkı Gazi Mustafa
Kemal Atatürk’ün anıldığı gibi. (CHP sıralarından alkışlar)
Değerli
milletvekilleri, aslında sizi biz anlıyoruz, AKP’li arkadaşlarımızı, burada
beraber görev yapıyoruz. Sinirleriniz gergin yani partinin içinde yaşanan
olayları dikkate aldığımızda neden gergin olduğunuzu anlıyoruz. 
AYŞE
SULA KÖSEOĞLU (Trabzon) – Boşuna sataşma! Boşuna sataşma!
YAKUP
AKKAYA (Devamla) – Partinize bir sivil darbe oldu ve hırsınızı bizden almaya
çalışıyorsunuz. 
EJDER
AÇIKKAPI (Elâzığ) – Kendi işine bak! Kendi işine bak!
YAKUP
AKKAYA (Devamla) – Biz sizleri seviyoruz. 
Bakın,
terbiyesiz lafları konuşmak burada hiçbir milletvekilinin ağzına yakışmaz. 
EJDER
AÇIKKAPI (Elâzığ) – Kendi işine bak!
YAKUP
AKKAYA (Devamla) – Bir düşünceniz var ise gelip burada söylersiniz. Ben de
ağzımı bozabilirim. Ben de…
EJDER
AÇIKKAPI (Elâzığ) – Sataşma!
YAKUP
AKKAYA (Devamla) – Sataşırım, burada cevap verirsiniz.
EJDER
AÇIKKAPI (Elâzığ) – Burada sataşmadan konuş!
YAKUP
AKKAYA (Devamla) – Grup başkan vekilleriniz var orada. 
AYŞE
SULA KÖSEOĞLU (Trabzon) – Sataşma! Sataşma! 
YAKUP
AKKAYA (Devamla) – En azından, burada sizin başınızda olan grup başkan
vekillerinize yaptığınız bir yanlış anlamadır bu. 
YILMAZ
TUNÇ (Bartın) – Konuyla ilgili konuşacaksan konuş.
YAKUP
AKKAYA (Devamla) – Beni beğenmeyebilirsiniz, benim konuşmam hoşunuza
gitmeyebilir ama ben burada hiç kimseye hakaret etmiyorum, ben sadece
düşüncelerimi söylüyorum. 
YILMAZ
TUNÇ (Bartın) – Önergeyle ilgili konuş!
YAKUP
AKKAYA (Devamla) – Evet, işte sinirlerinizin bozuk olduğu buradan belli. 
YILMAZ
TUNÇ (Bartın) – Sinirlerimiz bozuk değil. 
YAKUP
AKKAYA (Devamla) – Niye? Çünkü partinizde problem var, sinirleriniz bozuk…
OSMAN
AŞKIN BAK (Rize) – Bozuk değil ya! 
YAKUP
AKKAYA (Devamla) – Ve onun için bana buradan sataşıyorsunuz.
OSMAN
AŞKIN BAK (Rize) – Ya, 200 kişi burada. Bak, siz 5 kişisiniz ya!
YAKUP
AKKAYA (Devamla) – Ama yine teşekkür ediyorum…
OSMAN
AŞKIN BAK (Rize) – Bak, bizde 200 kişi var, sizde 5 kişi! Pardon, düzeltiyorum,
6 kişi!
YAKUP
AKKAYA (Devamla) – Yine bir yerde teşekkür ediyorum size, en azından kalkıp
üstüme yürümüyorsunuz. (AK PARTİ sıralarından gürültüler)
BAŞKAN
– Sayın milletvekilleri, lütfen efendim.
YAKUP
AKKAYA (Devamla) – Yani bununla ilgili de, bu uygarca oturmanızdan dolayı da
ayrıca teşekkür ediyorum. 
ALİM
TUNÇ (Uşak) – Hiç kimsenin burada başkasına hakaret etmeye hakkı yok. 
YAKUP
AKKAYA (Devamla) – Bu bir hakaret değil. 
ALİM
TUNÇ (Uşak) – Siz söylediğiniz için…
BAŞKAN
– Sayın milletvekilleri, lütfen laf atmayınız. 
YAKUP
AKKAYA (Devamla) – Bu hakaret değil, biliyorsunuz.
BAŞKAN
- Sayın Akkaya, siz de Genel Kurula hitap edin efendim. 
YAKUP
AKKAYA (Devamla) – Yani Sayın Bakana da aslında burada bir şey söylemek istiyorum.
Gerçekten sevdiğimiz bir bakanımız, bir politikacı ama bu tasarıda niye bu
kadar ısrar edilmesini anlayabilmiş değilim. Yani vize muafiyetinin kuralları
içinde yok bu. Siz, siyasi hayatınızda, daha önce bir partinin bildiğim
kadarıyla Genel Başkanlığını da yaptınız. Şimdi, 22 Mayısta da kongreniz var. 
GÖKCEN
ÖZDOĞAN ENÇ (Antalya) – Ekmek çıkmaz Hocam oradan sana, ekmek çıkmaz. Ekmek yok
orada, yok. 
YAKUP
AKKAYA (Devamla) – Esasen, gerçekten, daha önceki bir tecrübenizden dolayı 22
Mayıstaki kongrede de belki AKP’ye genel başkanlık ve başbakanlık için de
gerçekten sizin bu tecrübenizden dolayı da…
AYŞE
SULA KÖSEOĞLU (Trabzon) – O seni ilgilendirmez. 
OSMAN
AŞKIN BAK (Rize) – Sen kendi partine bak be! 
BAŞKAN
– Sayın Akkaya, İç Tüzük’e göre sizi konuya dönmeye, konu hakkında konuşmaya
davet ediyorum. 
YAKUP
AKKAYA (Devamla) – Şimdi, eğer bu yasa tasarısının hemen çıkmasını istiyorsanız
vallahi, hemen, beş dakikada çıkartabiliriz.
OSMAN
AŞKIN BAK (Rize) – Siz genel başkan bulun, genel başkan! 11 seçimdir
kaybediyorsunuz, genel başkan bulun! 
YAKUP
AKKAYA (Devamla) – Bununla ilgili bir sorunumuz, bir problemimiz olmaz yani biz
size katkı yapmak istiyoruz. 
Bir
de şey var: Verilen önergelerle ilgili bizim bir düşüncemiz yok çünkü biz
usulüne karşıyız bu yasal düzenlemenin. 
MUHAMMET
BALTA (Trabzon) – Süreniz bitti, süreniz. 
YAKUP
AKKAYA (Devamla) – Usulüne karşı olduğumuz için, düzenlemelerin içeriği ne
olursa olsun onun için biz buna karşıyız. 
MUHAMMET
BALTA (Trabzon) – Son on saniye.
YAKUP
AKKAYA (Devamla) – Çünkü, biz bu yasanın İŞKUR üzerinden organize edilmesini en
başından beri savunduk. Doğal olarak özel istihdam büroları üzerinden kiralık
işçilik düzenlemesinin doğru olmadığını düşünüyoruz. 
Hepinize
tekrar sevgi ve saygılarımı sunuyorum. Bana hakaret eden arkadaşlarıma da o
sözlerini aynen iade ediyorum.
Teşekkür
ediyorum. (CHP sıralarından alkışlar) 
BAYRAM
ÖZÇELİK (Burdur) – Önergeyi anlatamadın.
BAŞKAN
– Teşekkür ederim Sayın Akkaya. 
Önergeyi
oylarınıza sunuyorum… 
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talebimiz var.
BAŞKAN
– Bir yoklama talebi vardır. Yoklama talebinin gereğini yerine getireceğim. 
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın Irgat,
Sayın Aydoğan, Sayın Acar Başaran, Sayın Özgökçe Ertan, Sayın Çelik Özkan,
Sayın Becerekli, Sayın Gülser Yıldırım, Sayın Geveri, Sayın Zeydan, Sayın
Öcalan, Sayın Kaya, Sayın Gaydalı, Sayın Yıldırım, Sayın Doğan, Sayın Dora…
OSMAN
AŞKIN BAK (Rize) – Efendim, 19 kişi, 1 kişiyi okumadınız. 
MAHMUT
TOĞRUL (Gaziantep) – 20 kişiyiz. 
OSMAN
AŞKIN BAK (Rize) – Hayır, Yiğitalp’i okumadınız efendim.
BAŞKAN
– 19, Sayın Yiğitalp ayağa kalkmadı efendim.
ÇAĞLAR
DEMİREL (Diyarbakır) – Yiğitalp kalkmıştı Başkan. 
BAŞKAN
– Sayın Yiğitalp, ayağa kalkarsanız sayacağım. Sayın Yiğitalp, bakın, Sayın
Irgat’ı saydım, siz oturuyordunuz, dolayısıyla sizden sonra Aydoğan’a geçtim. 
OSMAN
AŞKIN BAK (Rize) – Oturuyordu. Evet, 19 olur. Bravo!
SİBEL
YİĞİTALP (Diyarbakır) – Ayaktaydım Başkanım.
BAŞKAN
– Hayır efendim, hayır ben dikkatle sayıyorum. Lütfen, hiç kimse oturmayacak.
(AK PARTİ sıralarından “Bravo” sesleri, alkışlar) 
Sayı
20’yi bulmuştur. 
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. (AKP sıralarından alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
OSMAN
AŞKIN BAK (Rize) – Bravo grup, bravo!
HAYDAR
AKAR (Kocaeli) – Sayın Bakan, AKP Grubu mesai talep ediyor. Mesai talep ediyor
arkadaşlarınız. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Veririz, veririz.
HAYDAR
AKAR (Kocaeli) – Çalışma ve Sosyal Güvenlik Bakanısınız, böyle çalışma olmaz
ki! 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Mesai var.
HAYDAR
AKAR (Kocaeli) – Nasıl koruyacaksınız işçinin haklarını?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Size istirahat verelim. 
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 7’nci maddesiyle değiştirilmesi öngörülen
4904 sayılı Kanun’un 17’nci maddesinin birinci fıkrasının (a) bendinde yer alan
“gerçek kişiler ile” ibaresinin metinden çıkarılmasını, (f) bendinde yer alan
“yirmi” ibaresinin “yüz” ikinci fıkrasında yer alan "onbeş"
ibaresinin "otuz" olarak değiştirilmesini, birinci fıkranın sonuna
aşağıdaki (g) bendinin eklenmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları
“g)
Vergi ve SGK prim borcu olmaması”
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz efendim.
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Gerekçeyi okutuyorum:
Gerekçe:
Özel
istihdam bürolarının tüzel kişi şeklinde kurulmasıyla kurumsal yapıda hizmet
vermelerinin güveni artıracağı, teminatın asgari ücretin 100 katı teminat
istenmesiyle rastgele istihdam bürosu açılmasının önüne geçilmesi, izin
süresinin bitiminden sonra süre uzatımında izin süresinin bitiminden önceki on
beş günlük başvuru süresinin yeterli olmayacağı.
BAŞKAN
– Önergeyi oylarınıza sunuyorum… 
III. YOKLAMA
(HDP
sıralarından bir grup milletvekili ayağa kalktı)
MAHMUT
TOĞRUL (Gaziantep) – Yoklama istiyoruz Sayın Başkan.
BAŞKAN
– Yoklama talebi mi var?
TÜLAY
KAYNARCA (İstanbul) – Ama olmaz Sayın Başkan. Az önce yapıldı.
MAHMUT
TOĞRUL (Gaziantep) – Olur, olur. 
GÖKCEN
ÖZDOĞAN ENÇ (Antalya) – Başkanım, İç Tüzük suistimal ediliyor. 
MAHMUT
TOĞRUL (Gaziantep) – İç Tüzük hakkımızı kullanmayalım mı? 
TÜLAY
KAYNARCA (İstanbul) – Öyle bir hak yok.
MAHMUT
TOĞRUL(Gaziantep) – Var.
TÜLAY
KAYNARCA (İstanbul) – İki dakika önce oldu. 
MAHMUT
TOĞRUL (Gaziantep) – Olabilir iki dakika. Her maddede hakkımız var. 
TÜLAY
KAYNARCA (İstanbul) – Böyle bir hak yok.
BAŞKAN
– Sayın Toğrul, Sayın Kerestecioğlu Demir, Sayın Demirel, Sayın Taşdemir, Sayın
Acar Başaran, Sayın Aydoğan, Sayın Yiğitalp, Sayın Irgat, Sayın Çelik Özkan,
Sayın Özgökçe Ertan, Sayın Geveri, Sayın Yıldırım, Sayın Becerekli, Sayın Kaya,
Sayın Öcalan, Sayın Zeydan, Sayın Gaydalı, Sayın Yıldırım, Sayın Doğan, Sayın Dora.
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. (AK PARTİ sıralarından alkışlar) 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 7’nci maddesiyle değiştirilen 4904 sayılı Kanun’un 17’nci
maddesinin üçüncü fıkrasının son cümlesinde yer alan "on katına"
ibaresinin "yirmi katına" olarak değiştirilmesini; on üçüncü
fıkrasının birinci cümlesinden sonra gelmek üzere aşağıdaki cümlenin
eklenmesini arz ve teklif ederiz.
Mehmet
Naci Bostancı (Amasya) ve arkadaşları
"4857
sayılı Kanunun 7 nci maddesinin ikinci fıkrasının (f) bendi uyarınca Kuruma
yapılan şikayet bildirimleri incelenmek üzere İş Teftiş Kurulu Başkanlığına
iletilir."
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Takdire bırakıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz. 
RAMAZAN
CAN (Kırıkkale) – Gerekçe...
BAŞKAN
– Gerekçeyi okutuyorum:
Gerekçe:
Geçici
iş ilişkisi kuracak özel istihdam bürolarının daha kurumsallaşmış firmalardan
seçilmesini ve işçi alacaklarının güvence altına alınmasını teminen, geçici iş
ilişkisi kurulabilmesi için ibraz edilmesi gereken 200 katı tutarında teminat
miktarı Bakan tarafından 20 katı oranında artırılabilecektir.
4857
sayılı Kanun’un 7’nci maddesinin ikinci fıkrasının (f) bendi gereğince
yapılacak şikâyetler Bakanlık İş Teftiş Kurulu Başkanlığı tarafından
incelenecektir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Maddeyle
ilgili Komisyonun bir redaksiyon talebi vardır.
Buyurun
Sayın Başkan.
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) – Sayın
Başkanım, madde üzerinde teknik bir düzeltme talebimiz vardır. Anlatım
bozukluğu olmaması için tasarının çerçeve 7’nci maddesinde yer alan 4904 sayılı
Kanunun 17’nci maddesinin üçüncü fıkrasında geçen “çıkarılmasına” ibaresinin
“artırılmasına” şeklinde değiştirilmesini arz ediyoruz.
BAŞKAN
– Kabul edilen önerge ve Komisyonun redaksiyonu doğrultusunda maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
8’inci
madde üzerinde ikisi aynı mahiyette olmak üzere toplam dört önerge vardır,
önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 8’inci maddesi ile değiştirilmesi öngörülen
4904 sayılı Kanun’un 18’inci maddesinin birinci fıkrasına aşağıdaki bendin
eklenmesini arz ve teklif ederiz.
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Nuri
Okutan Ahmet Selim Yurdakul
 İstanbul Isparta Antalya
 Mustafa Kalaycı Ruhi
Ersoy
 Konya Osmaniye
“k)
İşe yerleştirdiklerinden doğrudan ya da dolaylı olarak ücret alması veya
menfaat sağlaması"
Türkiye Büyük
Millet Meclisi Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 8’inci maddesi ile değiştirilen 4904 sayılı Kanun’un 18’inci
maddesine dördüncü fıkrasından sonra gelmek üzere aşağı fıkranın eklenmesini,
diğer fıkraların buna göre teselsül ettirilmesini arz ve teklif ederiz.
 Mehmet Naci Bostancı Ramazan
Can Fuat Köktaş
 Amasya Kırıkkale Samsun Ali
Özkaya Orhan Deligöz İmran Kılıç
 Afyonkarahisar Erzurum Kahramanmaraş
"Özel
istihdam bürosunun iflası, kapatılması, aracılık faaliyeti veya geçici iş
ilişkisi kurma yetkisinin iptali ya da işçi ücretlerinin büro tarafından
ödenmemesi hallerinde, diğer kanunlarda düzenlenen hükümlere bakılmaksızın işçi
alacakları teminattan öncelikli olarak ödenir."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum: 
Türkiye Büyük
Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı'nın 8’inci maddesinin kanun metninden
çıkarılmasını arz ve teklif ederiz.
Saygılarımızla.
 Yakup Akkaya Şenal
Sarıhan Ali Yiğit
 İstanbul Ankara İzmir
 Tur Yıldız Biçer Musa
Çam Çetin Arık
 Manisa İzmir Kayseri
 Ünal Demirtaş 
 Zonguldak
Aynı
mahiyetteki diğer önergenin imza sahipleri: 
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Sibel Yiğitalp Nursel
Aydoğan Bedia Özgökçe Ertan
 Diyarbakır Diyarbakır Van
BAŞKAN
– Aynı mahiyetteki önergelere Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz efendim. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Aynı mahiyetteki önergeler hakkında konuşmak isteyen Bedia Özgökçe Ertan, Van
milletvekili. (HDP sıralarından alkışlar) 
Buyurunuz
Sayın Özgökçe Ertan.
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Genel
Kurulu saygıyla selamlıyorum. Herkese iyi akşamlar.
Görüşülmekte
olan tasarının 8’inci maddesi üzerine grubumun verdiği öneri üzerine söz aldım.
Değerli
milletvekilleri, kuşkusuz, neoliberal politikaların benimsenmeye başlandığı
1980’li yılların sonrasından beri iş başına gelen bütün siyasal iktidarlar
sermayeyle kol kola girerek emekçilerin haklarına yönelik derin saldırılarda
bulunmuştur. Ancak, hiçbir iktidar döneminde çalışanların kazanılmış hakları on
dört yıllık AKP iktidarları döneminde olduğu kadar gasbedilmemiştir. AKP
Hükûmeti, hazırladığı kanun tasarılarıyla, sosyal hakların esamesinin
okunmadığı çalışma ortamları yaratmanın yanı sıra, işçileri çalıştırmak adına
âdeta ölüme göndermektedir. 
Daha
iki gün önce İşçi Sağlığı ve İş Güvenliği Meclisi ocak ve nisan ayları
arasındaki iş cinayetleri istatistiklerini açıkladı. Bu istatistiklere göre,
ocak ayında en az 115 işçi, şubat ayında en az 143 işçi, mart ayında en az 160
işçi, nisan ayında ise en az 168 işçi yaşamını yitirdi yani 2016 yılının ilk
dört ayında en az 586 işçi iş cinayetine kurban gitti. Türkiye’nin bu
performansı en çok iş cinayetinin yaşandığı ilk dört ay olarak da tarihe geçmiş
oldu.
Değerli
milletvekilleri, iş cinayeti karnesi bu denli ciddi boyutlara ulaşan devlet,
sermayenin çıkarı uğruna emekçilerin ölmesini önleyecek politikalar geliştirmek
yerine, her gün, tıpkı tartıştığımız bu kanun tasarısında olduğu gibi, emek
sömürüsünü derinleştirmeye devam etmektedir. Tasarıya göre, iş güvenliği
açısından acil olan işlerde ve üretimi etkileyen zorlayıcı durumlarda da özel
istihdam büroları aracılığıyla işçiler kiralanabilecektir. Bu düzenleme işçi
sağlığı ve iş güvenliğini tehdit etmekten başka bir işe yaramayacaktır. 
Bildiğiniz
üzere, 6331 sayılı İş Sağlığı ve Güvenliği Kanunu’na göre tehlikeli ve çok
tehlikeli işlerde iş sağlığı ve güvenliği eğitimi almamış, mesleki yeterliliği
bulunmayan işçilerin çalışmasına izin verilmemektedir. Her ne kadar bu tasarıda
6331’in hükümlerinin uygulanacağı belirtilse de son dönemdeki bütün kanunlarda
olduğu gibi burada da konu oldukça muğlak bırakılmıştır. Sadece işverenin
geçici iş ilişkisiyle çalışan işçileri de iş sağlığı ve güvenliği açısından
eğitmekle yükümlü olduğu belirtilmiştir. Ancak, acilen ihtiyaç duyulduğu için
gerçekleşecek geçici bir istihdamda işçiler hangi arada ve nasıl eğitilecek?
Zaten yeterli denetim olmadığı için her gün işçiler ölüyorken, riskin yoğun
olduğu durumlarda bile işçi sağlığını tamamen özel istihdam bürolarına ve
sermayeye teslim etmek Hükûmetin hatalarından hiçbir şekilde ders almadığını
açıkça ortaya koymaktadır. İş güvencesi sağlanmadığı ve esnek çalışma
sınırlandırılmadığı sürece iş cinayetleri maalesef devam edecektir. Esnekliği
ve güvencesizliği teşvik eden bu tasarı kesinleştiği takdirde, kiralık işçiler,
işçi sağlığı ve iş güvenliği uygulamalarından yararlanamayacak; ağır, tehlikeli
ve ölümcül risklerle karşı karşıya kalacaklardır. Tamamen sermaye sahiplerinin
çıkarları için insanlık onuruna aykırı olan bu tasarıyla emekçilerin yaşam ve
çalışma şartları daha da kötüye gidecektir. 
Son
olarak, herkesin insanca çalışıp insanca yaşayacağı koşulları yaratma
mücadelesi veren bir partinin temsilcileri olarak kölelik düzeni kurmayı
amaçlayan bu tasarıya karşı olduğumuzu belirtmek istiyorum. Hükûmet sermayenin
taleplerini karşılama çabalarını bir kenara bırakıp işçinin, emekçinin taleplerini
dikkate almalı ve bu tasarıdan vazgeçmelidir. Kölelik yasasına hayır diyoruz. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Özgökçe Ertan.
Aynı
mahiyetteki diğer önerge hakkında Zonguldak Milletvekili Ünal Demirtaş
konuşacak.
Buyurunuz
Sayın Demirtaş. (CHP sıralarından alkışlar)
ÜNAL
DEMİRTAŞ (Zonguldak) – Teşekkür ederim Sayın Başkan.
Değerli
milletvekilleri, bu maddeyle bu kanun hükümlerine aykırı davranan özel istihdam
bürolarına verilecek idari para cezaları düzenlenmiştir. Alt komisyon
çalışmaları sırasında da özellikle bu noktada itirazlarımız olmuştu. Bu idari
para cezalarının, rakamlara baktığımızda, özel istihdam bürolarının yasa dışı
davranmasına engel olmaktan, caydırıcılıktan uzak olduğunu görüyoruz. Bu
sebeple, bu cezaların caydırıcı olacak şekilde artırılmasını önermiştik ama
maalesef bu durum gerçekleşmedi. 
Değerli
milletvekilleri, Sayın Çalışma Bakanı diyor ki: “Bu yasayla kayıt dışı çalışan
işçileri kayıt içine alacağız.” Güzel bir amaç, doğru bir amaç. Bu hedefe
herhangi bir diyeceğimiz yok. Biz de zaten parti olarak bunu savunuyoruz, kayıt
dışı işçilerin kayıt içine alınması gerektiğini ifade ediyoruz ama bakın,
Türkiye’deki kayıt dışı oranına baktığımızda işçilerin, TÜİK verilerine göre, yüzde
31,8’i kayıt dışı çalışıyor. Yani bu rakama baktığımızda 4 milyon 200 bin
civarında işçimiz kayıt dışı çalışıyor. Yani toplam istihdam piyasasına
baktığımızda 18 milyon çalışanın rakamları bu düzeyde. 
Bu
kayıt dışı çalışmaların da büyük bir çoğunluğu tarım sektöründe oluyor. Peki,
bunu nasıl kayıt içine alacağız? Bu tasarıda bu var mı? İnanın tasarıyı
defalarca okudum, satır satır okudum. Bu tasarıda bu yok; bu tasarıda mevcut
hâliyle kayıt dışılığı önlemenin ihtimali yok, imkânı yok. Üstelik bu tasarıyla
birlikte “Kayıt dışılığı kayıt içine alacağız.” derken kayıt içindeki işçilerin
haklarında da yok edilme durumu söz konusu. En az 6 milyon işçi bu yasayla,
4857 sayılı Yasa’nın kapsamı dışına çıkacaktır. 
Burasını
çok önemsiyorum, bakın, kayıt dışılıkla mücadele etmek isterseniz öncelikle
müfettiş sayısını artırmanız gerekiyor. Bakın, Çalışma Bakanlığının müfettiş
sayısı ne kadar? Şu anda bizim elimizdeki verilere göre 1.530. Peki, bunların
ne kadarı sosyal müfettiş? Yani, iş güvenliğinin dışında iş yerinin çalışma
koşullarını denetliyor 800 müfettiş. 800 müfettişle 1 milyon 750 bin iş yerini
denetlemek için bile yedi yıl gerekiyor arkadaşlar yani hepsini, 1 milyon 700
bin iş yerini denetleyebilmesi için bu 800 müfettişin yedi yıl geçirmesi
gerekiyor. Dolayısıyla, daha zaten kayıt içindeki iş yerlerini
denetleyemiyorsunuz ama diyorsunuz ki: “Biz bu yasayla kayıt dışını kayıt içine
alacağız.” Mümkün değil.
Öte
yandan, iktidarınız boyunca on dört yıl geçmiş, ne yapılmış kayıt dışını kayıt
içine alabilmek için? Bazı iyileşmeler var ama yeterli değil. Çok yüksek bir
oran. Biz, bu vesileyle bunun bir “Dostlar alışverişte görsün.” mantığı
olduğunu düşünüyoruz. 
Değerli
milletvekilleri, yine bu kanun tasarısına göre geçici iş ilişkisi kurulmasının
kapsamı dışında bulunan iki sektör var: Biri madencilik iş kolu, diğeri de kamu
iş yerleri. Bu düzenlemede, bu hâliyle sınırlandırmalar oldukça yetersizdir.
Bakın, burada en önemli husus iş sağlığı ve iş güvenliğidir. Bakın, on dört
yıllık iktidarınız döneminde 17 bin işçi iş kazalarında yaşamını yitirdi, 70
bin işçi de iş göremez hâle geldi. Bunun en büyük sebebi nedir? Taşeronlaşmadır
arkadaşlar yani taşeron cumhuriyetine dönmesi nedeniyle iş kazalarında patlama
olmuştur.
Şimdi,
özel istihdam bürolarıysa taşeronun taşeronu olacak nitelikte bir yapıya sahip
çünkü özel istihdam bürosunun işçisini hem alt taşerona hem de asıl işverene
kiraya verebiliyor, kanunda bir sınırlandırma yok. Bu konudaki uyarılarımızı
yaptık ama dikkate alınmadı. Dolayısıyla, bu şekilde bir düzenlemeyle, zaten iş
güvenliği kültürü olmayan ülkemizde daha fazla iş kazalarına yol açacak bir
durum olacaktır. Bu şekilde daha çok işçi ölecektir, daha çok işçi sakat
kalacaktır yani bu şekilde, tasarı, iş cinayetlerine davetiye çıkaracaktır.
Bundan doğan işçi ölümlerinden dolayı vebal altında kalırsınız diye
düşünüyorum.
Değerli
milletvekilleri, iktidar milletvekilleri; işçinin canına okuyacak bu tasarıdan
vazgeçin.
Hepinize
en içten sevgi ve saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Demirtaş. 
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan İş Kanunu ile Türkiye İş Kurumu Kanununda Değişiklik Yapılmasına Dair
Kanun Tasarısı’nın 8’inci maddesiyle değiştirilen 4904 sayılı Kanun’un 18’inci
maddesine dördüncü fıkrasından sonra gelmek üzere aşağıdaki fıkranın
eklenmesini, diğer fıkraların buna göre teselsül ettirilmesini arz ve teklif
ederiz.
Mehmet Naci Bostancı
(Amasya) ve arkadaşları
“Özel
istihdam bürosunun iflası, kapatılması, aracılık faaliyeti veya geçici iş
ilişkisi kurma yetkisinin iptali ya da işçi ücretlerinin büro tarafından
ödenmemesi hallerinde, diğer kanunlarda düzenlenen hükümlere bakılmaksızın işçi
alacakları teminattan öncelikli olarak ödenir."
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Takdire bırakıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılıyoruz.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe

Özel
istihdam bürolarının yetkisinin iptali, büronun iflası ya da kapatılması
hâlleriyle işçi ücretlerinin İş Kanunu’nda belirtilen sürelerde ödenmemesi
durumunda işçi ücretlerinin korunması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 8’inci maddesiyle değiştirilmesi öngörülen
4904 sayılı Kanun’un 18’inci maddesinin birinci fıkrasına aşağıdaki bendin
eklenmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları
“k)
İşe yerleştirdiklerinden doğrudan ya da dolaylı olarak ücret alması veya
menfaat sağlaması"
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz efendim. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz.
KADİR
KOÇDEMİR (Bursa) – Gerekçe…
BAŞKAN
– Gerekçeyi okutuyorum:
Gerekçe:
Kamu
kurumlarına hizmet satın alma yoluyla hizmet veren kimi gerçek ve tüzel
kişilerin, çalıştırdıkları kişilerin ücretlerinden daha sonraki süreçlerde bir
miktar ücret alması göz önünde tutularak, bu tür eylemlerin ağır yaptırımlar
öngörülerek önlenmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 8’inci madde kabul edilmiştir. 
9’uncu
madde üzerinde ikisi aynı mahiyette olmak üzere toplam üç önerge vardır. 
Okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 9’uncu maddesiyle değiştirilmesi öngörülen
4904 sayılı Kanun’un 19’uncu maddesinin üçüncü fıkrasına aşağıdaki cümlenin
eklenmesini arz ve teklif ederiz.
 Kamil Aydın Zihni
Açba Fahrettin Oğuz Tor
 Erzurum Sakarya
 Kahramanmaraş
 İsmail Faruk Aksu  Mehmet
Necmettin Ahrazoğlu Ahmet Selim Yurdakul 
 İstanbul Hatay Antalya
 Mustafa Kalaycı Ruhi
Ersoy Arzu Erdem
 Konya  Osmaniye İstanbul
"Kullanılmasının tespit edilmesi halinde bu Kanunun
20 nci maddesinin birinci fıkrasının (k) bendi hükmü saklı kalmak kaydıyla,
birinci defa yazılı olarak uyarılır, tekerrürü halinde izni iptal edilir."
BAŞKAN – Şimdi
okutacağım iki önerge aynı mahiyette bulunduğundan önergeleri birlikte işleme
alacağım, talepleri hâlinde önerge sahiplerine ayrı ayrı söz vereceğim veya
gerekçelerini okutacağım. 
Şimdi aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı'nın 9’uncu maddesinin kanun metninden
çıkarılmasını arz ve teklif ederiz. 
Saygılarımızla.
 Yakup Akkaya Şenal
Sarıhan Ali Yiğit
 İstanbul Ankara İzmir
 Tur Yıldız Biçer Musa
Çam Çetin Arık
 Manisa İzmir Kayseri
 Necati Yılmaz Ünal
Demirtaş
 Ankara  Zonguldak
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Sibel Yiğitalp  Ziya
Pir Gülser Yıldırım
 Diyarbakır Diyarbakır Mardin
 Nursel
Aydoğan
 Diyarbakır
BAŞKAN
– Aynı mahiyetteki önergelere Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz efendim. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılamıyoruz Sayın
Başkan.
BAŞKAN
– Aynı mahiyetteki önergeler hakkında konuşmak isteyen sayın milletvekillerine
söz vereceğim.
Şimdi,
Mardin Milletvekili Gülser Yıldırım konuşacak.
Buyurun
Sayın Yıldırım. (HDP sıralarından alkışlar)
GÜLSER
YILDIRIM (Mardin) – Sayın Başkanım, değerli milletvekilleri; 170 sıra sayılı
tasarıyla ilgili söz almış bulunmaktayım.
Bu
tasarıyla, özellikle gençlerin iş tecrübesi kazanmasına, uzun dönemli
işsizlerin işsizlikten kurtulmasına ve iş gücü piyasasının dışında kalmış
olanların motivasyonlarının artırılmasına katkı sağlayacağı iddia ediliyor.
Oysa bu cilalı ve süslenmiş cümleler baştan aşağıya koca bir yalan ve
aldatmacadan ibarettir. 
Bugün
ekonomik verilere baktığımızda, Türkiye'nin ihracatı geriliyor, yabancı sermaye
çıkışı hızlanıyor, kamu ve özel sektörün zamanında dövizle alınan ve ekonominin
yarısı büyüklüğüne ulaşan borçlarını ödemesi zorlaşıyor ve tüm bunların sonucu
olarak, ekonomik güven endeksi de en düşük seviyelerde seyrediyor. 
İşte,
AKP, içine düştüğü bu darboğazdan kurtulmak için de kiralık işçi yasasını
devreye sokmak istiyor. Savaş hâlinden kaynaklı insanları evinden, kentinden
göç ettireceksin, yedek işsizlik kadrosunu dolduracaksın, sendikal örgütlenmeyi
engellemek için elinden geleni ardına koymayacaksın, sonra da “çözüm” adı
altında işçiye, emekçiye köleliği dayatacaksın. 
Bakın,
bu tasarı özünde nedir? Bu tasarı, işçinin sömürülmesidir, güvencesiz bir
yaşama mahkûm edilmesidir, kıdem tazminatı ve yıllık ücretli izin hakkının
gasbıdır, emekli olmamasıdır, düşük ücretle çalıştırılmasıdır ve en vahimi de
iş cinayetlerinin açıkça desteklenmesidir. Bu tasarı, sermayedarların ve para
babalarının kârına kâr katmak ve onu korumak adına işçiye ve emekçiye karşı
yapılmış açıkça bir darbedir. Biliyoruz ki ekonomik değerin tek kaynağı
emektir. Bizim düşüncemiz, inancımız ve vicdanımız da bu emeği ortaya koyanlardan
yanadır. Bu tasarıyı karşımıza çıkaranların ve buna onay verecek olanların
emekçilerin ve işçinin değil, açıkça patronların, para babalarının yanında
olduğu bilinmelidir. İşçiyi para babalarına peşkeş çeken bu tasarı, zengini
fakirin sırtında daha da devleştirmesidir. Bu mudur sizin “Hak üstündür.”
dediğiniz adalet anlayışınız? 
Bakınız,
Türkiye, ILO’nun 87 sayılı Örgütlenme Özgürlüğü Sözleşmesi’ni imzalamıştır ve
bu nedenle, toplu sözleşme veya çalışma koşullarına dair bir mevzuat
değişikliğinde işçi ve işveren örgütleriyle tam ve detaylı bir danışma yürütmek
zorundadır. Ancak, kendi Anayasa’sını tanımayan darbe hükûmetinin uluslararası
sözleşmelere bağlı kalması da beklenemez. Daha iki gün önce İzmir’de sizlerin
kiralık işçi yasasına karşı demokratik tepkilerini ortaya koymak isterken
güvenlik güçleri tarafından müdahaleye maruz kalıyor ve yöneticisinden işçisine
gözaltına alınıyorlar. Nasıl ki buradan “kamu güvenliği” adı altında ölüm,
katliam ve yıkım yasalarını çıkardıysanız ve bunu da halkın canı ve malını
korumak olarak halka yutturmaya çalıştıysanız, şimdi de işçinin kölelik ve
güvensizlik yasasını daha fazla istihdam yasası olarak topluma yutturmaya
çalışıyorsunuz. 
Kürt
siyasetine yapmaya çalıştığınız darbenin işçiye yapmak istediğiniz darbeden bağımsız
olmadığını biliyoruz. Bütün bu yapılanlar AKP iktidarının nasıl bir
diktatörlüğe gittiğinin göstergesidir. 
Son
olarak, bizler, özel istihdam büroları varlığına koşulsuz karşı olduğumuzu ve
bu işçi kıyımını esas alan tasarının bir an önce geri çekilmesi gerektiğini
söylüyor, kiralık işçi yasasına bir kez daha buradan hayır diyoruz. (HDP
sıralarından alkışlar) 
BAŞKAN
– Teşekkür ederim Sayın Yıldırım. 
Aynı
mahiyetteki diğer önerge hakkında Necati Yılmaz, Ankara Milletvekili…
Buyurunuz
Sayın Yılmaz. (CHP sıralarından alkışlar) 
NECATİ
YILMAZ (Ankara) – Sayın Başkan, Sayın Divan, sayın milletvekilleri,
Meclisimizin ve basınımızın değerli emekçileri; hepinizi saygıyla selamlıyorum.

Bu
6 Mayıs gününde, tam demokrasi, tam bağımsızlık şiarıyla idam sehpasına yürüyen
3 fidanı buradan saygıyla anıyorum. 
Kamuoyunda
kiralık işçilik olarak algılanan düzenlemeye ilişkin tasarı hakkında söz almış
bulunuyorum. Bu tasarı, öncelikle, muhalefet şerhimizde belirttiğimiz üzere,
uluslararası sözleşmelere ve kriterlere açıkça aykırıdır, neoliberal
politikaların emeğe bakışının ideolojik olarak net bir yansımasıdır. Hükûmetin
bu tasarının lehinde, gerekçede veya Komisyonda ileri sürdüğü görüşlerin
hiçbirinin gerçekçiliği ve inandırıcılığı yoktur. Bu tasarı emek mücadelesinin
bugüne değin ortaya çıkardığı kazanımların tamamının zaman içerisinde
tasfiyesini amaçlamaktadır. 
Bu
nedenle, ne tasarının hazırlanmasında ne de Komisyondaki tartışma süreçlerinde
sendikaların görüşleri alınmamış, itirazları da dinlenmemiştir. Hatta, bu
tasarıya itiraz ettiklerine dair seslerini size duyurmak için Meclisin kapısı
önünde DİSK’in çalışanlarının yapmak istediği basın açıklaması dahi izin
görmemiştir, kabul edilmemiştir. Türkiye’nin içinden geçtiği darbe ve
olağanüstü yönetim sürecine denk düşen şekilde polis önlemleriyle bu açıklama
engellenmiştir. 12 Eylülün sokak görüntülerini hatırlatır gibi Meclisin etrafı
TOMA’larla ve polis ordusuyla çevrilmiştir. Oysaki o işçiler, buraya Meclisi
işgale değil, seslerini size duyurmaya gelmişlerdi.
Sayın
milletvekilleri, AKP’nin Türkiye’yi bir kaos içerisinde yönetme politikası
artık afişe olmuştur. On üç yıllık uygulamalarıyla toplumsal barışımızı yok
eden AKP, bu tasarıyla da çalışma barışımızın tümüyle ortadan kaldırılmasını
amaçlamaktadır. Bu, bir dayatma tasarısıdır. Bu tasarı üzerinde bir toplumsal
mutabakat yoktur. Bu tasarıyla köle ticareti geri getiriliyor,
meşrulaştırılıyor, kurumsallaştırılıyor. Bu tasarıyla; iş güvencesi ortadan
kaldırılıyor, gelir, yıllık izin hakları yok ediliyor, emeklilik ve sağlık
hakları fiilen kullanılamaz hâle getiriliyor, ihbar ve kıdem tazminatları
ortadan kaldırılıyor, 7 milyon işçi yani istihdamın yarısı kölelik büroları
aracılığıyla güvencesiz kılınıyor; kural dışı, güvencesiz ve esnek çalışma
biçimi kural hâline getiriliyor; işverenlerin işten çıkarma maliyetleri
düşürülüyor, böylelikle işçileri kullanıp kapı önüne bırakmalarının önü
açılıyor; işverene daha ucuz iş gücü temini imkânı sağlanıyor, böylelikle
kadrolu çalışanların sayısının azaltılması ve kazanımlarının da yok edilmesi
teşvik ediliyor.
Sayın
milletvekilleri, ülkeyi 12 Eylülün ruhuyla yöneten AKP, bu tasarıyla sendikal
örgütlenmeyi daha da güçsüzleştirmeyi amaçlıyor. Yine bu tasarıyla, İŞKUR,
zamanla sorumluluklarını üzerinden atarak işlevsiz bir hâle getirilmeye ve
sosyal devlet ilkesinin içi boşaltılmaya çalışılmaktadır.
Sayın
milletvekilleri, bu sistemle, iddia edildiği gibi, tarım işçilerinin ve ev
işçilerinin sorununa çare bulunamaz. Sorunların çözülmesinin yolu bu kesimdeki
istihdamın kayıt altına alınması, İŞKUR ve Çalışma Bakanlığının daha etkin
çalışmasıdır. Yine, bu tasarıyla iddia edildiği gibi, kadının çalışma hayatına
katılımı da sağlanamaz, tam tersine, engellenmektedir; kadın çalışırken dahi
eve hapsedilmek istenmektedir. Kadının çalışma hayatına, sosyal hayata daha
güçlü ve etkili katılımını sağlamanın yöntemleri elbette bulunmalıdır ve
aranmalıdır; özellikle de başta çalışan kadınlarımız olmak üzere,
çalışanlarımızın kreş ihtiyacı en kısa zamanda karşılanmalıdır. Bu tasarı
çalışma hayatını tam bir belirsizlik ve kaos ortamına dönüştürmektedir, çalışan
işçi, çalıştığı iş yeri, işvereni, çalışma koşulları, ücreti, ne kadar
çalışacağıyla ilgili tam bir bilinmezliğe itilmektedir.
Sayın
milletvekilleri, emek en yüce değerdir. Emek, insanın kişiliğinin ve onurunun
parçasıdır. Bu nedenle, emeği pazara çıkaran, insanı ve emeğini bir metaya
dönüştürüp alınıp satılmasına olanak tanıyan bu tasarıyı hukuki de bulmuyoruz,
ahlaki de bulmuyoruz. Döneminizde çalışma hayatında yoğunlukla uygulanan dayıbaşılık
sistemini kurumsallaştıracak bu tasarıyı da reddediyoruz.
Sayın
milletvekilleri, AKP’lilere şunu hatırlatmak isterim: İlk kiralık işçi
uygulaması Nazi Almanyası’nda görüldü. Onların akıbetini de sizlere
hatırlatıyoruz. 
Genel
kurulu saygıyla selamlıyorum arkadaşlar. (CHP sıralarından alkışlar)
BAŞKAN
– Teşekkür ederim Sayın Yılmaz.
III. YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talebimiz olacak. 
BAŞKAN
– Evet, bir yoklama talebi vardır. Önce bu talebi alacağım, ondan sonra yoklama
işlemini gerçekleştireceğim. 
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın Acar
Başaran, Sayın Yiğitalp, Sayın Aydoğan, Sayın Irgat, Sayın Çelik Özkan, Sayın
Özgökçe Ertan, Sayın Yıldırım, Sayın Gaydalı, Sayın Becerekli, Sayın Gülser
Yıldırım, Sayın Zeydan, Sayın Öcalan, Sayın Kaya, Sayın Dora, Sayın Geveri,
Sayın Doğan.
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 9’uncu maddesiyle değiştirilmesi öngörülen
4904 sayılı Kanun’un 19’uncu maddesinin üçüncü fıkrasına aşağıdaki cümlenin
eklenmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları 
“Kullanılmasının tespit edilmesi halinde bu Kanunun 20 nci
maddesinin birinci fıkrasının (k) bendi hükmü saklı kalmak kaydıyla, birinci
defa yazılı olarak uyarılır, tekerrürü halinde izni iptal edilir.”
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılamıyoruz Sayın Başkan. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge hakkında konuşmak isteyen Mehmet Necmettin Ahrazoğlu, Hatay
Milletvekili.
Buyurunuz
Sayın Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 170 sıra
sayılı Kanun Tasarısı’nın 9’uncu maddesi hakkında verdiğimiz önergeyle ilgili
olarak Milliyetçi Hareket Partisi Grubu adına söz almış bulunuyorum. Yüce
heyetinizi saygıyla selamlıyorum. 
Değerli
milletvekilleri, 9’uncu maddeyle özel istihdam bürolarının hak ve
yükümlülüklerinden bahsedilmektedir. Esnek çalışma ve özel istihdam büroları
sisteminde işçiler genel olarak neler kaybedecektir, kısaca ben bunlardan
bahsedeceğim.
1)
Bu tasarıyla işçi kiralanmasına yasal boyut kazandırılması, işçinin emeği
ticaretin ana konusu olacaktır. İşsizlik olgusu istismar edilecek, yaygın ve
yoğun işçi simsarlığı başlayacaktır. 
2)
İş yeri kavramı belirsizleşecektir. Kiralık işçi çalıştırmayla iş yeri kavramı
ortadan kalkacaktır. Sendikal yetkinin belirlenmesinde ve toplu iş
sözleşmesinin uygulanmasında temel birim iş yeridir. İşçi, kıdem tazminatı ve
ihbar tazminatını, fazla çalışma ücretini, yıllık ücretli izin haklarını iş
yeri kavramı çerçevesinde elde etmektedir. Kiralık işçi uygulamasıyla iş yeri
kavramı belirsizleşecek, hatta ortadan kaldırılacaktır.
3)
İşçi kiralanmasının, iş yeri kavramının ortadan kaldırılmasının bir diğer
sonucu olarak sosyal güvenlik hakları da ortadan kalkacaktır. Kiraya verilen
işçi kendisini kiralayan istihdam bürosu üzerinden sigortalı yapılacak, işçinin
kaçak ve kayıt dışı çalışması ise daha da kolaylaşacaktır. Şu anda işçi ve
işveren arasındaki ikili ilişkiyle dahi çözülemeyen sigortasız çalışma, özel
istihdam bürosunun sürece katılmasıyla işçilerin sigortasız çalışmalarını
çözmek bu nedenle daha da zorlaşacaktır. Sık sık değişen işveren nedeniyle
devletin iş yeriyle denetim yapması neredeyse mümkün olmayacaktır. 
4)
Yine, işçinin iş yerinin belirsiz olması işçi sağlığı ve güvenliği önlemlerinin
de alınmasını engelleyecektir. İşçi her gün, her hafta ya da her ay farklı iş
yerlerinde çalışacağı için farklı iş kazası ve meslek hastalıkları tehdidi
altında kalacak, kiralık işçinin yaşadığı iş kazası ve meslek hastalığından
kiralandığı iş yerinin hiçbir sorumluluğu olmayacak ve işçinin sağlığı ve
güvenliği tehlikeye girecektir. Zira, günlük, haftalık, aylık iş için iş
değişiklikleri olduğunda iş sağlığı ve iş güvenliği eğitimleri yapılmayacaktır.

5:
Özel istihdam bürolarına mahkûm olan işçi için en temel sorun ise iş güvencesi
hakkının ortadan kalkması olacaktır. Kiralanan işçinin özel istihdam bürosuyla
kuracağı ilişkinin nasıl tanımlanacağı belli değildir. İş Kanunu’nun 18’inci
maddesinde, işçilerin iş güvencesi hakkını talep edebilmeleri
sınırlandırılmıştır. Buna göre, iş güvencesi hakkından yararlanmak için iş
yerinde çalışan sayısının 30 ve daha fazla olması ve işçinin en az altı aylık
kıdem alması gerekmektedir. İşçiler normal şartlarda iş yerlerinin sahibi olan
gerçek veya tüzel kişilerin işçileridir ve işçi ile işveren birbiriyle aracısız
iletişim içerisindedir. Özel istihdam bürolarıyla bu durum da ortadan
kalkacaktır. İşçilerin çalıştığı iş yeri ve iş kolu sürekli değiştiği için
sendikal hak ve özgürlüklerden yararlanamayacaktır. Ülkemizde sendikalı olmak
ve toplu sözleşme hakkından yararlanmak işçinin iş yeri ile iş koluna bağlıdır.
Geçici olarak bir işte çalışan işçinin hem çalıştığı özel istihdam bürosu hem
de kiralandığı iş yeri arasında iş kolu açısından farklılıklar olacak, bu da
işçinin sendikaya üye olmasını engelleyecektir. 
Milliyetçi
Hareket Partisi olarak, işçinin haklarının heba edilmesine göz yummayacağımızı,
bu tasarıya hayır diyeceğimizi ve bu tasarıyı kabul etmediğimizi belirtiyor,
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Ahrazoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Komisyonun
bir redaksiyon talebi vardır. 
Buyurunuz
Sayın Başkan.
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) – Sayın
Başkanım, madde üzerinde teknik bir düzeltme talebimiz vardır. Anlatım bozukluğu
olmaması için tasarının çerçeve 9’uncu maddesinde yer alan 4904 sayılı Kanun’un
19’uncu maddesinin ikinci fıkrasının sonunda geçen “saklı olmak” ibaresinin
“saklı kalmak” şeklinde değiştirilmesini arz ediyoruz.
BAŞKAN
– Teşekkür ederim Sayın Başkan.
Komisyonun
redaksiyonu doğrultusunda 9’uncu maddeyi oylarınıza sunuyorum: Kabul edenler…
Kabul etmeyenler… 9’uncu madde kabul edilmiştir.
Birleşime
yirmi dakika ara veriyorum.
Kapanma Saati : 02.13
ON BİRİNCİ OTURUM
Açılma Saati: 02.35
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 86’ncı Birleşiminin On Birinci
Oturumunu açıyorum.
170
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde. 
Hükûmet
yerinde. 
10’uncu
madde üzerinde ikisi aynı mahiyette olmak üzere toplam üç önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 10’uncu maddesiyle değiştirilmesi öngörülen
4904 sayılı Kanun’un 20’nci maddesinin birinci fıkrasının (a) bendinde yer alan
"yirmibin" ibaresinin "kırkbin", "kırkbin"
ibaresinin "seksenbin", "onbin" ibaresinin
"seksenbin", (b) bendinde yeralan "ellibin" ibaresinin
"yüzbin", "yüzbin" ibaresinin "ikiyüzbin",
“yirmibin" ibaresinin "yüzbin" olarak değiştirilmesini, (c)
bendinde yer alan "yirmibin" ibaresinin "kırkbin", (d) bendinde
yer alan "beşbin" ibaresinin "yirmibin", (e) bendinde yer
alan "bin" ibaresinin "onbin", (f) bendinde yer alan
"üçbin" ibaresinin "beşbin", (h) bendinde yer alan
"beşbin" ibaresinin "onbin", (i) bendinde yer alan
"üçbin" ibaresinin "altıbin", (j) bendinde yer alan
"yirmibin" ibaresinin "kırkbin"olarak değiştirilmesini arz
ve teklif ederiz.
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Ahmet
Selim Yurdakul Ruhi Ersoy
 İstanbul Antalya Osmaniye
 Mustafa Kalaycı  Mehmet
Parsak
 Konya Afyonkarahisar
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
yapılmasına Dair Kanun Tasarısı’nın 10’uncu maddesinin kanun metninden
çıkarılmasını arz ve teklif ederiz.
Saygılarımızla.
 Yakup Akkaya Şenal
Sarıhan Ali Yiğit
 İstanbul Ankara İzmir
 Tur Yıldız Biçer Çetin
Arık Ünal Demirtaş
 Manisa Kayseri Zonguldak
 Musa Çam Burcu
Köksal
 İzmir Ayfonkarahisar
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Nursel Aydoğan Sibel
Yiğitalp Mahmut Celadet Gaydalı
 Diyarbakır Diyarbakır Bitlis
BAŞKAN
– Aynı mahiyetteki önergelere Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU SÖZCÜSÜ LÜTFİYE İLKSEN CERİTOĞLU KURT
(Çorum) – Katılmıyoruz Sayın Başkanım. 
BAŞKAN
– Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Aynı mahiyetteki iki önerge hakkında ilk konuşmacı Mahmut Celadet Gaydalı,
Bitlis Milletvekili. (HDP sıralarından alkışlar)
Buyurunuz
Sayın Gaydalı.
MAHMUT
CELADET GAYDALI (Bitlis) – Sayın Başkan, değerli milletvekilleri; Halkların
Demokratik Partisi adına 170 sayılı Kanun Tasarısı’nın 10’uncu maddesi üzerine
söz aldım. Herkesi saygıyla selamlarım.
Değerli
milletvekilleri, işsizlik sorununa çözüm getirmesi beklenen iktidar, tam tersi
bir şekilde işçinin hak ve hukukunu hiçe sayan bir tasarı sunmaktadır. Bu
tasarıyla birlikte, AKP’nin devlet anlayışının emeği ve alın terini neoliberal
politikalarla birlikte, sermayeye kurban edişinin bir örneğini daha
görmekteyiz. Çalışma ve Sosyal Güvenlik Bakanı dünkü açıklamasında yurt
dışındaki talebelerin bu büroları kullanarak cep harçlığı çıkardığından bahsetti
ve kendisiyle çelişkiye düştü. Bizde ise işsizliğe çözüm olarak gördüğü yani
talebe ek geliriyle bu ülkede insanların aile geçindirmesini aynı kefeye
koymuştur. Yurt dışında durum: Almanya’da kiralık işçi statüsünde çalışanlar
emsal çalışanlara göre yüzde 30, Kanada’da yüzde 40 daha az ücret almaktalar;.
sendikalaşma oranları yok denilecek kadar azdır. Fransa’da kiralık işçilerin
sendikalaşma oranı yüzde 1’in altında, İtalya’da yüzde 1,7; Hollanda’da yüzde
7; Lüksemburg’da yüzde 5’tir. Özel istihdam bürolarıyla işsizliğin azalacağı
yönünde bir algı da yaratılmaya çalışılmaktadır. 2004 ile 2014 yılları arası
Avrupa Birliği işsizlik verilerine bakıldığı zaman hiçbir ilerleme olmadığı
gözlemlenmiştir. 2004 yılında Avrupa Birliği ülkelerinde yüzde 9,3 olan
işsizlik oranı 2014 yılında yüzde 10,2’ye yükselmiş, Amerika’da yüzde 5,5’ten
yüzde 6,2’ye, İngiltere’de ise yüzde 4,7’den yüzde 6,2’ye yükselmiştir. 
Yurt
dışı örneklerine bakıldığı zaman, kiralık işçi sektöründe ciddi bir tekelleşme
vardır. Dünyada 260 bine yakın özel istihdam bürosu olmasına karşın piyasanın
yüzde 45’i aralarında Adecco, Randstad, Manpower’ın olduğu 10 büyük şirketin
elindedir. 
Özel
istihdam bürolarının temel işlevi, kolay iş gücü imkânı sağlama ve iş hukukunun
işçiyi koruma ilkesini zayıflatarak, bunun yerine, işi ve işletmeyi korumayı
esas almayı sağlamaktır. Bu uygulama, işçi ve emekçilerin yıllarca süren
mücadeleyle elde ettikleri kazanımlarının ellerinden alınması anlamındadır. Bir
emekçinin en önemli haklarından biri, örgütlenme ve grev hakkıdır. Fakat
Hükûmet, işçinin elinden, başta sendika ve grev hakkı olmak üzere, kıdem
tazminatı, toplu iş sözleşmesi hakkı, iş güvenliği, yıllık izin, tazminat ve
birçok hakkı da sermayenin çıkarları doğrultusunda gasbetmektedir. Hâlihazırda işleyen
taşeron sistemiyle de birçok işçi güvencesiz, esnek, kötü ve sağlıksız
koşullarda çalıştırılmaktadır. Herhangi bir iş güvencesi olmadan ve her an
işten çıkarılma korkusuyla yaşayan emekçilere yönelik patronların elleri bu
kadar güçlüyken şimdi, bu uygulamayla, var olan kısıtlı hakları da ortadan
kaldırılmaya çalışılmaktadır. “Dayıbaşı”, “çavuş”, “işçi simsarları” olarak
bilinen ve yıllardır özellikle maden ve tarım işçilerini sömüren sistem bu
tasarıyla yasal bir hâle getirilmektedir. 
İşçi,
hak ve hukuk açısından çalıştığı iş yerine tamamen yabancılaştırılacaktır.
Sermaye sahibinin her ne koşulda olursa olsun korunmaya çalışılması, tüm
sorumluluk ve yükümlülüklerden arındırılması için her türlü mekanizma işçi
aleyhine devreye sokulacaktır. On dört yılda 17 bin işçinin ve son dört ayda
586 emekçinin iş cinayetine kurban gittiği Türkiye'de, hâlâ patronların
güçlendirilmesi iktidarın işçiye ve emekçiye verdiği değeri de yansıtmaktadır.
Değerli
milletvekilleri, bizler Halkların Demokratik Partisi olarak her zaman emeğin
yanında, işçinin ve emekçinin alın terini kapitalist yaklaşımlarla sermayeye
kurban etmeye çalışanlara da karşı olmaya devam edeceğiz. 
Son
söz olarak, allayıp pullayıp kamuoyuna kabul ettirmeye çalıştığınız bu
düzenlemenin özünün yoksulun ekmeğiyle oynamak olduğunu belirtiyor, hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Gaydalı.
Aynı
mahiyetteki önergeler hakkında ikinci konuşmacı Burcu Köksal, Afyonkarahisar
Milletvekili.
Buyurunuz
Sayın Köksal. (CHP sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; İş Kanunu ile
Türkiye İş Kurumu Kanunu’nda Değişiklik Yapılmasına Dair Kanun Tasarısı’nın
10’uncu maddesi üzerinde söz almış bulunmaktayım. 
Bugün
6 Mayıs; Deniz Gezmiş, Hüseyin İnan, Yusuf Aslan’ın ölüm yıl dönümü. 24
yaşındayken kendisini Türkiye'nin bağımsızlığına armağan etmekten onur duyan
Deniz’e inanan aslan yürekli yoldaşlarıma selam olsun.
SALİH
CORA (Trabzon) – CHP’liler niye oy verdi? CHP astı onu.
BURCU
KÖKSAL (Devamla) – Vatan, onu parsel parsel satanların değil, uğrunda
darağacına gidenlerin vatanıdır. Bunu hiçbir zaman unutmayın. (CHP sıralarından
alkışlar) 
SALİH
CORA (Trabzon) – CHP’liler astırdı onu, CHP’liler.
BURCU
KÖKSAL (Devamla) – Modern kölelik dediğimiz özel istihdam bürolarının, işçi
kiralamaları, işçileri kazanç kapısı hâline getirip işçinin emeği üzerinden
para kazanmaları, işçilerin hak ettiği ücreti alamaması; AKP yandaşı taşeron
şirketlerin işçinin, emekçinin üzerinden servetine servet katması; bozulan iş
piyasasının daha çok bozulmasına neden olacaktır.
10’uncu maddede,
özel istihdam bürolarının bu kanunda düzenlenen hükümlere aykırı davranması
hâlinde uygulamaları önlemeye yönelik cezalar öngörülmüştür. Bunlar neden
sadece parasal cezalardır? Etkin yaptırımlar uygulanması gerekirken alınması
gerekenden daha düşük miktarlarda para cezaları neden verilmiştir? Neden bu
kadar düşük miktarlarda para cezaları öngörülmüştür? Bu, tasarıdaki eksiklerden
biridir. 
Kiralık
işçilikle birlikte iş güvencesi ortadan kalkacaktır, kıdem ve ihbar tazminatı
ortadan kalkacaktır, işçinin işe iade hakkı ortadan kalkacaktır. Kural dışı,
güvencesiz ve esnek çalışma biçimleri kural hâline gelecektir. İşverenlerin
işten çıkarma maliyetleri düşecek, işçilere tabiri caizse “İşiniz bitti.” denip
kapı önüne rahatlıkla konacaktır. Emeklilik, yıllık izin ve sağlıkla ilgili
haklar ortadan kalkacaktır. Kiralık işçiler aynı işi yapan işçilere göre çok
daha düşük ücretle çalışacaktır.
Sonuç olarak,
özel istihdam büroları köle pazarlarıdır. Özel istihdam bürolarıyla geçici iş
ilişkisi oluşturulması insan ticaretidir. İnsan ticareti tarihteki en büyük
insanlık suçlarından biridir. İnsan ticaretini yasalaştıracak bu yasa tasarısı
yüzünden siz AKP’liler bize âdeta taşerona rahmet okutturacaksınız. (CHP
sıralarından alkışlar) Güzel yurdumda her gün şehit haberleri gelirken,
şehirlerde bombalar patlıyorken, millet can derdine düşmüşken sendikaların,
işçilerin ve muhalefetin çekincelerine rağmen yangından mal kaçırır gibi bu
tasarıyı geçirmeye çalışıyorsunuz. Bu tasarıyla amele pazarlarını
meşrulaştırmış ve yaygınlaştırmış olacaksınız. Kiralık işçiler iş yerinin
işçisi sayılmayacağı için iş yerinde yürürlükte olan toplu iş sözleşmesinden de
yararlanamayacaklar. 
Bakın,
taşeron işçiler ücretini alamadıklarında dava açmaları durumunda taşeron
şirketten çoğu zaman biz ücretini tahsil edemiyorduk çünkü taşeron şirketin
üzerine kayıtlı bir mal varlığı bulamıyorduk. Yargıtay kararı sayesinde kamuda
çalışan taşeron işçilerin ücretlerini çalıştıkları kamu kuruluşundan alma hakkı
sağlandı, geç de olsa oradan tahsil edebildik. 
ORHAN
DELİGÖZ (Erzurum) – Siz taşerona da karşıydınız, daha düne kadar onu
eleştiriyordunuz. 
BURCU
KÖKSAL (Devamla) – Şimdi, kiralık işçiler ücretlerini sadece özel istihdam
bürolarından alabilecekler. Bu hak mıdır, adalet midir? Kiralık işçilerin
alacakları ücretleri tahsil edememe sıkıntısı söz konusudur. Kiralık işçinin
ücretinin ödenmesinden özel istihdam büroları sorumludur ve bu özel istihdam
bürolarından işçiler eğer ücretini alamazlarsa gidebilecekleri, tahsil
edebilecekleri başka bir merci bulunmamaktadır.
YUSUF
BEYAZIT (Tokat) – Var, var, var.
BURCU
KÖKSAL (Devamla) – Tarih, bu ülkeyi taşeron cumhuriyetine çeviren, şimdi de
köleliği meşrulaştırmaya çalışan siz AKP Hükûmetini hiçbir zaman
affetmeyecektir. (CHP sıralarından alkışlar)
ORHAN
DELİGÖZ (Erzurum) – Kölelik CHP zihniyetinde var, AK PARTİ’de yok ancak CHP
zihniyetinde…
BAŞKAN
– Teşekkür ederim Sayın Köksal.
Aynı
mahiyetteki iki önergeyi oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama talebimiz var.
BAŞKAN
– Bir yoklama talebi vardır, yoklama işlemini gerçekleştireceğim.
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın
Aydoğan, Sayın Başaran, Sayın Irgat, Sayın Gaydalı, Sayın Yıldırım, Sayın
Yiğitalp, Sayın Özgökçe Ertan, Sayın Çelik Özkan, Sayın Becerekli, Sayın
Yıldırım, Sayın Kaya, Sayın Öcalan, Sayın Dora, Sayın Geveri, Sayın Doğan,
Sayın Zeydan.
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
- Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanunu’nda Değişiklik
Yapılmasına Dair Kanun Tasarısı’nın 10’uncu maddesiyle değiştirilmesi öngörülen
4904 sayılı Kanun’un 20’nci maddesinin birinci fıkrasının (a) bendinde yer alan
“yirmibin” ibaresinin “kırkbin", “kırkbin” ibaresinin
"seksenbin", "onbin" ibaresinin “seksenbin", (b)
bendinde yer alan "ellibin" ibaresinin "yüzbin",
“yüzbin" ibaresinin "ikiyüzbin", “yirmibin" ibaresinin
"yüzbin" olarak değiştirilmesini, (c) bendinde yer alan
"yirmibin" ibaresinin "kırkbin", (d) bendinde yer alan
"beşbin" ibaresinin "yirmibin", (e) bendinde yer alan
"bin" ibaresinin "onbin", (f) bendinde yer alan "üçbin"
ibaresinin "beşbin", (h) bendinde yer alan "beşbin"
ibaresinin “onbin", (i) bendinde yer alan "üçbin" ibaresinin
"altıbin", (j) bendinde yer alan "yirmibin" ibaresinin
"kırkbin" olarak değiştirilmesini arz ve teklif ederiz.
Fahrettin Oğuz Tor (Kahramanmaraş)
ve arkadaşları
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önerge hakkında konuşmak isteyen Mehmet Parsak, Afyonkarahisar Milletvekili. 
Buyurunuz
Sayın Parsak. 
MEHMET
PARSAK (Afyonkarahisar) - Aziz Türk milleti, saygıdeğer milletvekilleri; 170
sıra sayılı İş Kanunu ile Türkiye İş Kurumu Kanununda Değişiklik Yapılmasına
Dair Kanun Tasarısı'nın 10’uncu maddesine istinaden verdiğimiz önergeyle ilgili
olarak Milliyetçi Hareket Partisi Grubu adına söz almış bulunmaktayım. Bu
vesileyle Gazi Meclisi saygılarımla selamlıyorum.
Kanun
tasarısının 10’uncu maddesiyle 4904 sayılı Türkiye İş Kurumu Kanunu'nun 20’nci
maddesi değiştirilerek, izinsiz iş ve işçi bulmaya aracılık yapanlara, izinsiz
geçici iş ilişkisi düzenleyenlere, iş arayanlardan ücret alanlara, geçersiz
anlaşma düzenleyenlere, izinsiz aracılık faaliyeti yapanlara, izinsiz yurt
dışına işçi götürmek isteyenlere ve çeşitli şekillerde benzeri usulsüz ve
izinsiz iş ve işlem yapanlara idari para cezası uygulanmasına ilişkin hususlar
düzenlenmektedir.
Öncelikle
belirtmek gerekir ki Türk milletinin ve Türk işçisinin emeğini sömürenlerin,
ümit tacirliği yapanların ve ekmek davasında insanlarımızı aldatanların daha
ağır şekilde cezalandırılmaları gerekmektedir. Geçici iş ilişkisi kurma yetkisi
verilecek özel istihdam bürolarının esasında kâr amacıyla kurulmuş ticari
kurumlar olması hasebiyle 500 ve 1.000 Türk lirası gibi bir ticari kurum için
âdeta çerez parası sayılabilecek nitelikteki cezaların uygulanmasının
caydırıcılığı bulunduğu söylenemez. Bu kanun tasarısıyla öncelikle işçinin mi
yoksa parayı ve gücü elinde bulunduran şirketlerin mi korunmak istendiğinin
kararına varılması gerekmektedir. 
Kuzey
Amerika ve Avrupa'yı merkez almasına rağmen dünyanın geri kalanında da yıkıcı
etkiler yaratan 1929 dünya ekonomik bunalımı nedeniyle işsizlik hızla artmış,
işçilerin istismar edilmesi ve sömürülmesi de bu durumla paralel olarak
ilerlemiştir. "Özel istihdam bürosu" adı altında ortaya çıkan
birtakım kuruluşlar fakir ve işsiz insanları dolandırmış ve sömürmüşlerdir.
Yaşanan bu vahim olaylar nedeniyle Türkiye'de kamu dışında özel şirketlerin iş
bulmaya veya işçi çalıştırmaya aracılık etmelerinin önüne geçmek amacıyla 1933
yılında 34 sayılı Ücretli İstihdam Bürolarının Kapatılması Hakkında Sözleşme
kabul edilmiştir. Bu sözleşmeyle, işe aracılıkta kamu tekeli getirilmiş, iş
bulma büroları öncelikle farklı statülerde tasniflenmiş, üç yıllık bir geçiş
döneminden sonra ise kazanç gayesi güden iş bulma bürolarının kapatılmasına
karar verilmiştir. Elbette ki 1929'daki Büyük Buhran’ın sona ermesiyle birlikte
bu konuda yeni sözleşmeler imzalanmış ve yeni uygulamalara gidilmiştir ancak
dünya tarihinde yaşanan bu olay, ülkemiz için yeni sayılacak bu uygulamaya bir
örnek teşkil etmesi açısından dikkat çekicidir. Kanun Tasarısı’nın 10’uncu
maddesiyle belirlenen idari para cezalarının tarihte örneği yaşanan bu
sömürünün günümüzde ve ülkemizde yaşanmasını önleyebilmesinin ne derece
gerçekçi olduğu sorgulanmalıdır. Söz vermesine ve siyasi reklamlar yapmasına
rağmen taşeron işçilere kadro vadedip üç yıllık sözleşmeye razı etmeye çalışan,
memurun bile iş güvencesinin olmaması gerektiğini savunan bir Hükûmetin bu tür
durumların yaşanmasını engelleyeceğini düşünmek ne yazık ki gerçekçi değildir.
Türkiye
istatistik Kurumu verilerine göre Mart 2016 itibarıyla çalışan bir kişinin
açlık sınırının 1.737 TL, yoksulluk sınırının 2.253 TL, 4 kişilik bir ailenin
asgari geçim sınırının ise 4.588 TL olarak hesaplandığı dikkate alındığında,
işçisini açlık sınırı altında, memurunu ise yoksulluk sınırının altında
çalıştıran Hükûmetin bu tür durumların yaşanmasını engelleyeceğini düşünmek de
yine ne yazık ki gerçekçi değildir.
Tabi
ki yine "Ben kanunu Mecliste kabul eder, işime bakarım. Memur ve işçi de
başının çaresine baksın.” denilebilir. 
Saygıdeğer
milletvekilleri, Hükûmetin çalışan hakları ve ücretleri açısından bugüne kadar
ne yaptığı veya gerçekten ne yapmak istediğiyle ilgili şapkasını önüne alıp
ciddi şekilde düşünmesi, Türk milletine seçimler öncesi verdiği sözlerin masal
olmadığını ispatlaması gerekmektedir. 
Bu
düşüncelerle sözlerime son verirken değişiklik önergemizin kabul edilmesini
talep ediyor, sizleri bir kere daha saygılarımla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Parsak.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
10’uncu
maddeyi oylarınıza sunuyorum: Kabul edenler... Kabul etmeyenler... 10’uncu
madde kabul edilmiştir.
11’inci
madde üzerinde üç önerge vardır. Aynı mahiyetteki bu önergeleri okutacağım ve
birlikte işleme alacağım, talepleri hâlinde önerge sahiplerine ayrı ayrı söz
vereceğim veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanunu’nda Değişiklik
Yapılmasına Dair Kanun Tasarısı’nın 11’inci maddesinin kanun metninden
çıkarılmasını arz ve teklif ederiz.
Saygılarımızla.

 Yakup Akkaya Musa
Çam Ali Yiğit
 İstanbul İzmir İzmir
 Tur Yıldız Biçer Çetin
Arık  Mustafa Ali Balbay
 Manisa Kayseri İzmir
 Ünal Demirtaş
 Zonguldak
Aynı
mahiyetteki diğer önergenin önerge sahiplerini okuyorum:
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Ruhi
Ersoy Ahmet Selim Yurdakul
 İstanbul Osmaniye Antalya
 Mustafa Kalaycı
 Konya
Diğer
önerge sahiplerini okuyorum:
 Çağlar Demirel Filiz
Kerestecioğlu Demir Sibel Yiğitalp
 Diyarbakır İstanbul Diyarbakır
 Nursel Aydoğan Mahmut
Toğrul
 Diyarbakır Gaziantep
BAŞKAN
– Aynı mahiyetteki önergelere Komisyon katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz Sayın Başkan. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.

BAŞKAN
– Önergeler hakkında söz talep eden sayın milletvekillerine söz vereceğim.
İlk
konuşmacı Filiz Kerestecioğlu Demir, İstanbul Milletvekili. (HDP sıralarından
alkışlar) 
Buyurunuz
Sayın Kerestecioğlu Demir.
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, bağımsız bir Türkiye ve halkların kardeşliği için mücadele
eden 3 devrimciyi, Deniz Gezmiş, Yusuf Aslan ve Hüseyin İnan’ı anarken onların
avukatı olan ve beş yıl önce bugün kaybettiğimiz Sevgili Halit Çelenk’i de bu
ülkede ne onurlu insanlar vardı diyerek hasretle anmak isterim.
SALİH CORA
(Trabzon) – Kimin oylarıyla asıldı?
FİLİZ
KERESTECİOĞLU DEMİR (Devamla) – Benim oyumla asılmadı Beyefendi.
SALİH CORA
(Trabzon) – Kimin oylarıyla asıldı, onu bir açıklar mısınız?
FİLİZ
KERESTECİOĞLU DEMİR (Devamla) – Yani bu sözü gerçekten bize atabilmek, herhâlde
ciddi bir fütursuzluk gerektiriyor.
SALİH CORA
(Trabzon) – Kimin oylarıyla asıldı? Merak ettim. Ben o dönemde doğmamıştım.
FİLİZ
KERESTECİOĞLU DEMİR (Devamla) – Bugün aslında ciddi olarak iki darbeyi
yaşıyoruz: Biri, bir Başbakanın bir işaretle yerinden edilmesi ve parlamenter
demokrasiye müdahale. Diğeri ise şu anda görüştüğümüz tasarıyla işçilerin,
çalışanların haklarına karşı yapılan darbe. 
Bu Parlamentonun
işleyişi beni gerçekten şaşırtıyor değerli milletvekilleri. Şaşırma duygusunu
henüz kaybetmedim, umarım hayatım boyunca da kaybetmem. Çünkü binlerce insanın
hayatını ilgilendiren ve komisyonlarda demokratik bir ortamda tartışılarak
olgunlaşmadan gelen tasarılar torbalar hâlinde ve telaşla burada geçirilmeye
çalışılıyor, hiçbir empati kurulmuyor. Çünkü kimse işçi değil ve çünkü Mecliste
dahi -burnumuzun dibinde- çalışan işçilere örneğin, aylık fazla çalışma ücreti
olarak 230 lira vermek hiçbirimizin zoruna gitmiyor.
Şaşırmıyoruz
çünkü bir günde bir Başbakan değiştiriliyor. Yasama, yürütme, yargı, Başbakan,
bakan, Cumhurbaşkanı başkanlığını aynı bedende yürüten bir kişinin Parlamentoya
bu kadar müdahil olması bugünün konusu olamıyor maalesef. Kilis’te bir savaş
var, elli gündür IŞİD bombalıyor; tek bir bakan gelip açıklama yapmıyor.
Şaşırmayalım, sorgulamayalım istiyorsunuz. 
Bu tasarıya
gerekçe olarak “İş gücü piyasası katı.” denmektedir ya, aslında kastedilen
işçilerin yıllardır mücadeleyle kazandığı haklarıdır. Bunlar kıdem tazminatı,
sendikal ve sosyal haklardır, aslında bunlardan kurtulmak istiyorsunuz. Bunun
açık ifadesi ise ucuz işçiliktir. İşte “Ulusal İstihdam Stratejisi” dediğiniz
şey ucuz istihdam stratejisidir. Biz utanma ve şaşırma duygumuzu çok şükür ki
kaybetmedik. Bu yüzden bu tasarı bizi utandırıyor ve şaşırtıyor. Bu nedenle
yasanız, işçilere değil ama sizlere hayırlı olsun sayın iktidar
milletvekilleri. Gülerek oylayabilirsiniz. Son maddeye geldik. 
İş
güvenliğini, istihdam güvencesini, sosyal güvenceleri ve sendikal hakları
ortadan kaldıran, kadınları evde çalışmaya mahkûm eden bu tasarıya, bugüne
kadar iş cinayetlerinde kaybettiğimiz bütün değerli işçiler ve yaşayan tüm
işçiler için hayır diyoruz. 
Hepinizi
saygıyla selamlarım. (HDP sıralarından alkışlar) 
BAŞKAN
– Teşekkür ederim Sayın Kerestecioğlu Demir.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Filiz Hanım’ın “saray, darbe” vesaire bu bağlamda
söylemiş olduğu sözlere, daha önce de aynı türden sözlere vermiş olduğumuz
cevaplar zabıtlarda mevcut olduğu için ayrıca cevap vermiyorum, zabıtlara
işaret etmekle yetiniyorum. 
BAŞKAN
– Teşekkür ederim Sayın Bostancı.
ÇAĞLAR
DEMİREL (Diyarbakır) – Bu cümleler yasaklanmış mı Sayın Başkan? Haberimiz mi
yok, yani literatürden mi çıkarıldı? Sayın Bostancı’yı anlamakta zorlanıyoruz.
Bunlar literatürden çıkarılan cümleler mi acaba?
BAŞKAN
– Teşekkür ederim Sayın Demirel.
İkinci
önergede konuşmacı yok sanıyorum. Konuşmacı geri çekilmiş.
ERKAN
AKÇAY (Manisa) – Gerekçe Sayın Başkan.
BAŞKAN
– Gerekçeyi okutuyorum:
Kanunların
ve Nizamnamelerin Sureti Neşir ve İlanı ve Meriyet Tarihi Hakkında Kanun'un
3'üncü maddesi uyarınca, yürürlük konusunda ayrıca bir hüküm bulunmadığı
durumda kanun, Resmî Gazete’de yayımını izleyen 45'inci günün sonunda yürürlüğe
girecektir. Çalışma hayatına önemli ve muhtemel olumsuz etkileri olacak bu
kanunun yürürlüğe girmesinde süre kazanılması, düzenlemelerin etkisine hazırlık
açısından faydalı görülmektedir.
BAŞKAN
– Diğer önerge hakkında konuşmacı Mustafa Ali Balbay, İzmir Milletvekili.
Buyurunuz
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; Genel Kurulu saygıyla
selamlıyorum. 
Bundan
tam kırk dört yıl önce bugün ve bu saatlerde Deniz Gezmiş ve arkadaşları idam
sehpasına götürülmüştü. Onları saygıyla anıyorum. 
Arkadaşlar,
idam, devletin planlayarak insan öldürmesidir; bu nedenle bir ceza değil,
suçtur. Deniz Gezmişler 3 kişi idam edildi çünkü Menderesler 3 kişi idam
edilmişti. 1960’lardaki 3 idamın 1970’lerde intikamcı karşılığı 3 idam olmuştu.
Bu anlamda, tarihimizdeki bütün idamları kınıyor ve bir daha yaşanmamasını
diliyorum. 
Sayın
milletvekilleri, şu anda görüşmekte olduğumuz tasarı, patronları çalışanlardan
daha örgütlü hâle getirecek. Zaten şu andaki tablo bu çerçevede devam etmekte.
Maalesef küresel gidişin bir parçası olarak bu yasayı vahşi bir şekilde hayata
geçireceksiniz ve Türkiye’de… Sayın Çalışma ve Sosyal Güvenlik Bakanı 1 Mayısta
bir diyalog ortamı aradı, evet, olumludur, ama bu tasarıyla birlikte ben, Sayın
Çalışma ve Sosyal Güvenlik Bakanının adını “çatışma ve sosyal gerginlik bakanı”
olarak değiştirmek istiyorum (CHP sıralarından alkışlar) 
SALİH
CORA (Trabzon) – Ayıp ya! Yakıştı mı ya!
OSMAN
AŞKIN BAK (Rize) – Olmadı canım. 1 Mayısı hep beraber kutladık. 
MUSTAFA
ALİ BALBAY (Devamla) - Çünkü bu tasarı sayın milletvekilleri, çalışma barışını,
iş barışını ortadan kaldıracak. 
SALİH
CORA (Trabzon) – İlk defa barış ortamında 1 Mayıs gerçekleşti, ilk defa…
MUSTAFA
ALİ BALBAY (Devamla) - Çünkü bir işçinin çalıştığı iş yerine bir aidiyeti
gerekir. Geçmişte köklü kurumlarda böyle olmuştur. Benim ortaokul, lise
yıllarım Nazilli’de geçti. Sümerbank basma fabrikasında o işçilerin fabrikaya
sahip çıkışı, orada kaliteyi artırmak için çabası, aynı zamanda iş yerine
bağlılığından kaynaklanıyordu. 
Bu
tasarıya arkadaşlarımız evet “kiralık işçi yasası” dediler ama kiralık bile çok
iyimser bir deyim sayın milletvekilleri. Nerede çalışacağı belli değil, ne
zaman çalışacağı belli değil. Bu insanlar o iş yerine ne kadar ait hissedecek
kendini? Ve dilerim yanılırım, şu anda yaşadığımız pek çok cinayet türüne
yakında iş yeri cinayetleri de eklenebilir. Gelin, bu tasarıyı, gerçekten İş
Kurumunun, devletin bir sorumluluğu olarak hayata geçirin.
Sayın
milletvekilleri, konuşma hakkının bu maddede bana geleceğinin belli olmasından
sonra Kınık’ta -kendisinden izin aldım- bir maden işçisinden çok kısa
bahsedeceğim size, oğlu Kınık’ta madende öldü, Durmuş Sidal. Oğlu öldükten
sonra madendeki çalışma koşullarına bakıyor ve öğrendikleri karşısında
irkiliyor. Kendisi de yıllar önce maden işçisiymiş ve yirmi beş yıl önce, bugün
o madende ölen oğlundan daha iyi iş koşullarında çalışıyormuş. Maalesef giderek
kötüleşen bu çalışma koşulları bu tür yasalarla birlikte daha da kötüye
gidecek.
Sayın
milletvekilleri, sizler iktidar partisinin milletvekilleri olduğunuz için çok
fazla işsizliğin acısını çekmiyor olabilirsiniz. Benim cep telefonuma gelen her
10 telefondan 6’sı iş üzerine. İzmir Büyükşehir Belediyesinin insan
kaynaklarında 25 bin başvuru var, sanıyorum Çankaya’da da 15 bin civarında
başvuru olduğunu söylemişlerdi. İşsizlik böylesine can yakıcı bir şey. İnsanlar
“Birazcık güvencesi olsun yeter.” diyorlar, “Sigortası olsun yeter.” diyorlar
ama bu yasayla birlikte artık “Nerede olursa olsun, hangi koşullarda olursa
olsun çalışalım.” demek durumunda kalacaklar.
Ve
tabii, ben de ayrıntılarına baktığımda öyle bir tablo ki patronu belli değil,
işin sahibi belli değil; bir anlamda, fedakârlığı, evet, eşit paylaştırmış
görünüyorlar. “Feda”sı çalışana, “kârlık” kısmı patrona ve bu özel çalışma
bürolarını kuran kişilere geçecek. Dünyadaki örnekleri zaten böyle.
Ve
dünyada sayın milletvekilleri, bugün bütün üretilen değerin yüzde 85’ini zengin
ülkeler, yüzde 15’ini fakir ülkeler alıyor. Bu anlamda, küreselleşme yok,
“küre”de “selleşme” var. Bunun en önemli göstergesi de sermayenin sınırsız
özgürlüğü ama emeğin esareti, emeğin zorlayarak köle olmak için Batı’ya
çırpınarak gidişini yaşıyoruz. Ama, maalesef, bu yasayla birlikte özel istihdam
bürolarına gelecek olan kişiler hangi koşulda olursa olsun ve nerede olursa
olsun çalışmak zorunda kalacaklar ki bu gerçekten iş yeri cinayetlerinin
artması sonucunu doğuracaktır diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Balbay.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Balbay konuşmasının başında 1960 darbecilerinin
astığı Menderes’le ve arkadaşlarıyla 3-3 sayısı üzerinden, 12 Mart
darbecilerinin astığı Deniz Gezmiş ve arkadaşlarını karşılaştırmış,
Mendereslerin karşılığı olarak onların asıldığını iddia etmiştir. 1960
darbecileri ile Deniz Gezmiş’i aynı bağlam içerisinde gösteren bu anlatıyı
kamuoyunun takdirine bırakıyorum. (AK PARTİ sıralarından alkışlar) 
BAŞKAN
– Teşekkür ederim Sayın Bostancı.
MUSTAFA
ALİ BALBAY (İzmir) – Söz hakkı istiyorum.
BAŞKAN
– Sayın Balbay…
MUSTAFA
ALİ BALBAY (İzmir) – Efendim, adımdan söz ederek… 
SALİH
CORA (Trabzon) – CHP’liler olmasaydı asılmayacaktı. 
MUSTAFA
ALİ BALBAY (İzmir) – Yani, ben açıklamak istiyorum ne söylediğimi. 
BAŞKAN
– Hayır, açıklama… 
MUSTAFA
ALİ BALBAY (İzmir) – Ama…
BAŞKAN
– Sadece bir değerlendirme yaptı, takdire bıraktı. Bir sataşma…
MUSTAFA
ALİ BALBAY (İzmir) – Sayın Başkan… 
OSMAN
AŞIK BAK (Rize) – Kamuoyunun takdirine bıraktı. 
BAŞKAN
– Buyurunuz. 
MUSTAFA
ALİ BALBAY (İzmir) – Bu Meclis sıralarında -maalesef bu da bizim gerçeğimiz-
“3’e 3” diye oy kullanılmıştır. 
BAYRAM
ÖZÇELİK (Burdur) – 35 CHP’li kullandı herhâlde, yanlış hatırlamıyorsam. 
MUSTAFA
ALİ BALBAY (İzmir) – Sayın Bostancı, bilmiyorum o dönem neredeydi ama… 
OSMAN
AŞIK BAK (Rize) – Oy kullananları halkımız biliyor, vatandaşlar biliyor, kimler
oy kullanmış biliyor. 
MUSTAFA
ALİ BALBAY (İzmir) – …arşive baktığında görecektir ki “3’e 3” diye
bağırılmıştır. 
Ben,
genel anlamda bundan bile herhangi bir olumsuzluk çıkardıysa üzüldüm. Ben, bunu
“Tarihimizde bunlar olmasın.” değerlendirmesiyle aktardım ve hiç kimseyi de
ayırmadım, bütün idamlar için. 
YILMAZ
TUNÇ (Bartın) – 144 CHP’li “evet” oyu verdi Deniz Gezmiş’in idamına. 
SALİH
CORA (Trabzon) – Kaç CHP’li oy verdi, kaç CHP’li? Sayın Balbay, kaç CHP’li idam
oyu verdi?
YILMAZ
TUNÇ (Bartın) – CHP’lilerin oylarıyla idam edildi Deniz Gezmiş, CHP’lilerin
oylarıyla. 
BAŞKAN
– Evet, evet… Bir saniye… Sayın milletvekilleri…
Teşekkür
ederim Sayın Balbay. Tutanaklara geçmiştir. 
III. YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talep ediyoruz. 
BAŞKAN
– Aynı mahiyetteki önergeleri oylamaya sunmadan önce bir yoklama talebi vardır.
Sayın
Taşdemir, Sayın Demirel, Sayın Kerestecioğlu Demir, Sayın Toğrul, Sayın
Aydoğan, Sayın Yiğitalp, Sayın Acar Başaran, Sayın Irgat, Sayın Çelik Özkan,
Sayın Özgökçe Ertan, Sayın Yıldırım, Sayın Gaydalı, Sayın Gülser Yıldırım,
Sayın Becerekli, Sayın Kaya, Sayın Öcalan, Sayın Dora, Sayın Geveri, Sayın
Doğan, Sayın Zeydan.
Yoklama
işlemini başlatıyorum, iki dakika süre veriyorum. 
(Elektronik
cihazla yoklamaya başlandı)
BAŞKAN
– Şimdi, böylece, sayın milletvekilleri, bir teamül oluşuyor gibi. Yoklama
isteyen siyasi parti grupları yoklama isteyen milletvekillerinin oturdukları
yerleri değiştirmeyecekler ve Divan o isimleri tespit etmekte zorlanmayacak.
(Elektronik
cihazla yoklamaya devam edildi)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir.
12’nci
madde üzerinde ikisi aynı mahiyette olmak üzere üç önerge vardır. İlk
okutacağım iki önerge aynı mahiyettedir, okutuyorum:
Türkiye Büyük Millet Meclisi Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik Yapılmasına
Dair Kanun Tasarısı’nın 12’nci maddesinin aşağıdaki şekilde değiştirilmesini
arz ve teklif ederiz.
Saygılarımızla.
 Yakup Akkaya Ünal
Demirtaş Musa Çam
 İstanbul Zonguldak İzmir
 Çetin Arık Tur
Yıldız Biçer Ali Yiğit 
 Kayseri Manisa İzmir
“Madde
12- Bu kanun hükümlerini Çalışma ve Sosyal Güvenlik Bakanı yürütür.”
Aynı mahiyetteki
diğer önergenin imza sahipleri:
 Kamil Aydın Zihni
Açba Fahrettin Oğuz Tor
 Erzurum Sakarya Kahramanmaraş
 İsmail Faruk Aksu Mustafa
Kalaycı Ruhi Ersoy
 İstanbul Konya Osmaniye
 Ahmet Selim Yurdakul
 Antalya
BAŞKAN
– Şimdi okutacağım önerge maddeye en aykırı önerge olup okunması sonrasında
işleme alacağım.
Türkiye Büyük Millet Meclisi Başkanlığına
Görüşülmekte
olan 170 sıra sayılı Kanun Tasarısı’nın 12’nci maddesinin aşağıdaki şekilde
değiştirilmesini arz ve talep ederiz.
 Çağlar Demirel  Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Sibel Yiğitalp Nursel
Aydoğan
 Diyarbakır Diyarbakır
“Bu
kanun hükümleri Çalışma ve Sosyal Güvenlik Bakanı ve Sağlık Bakanı tarafından
yürütülür.” 
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) –
Katılmıyoruz efendim. 
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN
– Önerge hakkında konuşmak isteyen Dirayet Taşdemir, Ağrı Milletvekili. 
Buyurunuz
Sayın Taşdemir. (HDP sıralarından alkışlar)
DİRAYET
TAŞDEMİR (Ağrı) - Sayın Başkan, değerli milletvekilleri; sizleri saygıyla
selamlıyorum. 
6
Mayıs 1972’de yani bundan tam kırk dört yıl önce Deniz Gezmiş, Hüseyin İnan ve
Yusuf Aslan idam edildiler. Maalesef onların idamı da bu Mecliste bu kürsüye
çıkanlar tarafından onandı, eller onların idamı için havaya kalktı. Denizler
idam sehpasında halkların kardeşliğini haykırdılar, faşizme ve emek sömürüsüne,
sömürüye karşı direnerek ölümsüzleştiler. Ben de onları bir kez daha burada
saygıyla anıyorum. (HDP sıralarından alkışlar) 
Emekçileri
hem piyasa hem de Çalışma Bakanlığı karşısında korumasız bırakan düzenlemeler
savaşın toz bulutunda fırsatçılık yapılarak bir bir geçiriliyor. Uygulamada
esneklikten ibaret olan, güvenceli esneklik gibi ambalajlarla getirilen bu
düzenlemelerin amacı emekçiyi güvenli biçimde istihdama katmak olsaydı esnek
istihdamdan kaynaklanan gelir kaybını, iş güvensizliğini, sosyal güvenlik
hakkından yararlanmamayı kaldıracak, işçinin asgari geliri ve istihdam
güvencesini garanti altına alacak düzenlemeler yapılırdı; işçiler iş
alacaklarını alamadığı için devreye giren tefeci gibi çalışan temlik bürolarına
yönelik önlemler geliştirilirdi; işçilerin açtıkları davalarda devlet harç
almazdı. Türkiye’de sermaye ve kamunun alacağını korumaya alan sayısız
düzenleme varken işçinin alacağını garantiye alan tek bir düzenleme yok. İşte, istihdamı
artıracak diye propagandası yapılan düzenleme bu koşullarda getiriliyor. 
İşçileri
bahane etmeyin, İş Kanunu'nda zaten özel sektör için esnek çalışmaya izin veren
modeller var. Ama işveren, yarı zamanlı değil geçici iş ilişkisi istediği için
bu düzenlemeyi getiriyorsunuz. Çünkü yazık ki Türkiye'de emekçilerin kaderi,
kıdem tazminatına yönelik kayıpların haklılığını eski bir işveren olduğunu
hatırlatarak anlatmaya çalışan bir Çalışma Bakanının insafına kalmış. 
Bu
yüzden, partimize yönelik linçlerin yaşandığı dönemde, Kürt oldukları için
ücretleri ödenmeyen, toplu şiddete maruz kalan geçici mevsimlik işçilere
yönelik tek bir adım atmayan Hükûmet, düzenlemenin gerekçesinde terör nedeniyle
üretimi geciken işverene destek olarak geçici iş ilişkisini getirdiğini
söylüyor. Bu anlamda bu düzenleme, işsizliğin çok daha yüksek olduğu Kürt
kentlerinde, insanları iş yaşamına güvencesiz bir şekilde dâhil edecek bir
tehdit hâline gelecek. Halkımızı yardımlarla dilencileştirmenin yolunu arayan
Hükûmet, bu sefer geçici çalışma ilişkisiyle halka iş sadakası verecek. Çünkü
Türkiye'deki yaygın işsizlik, Hükûmet tarafından işsizlerin iş yaşamına
katılımında bir tehdit olarak kullanılıyor. Son dönemde getirilen tasarıların
kamuoyuna sunuluşunda sürekli olarak kadın istihdamının arttırılması vurgusu
yapılmasının sebebi de bu. Hükûmet, doğurganlığı artırmanın bir yolu olarak
gördüğü yarı zamanlı çalışma düzenlemesinde, geçici çalışmayı sadece askerlik
ve ebeveyn izniyle ayrılanların yerini doldurmak için getirmenin adımını
atmıştı, şimdi bunu yaygınlaştırıyor. Sonuç olarak, yarı zamanlı çalışmak adına
işini kaybeden kadınlar ve onların yerini alacak, güvencesiz statüde çalışacak
geçici işçi kadınlardan söz edeceğiz artık. 
Kadınları
istihdama katmak mı istiyorsunuz? O zaman bakım hizmetlerini çeşitlendirerek
artırın. Türkiye'de kadınların istihdama katılımının önündeki en önemli engel
bakım hizmetlerinin yokluğu olarak görülüyor. Oysa kamu kreşi sayısı düşüyor.
Belediyelerin çoğunda annelere annelik eğitimi var ama maalesef kreş yok. Bakım
yükümlülüklerine rağmen istihdama katılmak isteyen kadınlar da daha güvencesiz
işlerde, düşük statülerle ve çoğunlukla kayıt dışı çalışıyorlar. Buna rağmen,
kayıt dışılığın azaltılmasında doğrudan kadınlara yönelik kapsamlı bir
çalışmaya cesaret edilemiyor. Çünkü, bu, ucuz kadın emeğine dayanarak büyüyen
yüz binlerce işvereni karşına almak demek. Kadın istihdamındaki yüksek işsizlik
baskısı, bu nedenle geçici çalışmayı bir tercih olmaktan çıkarıp zorunluluk
hâline getirecek, kesintili çalışma nedeniyle kadınlar için önemli bir güvence
olan emeklilik de hayal olacaktır.
Kadın
istihdamı tehdidini emek piyasasının terbiyesi için kullanmayı bırakın,
istihdam olanaklarını seçim ya da savaş rüşveti olarak kullanmaktan,
güvencesizleştirdiğiniz iş yaşamında sadaka gibi sunmaktan vazgeçin. Güvenceli,
onurlu bir çalışma tüm vatandaşların hakkıdır. (HDP sıralarından alkışlar)
BAŞKAN
– Teşekkür ederim Sayın Taşdemir.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Aynı
mahiyetteki diğer önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 170 sıra sayılı İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı’nın 12’nci maddesinin aşağıdaki şekilde değiştirilmesini
arz ve teklif ederiz.
Saygılarımızla.
Yakup
Akkaya (İstanbul) ve arkadaşları
“Madde 12 - Bu kanun hükümlerini Çalışma ve Sosyal
Güvenlik Bakanı yürütür.”
Diğer önergenin imza sahipleri:
Zihni
Açba (Sakarya) ve arkadaşları
BAŞKAN – Komisyon önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI VURAL KAVUNCU (Kütahya) – Katılmıyoruz efendim.
BAŞKAN – Hükûmet?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz Sayın Başkan.
BAŞKAN – Önergeler hakkında konuşmak isteyen sayın
milletvekillerine söz vereceğim.
Fahrettin Oğuz Tor, Kahramanmaraş Milletvekili.
Buyurunuz Sayın Tor. (MHP sıralarından alkışlar)
FAHRETTİN OĞUZ TOR (Kahramanmaraş) – Sayın Başkan,
değerli milletvekilleri; 170 sıra sayılı Kanun Tasarısı’nın son maddesine
geldik. Milliyetçi Hareket Partisi Grubu adına söz almış bulunuyorum. Bu
vesileyle yüce heyetinizi saygıyla selamlıyorum.
Tabii, esnek çalışma her türlü şaibeye açık bir konudur; temennimiz, çalışma barışının
bozulmasına hizmet etmemesidir. Uygulamanın titizlikle yapılması gerektiğini
düşünüyorum. Esnek çalışmadan ziyade, daha köklü tedbirlerle kayıt dışı
istihdamın önlenmesi gerektiğini düşünüyorum. Bu cümleden olarak, kayıt dışı
istihdam, illa ki kayıt dışı istihdam diyorum. Tabii ki devletin çok büyük bir
prim ve gelir kaybına sebep olan kayıt dışı istihdam, bununla beraber kişilerin
sağlık yardımı almaması, emekli olamaması, emekli olunca da düşük aylık alması,
düşük aylığı aldığı için de ikinci bir işte çalışmak zorunda kalması, bunun da
işsizliğe negatif etki yapmasının yanında sosyal güvencesi sağlanmış olduğu
için de kayıt dışı çalışmayı teşvik etmesi, haksız rekabete yol açması, iş
kazası durumunda fevkalade güç durumlarda kalmaları gibi kişisel ve sosyal
birçok problemi beraberinde getirmektedir. 
Kayıt
dışı çalışma neticesinde öyle örnekler vardır ki üç günle, beş günle, hatta bir
ayla aylık bağlanamayan fakir fukara, zavallı insanlar vardır. Diğer tarafta,
yıllarca çalışıp bir gün dahi sigortalı gösterilmeyen zavallılar vardır. Hiç
şüphe yok ki bunların manevi sorumluluğu da maalesef yetkili
idarecilerimizdedir. Bu sebeple, Hükûmet, ne yapıp yapıp kayıt dışı istihdamı
azaltma yönüne gitmelidir. Primlerin yüksek olması, küçük ve orta ölçekli
işletmelerin sayıca fazla olması, hızlı nüfus artışı, göç, eğitim, emekli
aylıklarının seviyesinin düşük olması, emeklilerin ikinci çalıştıkları işte
kayıt dışı çalışmayı teşvik etmeleri, yabancı kaçak işçi gücündeki artışlar
kayıt dışını teşvik etmektedir. 
Kayıt
dışı istihdamın önlenmesine yönelik naçizane önerilerimiz şunlardır: Öncelikli
olarak, tam bir siyasi irade ortaya konmalı ve bu kesimin kayıt altına alınması
konusunda azami gayret gösterilmeli ve cesaretle köklü kararlar alınmalıdır.
Sigortalının kendisini kuruma bildirmesi zorunlu hâle getirilmelidir.
İnsanların kayıtlı ekonomi içinde yer almalarını özendirecek ve kayıt dışı
ekonominin zararlarını anlatacak bilgilendirme kampanyaları düzenlenmeli ve bu
konuda eğitimler verilmelidir. Kayıtlı istihdamın artırılmasında riskli sektörler
belirlenmeli ve sektörlerin özelliğine uygun kayıt altına alma politikaları
izlenmelidir. Kadınların düzenli ücretli işlerde istihdam oranlarının
artırılması gerekmektedir. Çocuk işçiliğini kaldırmaya yönelik projeler
geliştirilmelidir. Kamu kurum ve kuruluşları ile Sosyal Güvenlik Kurumu ortak
veri tabanı kullanarak diğer verilerle çapraz kontrol yapılabilmelidir.
İşverenlerin üzerindeki mali ve yasal yükümlülükler azaltılmalıdır. Son olarak,
Hükûmet tarafından iş hayatındaki kurumsallaşmayı sağlayacak adımlar süratle
atılmalıdır.
Köklü
tedbir, kayıt dışının önlenmesidir. Esnek çalışma veya buna benzer tedbirler
istihdama hiçbir katkı sağlamayacaktır diyorum, yüce heyeti saygıyla
selamlıyorum. 
Teşekkür
ederim. (MHP sıralarından alkışlar)
BAŞKAN
– Teşekkür ederim Sayın Tor. 
Diğer
konuşmacı, Yakup Akkaya, İstanbul Milletvekili. 
Buyurunuz
Sayın Akkaya. (CHP sıralarından alkışlar) 
YAKUP
AKKAYA (İstanbul) – Sayın Başkan, Sayın Bakan, sayın milletvekilleri; yasa
tasarısı 8 Şubatta Komisyona geldi, 16 Şubatta Komisyonumuz toplandı -12’nci,
son madde üzerinde konuşuyorum- 23 Şubatta alt komisyona havale edildi, 24
Şubatta 12 madde olarak Komisyondan geçti. 
Öncelikle,
bu Komisyon çalışmalarında emek veren, başta Komisyon Başkanı olmak üzere,
bütün arkadaşlarımıza teşekkür ediyorum katkılarından dolayı. 
Burada
bir sitemim olacak, Plan ve Bütçe Komisyonu Başkanımız da burada. 1 Kasımdan
sonra, birçok yasa tasarısı, bizim Komisyonu yani Çalışma, Sağlık, Aile ve
Sosyal İşler Komisyonunu ilgilendiren, 3 Bakanlığı ilgilendiren kanun
teklifleri torba kanunlar içinde Plan ve Bütçe Komisyonuna geldi. Biz Sayın
Plan ve Bütçe Başkanına sorduğumuzda, “Bunun bizim Komisyonda konuşulması
gerekir. Niye direkt burada konuşuyoruz, görüşüyoruz?" dediğimizde, olayın
içinden sıyrılmasını gayet iyi bildi Başkan, “Vallahi benim bir kabahatim yok.
Biz sizin Komisyona bu konuyla ilgili yazı yazdık. Onlar da ‘Bu Komisyonda
görüşülmesine gerek yok.’ diye bize geldiler, onun için görüşüyoruz.” dediler. 
Sayın
Başkan, onun için…
SÜREYYA
SADİ BİLGİÇ (Isparta) – Tam öyle olmadı ama neyse.
YAKUP
AKKAYA (Devamla) – Yani, ona benzer bir konuşma oldu ve burada şunu gördük ki:
Komisyon çalışmalarında yani ihtisas komisyonlarındaki çalışmalarda tarafları
da dinlediğimiz zaman, olaylara nasıl vâkıf olunacağını, bilmediğimiz konuları
orada öğrenme fırsatını hepimizin bulabileceğini gördük. Umuyorum ki bundan
sonraki süreç içinde de Mecliste bununla ilgili çalışmalar, ihtisas
komisyonlarında görüşülerek ondan sonra Plan Bütçe Komisyonuna gider.
Elbette
ki Mayısın 5’inde başladık, şimdi Mayısın 6’sı, devam ediyoruz. Burada bir
teşekkür etmemiz gereken de Çalışma Bakanlığının bürokratları; onlar da kaç
gündür ve komisyonlarda bizimle beraber çalıştılar. Stenograf arkadaşlarımıza
-gecenin bu saatine kadar burada bizimle beraberler- kavaslara, Meclis güvenlik
çalışanlarına, gene dışarıda, kulislerde ve lokantalarda çalışan bütün
emekçilere de buradan çok teşekkür ediyoruz.
Ama,
burada çalışma hayatının sorunlarını görüşürken bu Mecliste beraber çalıştığımız,
başta Meclis personeli olmak üzere güvenlik personelimizin, kavaslarımızın,
stenograflarımızın, lokantalarda ve diğer hizmetlerde çalışan arkadaşlarımızın
arasındaki ücret adaletsizliklerinin de, onların almaları gereken sosyal
haklarının da, bu Meclis çatısı altında bizim yapmamız gereken en önemli
görevlerden biri olduğunu düşünüyoruz.
Yani
biz, çalışma hayatının içindeki sorunlarını, problemlerini işverenlerle
birlikte, sendikalarla birlikte oturup halletmeye çalışırken kendi bünyemizde
çalıştığımız arkadaşlarımızın, emekçilerimizin haklarını görmezden
gelmemeliyiz. Onun için, bu Meclisin de buna dikkat edeceğine ben inanıyorum.
Şimdi,
Sayın Bakan konuşmasında -bunu bir hatırlatma ve düzeltme yapmak için
söylüyorum- taşeronlarla ilgili 2014 yılında çıkan bir yasadan bahsetti.
Yasanın tarihini belirtmedi ama “2014 yılında çıkmıştı bu taşeronla ilgili,
taşeronun haklarının verilmesiyle ilgili yasa ve AKP Hükûmeti olarak, taşeronun
bu sorunlarını çözdük yani kıdem tazminatı alma hakkını elde etmelerini sağladık.”
dedi. Bu, yanlış bir bilgilendirme, doğru değil. 
ALİ
ÖZKAYA (Afyonkarahisar) – Doğru, doğru!
YAKUP AKKAYA (Devamla) – Çünkü o taşeron işçiler yasayla bunu aldılar, hukukla bunu aldılar. Bu
Karayolları işçisinin yasal durumuna yani hukuktaki kazanımlarına baktığımız
zaman, aslında bunu siyasi bir rant olarak getirdi AKP ve onları Arena’da
toplayarak kanunun o işçilere vermek zorunda olduğu bir hakkı sanki burada AKP
yasayla getiriyormuş gibi yaptı. 
SALİH
CORA (Trabzon) – Ne alakası var ya, ayrı ayrı şey onlar, ayrı ayrı!
YAKUP AKKAYA (Devamla) – Bu, doğru değil; o, onların anasının ak sütü gibi helaldi ve onlar, siz
isteseniz de istemeseniz de bu ülkede yargı varsa, Yargıtay da onaylamışsa
alacaktı çünkü binlerce dava vardı ve bundan sonra o davalar sonucunda bunların
bu hakkı kazanacağı bilindiği için, AKP her zaman yapmış olduğu kurnazlıkla
bunu da bir siyasi ranta çevirmeyi becerdi; onun için sizi de tebrik ediyorum
yani bu anlamda. Ama işin aslının öyle olmadığını size söyleyebiliriz. 
Evet,
biz bu yasaya başından beri karşıydık. 
(Mikrofon otomatik cihaz tarafından kapatıldı)
YAKUP AKKAYA (Devamla) – Çünkü İŞKUR var, İŞKUR üzerinden olmasını biz düşünüyorduk, öyle
savunduk. Bu tasarının Anayasa’ya aykırı birçok maddesi var, yarın
yasalaştığında bizim bunu Anayasa Mahkemesine götüreceğimizi bir kez daha
huzurunuzda söylüyorum.
Hepinize
çok teşekkür ediyorum, saygı ve sevgilerimi sunuyorum, sağ olun. (CHP sıralarından alkışlar)
BAŞKAN – Teşekkür ederim Sayın Akkaya.
Sayın Akkaya, herkesi saydınız, teknik personeli
saymadınız -bu ses sistemlerini, sizin konuşmanızı, mikrofonunuzu ayarlayan-
Kanunlar Kararlar Başkanlığı burada. 
YAKUP AKKAYA (İstanbul) – Peki, eksik kalmışsa… 
BAŞKAN - Eminim siz herkesi saymak istemişsinizdir. 
YAKUP AKKAYA (İstanbul) – Sayın Başkanım, sizin bu
hassasiyetinizi bildiğim için tamamlayacağınızı düşündüm zaten. 
BAŞKAN – Tabii ki, eminim siz hepsini saymak
istemişsinizdir ama bazen sayarken öyle şeyler olabilir. Ben sadece… 
Fotoğrafçı ve basın mensuplarını da unutmayalım tabii.
Aynı
mahiyetteki iki önergeyi oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir.
Sayın
milletvekilleri, ikinci bölümde yer alan maddelerin oylamalarıyla birlikte
tasarının görüşmeleri tamamlanmıştır. Ancak, tasarının tümünün oylanmasından
önce İç Tüzük’ün 86’ncı maddesi uyarınca oyunun rengini belli etmek üzere söz
talep eden iki sayın milletvekiline söz vereceğim. 
Lehte,
Kahramanmaraş Milletvekili Sayın Mehmet İlker Çitil.
Buyurunuz
Sayın Çitil. (AK PARTİ sıralarından alkışlar) 
MEHMET
İLKER ÇİTİL (Kahramanmaraş) – Sayın Başkanım, değerli milletvekillerim; İş
Kanunu ile Türkiye İş Kurumu Kanununda Değişiklik Yapılmasına Dair Kanun
Tasarısı hakkında lehte söz almış bulunmaktayım. Süremin tamamını
kullanmayacağım, sadece birkaç yönüyle… (AK PARTİ sıralarından alkışlar) 
Evet,
benden önce söz alan, özellikle diğer grup milletvekilleri eleştirel
yaklaştılar. Hâlbuki, biz, Komisyon toplantısında hem kendilerini hem diğer
sivil toplum örgütlerini hem de sendikaların görüşünü aldık, alt komisyon
oluşturduk, az alakalı olan sivil toplum örgütü ve sendikaları da çağırdık ve
onların da görüşleri doğrultusunda ek önerilerimiz de oldu ve bu vesileyle
güzel bir kanun tasarısı oluştu ve huzurlarınıza getirdik. 
Ben
de bu vesileyle, Bakanımıza, kıymetli bürokratlarına, Komisyon üyelerimize ve
tüm emeği geçenlere -“tüm emeği geçenler” diyerek kimseyi de unutmama adına
herkesi kastediyorum- teşekkür ediyorum ve kanun tasarımızın da ülkemiz için
hayırlara vesile olmasını diliyorum. (AK PARTİ sıralarından alkışlar)
Teşekkür
ediyorum, selamlarımı sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Çitil.
Kulisteki
çaycıları ve kapılardaki bekçileri, lokanta çalışanlarını da unutmayalım
arkadaşlar.
Aleyhte,
İzmir Milletvekili Sayın Musa Çam.
Buyurunuz
Sayın Çam. (CHP sıralarından alkışlar) 
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
İş Kanunu ile Türkiye İş Kurumu Kanunu’yla ilgili tasarının geneli üzerinde
bütün görüşmeler yapıldı ve 86’ya göre oy rengimi belli etmek için söz almış
bulunuyorum.
ALİ
ÖZKAYA (Afyonkarahisar) – Kravatınızdan belli zaten.
MUSA
ÇAM (Devamla) – Belli, doğru, kravattan belli; doğru, çok doğru söylüyorsunuz.
Şimdi,
birazdan bu ülkede çalışan en korumasız, en zayıf milyonlarca insanın idam
fermanı için parmak kaldıracaksınız ama parmak kaldırmadan önce ben bir kez
daha bazı şeyleri sizin takdirlerinize sunmak istiyorum.
Mevcut
iş ilişkisinde dahi ciddi işçi alacakları sorunu yaşanırken bu tasarıyla özel
istihdam büroları aracılığıyla ücret ödenmesinin yeni mağduriyetler
yaratmasının kaçınılmaz olduğunu sizin dikkatlerinize sunmak istiyorum. Bürosu
dışında başkaca bir mal varlığı zorunluluğu olmayan özel istihdam büroları işçi
alacaklarını ödemezse ne olacak? Bununla ilgili kesin bir düzenleme yok. 
Kiralık
işçilerin çalışmadıkları sürelerde kendilerinin ve bakmakla yükümlü oldukları
kişilerin sağlık hizmetlerinden yararlanmalarında da ciddi sorunlar ortaya
çıkacağını sizlerin dikkatlerinize sunmak istiyorum.
Kiralık
işçiler açısından bir diğer sorunun ise işsizlik sigortasından yararlanmamak
olacağını sizin dikkatlerinize sunmak istiyorum.
Bir
başka sorun ise kıdem tazminatıdır. Bu konuda tasarıda hiçbir açıklık yok;
kiralık iş ilişkisi belirli süreli iş ilişkisine benzediği için kıdem
tazminatından yararlanmaları mümkün gözükmüyor, bununla ilgili bir garanti yok.
Kiralık
işçileri bekleyen en büyük tehlike ise sendika, toplu pazarlık ve grev
haklarının kullanılmaması olacak. Kiralık işçilerin kâğıt üzerinde sendika
hakkı olduğunu birazdan Sayın Bakan söyleyecek fakat bu hakkın kullanımının
neredeyse imkânsız olduğunu sizin dikkatlerinize sunmak istiyorum.
Kiralık
işçilerin hangi iş kolunda örgütleneceği belirsiz; özel istihdam bürolarının
tabi olduğu iş kolu mu, fiilen çalıştıkları iş kolu mu? Özel istihdam
bürolarının tabi olduğu iş kolu ise sendikalar burada nasıl örgütlenecek? İş
yeri ve işletme yetkisinde hangi işçi sayısı esas alınacak? Bunların hiçbiri
burada, yasa tasarısı içerisinde yok. Toplu iş sözleşmesi kiminle imzalanacak;
özel istihdam bürosuyla mı, yoksa çalıştığı iş yerinde mi? Toplu iş
sözleşmelerinin süresi bir yıldan az olmayacağı için, dört ay süreyle
kiralanacak işçi nasıl toplu sözleşmeden faydalanacak? Bunu sizin
dikkatlerinize sunmak istiyorum, oy kullanacaksınız. 
Grev
hakkının nasıl kullanılacağı meçhul, belli değil, yok. Bu sorulara onlarca soru
eklemek mümkün. Mevcut iş sözleşmesi kapsamında, çalışanların sendikalaşmasının
büyük bir sorun olduğu ülkemizde kiralık işçilerin sendikalaşması ve toplu
sözleşmeden yararlanması neredeyse hayal durumundadır. Kiralık işçilik,
taşerondan daha kötü bir uygulama çünkü asıl işverenin yükümlülüğü ne yazık ki
yok. Alt işveren taşeron ilişkisinde asıl işveren, alt işverenin işçilerine
karşı o iş yeriyle ilgili olarak kanundan, iş sözleşmesinden veya alt işverenin
taraf olduğu toplu iş sözleşmesinden doğan yükümlülüklerinden alt işverenle
birlikte sorumlu iken kiralık işçilikte böyle bir sorumluluk yok. Kiralık
işçilik, çalışma hayatında en alttakiler demektir.
Son
söz: 1946 yılında 4837 sayılı Kanun’la İş ve İşçi Bulma Kurumu kuruldu. Yetmiş
yıllık bu kurum 2003 yılında 4904 sayılı Kanun’la Türkiye İş Kurumu hâline
geldi. Bu düzenlemeyle birlikte, bizim hepimizin bir vesileyle içinden
geçtiğimiz bu İş ve İşçi Bulma Kurumu veyahut da Türkiye İş Kurumu bir noktada
tamamen tarihe karışacak, artık özel istihdam büroları marifetiyle bu kölelik
düzenine gidilecektir.
Karar
sizin, tercih sizin, oylar sizin arkadaşlar. Ama biz de burada tarihe gecenin
bu saatinde bir not düşüyoruz. Elinizi vicdanınıza koyun. Sizden sonra gelecek
olan çocuklarınızın, torunlarınızın ve yakınlarınızın bu ülkede amele
pazarından alınıp satılmamasını istiyoruz.
86’ya
göre, çok değerli arkadaşım Mahmut Tanal söz almıştı ama “Son sözü söylemek bir
emekçiye yakışır.” dedi ve bana devretti. Kendisine burada teşekkür ediyorum.
Tüm çalışanları, yukarıda, aşağıda, kapıda, dışarıda, mutfakta, her yerde
çalışan tüm emekçi kardeşlerimizi Cumhuriyet Halk Partisi Grubu adına
selamlıyorum ve bu tasarıya kırmızı oy vereceğimizi söylüyor, hepinizi sevgi ve
saygıyla selamlıyorum arkadaşlar. (CHP sıralarından alkışlar) 
BAŞKAN
– Teşekkür ederim Sayın Çam.
Sayın
Akçay, buyurun, mikrofonunuzu açıyorum.
V.- AÇIKLAMALAR (Devam)
30.- Manisa Milletvekili Erkan Akçay’ın,
işçilerin bir kazanç, meta konusu hâline getirilmesi ve işsizlerin istismar
edilmesine yol açacağı düşüncesiyle bu tasarıya ret oyu vereceklerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Ben
de Milliyetçi Hareket Partisi Grubu olarak bu tasarıya ret oyu vereceğimizi
belirtmek istiyorum çünkü bu tasarı genel hatları itibarıyla çeşitli
düşünürlerin de sıklıkla ifade ettiği gibi, bu benzeri düzenlemeler Orta Çağ’a
dönüş olarak ifade edilmektedir yani bir korku… Güvenceli iş teminatının
olmadığı ve kölelik düzeni olarak da genel bir tanımlama yapılan, kiralık işçi
ve uzaktan çalışma gibi iş hukukunda çalışan haklarını zedeleyeceği; işçilerin
bizatihi kendisinin bir kazanç, meta konusu hâline getirilmesi ve işsizlerin de
istismar edilmesine de yol açacağı düşüncesiyle bu tasarıya ret oyu vereceğiz.
Teşekkür
ederim.
BAŞKAN
– Teşekkür ederim Sayın Akçay.
Sayın
Demirel…
31.- Diyarbakır Milletvekili Çağlar
Demirel’in, 6 Mayıs 1972’de idam edilen Deniz Gezmiş, Hüseyin İnan ve Yusuf
Aslan’ı saygıyla andığına ve bu tasarıya ret oyu kullanacaklarına ilişkin
açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Ben
de 6 Mayıs dolayısıyla Denizleri, Yusufları, Hüseyinleri anarak başlamak
istiyorum. Onların talebi, demokrasi ve özgürlük için halkların kardeşliğiydi,
umarım bundan sonraki süreçte de böyle bir yanlışlık ve hata olmaz ve idamlar
ya da insanları mahkûm etmek bu kadar acımasız gerçekleşmez. 
Evet,
bu tasarıya direndik, direneceğiz de, bundan sonraki süreçte de direneceğiz.
Halkların Demokratik Partisi olarak bu kadar işçinin, emekçinin sömürüldüğü bir
ülkede ikinci kez daha ağır koşullarda sömürülen işçi ve emekçiye yaklaşımı
belirleyen bir tasarı olarak değerlendiriyoruz. Evet, adını çok net koyduk,
kölelik yasası dedik, kiralık işçi dedik, daha ağırlarını da söylemek gerekiyor
aslında ama şunun tarihe geçmesi gerekiyor ki öyle bir zaman gelecek ki bu tasarının
nasıl çıkarıldığına ya da bu yasanın yürürlüğe konulmasına dair tonlarca
eleştiriler olacaktır ve bunun geri çekilmesi için, bu yasanın iptali için
Türkiye toplumu, Türkiye halkları bunu iade edeceklerdir, biz ona inanıyoruz,
toplumsal muhalefet gücüyle bunu iade edeceklerine inanıyoruz. Bunun gerçekten,
Türkiye halkları, emekçiler ve işçiler için bir kıyım olduğunu bir kez daha
ifade ediyorum. Halkların Demokratik Partisi olarak da biz bununla ilgili
mücadelemizi yürüttük.
Yine,
bu tasarıyı kabul etmediğimizi ve ret oyu kullanacağımızı bir kez daha tüm
Türkiye kamuoyuna söylemek istiyoruz.
Teşekkür
ediyorum.
BAŞKAN
– Teşekkür ederim Sayın Demirel.
Sayın
Bostancı, buyurunuz.
32.- Amasya Milletvekili Mehmet Naci
Bostancı’nın, bu yasanın modern dünya içinde Türkiye’nin emek-sermaye
arasındaki ilişkiler ve pazar ilişkileri çerçevesinde ihtiyaç duyduğu bir yasa
olduğuna ve AK PARTİ olarak küreselleşen bu dünyada daha adil bir geleceğin
kurulmasında herkesin iş birliği etmesi gerektiğine ve barışın böyle mümkün
olacağına inandıklarına ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler.
Bu
yasa tasarısı modern dünya içinde Türkiye’nin emek sermaye arasındaki ilişkiler
ve pazar ilişkileri çerçevesinde ihtiyaç duyduğu bir tasarı. Bütün yasalar gibi
mükemmel bir değil ama mümkünün yasası.
İşçi
sınıfı meselesine gelince, 18’inci yüzyıldan bu yana işçi sınıfı, evet, bir
yanıyla meydanlar üzerinden haklar ve özgürlükler kazanmıştır ama aynı zamanda
unutmayalım ve altını çok kalın bir şekilde çizelim, işçiler, özellikle
parlamentoların gelişmesi ve oy hakkının yaygınlaşmasıyla hak ve özgürlükler
kazanmışlardır. İşin parlamento tarafını ıskalayıp sadece meydanlara vurgu
yapmak esasen siyasetin çok önemli bir fonksiyonunu da kenara itmek anlamına
gelir. 
Öte
yandan, dünyanın yaşadığı, bizim de bir parçası olduğumuz küreselleşme
süreçleri var. Bu sürecin en aksayan yanlarından biri, sermayenin küresel
ölçekte dolaşımı sağlanırken emeğin lokalize edilmesidir, bu önemli bir
problemdir. Böylelikle, emek belli alanlarda lokalize edilerek esasen, bu kâr
ve kazanç dediğimiz hususlara da küresel bir destek sağlanmaktadır. Mücadele
edilmesi gereken hususlardan biri emeğin bu lokalizasyonuna karşı çıkmaktır.
Daha adil bir dünya için biz AK PARTİ olarak küreselleşen bu dünyada daha adil
bir geleceğin kurulmasında herkesin iş birliği etmesi gerektiğine ve barışın
böyle mümkün olacağına inanıyoruz. 
Saygılarımızla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170) (Devam)
BAŞKAN
– Tasarının tümünü oylarınıza sunuyorum: Kabul edenler… Kabul etmeyenler…
Tasarı kabul edilmiş ve kanunlaşmıştır. 
Sayın
Bakanın bir teşekkür konuşması yapma talebi vardır. 
Buyurunuz
Sayın Bakan. (AK PARTİ sıralarından alkışlar)
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan, çok
saygıdeğer milletvekillerimiz; 6 Mayıs bugün ve hep birlikte yeni bir şafağa,
yeni bir sabaha merhaba diyeceğiz. 
Öncelikle,
şunu ifade etmek istiyorum: Ben cumhuriyetin 2 temel esas üzerine kurulduğuna
inananlardanım. Bunlardan bir tanesi istiklali-tammedir yani tam bağımsızlık,
diğeri ise “Egemenlik kayıtsız şartsız milletindir.” lafzıdır. 
Bugün
4857 sayılı İş Kanunu ve 4904 sayılı Türkiye İş Kurumu Kanunu’yla 170 sıra
sayılı bu Kanun Tasarısı hakkında ortaya koyduğumuz irade Türkiye Büyük Millet
Meclisinin bu “Egemenlik kayıtsız şartsız milletindir.” lafzının bir ispatı,
rüştüdür. Bu yasa tasarısının ilk çalışılmaya başlandığı ocak ayından itibaren
vicdanım müsterih. Ki hem Çalışma ve Sosyal Güvenlik Bakanlığının bugüne kadar
oluşturduğu bütün müktesebat aynı zamanda bir taraftan özellikle bu Bakanlığın
en önemli işlevlerinden biri olan sosyal diyalog mekanizmalarını sonuna kadar
zorlayan, sonuna kadar çalıştıran bir anlayışın karşılığında başta Çalışma ve
Sosyal Güvenlik Bakanlığının bu müktesebatını oluşturan değerli çalışanlarına,
aynı zamanda güçlü diyalog mekanizmasında tüm işçi sendikalarımıza, tüm işveren
sendikalarımıza ve yine, bu tasarı Meclise sevk edildiği andan itibaren başta
ortaya koymuş olduğu yönetim tarzıyla Komisyonunun çok verimli çalışmasını
sağlayan çok değerli Komisyon Başkanımıza ve Komisyonumuzun tüm üyelerine, aynı
zamanda hem iktidar partisi üyelerine hem de muhalefet partisi üyelerine -çünkü
her birinin ayrı ayrı ve önemli katkıları oldu- Komisyondaki sivil toplum
örgütlerine ve tüm sendikalara ve yine bu tasarı hem Komisyonumuza geldikten
sonra hem de Mecliste yaklaşık iki günden beri tüm iyi niyetleriyle beraber
çalışma hayatının hem regülasyonun oluşması hem yatırım ortamının iyileşmesi
hem kayıt dışının kayıt içine alınması hem istihdam alanının genişlemesi hem iş
gücü kapasitesinin artması için büyük bir gayret ortaya koyan Türkiye Büyük
Millet Meclisinin çok saygıdeğer üyelerine ve bu saate kadar büyük sabrıyla ve
iyi yönetimiyle bunu gerçekleştiren çok değerli Meclis Başkan Vekilimize, ayrı
ayrı Meclis çalışanlarımıza teşekkür etmek istiyorum.
Şunu
söylemek isterim: Sorumluluğumuz Meclisimizedir, sorumluluğumuz aziz
milletimizedir ve biraz önce grup başkan vekilimiz bahsetti, muhakkak ki her
kanun mükemmeliyet arz etmez ama özellikle bu kanun tasarısında bir regülasyon
oluşturmak için işçilerimiz, işverenlerimiz, siyasi partilerimizle hep beraber
gerçekleştirilmeye çalışılmıştır. Bu açıdan teşekkür ettiğimi bir kere daha
burada ifade etmek istiyorum.
Bir
cümle söylemek istiyorum: Sayın Balbay’ın ortaya koymuş olduğu değerlendirme
üzerine, hem Mecliste kayıtlara geçsin diye hem de ben vicdani sorumluluğumu
bir kez daha ifade etmek için söylüyorum, Deniz Gezmiş ve Adnan Menderes
üçlemesi ne kadar tarihin kendi behrinde değerlendirilebilir bilmem ama şuna
adım gibi inanırım ve söylerim ki, dün söylediğimi bugün de söylerim ki İngiliz
arşivlerinde rahmetli Adnan Menderes’in idamının gerisinde olan gücün CIA
olduğunu bütün dünya bilmektedir. 
Onun
için bugün de Türkiye aynı problemlerle karşı karşıyadır ve hepimiz bu
memleketin evlatlarıyız ve hepimiz bu ülkede bu ülkenin yarınına, gücüne ve
bizden sonraki gelecek nesillerin özgürlüğüne ve bağımsızlığına karşı
sorumluyuz. Dün nelerle karşı karşıya kalmışsak bugün de aynı durumlarla karşı
karşıya kalıyoruz. Hepimiz insanız, beşeriz, şaşarız. Eksikten münezzeh Cenab-ı
Allah’tır. Hepimizin eksiği var ama hep birlikte, dün bu ülkenin başına ne
gelmişse bize milletin verdiği sorumluluk bu ülkenin başına yarın bunun
gelmemesini temin etmektir. Onun için, hepimiz sağduyumuzla, iyi niyetimizle…
Bu kanunlarda eksiklik olursa yarın bunlar değişir ama bir şeyde eksiklik
değişmez… Travmalardan çok yorulduk ve bıktık artık. Yarına, ülkemizin aydınlık
geleceğine ve güzel Türkiye’mize şu Mecliste inanıyorum ki önümüzdeki günlerde
çok önemli süreçler elde edeceğiz.
Bir
cümle de şunu söylemek isterim: Özellikle AK PARTİ Grubuna müteşekkirliğimi
ifade etmek istiyorum, elbette ki bütün gruplara, bütün milletvekillerimize,
bütün muhalefet partilerine. Ama bugün bizim Genel Başkanımız bir olağanüstü
kongre kararı aldı. Bir siyasi parti düşünün ki Genel Başkan… Sayın Ahmet
Davutoğlu dün Genel Başkanımızdı ve Başbakanımızdı, bugün Genel Başkanımız ve
Başbakanımızdır, bıraktığı andan itibaren de bu partinin siyasi tarihinin
sonuna kadar bizim Genel Başkanımız ve Başbakanımızdır. Saygımız, kendisine
muhabbetimiz ve sadakatimiz hep aynı noktada olacaktır ama bugün bu parti ve bu
grup bir şeyi daha ispat etmiştir, hem bugünkü Genel Başkanına olan sadakatini
ve bağlılığını bir kez daha ifade etmiştir hem de parti ruhunun, siyaset
anlayışının ve milletin verdiği sorumluluğun ne demek olduğunu bir kez daha
ortaya koymuştur. 
Hepinize
çok teşekkür ediyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
IX.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Mehmet Akif Hamzaçebi’nin, askerî darbeler ve siyasete askerî müdahaleler
sonrasında kurulan mahkemelerin doğal hâkim ilkesine, kuvvetler ayrılığı
ilkesine aykırı olduğuna ilişkin konuşması
BAŞKAN
- Sayın milletvekilleri, Sayın Bakan da konuya değindiği için ben de izninizle
bu konuda birkaç cümle etmek isterim. 
27
Mayıs, 12 Mart, 12 Eylül, bütün bu askerî darbeler ve siyasete askerî
müdahaleler sonrasında kurulan mahkemelerin hepsi doğal hâkim ilkesine,
kuvvetler ayrılığı ilkesine aykırı mahkemelerdir. Bu tip olağanüstü
mahkemelerin verdiği kararların hiçbiri adil değildir, doğru değildir.
Bunu
da bilgilerinize sunuyorum.
Danışma
Kurulunun bir önerisi vardır, okutup işleme alacağım ve oylarınıza sunacağım.
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 6
Mayıs 2016 Cuma günü toplanmamasının Genel Kurulun onayına sunulması uygun
görüldüğüne ilişkin önerisi
Danışma Kurulu Önerisi
Tarih: 06/05/2016
Danışma
Kurulunun 06/05/2016 Cuma günü yaptığı toplantıda, Genel Kurulun 06/05/2016
Cuma günü toplanmamasının Genel Kurulun onayına sunulması uygun görülmüştür.
 Ahmet
Aydın
 Türkiye
Büyük Millet Meclisi
 Başkanı
Vekili 
 Naci Bostancı Engin
Altay
 Adalet ve Kalkınma Partisi Cumhuriyet
Halk Partisi 
 Grubu Başkan Vekili Grubu
Başkan Vekili
 Amasya İstanbul
 Çağlar Demirel Erkan
Akçay
 Halkların Demokratik Partisi Milliyetçi
Hareket Partisi 
 Grubu Başkan Vekili Grubu
Başkan Vekili
 Diyarbakır Manisa

BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Siyasi Etik Kanunu Teklifi (2/1000) ve
Avrupa Birliği Uyum Komisyonu ile Anayasa Komisyonu Raporları (S. Sayısı: 307)
BAŞKAN
- 2’nci sırada bulunan Siyasi Etik Kanunu Teklifi ve Avrupa Birliği Uyum Komisyonu
ile Anayasa Komisyonu Raporları’nın görüşmelerine başlıyoruz.
Komisyon?
Yok.
Ertelenmiştir.
Bundan
sonra da komisyonun bulunmayacağı anlaşıldığından, alınan karar gereğince kanun
tasarı ve teklifleri ile komisyonlardan gelen diğer işleri sırasıyla görüşmek
için 10 Mayıs 2016 Salı günü saat 15.00’te toplanmak üzere birleşimi
kapatıyorum.
İyi
sabahlar diliyorum.
Kapanma Saati: 03.54




(x) 170 S.Sayılı Basmayazı 4/5/2016
tarihli 85’inci Birleşim Tutanağı’na eklidir.




