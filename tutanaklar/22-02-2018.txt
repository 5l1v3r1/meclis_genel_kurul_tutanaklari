



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
63’üncü Birleşim
22 Şubat 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Giresun Milletvekili Bülent Yener
Bektaşoğlu’nun, denizlerimize ve balıkçılığın sorunlarına ilişkin gündem dışı
konuşması
2.- Osmaniye Milletvekili Mücahit
Durmuşoğlu’nun, Osmaniye ilindeki yatırımlara ilişkin gündem dışı konuşması
3.- Diyarbakır Milletvekili Sibel Yiğitalp’in,
cezaevlerinde yaşanan hak ihlallerine ilişkin gündem dışı konuşması

IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Azerbaycan Milletvekili Elman Mehmedov, Türkiye Azerbaycan İş Adamları ve Sanayicileri
İçtimai Birliği Başkanı Hüseyin Büyükfırat ve Hocalı katliamını yaşayan
Azerilere “Hoş geldiniz.” denilmesi



V.- AÇIKLAMALAR
1.- İzmir Milletvekili Mustafa Ali
Balbay’ın, AKP ile MHP’nin seçime yönelik yaptıkları mutabakatı vicdanlı
milletvekillerinin kabul edeceğini sanmadığına ilişkin açıklaması
2.- Kırklareli Milletvekili Türabi
Kayan’ın, Kırklareli’nin Vize ve Demirköy ilçelerine bağlı köylerinde yaşanan
susuzluk sorununa ilişkin açıklaması
3.- Bursa Milletvekili Erkan Aydın’ın,
Sağlık Bakanlığına bağlı Sağlık Araştırmaları Genel Müdürlüğünün merkez ve
taşra teşkilatlarında çalışan personel arasında yaptırdığı anket sonucunun
büyük bir memnuniyetsizliği ortaya koyduğuna ilişkin açıklaması
4.- Ankara Milletvekili Şenal Sarıhan’ın,
insanların düşüncelerini özgürce ifade edebilmeleri, karşı oldukları ya da
eleştirdikleri konuyu anlatabilmeleri hâlinde o ülkede demokrasi için bir adım
atılmış olacağına ilişkin açıklaması
5.- İzmir Milletvekili Atila Sertel’in, 696
sayılı KHK’yle 4857 sayılı İş Kanunu’nun 30’uncu maddesi gereği istihdam edilen
eski hükümlü taşeron çalışanların kadroya geçemediklerine ve bu haksızlığın
önlenmesini talep ettiğine ilişkin açıklaması
6.- Bursa Milletvekili Ceyhun İrgil’in,
asıl meslekleri öğretmenlik olmasına karşın devlet memuriyetinin farklı
alanlarında çalışanlar için Hükûmetin bir çalışma yapmayı düşünüp düşünmediğini
öğrenmek istediğine ilişkin açıklaması
7.- Edirne Milletvekili Okan
Gaytancıoğlu’nun, ücretli ve sözleşmeli öğretmenlerin kadroya geçirilmesi
şartlarına ilişkin açıklaması
8.- Mersin Milletvekili Ali Cumhur
Taşkın’ın, Zeytin Dalı Harekâtı’nın son terörist etkisiz hâle getirilinceye
kadar devam edeceğine ve şehitlere Allah’tan rahmet dilediğine ilişkin
açıklaması
9.- Kayseri Milletvekili Çetin Arık’ın,
Kayseri ili Yahyalı Belediye Başkanına yapılan bıçaklı saldırıyı kınadığına ve
Pınarbaşı ilçesinin sorunlarına ilişkin açıklaması
10.- Kayseri Milletvekili Sami
Dedeoğlu’nun, bir saldırıya maruz kalan Kayseri ili Yahyalı Belediye Başkanına
acil şifalar dilediğine ve Suriyeli bir mazlumun kahraman Türk askerine yazdığı
bir şiiri okumak istediğine ilişkin açıklaması
11.- Niğde Milletvekili Ömer Fethi
Gürer’in, Cumhurbaşkanı ve AKP Genel Başkanı Recep Tayyip Erdoğan’ın GDO’lu
ürünlerle ilgili bazı ifadelerine ilişkin açıklaması
12.- Kahramanmaraş Milletvekili İmran
Kılıç’ın, kıssalardan hisse çıkarılması, olanlardan ders alınması gerekliliğine
ilişkin açıklaması
13.- Hatay Milletvekili Birol Ertem’in,
Hatay ilinin en büyük gelir kaynağının tarım olduğuna ve şu an susuzluk
nedeniyle tarımın can çekiştiğine ilişkin açıklaması
14.- Adana Milletvekili İbrahim Özdiş’in,
14 fabrikanın özelleştirme kapsamına alınmasıyla ilgili konuda Hükûmetten bazı
bilgiler almak istediğine ilişkin açıklaması
15.- İstanbul Milletvekili Ali Şeker’in,
sağlıklı şekeri tüketmek yerine neden uluslararası tröstlerin nişasta bazlı
şekerine mahkûm olunduğunu öğrenmek istediğine ilişkin açıklaması
16.- İstanbul Milletvekili Didem Engin’in,
yapılacak tünel için Maçka Demokrasi Parkı’ndan 200’e yakın ağacın sökülmesine
ilişkin açıklaması
17.- İzmir Milletvekili Müslüm Doğan’ın, 2
Ekim 2015’te gözaltına alınarak tutuklanan basın çalışanı Devrim Ayık’ın sağlık
durumuna ilişkin Adalet Bakanından acil bir yanıt beklediğine ilişkin açıklaması
18.- Samsun Milletvekili Erhan Usta’nın,
Suriye’de rejim güçlerinin Afrin’e girmesine, Afrin’in teröristlerden
temizleneceğine ve sınır güvenliğinin sağlanacağına, Türk devleti ve Türk
Silahlı Kuvvetlerinin bu konuda kararlı olduğuna, uyuşturucu konusunun
Türkiye’nin ve Samsun’un önemli bir sorunu olduğuna ilişkin açıklaması
19.- İstanbul Milletvekili Filiz
Kerestecioğlu Demir’in, AK PARTİ-MHP ittifakıyla ilgili yasa teklifine, hiçbir
partiye danışmadan çoğunluğa güvenerek bir yasa hazırlayıp tüm Türkiye’ye bunu
dayatmanın demokrasi ve uzlaşı siyasetinin tamamen terk edildiğinin bir göstergesi
olduğuna, AKP döneminde yerliliğe vurulan en büyük darbenin tarım üzerinden
olduğuna ve Dicle Üniversitesinde 2 öğrencinin Kürtçe ıslık çaldıkları
gerekçesiyle gözaltına alınmalarına ilişkin açıklaması
20.- Manisa Milletvekili Özgür Özel’in,
Afrin Harekâtı’nda şehit olan güvenlik güçlerini rahmetle andığına, bu harekâtı
“haç ile hilalin savaşı” şeklinde anmanın doğru olmadığına, 14 şeker
fabrikasının kapatılmasının son derece yanlış olduğuna, kaymakamlık sınavı sonuçlarıyla
ilgili bir inceleme yapılması gerektiğine ve Halkevleri yöneticilerinin
gözaltına alınmalarına ilişkin açıklaması
21.- Çanakkale Milletvekili Bülent
Turan’ın, 22 Şubat mimar Turgut Cansever’in ölümünün 9’uncu, 23 Şubat gençlik
liderlerinden Metin Yüksel’in uğradığı bir saldırıda hayatını kaybetmesinin
39’uncu, 24 Şubat Mehmet Kırkıncı Hoca Efendi’nin Hakk’a yürüyüşünün 2’nci, 22
Şubat Albay Talat Aydemir’in öncülüğündeki darbe girişiminin 56’ncı yıl
dönümlerine, Volkan Konak’ın sahne aldığı bir barda yaşanan olaydan sonra
sosyal medyada yapılan bazı paylaşımlara ve Manisa Milletvekili Özgür Özel’in
yaptığı açıklamasındaki bazı ifadelerine ilişkin açıklaması
22.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ve 22 Şubat mimar Turgut Cansever’in ölümünün 9’uncu yıl dönümüne ilişkin
açıklaması
23.- Manisa Milletvekili Özgür Özel’in,
Erzurum Milletvekili Mustafa Ilıcalı’nın MHP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
24.- Erzurum Milletvekili Kamil Aydın’ın,
Erzurum’da şeker fabrikasının önemli bir yatırım olduğuna ve Erzurum için
destek beklediklerine ilişkin açıklaması
25.- Erzurum Milletvekili Mustafa
Ilıcalı’nın, Erzurum Milletvekili Kamil Aydın’ın yaptığı açıklamasındaki bazı
ifadelerine ilişkin açıklaması
26.- Samsun Milletvekili Erhan Usta’nın,
şeker fabrikalarının özelleştirilme meselesi üzerinde çok iyi düşünülmesi
gerektiğine ilişkin açıklaması
27.- Ankara Milletvekili Bülent
Kuşoğlu’nun, meselenin sadece Erzurum değil bölgesel bir konu olarak ele
alınması gerektiğine ilişkin açıklaması
28.- İstanbul Milletvekili Filiz
Kerestecioğlu Demir’in, İstanbul Milletvekili Halis Dalkılıç’ın HDP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
29.- İstanbul Milletvekili Yakup
Akkaya’nın, İstanbul Milletvekili Halis Dalkılıç’ın HDP grup önerisi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
30.- Bursa Milletvekili Ceyhun İrgil’in,
grup önerilerindeki asıl amacın halk sağlığı sorununun tartışılması ve bu
konuda farkındalığın artırılması olduğuna ilişkin açıklaması
31.- Başbakan Yardımcısı Recep Akdağ’ın,
Türkiye’de son on üç yıldır hastane enfeksiyonlarını kontrol etme konusunda çok
iyi bir sistem kurulduğuna ve hastane enfeksiyonlarını önlemenin en önemli
yolunun el yıkama hususundaki hassasiyet olduğuna ilişkin açıklaması
32.- Artvin Milletvekili Uğur Bayraktutan’ın,
Artvin’in Arhavi ilçesindeki organize sanayi bölgesine ilişkin arazilerin
kamulaştırma işlemleri tamamlanmasına rağmen bedellerin ödenmemesine ilişkin
açıklaması
33.- Bursa Milletvekili Ceyhun İrgil’in,
ÖYP’lilerin sorunlarını çözmek için Meclisi duyarlılığa davet ettiğine ilişkin
açıklaması
34.- Ankara Milletvekili Zühal Topcu’nun,
bu yasa görüşmeleri bitmeden ÖYP’lilerle ilgili konunun çözülmesini rica
ettiğine ilişkin açıklaması
35.- Hatay Milletvekili Serkan Topal’ın,
Adıyaman Üniversitesi Rektörünün skandal açıklamaları nedeniyle savcıları
göreve davet ettiğine ilişkin açıklaması
36.- Çanakkale Milletvekili Bülent
Turan’ın, Iğdır Milletvekili Mehmet Emin Adıyaman’ın 519 sıra sayılı Kanun
Teklifi’nin ikinci bölümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
37.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın yaptığı
açıklamasındaki bazı ifadelerine ilişkin açıklaması
38.- Iğdır Milletvekili Mehmet Emin
Adıyaman’ın, Çanakkale Milletvekili Bülent Turan’ın yaptığı açıklamasındaki
bazı ifadelerine ilişkin açıklaması
39.- Çanakkale Milletvekili Bülent
Turan’ın, İstanbul Milletvekili Filiz Kerestecioğlu Demir ile Iğdır
Milletvekili Mehmet Emin Adıyaman’ın yaptıkları açıklamalarındaki bazı
ifadelerine ilişkin açıklaması
40.- Samsun Milletvekili Erhan Usta’nın,
Afrin’deki mücadelenin dinler arası, kimlikler arası, etnisite temelli
olmadığına, terörle mücadele edildiğine ve bunu Türk-Kürt meselesi hâline
getirmenin bu ülkeye yapılacak en büyük kötülük olduğuna ilişkin açıklaması
41.- İstanbul Milletvekili Filiz
Kerestecioğlu Demir’in, ülke gerçekliğini farklı açılardan gördüklerine ilişkin
açıklaması
42.- Denizli Milletvekili Kazım Arslan’ın,
14 şeker fabrikasıyla ilgili verilen özelleştirme kararının geri çekilmesini,
bu fabrikaların özerkleştirilerek çalıştırılmasını, işçi ve çiftçilerin
mağduriyetinin önlenmesini istediğine ilişkin açıklaması
43.- Ulaştırma, Denizcilik ve Haberleşme
Bakanı Ahmet Arslan’ın, Denizli Milletvekili Kazım Arslan’ın yaptığı
açıklamasındaki bazı ifadelerine ilişkin açıklaması
44.- Artvin Milletvekili Uğur
Bayraktutan’ın, Cankurtaran Tüneli’yle ilgili müjdeli bir haber beklediklerine
ilişkin açıklaması
45.- Ulaştırma, Denizcilik ve Haberleşme
Bakanı Ahmet Arslan’ın, Artvin Milletvekili Uğur Bayraktutan’ın yaptığı
açıklamasındaki bazı ifadelerine ilişkin açıklaması
46.- Samsun Milletvekili Kemal Zeybek’in,
Ulaştırma, Denizcilik ve Haberleşme Bakanından Samsun’da şehri ikiye bölen bir
yol projesinin doğruluğunu anlatmasını talep ettiğine ilişkin açıklaması

VI.- ÖNERİLER
A) Siyasi Parti Grubu Önerileri
1.- MHP Grubunun, 22/2/2018 tarih ve 2679
sayıyla Grup Başkan Vekili Samsun Milletvekili Erhan Usta tarafından, Erzurum
ilinin sorunlarının ve çözüm önerilerinin araştırılarak Erzurum ekonomisinin
kalkınmasına ilişkin alınması gereken önlemlerin belirlenmesi amacıyla verilmiş
olan Meclis araştırması önergesinin ön görüşmelerinin, Genel Kurulun 22 Şubat
2018 Perşembe günkü birleşiminde yapılmasına ilişkin önerisi
2.- HDP Grubunun, 22/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından,
üçüncü havalimanı inşaatının çevreye, topluma, kente ve işçilere etkilerinin
tespit edilmesi ve inşaat süresince iddia edilen işçi ölümlerinin sorumlularının
açığa çıkarılması amacıyla verilmiş olan Meclis araştırması önergesinin ön
görüşmelerinin, Genel Kurulun 22 Şubat 2018 Perşembe günkü birleşiminde
yapılmasına ilişkin önerisi
3.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, hastane mikroplarındaki artışın nedenlerinin
araştırılarak alınması gereken önlemlerin belirlenmesi amacıyla verilmiş olan
(10/2455) esas numaralı Meclis Araştırması Önergesi’nin ön görüşmelerinin,
Genel Kurulun 22 Şubat 2018 Perşembe günkü birleşiminde yapılmasına ilişkin
önerisi




VII.- SATAŞMALARA İLİŞKİN KONUŞMALAR
1.- Bursa Milletvekili Erkan Aydın’ın,
Antalya Milletvekili Ahmet Selim Yurdakul’un CHP grup önerisi üzerinde MHP
Grubu adına yaptığı konuşması sırasında şahsına sataşması nedeniyle konuşması
2.- Antalya Milletvekili Ahmet Selim
Yurdakul’un, Bursa Milletvekili Erkan Aydın’ın sataşma nedeniyle yaptığı
konuşması sırasında şahsına sataşması nedeniyle konuşması

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519)
2.- Türkiye Cumhuriyeti Hükümeti ile
Uluslararası Göç Örgütü (IOM) Arasında Türkiye Cumhuriyeti Hükümeti ile
Uluslararası Göç Örgütü Arasında Örgüt ve Ofisin Türkiyedeki Yasal Statüsü
Ayrıcalıkları ve Bağışıklıklarına İlişkin Anlaşmayı Tadil Eden Anlaşmanın
Onaylanmasının Uygun Bulunduğuna Dair Kanun Tasarısı (1/848) ve Dışişleri
Komisyonu Raporu’nun (S. Sayısı: 517)
3.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma ve Eki Protokolün Onaylanmasının Uygun Bulunduğuna
Dair Kanun Tasarısı (1/691) ve Dışişleri Komisyonu Raporu’nun (S. Sayısı: 361)
IX.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in,
resmi ilan tarifesine ilişkin Başbakandan sorusu ve Başbakan Yardımcısı Hakan
Çavuşoğlu’nun cevabı (7/22059)
2.- Niğde Milletvekili Ömer Fethi Gürer’in,
ülkemize gelen yabancı heyetlere ve yurt dışına giden Türk heyetlere ilişkin
sorusu ve Ekonomi Bakanı Nihat Zeybekci’nin cevabı (7/22193)
22 Şubat 2018 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN 
KÂTİP ÜYELER: Nurhayat ALTACA KAYIŞOĞLU (Bursa), İshak GAZEL (Kütahya)
-----0-----
BAŞKAN
– Türkiye Büyük Millet Meclisinin 63’üncü Birleşimini açıyorum. 
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, deniz ve balıkçılığın sorunları hakkında söz isteyen Giresun
Milletvekili Bülent Yener Bektaşoğlu’na aittir. 
Buyurun.
(CHP sıralarından alkışlar)
Süreniz
beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Giresun Milletvekili Bülent Yener
Bektaşoğlu’nun, denizlerimize ve balıkçılığın sorunlarına ilişkin gündem dışı
konuşması
BÜLENT
YENER BEKTAŞOĞLU (Giresun) – Sayın Başkan, değerli milletvekilleri; ülkemizdeki
deniz ve balıkçılığın sorunlarını anlatmak üzere söz almış bulunuyorum. Sizleri
ve hemşehrilerimi saygıyla sevgiyle selamlıyorum. 
Sayın
milletvekilleri, Türkiye bir deniz ülkesi, sınırlarımızın üç tarafı denizlerle
çevrili. 81 ilimizin 27 tanesi deniz kenarında, denizle bağlantılı. Hatta en
eski uygarlıklardan tarih, kültür kenti İstanbul’un içinden bile deniz geçiyor.
Ülkeleri, büyük denizleri deniz yoluyla birbirine bağlayan stratejik bir ülke
konumundayız. Bu topraklarda tarihte Cenevizliler, Fenikeliler, Miletoslar gibi
önemli deniz uygarlıklarına ev sahipliği yapmış bir ülkeyiz. Piri Reis, Turgut
Reis, Burak Reis, Kaptan-ı Derya Çaka Bey gibi önemli denizciler de bu
topraklarda yetişmişlerdir. Övündüğümüz, gurur kaynağımız, emperyalizmi dize
getirdiğimiz Çanakkale gibi bir deniz zaferimiz vardır. Ancak ülkemiz hiçbir
ülkenin sahip olmadığı denizcilik geçmişine, kültürüne ve deniz kaynaklarına,
pek çok üstün özelliklerine rağmen bu potansiyelini koruyamamakta,
değerlendirememekte, bir farklılık yaratamamaktadır. Ülke olarak denizlerden,
ulaşım, beslenme, ticaret, kara bağlantılı taşımacılık, turizm, enerji gibi
alanlardan maalesef yararlanamıyoruz, deniz kaynaklı bir ekonomik kalkınma ve
gelişme ortaya koyamıyoruz. En önemlisi de deniz ürünlerinden yeterince
beslenemiyoruz çünkü denizin içindeki canlıları, balık türleri ve su özelliği,
flora ve diğer değerli ürünleri yok ettik. Bu konudaki konuşmalarımda,
önergelerimde belirtiyorum, son yıllarda özellikle Karadeniz’de yaşanan evsel,
kimyasal, endüstriyel atıkların ve HES’lerin yarattığı aşırı kirlilik, küresel
ısınmanın etkileriyle balık türlerinde ve miktarlarında ciddi oranda düşüşler
meydana getirdi. Çocukluğumuzda Karadeniz’de 26 çeşit olan balık türü maalesef
5’e, 6’ya düştü. Hatta sofralarımızda baş tacı, Karadeniz’imizin simgesi hamsi
bile artık izne çıktı, yok oldu. Karadeniz 500 metreden sonra balçıklaşan ölü
bir deniz konumuna dönüştü, yani özetle su duruyor, biz bakıyoruz,
kirletiyoruz, yok ediyoruz. Denizlerimizin hayatımızın sürdürülmesi ve çevreye
katkı sunan bir özelliğine de maalesef denizlerimizi büründüremedik. Dünyaya
denizleriyle hükmeden 5,5 milyon nüfuslu Norveç kadar bile olamıyoruz. 
Değerli
arkadaşlar, bunun birçok nedenleri var ama öncelikle ülke içinde örgütlenmiş
bir denizcilik ve balıkçılık bakanlığımızın olmaması, devletin kurumsal yapısı
içinde denizlerimizin tek başına temsil edilmemesi büyük bir handikaptır. AKP
denizleri Ulaştırma ve Haberleşme Bakanlığına -ki çok önemli- suyun içindeki
canlıları Orman ve Su İşleri Bakanlığına, korumasını Çevre ve Şehircilik
Bakanlığına, denetimini de Gıda, Tarım ve Hayvancılık Bakanlığına devrederek
tam bir sorumsuzluk örneği sergilemektedir. Yetki böyle dağıtıldığında kimse
sorumluluğu da üzerine almamaktadır. Bu keşmekeşliğe artık son vermek lazım.
Bugün denizlerimiz ve balıkçılığımız ne yazık ki kendi kaderine terk
edilmiştir. Karadeniz Bölgesi kenti Giresun’un bir milletvekili olarak bu
olumsuz duruma dikkat çekmek istiyorum. Belki bu kötü gidişi önlemek için uzun
vadeli çözümler gerekebilir. Denizden geçimini sağlayan balıkçılarımızın
mağduriyetini önlemek gibi tarihî bir sorumlulukla karşı karşıyayız. Yüksek
fiyatlı, yakıt ve kullanılan malzeme fiyatlarındaki artışlar nedeniyle
balıkçılarımız giderlerini karşılayamıyor, mesleklerini sürdüremiyor,
geçimlerini sağlamak için aldıkları borçları, banka kredilerini ödeyemez
hâldeler. Şu anda özellikle Karadeniz balıkçılarının büyük bir bölümü banka ve
icra kıskacındalar. Borcunu ödeyemedikleri için ipotek gösterdikleri kayık,
motor ve gırgırları bağlandığı için denize açılamıyorlar. Öte yandan,
denizlerimiz büyük şirketlerin kontrolü altında, bu şirketler de küçük
balıkçıları maalesef yuttu. O şirketlerin aşırı kâr hırsıyla yasak, yasa,
yönetmelik tanımadan, dinlemeden ışık, trol ve dibi tarayan gırgır ağlarıyla
avlanma yapmaları denizlerimizi bitirdi. Bunun için, güçlü bir denetime ve
yasal düzenlemelere gereksinim var.
Değerli
arkadaşlar, bir örnek olarak söylüyorum: Denizlerimizi en az iki yıl nadasa
bırakmalıyız, bu önemli bir konu. Bunu sadece Türkiye’de değil, denizlerimize
kıyısı olan ülkelerde de yapmalıyız. Bu sürede doğacak mağduriyetleri devlet
finanse etmeli, balıkçılarımıza maddi destek sağlamalıdır. Kısa sürede yapmamız
gerekenlerden biri de balıkçılarımızın bankalar ve diğer kuruluşlardan
aldıkları borçlarının ertelenmesi yoluna gidilmesi ve teşvik edilmesi. Bütün
barınaklar, çekekler, limanlar balıkçı tekneleri ve tekne yapım bakım ve
onarımını kapsayacak şekilde düzenlenmelidir. Balığın ucuz ve kolay biçimde
kentlerimize ulaşması için bazı illerde -ki bunlardan bir tanesi de
Giresun’dur- balık toptancı hallerinin mutlaka husule getirilmesi lazım.
Balığın ve deniz ürünlerinin mamul olarak işlenmesi için endüstriye önem vermek
lazım.
Sayın
Başkan, değerli milletvekilleri; eğer denizlerimiz ve balıkçılarımız için bir
an önce akılcı, ciddi, tutarlı devlet politikalarını geliştiremezsek, Allah,
bize bahşettiği bu doğanın mirasını koruyamazsak bir gün mutlaka hesap sorar. 
(Mikrofon
otomatik cihaz tarafından)
BAŞKAN
– Tamamlayın, bu bakışa verilir yani bir dakika daha.
Buyurun.
BÜLENT
YENER BEKTAŞOĞLU (Devamla) – Teşekkür ederim.
Denizciliğimiz
ve balıkçılığımızın kurtarılması geleceğimizin ve hayatımızın kurtarılması
anlamına gelmektedir. Gelin, bir yerden başlayalım. En çok sorunun yaşandığı
Karadeniz Bölgesi’ni pilot bölge ilan edelim. Bu konudaki siyasi özelliklerimizi
bir yana bırakarak, düşünerek sorunları belirleyelim, çözüm önerilerimizi
ortaya koyalım. Zaten bu konuda bir de araştırma komisyonu kurulması önergemi
de vermiştim daha önce.
Bu
vesileyle, sizleri, denizlerimizin çilekeş emekçilerini, balıkçı kardeşimi
selamlıyor, hepinize temiz deniz, bol balık, bol kazanç diliyor, rastgele
diyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum Sayın Bektaşoğlu. 
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Azerbaycan Milletvekili Elman Mehmedov, Türkiye Azerbaycan İş Adamları ve
Sanayicileri İçtimai Birliği Başkanı Hüseyin Büyükfırat ve Hocalı katliamını
yaşayan Azerilere “Hoş geldiniz.” denilmesi
BAŞKAN
– Sayın milletvekilleri, Yukarı Karabağ’dan, Hocalı’dan Azerbaycan Milletvekili
Sayın Elman Mehmedov ile birlikte Türkiye Azerbaycan İş Adamları ve
Sanayicileri İçtimai Birliği Başkanı Sayın Hüseyin Büyükfırat ve Hocalı’dan,
katliamı gören, bu acıyı yaşayan çok değerli Azeri kardeşlerimiz Genel Kurulda
bizleri selamlıyorlar. 
Tüm
siyasi parti grupları adına ben de sizlere “Hoş geldiniz.” diyorum ve bu
vesileyle, Hocalı katliamını en sert şekilde bir kez daha kınadığımızı ifade
etmek istiyorum. Hocalı’da hayatlarını kaybeden tüm şehit kardeşlerimize bir
kez daha Allah’tan rahmet diliyorum. “Azerbaycan’ın acısı Türkiye'nin
acısıdır.” diyor, acınızı bir kere daha paylaşıyorum. 
Sizlere
teşekkür ediyorum. (AK PARTİ, CHP ve MHP sıralarından alkışlar) 
Şimdi,
gündem dışı ikinci söz, Osmaniye’deki yatırımlar hakkında söz isteyen Osmaniye
Milletvekili Mücahit Durmuşoğlu’na aittir. 
Sayın
Durmuşoğlu, buyurun. (AK PARTİ sıralarından alkışlar) 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Osmaniye Milletvekili Mücahit
Durmuşoğlu’nun, Osmaniye ilindeki yatırımlara ilişkin gündem dışı konuşması
MÜCAHİT
DURMUŞOĞLU (Osmaniye) - Sayın Başkan, değerli milletvekilleri; sözlerime
başlamadan önce Gazi Meclisimizin siz değerli üyelerini saygıyla selamlıyor,
ülkemize yönelik terör tehdidine karşı Afrin’de PKK, PYD ve DAEŞ gibi terörist
unsurlarla mücadele eden kahraman askerlerimize muzafferiyet, şehitlerimize
Allah’tan rahmet, ailelerine ve tüm milletimize başsağlığı diliyorum. 
Değerli
milletvekilleri, genellikle tarım ve hayvancılıkla, yer fıstığı ve turpla akla
gelen Osmaniye’yi, iktidara geldiğimiz son on altı yılda sanayide, sağlıkta,
ulaşımda, eğitimde, bilimde, adalette, enerjide, tüm Türkiye’ye örnek bir hâle
getirmek için durmaksızın çalışıyoruz. 
Genel
Başkanımız ve Cumhurbaşkanımız Sayın Recep Tayyip Erdoğan’ın koyduğu hedefler
doğrultusunda, AK PARTİ hükûmetlerinin güçlü ve tecrübeli kadrolarıyla iş
birliği içerisinde bu hedeflere ulaşacağımızdan kuşkumuz yoktur. 
“Yatırımda
öncelikli bölge” statüsü kazandıktan hemen sonra yapılan yatırımlar
Osmaniye’mizin, bölgemizin ve ülkemizin kalkınması için önemli katma değer
sağlamıştır. Osmaniye, ekonomisini son on beş yılda yaklaşık yüzde 350 oranında
büyütmeyi başarmıştır. İlimiz, 2004 yılında 81 il içerisinde 57’nci büyük
ekonomiyken bugün ilk 45 ekonomi içinde yer almaktadır. Osmaniye, birisi
Toprakkale’de diğeri ise Kadirli’de olmak üzere iki adet organize sanayi
bölgesine sahiptir. Osmaniye Organize Sanayi Bölgesi 699 hektar alanda kurulu
olup doluluk oranı yüzde 100, firma sayısı 107, çalışan sayısı 9.299’dur.
Kadirli Organize Sanayi Bölgesi ise 120 hektar olup doluluk oranı yüzde 98,
firma sayısı 32, çalışan sayısı 1.725’tir. Organize sanayi bölgelerimizi
geliştirme ve genişletme çalışmalarımız devam etmektedir.
2002
yılından bu yana ilimize eğitimden sağlığa, altyapıdan ulaştırmaya, tarım ve
hayvancılıktan sanayiye, kültürden spora 7 milyar TL’nin üzerinde kamu yatırımı
yapılmıştır. İfade ettiğim icraatlarla birlikte son on beş yılda Osmaniye’mize
3 hastane, 2 ağız diş sağlığı merkezi ve 22’si birinci basamak sağlık tesisi
olmak üzere 27 sağlık tesisi yapılmış olup 600 yataklı devlet hastanesi
inşaatımızla birlikte 14 sağlık tesisinin vatandaşlarımızın hizmetine sunulması
süreci devam etmektedir. Başta üniversitemiz olmak üzere eğitimin her
seviyesinde ilimizin daha da başarılı öğrenciler yetiştirmesi için gereken tüm
altyapıyı güçlendiriyoruz. Geleceğin eğitimde olduğunu biliyoruz.
Sayın
Başkan, değerli milletvekilleri; ilimiz ekonomisi için çok önemli bir proje
olan Osmaniye-Kadirli-Kozan-İmamoğlu-Adana Hızlı Tren Projesi 10 Ekim 2017
tarihinde imzalanmış olup toplam 143 kilometre uzunluğunda iki hat üzerinden
faaliyete geçirilecektir. Bu projenin bölgede bulunan Mersin ve İskenderun gibi
iki önemli limana da bağlantısı sağlandığında organize sanayi bölgelerinde
oluşacak yük potansiyeliyle birlikte ülke ekonomisine katkısı daha da
artacaktır.
Diğer
önemli projelerimizden olan, Düziçi Çatak ve Kadirli Savrun barajları
tamamladığında ilimiz ekonomisine milyonlarca liralık ek gelir sağlanacak ve
sulama konusunda da çiftçilerimize çok büyük katkıda bulunacaktır. Ayrıca tüm
ilçelerimizde gölet ve dere ıslah çalışmaları, taşkın koruma projeleri, köy
yolları, köy içme suyu çalışmaları, doğal gaz çalışmaları, elektrik hatları
yenilemeleri, köy okullarının yenilenmesi, köylerimize spor tesisi ve oyun
parkları yapım çalışmaları sürmektedir.
Sumbas
ilçemize yapılacak olan çok amaçlı helikopter pistiyle Esenli, Bağdaş
yaylalarındaki yangın ve sağlık vakalarına daha çabuk müdahale edilecektir. 
Hasan
Dede Türbesi restorasyonu, Ala Cami restorasyonu, Hamidiye Cami restorasyonu,
Toprakkale restorasyonu, İl Halk Kütüphanesi, Kültür Han, Düldül Dağı Teleferik
Tesisi Projesi, kültür ve gençlik merkezleri yapımı da “kaleler şehri” olarak
bilinen ilimizi kültür ve turizm hedeflerine ulaştırmak için yaptığımız
çalışmaların birkaçıdır. 
Osmaniye’mize
12.500 kişilik şehir stadyumu ile 500 kişilik spor salonu yapılması için de
çalışmalarımız devam etmektedir. Spor Bakanımızdan, inşallah, bu anlamda destek
bekliyoruz. 
Bahçe
ve Sumbas ilçelerimizde başlayacak toplam 326 konutlu TOKİ projeleri son
aşamaya gelmiştir. 
Her
alanda olduğu gibi ulaşım konusundaki icraatlarımız da devam ediyor. Osmaniye,
Düziçi, Kadirli ve Sumbas’taki hemşehrilerimizin yıllardır beklediği yol
çalışmaları titizlikle hayata geçiriliyor, ulaşım sorun olmaktan çıkıyor.
Çalışmalarımız
tabii ki saydıklarımızla sınırlı kalmayacaktır. Biz, ülkemizin bekası için en
çok şehit veren illerden birisi olan Osmaniye’mizin de üzerinde kirli oyunlar
oynanmak istenen eşsiz ülkemizin her karış toprağının da bu topraklar için
çelikten bir zincir gibi birbirine kenetlenen milletimizin de kıymetini çok iyi
biliyoruz. Üzerimize FETÖ, PKK, PYD, DAİŞ veya ismi her ne olursa olsun saldıran
terör örgütleri…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de.
MÜCAHİT
DURMUŞOĞLU (Devamla) – …milletimizin ördüğü bu çelikten zincire çarpıp
parçalanmaya mahkûmdur.
Bu
vesileyle, Zeytin Dalı Harekâtı’nda kahramanca mücadele eden Mehmetçiklerimize
bir kez daha muvaffakiyetler, şehitlerimize rahmet diliyor, gazilerimize sonsuz
şükranlarımı sunuyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Gündem
dışı üçüncü söz, cezaevlerinde yaşanan hak ihlalleri hakkında söz isteyen
Diyarbakır Milletvekili Sibel Yiğitalp’e aittir.
Sayın
Yiğitalp buyurun. (HDP sıralarından alkışlar)
3.- Diyarbakır Milletvekili Sibel
Yiğitalp’in, cezaevlerinde yaşanan hak ihlallerine ilişkin gündem dışı
konuşması
SİBEL
YİĞİTALP (Diyarbakır) – Sayın Başkan, değerli milletvekilleri; gündem dışı
olarak bugün cezaevlerini anlatmayı uygun gördük partimiz adına, daha doğrusu
defalarca anlattığımız konuyu tekrar anlatacağım çünkü cezaevlerinde yoğun hak
ihlalleri devam ediyor, cezaevinde hasta tutsakların yaşamları, hayatları
tehlike altında. Nitekim, çok yakın bir tarihte Celal Şeker adlı tutuklu
hayatını kaybetti, daha 33 yaşındaydı. Bunu da defalarca burada söyledik: Celal
Şeker ve diğer hasta tutuklular gibi mevcutta olan bütün tutsaklar, tutuklu ve
hükümlüler, hepsi bu devletin sorumluluğu altındadır, en küçük şeyinden bile
devlet sorumludur. Dolayısıyla devleti yönetmekle yükümlü olan Hükûmet de
bundan azade değildir, birinci derecede sorumludur. 
Bakın,
cezaevlerine ilişkin inanılmaz düzeyde hak ihlalleri geliyor. Türkiye
cumhuriyet tarihinin insan olarak en fazla olduğu bir dönemdeyiz. Bakın, şu
anda 207.279 kişi cezaevinde. Şu dakikayı söylüyorum çünkü her an bir başkası
tutuklanabilir ve cezaevine gidebilir. Öyle ki hızlıca bu sadece, tek
motivasyonları… Hükûmete itiraz eden, eleştirenler üzerinden geliştiği için
tutuklama, yargılama mekanizması… Şu anda 207.279 kişi cezaevinde ve bizim
bugün aldığımız rakama göre de 228.993 kişi olarak görünüyor. 
Şimdi,
bu kadar ağır sayıda ihlaller var. Bakın, ben size ihlalleri kısaca hızlı hızlı
okumak istiyorum, hem de kendim de Komisyonun üyesiyim. Bakın, keyfî bir
şekilde disiplin cezaları veriliyor, telefonla tekmil dayatılıyor, insanlara
askerî nizam üzerinden orada bir uygulama uygulanmaya başlamış; beraberinde
açık görüşler iki ayda 1’e çıktı, bir saatlik olan açık görüşler kimi zaman
otuz dakikaya düşebiliyor; telefon görüşmeleri, hakeza, haftada 1 iken on beş
günde 1’e çıktı ve her şeyden önce…
Arkadaşlar,
cezaevlerini herkesin dikkatle dinlemesini öneririm. Şu anda cezaevindeki 200
bin insandan bahsediyoruz ya, bunun en az 100 bini aslında cezaevine gireceğini
düşünmeyen insanlardan oluşuyor. Kimdi onlar? Cemaatçilerdi ve bu uygulamayı
yapanlardı, dolayısıyla yasaların dışına çıkanlardı. Ondan dolayıdır ki lütfen
bunu dikkatle dinleyiniz. 
Bakın,
Celal Şeker hayatını kaybetti. Şu anda yine ölüm sınırında olan, daha 27
yaşında olan Devrim Ayık var; kolon kanseri ve durumu da hiç iyi değil, sağlığa
erişimi sıkıntılı ve buna ilişkin, Celal Şeker gibi bir durumla karşılaşmamak
adına herkesin bu konuda duyarlı olmasını lütfen talep ediyorum.
Bakın,
ayrıca cezaevlerinden gelen mektupları da kısaca ben az önce söyledim.
İnanılmaz düzeyde sıkıntılar var, çok fazla sayıda insan tutuklu ve bunun
çözümü tutuklamanın önüne geçmekken maalesef Adalet Bakanlığının 38 tane daha
cezaevi yapma konusunda vaatleri var. Oysaki cezaevinde bulunan tutuklu ve
hükümlülerin, özellikle politik tutsakların hızlıca, hemen tahliye edilmesi
gerekir, hasta tutsakların hemen bir an önce kendi hayatlarını, yaşamlarını
sürdürmesi gerekir. Zaten hayatları çok kısıtlı, zaman çok dar ve böyle bir
zamanı da eğer ölümünü izleyerek geçirebiliyorsak bu da bizim nasıl bir vicdana
sahip olduğumuzun -tırnak içinde- aslında açık bir göstergesidir. 
Şimdi,
ben cezaevlerine ilişkin gelen şeyleri tekrar size okuyarak bunu geçirmek
istiyorum. İdare keyfî denetimler içinde bulunuyor ve OHAL ve KHK’ler üzerinden
kendine pay çıkarıyor, kitaplara erişimi azaltmış, dergilere erişimleri
neredeyse hiç yok düzeyde; koğuşlarda televizyon ve kanallar üzerinden, belli
sabit kanallar, sadece Hükûmetin taraftarı olan kanallar üzerinden yayınlar
yapılıyor. Koğuşlarda kalan tutuklular ortak alana çıkarılmadığı için hobi
faaliyetlerine keyfî yasaklama getirilmiş. Oda içlerine, avluya, hatta bazen
cezaevlerinin tuvaleti ve banyosunu gören yerden kameralar yerleştirilmiş.
Keyfî bir şekilde mevzuatta düzenlenen disiplin cezalarından daha ağır
yaptırımlar uygulanıyor. Nakillerde, hastaneye ve adliyeye gidiş gelişlerinde
çıplak arama dayatılması söz konusudur. Telefonlarda tekmil dayatılıyor.
Hastane idareleri, mahpuslara askerî bir nizam yaratmaya çalışmaktadır.
Askerliği andıran tek sıra ve askerî düzenle yürüme, tekmile zorlama ve
provokatif söylemlerle karşıdaki kişileri resmen kışkırtan bir idari yaklaşım
söz konusudur ve bunların dışında da şu anda en önemlisi nedir, biliyor
musunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de.
SİBEL
YİĞİTALP (Devamla) – Başkanım, son cümlem.
Birleşmiş
Milletlerin İnsan Hakları Raporu’nda Türkiye 120 ülke arasında sondan 7’ncidir
arkadaşlar. 
Evet,
ben burada isim verdim, hasta tutsakların adını söyledim. Bakın, burada 357
ağır tutuklu ve hükümlü var, Celal Şeker gibi izleyecek miyiz yani onun
yaşamını kaybetmesini hepimiz burada izledik. Defaatle söylendi, defaatle
tartışıldı ama Celal Şeker’in tahliyesi sağlanmadı. 33 yaşında cezaevinde
hayatını kaybetti. Şu anda elimizde olan bilgilere göre 357 ağır hasta ve 1.025
normal hasta var. 
Arkadaşlar,
buradan vicdanlı olanlara tekrar sesleniyorum: 1.025 hasta tutsaktan
bahsediyoruz, bunun 357’si çok ağırdır. Celal Şeker örneğiyle karşılaşmamak
istiyorsak lütfen herkes sorumluluğunu yerine getirsin diyorum, hepinizi
saygıyla sevgiyle selamlıyorum. (HDP sıralarından alkışlar) 
BAŞKAN
– Teşekkür ediyorum. 
Sisteme
giren 15 sayın milletvekiline sırasıyla İç Tüzük 60’a göre birer dakika süreyle
söz vereceğim. 
Sayın
Balbay, sizinle başlıyoruz. 
Buyurun.

V.- AÇIKLAMALAR
1.- İzmir Milletvekili Mustafa Ali
Balbay’ın, AKP ile MHP’nin seçime yönelik yaptıkları mutabakatı vicdanlı
milletvekillerinin kabul edeceğini sanmadığına ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Sayın
Başkan, sayın milletvekilleri; AKP ile MHP arasında seçime yönelik sadece bu
iki partinin karşılıklı isteklerine dayalı bir mutabakat yapıldı; bu, yasasına
uyduruldu. Ben her iki partinin de vicdanlı milletvekillerinin vicdanlarının
bunu kabul edeceğini sanmıyorum çünkü bu tablo biraz da -kusura bakmasınlar-
muvazaalı evliliğe benziyor. Kimi çiftler evli olmadıkları hâlde tayin için
evli görünüp bir şehre giderler, kimi çiftler de evli oldukları hâlde belli
maaş almak ya da kimi sosyal haklardan yararlanmak için boşanmış görünürler; bu
biraz buna benziyor. “Biz aslında beraberiz ama değiliz, beraber değiliz ama
beraberiz.” gibi bir karmaşa var burada. YSK’yi da alet etmiş görünüyorlar. Ben
diyorum ki: Böylesine yanlış yola sapmayın, halkı bu kadar kandırmayın, seçimle,
sistemle bu kadar oynamayın, bu kadar “mayın” demokrasiye zarar diyorum,
saygılar sunuyorum. 
BAŞKAN
– Sayın Özdemir’in yerine Sayın Kayan. 
2.- Kırklareli Milletvekili Türabi
Kayan’ın, Kırklareli’nin Vize ve Demirköy ilçelerine bağlı köylerinde yaşanan
susuzluk sorununa ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan.
Kırklareli
Vize ve Demirköy ilçelerine bağlı köylerimizde susuzluktan kırılma var. Su
kaynağına uzak diye su getirilmiyor. Vize ilçemize bağlı Kışlacık köyüne, su
kaynağına uzak diye hâlâ su gelmedi. Köyümüzde hijyen problemi had safhada,
hayvanlarının su ihtiyacını karşılamakta da güçlük çekiyorlar. 
Demirköy
ilçemize bağlı Beğendik köyü ise Bulgaristan sınırında bir köyümüzdür. Bu
köyümüzün de su kaynağı uzak diye yine aynı şekildeki gerekçelerle su
getirilmiyor. Bu köyümüze Bulgaristan Rezovo yerleşim yeri 2 kilometredir, aralarında
sadece Rezve Deresi vardır. Orası Bulgaristan’ın turistik yerleşim yeri hâline
geldi, her tarafı pırıl pırıl, bizde ise su dahi yok. Kumsala ve güneşe gelen
insanlarımız yaz aylarında burada telef oluyorlar. Kenan Evren zamanında,
1980’li yıllarda köyün bütün yapıları devlet tarafından yapılmıştı ve köylüden
bir kuruş para alınmamıştı. Otuz beş yıl geçmesine rağmen bugün hâlâ köyün
susuzluğu çözülmemiştir. 
Bilgilerine…
(Mikrofon
otomatik cihaz tarafından kapatıldı) 
BAŞKAN
– Sayın Aydın…
3.- Bursa Milletvekili Erkan Aydın’ın,
Sağlık Bakanlığına bağlı Sağlık Araştırmaları Genel Müdürlüğünün merkez ve
taşra teşkilatlarında çalışan personel arasında yaptırdığı anket sonucunun
büyük bir memnuniyetsizliği ortaya koyduğuna ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Sağlık
Bakanlığına bağlı Sağlık Araştırmaları Genel Müdürlüğü, merkez ve taşra
teşkilatlarında çalışan hekim, diş hekimi, eczacı, hemşire, ebe ve diğer
personel arasında bir memnuniyet araştırması yaptı. Ankete katılanların
yarısından fazlası iş yükünün çok ağır olduğunu düşünüyor, sağlıkta yaşanan
şiddete karşı da tedbirleri yetersiz buluyor. Birçoğu adil bir şekilde
ödüllendirilmediklerini belirtiyor. Yine büyük bir çoğunluğu insani çalışma
şartlarının ortadan kaybolduğunu söylüyor. Kısacası, Sağlık Bakanlığının
yaptığı anket büyük bir memnuniyetsizliği ortaya koyuyor. Tablo vahim.
“Sağlıkta büyük ilerleme sağladık.” diyenlere, “Sağlıkta devrim yaptık.”
diyenlere duyurulur. 
Aslında
gelinen tablo sağlıkta bir çöküşün olduğunun en güzel göstergesi diyorum,
teşekkür ediyorum.
BAŞKAN
– Sayın Çamak yerine Sayın Sarıhan…
4.- Ankara Milletvekili Şenal Sarıhan’ın,
insanların düşüncelerini özgürce ifade edebilmeleri, karşı oldukları ya da
eleştirdikleri konuyu anlatabilmeleri hâlinde o ülkede demokrasi için bir adım
atılmış olacağına ilişkin açıklaması
ŞENAL
SARIHAN (Ankara) – Değerli Başkan, bugün ifade özgürlüğünün yeni bir engeliyle
karşı karşıya kaldık. Halkevleri yöneticisi arkadaşlarımız sabahleyin gözaltına
alındılar. Türkiye’de OHAL koşulları bizi o hâle getirdi ki partimizin kadın
kongresinde yaptığım konuşmada ağzımdan hiçbir biçimde çıkmamış olan sözcükler
ifade edilerek, “Çocuklarımız şehit oluyor.” sözünden yola çıkarak ben de linç
edildim. Bu linç kampanyasının Türkiye çapında yaygınlaştırılması durumunda
gerçekten ülkemiz nefes alınamayacak bir yer hâline gelecek. Şunu unutmayalım
değerli arkadaşlar: İnsanlar düşüncelerini özgürce ifade edebilirlerse, karşı
oldukları ya da eleştirdikleri konuyu anlatabilirlerse ancak gerçekten o ülkede
demokrasi için bir adım atılmış olur. 
Bu
konuda iktidarın doğru bir tutum almasını diliyorum. 
BAŞKAN
– Sayın Sertel…
5.- İzmir Milletvekili Atila Sertel’in, 696
sayılı KHK’yle 4857 sayılı İş Kanunu’nun 30’uncu maddesi gereği istihdam edilen
eski hükümlü taşeron çalışanların kadroya geçemediklerine ve bu haksızlığın
önlenmesini talep ettiğine ilişkin açıklaması
ATİLA
SERTEL (İzmir) – Sayın Başkan, teşekkür ediyorum.
Biz
taşeron yasasını Meclisten çıkarmak için çok uğraş verdik Cumhuriyet Halk
Partisi olarak. İşçilerimiz sendikalı olsun, hakkını hukukunu alabilsin,
örgütlü olsun diye çok uğraştık. Ancak, 696 sayılı KHK’yle, 4857 sayılı İş
Kanunu’nun 30’uncu maddesi gereği istihdam edilen eski hükümlüler bugün taşeron
yasasından yararlanıp kadroya geçemiyorlar. Yalnızca İzmir’de 2.500 civarında
işçi bu haktan yararlanamıyor. Sendika hakkını bir yana bırakın, bu insanlar
sokağa bırakılacaklar ve taşeron yasası eğer Mecliste tartışılsaydı bu sorunlar
yaşanmayacaktı. Şimdi Çalışma Bakanının bu konuyu mutlaka yeniden
değerlendirmesi gerekiyor ve eski hükümlülerin kapı önüne konulmaması, topluma
kazandırılan insanların, yıllardır, on yıldır, on beş yıldır çalışan insanların
aynı kadrolarda görevlerine devam etmeleri gerekiyor. Bu haksızlık lütfen
önlensin.
Teşekkür
ediyorum.
BAŞKAN
– Sayın İrgil…
6.- Bursa Milletvekili Ceyhun İrgil’in,
asıl meslekleri öğretmenlik olmasına karşın devlet memuriyetinin farklı
alanlarında çalışanlar için Hükûmetin bir çalışma yapmayı düşünüp düşünmediğini
öğrenmek istediğine ilişkin açıklaması
CEYHUN
İRGİL (Bursa) – Sayın Başkan, teşekkür ederim. 
Devlet
kadrolarında memur olarak görev yapan öğretmenlerin, mesleği öğretmen olan
arkadaşlarımızın altı yıldır süren bir mağduriyeti var. Ağustos 2012 yılına
kadar Millî Eğitim Bakanlığı kadrosuna kriterleri sağlayarak geçebilen bu memur
öğretmen arkadaşlar -ki asıl meslekleri öğretmenlik olmasına karşın devlet
memuriyetinin farklı alanlarında çalışan arkadaşlarımız- kamu okullarına
öğretmen olarak atanabiliyorlardı ancak 2012’den beri bu hakları ellerinden
alındı. Şimdi, asıl işi öğretmenlik olan ve mesleğine geçmek isteyen, mesleğini
yapmak isteyen, öğretmenlik aşkıyla yanıp tutuşan, öğrencilerine ve okuluna
kavuşmak isteyen bu arkadaşlar için bir çalışma yapmak gerekiyor. Hükûmet bu
konuda bir çalışma yapmayı düşünüyor mu? Millî Eğitim Bakanlığı “Sorun, kadro
sorunu, Maliye kadro vermiyor.” diyordu, bu arkadaşlarımızda kadro sorunu da
yok, sadece bir kaydırma yapılacak. Bu yüzden, bu arkadaşlarımız için
duyarlılık rica ediyorum.
BAŞKAN
– Sayın Gaytancıoğlu…
7.- Edirne Milletvekili Okan
Gaytancıoğlu’nun, ücretli ve sözleşmeli öğretmenlerin kadroya geçirilmesi
şartlarına ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Fakültelerden
öğretmen olarak mezun olmuş ancak AKP’nin eğitime yeterli önem vermemesi ve
planlamaya dikkat etmemesinden dolayı 500 bine yakın atanamamış öğretmenimiz
bulunmaktadır. Bu öğretmenlerimizin bazıları sözleşmeli, bazıları ücretli
öğretmenlik yapmaktadır. Ücretli öğretmenler en fazla 1.400 lira maaş
alıyorlar. Bu maaş yaz aylarında ve tatillerde ödenmiyor, güvenceleri hiç yok.
Şimdi, bu öğretmenler bir umut bekliyorlar. Bunlara 5 bin kadro ayrıldı ancak
aktif çalışma ve KPSS şartı var. Bu hâliyle 1.500 kişi faydalanabiliyor. Bu
kadro boşa mı gidecek, bunu soruyoruz. Beş yıl üzeri emek veren öğretmenler
için bu şartlar çok ağır, deneyimli öğretmenlerden bu şartlar kaldırılmalı
çünkü bunlar devlet okullarında devlet adına öğretmenlik yapmışlar.
BAŞKAN
– Sayın Durmuşoğlu’nun yerine Sayın Taşkın…
8.- Mersin Milletvekili Ali Cumhur
Taşkın’ın, Zeytin Dalı Harekâtı’nın son terörist etkisiz hâle getirilinceye
kadar devam edeceğine ve şehitlere Allah’tan rahmet dilediğine ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
20
Ocakta başlatılan Zeytin Dalı Harekâtı’nda bugün 34’üncü güne girildi.
Operasyon kapsamında 1.829 terörist etkisiz hâle getirildi. Zeytin Dalı
Harekâtı’nda Mehmetçik’imiz âdeta destan yazmakta, kahraman ordumuz sergilediği
yerli, millî imkân ve kabiliyetleriyle dosta güven, düşmana korku salmaktadır.
Tüm vatandaşlarımızın desteklediği harekât, ülkemizi tehdit eden terör unsurlarını
bertaraf etmek, mazlum ve mağdur bölge halkını teröristlerin zulmünden
kurtarmak amacıyla yapılmaktadır. Başkomutanımız, Cumhurbaşkanımız Sayın Recep
Tayyip Erdoğan’ın ifade ettiği gibi, son terörist etkisiz hâle getirilinceye
kadar bu harekât devam edecektir.
Bu
vesileyle vatanımız için gözünü bile kırpmadan canını feda eden kahraman
şehitlerimize Allah’tan rahmet, gazilerimize acil şifalar diliyorum. Cenab-ı
Hak kahraman ordumuzu mansur ve muzaffer kılsın diyor, Genel Kurulu saygıyla
selamlıyorum. (AK PARTİ sıralarından alkışlar)
BAŞKAN
– Sayın Arık…
9.- Kayseri Milletvekili Çetin Arık’ın,
Kayseri ili Yahyalı Belediye Başkanına yapılan bıçaklı saldırıyı kınadığına ve
Pınarbaşı ilçesinin sorunlarına ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Öncelikle,
Kayseri Yahyalı Belediye Başkanına yapılan bıçaklı saldırıyı kınıyor, Başkana
acil şifalar diliyorum.
Kayseri’de
vatandaşların şikâyetlerinin ardı arkası kesilmiyor. Bakın, Türkiye'nin yüz
ölçümü olarak 5’inci büyük ilçesi olan, 150 mahallesi bulunan, Türkiye'nin
doğusuyla batısını birbirine bağlayan Pınarbaşı ilçemizde aylardır kaymakam
yok, stajyer bir kaymakam vekâleten bu görevi yürütüyor. Sadece kaymakam değil,
öğretmenler de vekil. Öğretmenler atama bekleyedursun, Pınarbaşı’nda tam 67
öğretmen vekil. Atama bekleyen imam var mı bilmiyorum ama Pınarbaşı’nın
yaklaşık 50 camisinde cenaze namazını kıldıracak imam da yok. İmam yok, tapu
müdürü yok, tapu müdürlüğü personeli yok, sürekli büyük kazaların yaşandığı
ilçemizin hastanesinde uzman doktor da yok ama AKP bunların hiçbirine ihtiyaç
duymuyor, onlara AKP ilçe başkanı yetiyor. Kaymakam da, doktor da…
(Mikrofon
otomatik cihaz tarafından kapatıldı)
BAŞKAN
– Sayın Dedeoğlu…
10.- Kayseri Milletvekili Sami
Dedeoğlu’nun, bir saldırıya maruz kalan Kayseri ili Yahyalı Belediye Başkanına
acil şifalar dilediğine ve Suriyeli bir mazlumun kahraman Türk askerine yazdığı
bir şiiri okumak istediğine ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan.
Bugün
Kayseri Yahyalı Belediye Başkanımız hunharca bir saldırıya maruz kaldı,
ameliyatta şu anda, kendilerine acil şifalar diliyorum.
Şimdi,
Suriyeli bir mazlumun kahraman Türk askerimize seslenişi: 
“Sana
hasret kalmıştı bir asırdır bu bölge,
Hoş
geldin ey kahraman Türk askeri, hoş geldin. 
Kokunu
arardık her zaman esen yelde, 
Hoş
geldin ey kahraman Türk askeri, hoş geldin.

Mazlum
bir haykırışım ben, zulmetti zalim bana,
Sizlerden
ayırdılar, bak kalmadı mecalim,
Sen
gelmeseydin ne olurdu acep hâlim.
Hoş
geldin ey kahraman Türk askeri, hoş geldin. 

Türk
şehri Halep viran, Afrin ağlamaktaydı,
Haçının
vurduğu ülkem karalar bağlamaktaydı, 
Senin
ayak seslerin yurduma ümit yaydı, 
Hoş
geldin ey kahraman Türk askeri, hoş geldin.” (AK PARTİ ve MHP sıralarından
alkışlar) 
“Şehadet
yoluna gülerek giden yiğit,
Mazlumlara
umut, zalime kin güden yiğit, 
Uğruna
feda olsun bendeki beden yiğit, 
Hoş
geldin ey kahraman Türk askeri, hoş geldin. 

Topyekûn
milletime saldırmak isteyen haç, 
Mazlumların
yardımına duyulduğunda ihtiyaç, 
Muhammed’in
ordusu her derde olur ilaç, 
Hoş
geldin ey kahraman Türk askeri hoş geldin. 

Recep
Tayyip Erdoğan yumruğunu sıkınca, 
Bir
sözle dünyadaki sultanları yıkınca, 
Ümmetin
liderinden ‘Haydi!’ emri çıkınca, 
Hoş
geldin ey kahraman Türk askeri, hoş geldin.” diyor yüce Meclisi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Sayın
Gürer…
11.- Niğde Milletvekili Ömer Fethi
Gürer’in, Cumhurbaşkanı ve AKP Genel Başkanı Recep Tayyip Erdoğan’ın GDO’lu
ürünlerle ilgili bazı ifadelerine ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkanım.
Cumhurbaşkanı
ve AKP Genel Başkanı Tayyip Erdoğan “GDO’lu ürünler noktasında hassasiyetimizi
artırmamız lazım. Devlet olarak birinci derecede bu bizim sorumluluğumuzda.
Hükûmet olarak bu konuda atacağımız adımların hassasiyetini özellikle ifade
etmek istiyorum.” dedi. Şaşkınlıkla dinledim, aklımızla dalga mı geçiyor diye
düşündüm. Daha Ağustos 2017 tarihinde yeni verilen GDO’lu yem izinleriyle
ülkemizde 36 genetiği değiştirilmiş organizmaların girişine izin verilmedi mi?
Bunların gıdada kullanımı yasak da yeterli denetimi var mı? Bir fırının
denetimde ekmek katkı maddesi olarak GDO’lu soya kullanıldığı ortaya çıkmadı
mı? GDO’lu yem neden ithal ediyoruz? Bakanlık gıdada denetimde 112 üründe GDO
tespit etti de ne önlem alındı? Bu ürünleri kamuoyuna açıkladı mı? Kısır tohum
neredeyse her üründe kullanılır olmadı mı? Hükûmet bu konularda konuşma değil
icraat makamı değil mi? 5996 sayılı Kanun’la, hileli ürün üretenlerin açıklanması
2016 yılından beri neden yapılmıyor? Hileli ürünleri kimler koruyor? Hileli
ürünlerle ilgili…
(Mikrofon
otomatik cihaz tarafından kapatıldı) 
BAŞKAN
– Sayın Kılıç…
12.- Kahramanmaraş Milletvekili İmran
Kılıç’ın, kıssalardan hisse çıkarılması, olanlardan ders alınması gerekliliğine
ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
İnsan
deneyle, deneyimle bilir ki gelecek olayların gölgesi önceden düşer. Önce
şimşek çakar, sonra gök gürültüsü duyulur, arkasından da yağmur bütün
görkemiyle iner. Eğer sezgi rolünü oynamazsa titrese de son çizgide göstergenin
ibresi gürültü ve sis içinde kaybolur uyarılar. Tarih örneklerle dolu.
Tehlikeyi küçümseme, zevki tanrı edinme, azgınlık ve sapıklık insanlık
yörüngesinden çıkıştır. Âd kavminde fırtına sökmeden ağaçları, Semud kavmine
inmeden müthiş sayha, Medyen halkını yakıp kavurmadan sıcak, Eyke halkının
başına yağmadan yıldırımlar, Lut kavmini silmeden sahneden o zelzele, Pompei
Roma’ya kusmadan acı lavı, ülkelere çullanmadan musibetlerin binbir türlüsü,
önceden düşen apaçık gölgelerdi. Kıssalardan hisseler çıkarılmalı, olanlardan
ders alınmalı, yoksa tarih tekerrür eder. Tehlikeyi önlemek…
(Mikrofon
otomatik cihaz tarafından kapatıldı) 
BAŞKAN
– Sayın Ertem…
13.- Hatay Milletvekili Birol Ertem’in,
Hatay ilinin en büyük gelir kaynağının tarım olduğuna ve şu an susuzluk
nedeniyle tarımın can çekiştiğine ilişkin açıklaması
BİROL
ERTEM (Hatay) – Teşekkür ediyorum Sayın Başkanım. 
Hatay
ilinin en büyük gelir kaynağı tarımdır ve tarım şu an susuzluk nedeniyle can
çekişmektedir. Amik Ovası’nda sulama yapmak için uzun süredir yapımı devam eden
Menzelet ve Reyhanlı Barajlarının da ne zaman bitirileceği belli değildir.
Çiftçilerimiz tarlalarını elektrik enerjisiyle elde edilen yer altı sularıyla
sulamaktadırlar. Çiftçilerimiz elektrik faturalarını daha önce dönemsel olarak
ödemelerine rağmen iki yıldır aylık fatura hâlinde ödemektedirler. Üst üste 2
fatura ödeyemeyen çiftçilerimiz elektrikleri kesilip tarlalarını
sulayamamaktadırlar. Bu da zaten zor günler yaşayan çiftçilerimizi perişan
etmektedir. Enerji Bakanı ve Enerjisa’yı göreve davet ederek Suriye savaşı
nedeniyle zor durumda olan çiftçilerimize ödemede kolaylık sağlamak amacıyla
faturalarının tekrar dönemsel hâle getirilmesi, elektriklerinin kesilmemesi,
borçlarının ertelenmesi ve yapılandırılmasını ivedilikle talep ediyoruz. 
Teşekkür
ediyorum. 
BAŞKAN
– Sayın Şeker? Yok. 
Sayın
Özdiş…
14.- Adana Milletvekili İbrahim Özdiş’in,
14 fabrikanın özelleştirme kapsamına alınmasıyla ilgili konuda Hükûmetten bazı
bilgiler almak istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Sorum
tüm Hükûmete: TÜRKŞEKER’e ait 14 fabrikanın özelleştirme kapsamına alınmasında
Amerikalı tarım şeker ve tarım tekeli CARGİLL’in herhangi bir etkisi var mıdır?
Elde kalan son üç beş kurum ve fabrikayı satarak ekonomide yaşanan darboğazı
atlatabileceğinizi mi düşünüyorsunuz? Şeker fabrikalarını satmanın ulusal şeker
sektörümüze nasıl bir etkisi olacağını araştırdınız mı? Satılacak fabrikalarda
çalışan personel ne olacak? Nişasta bazlı şekerin insan sağlığına zararı
bilinmesine rağmen şeker fabrikalarımızın özelleştirilmesi kime hizmet
etmektir? Kamu sektörünün elinde satabileceğiniz daha hangi kurum ve fabrikalar
kaldı?
Teşekkür
ediyorum Sayın Başkan.
BAŞKAN
– Sayın Şeker sizi geçtik ama Sayın Özdiş bolca şekerden bahsettiği için biz
gene size söz verelim.
Buyurun.

15.- İstanbul Milletvekili Ali Şeker’in,
sağlıklı şekeri tüketmek yerine neden uluslararası tröstlerin nişasta bazlı
şekerine mahkûm olunduğunu öğrenmek istediğine ilişkin açıklaması
ALİ
ŞEKER (İstanbul) – Bugün maalesef, şeker fabrikalarının kapatılmasıyla ilgili
bir sorunu konuşmak durumundayız.
“Nişasta
bazlı şeker” dediğimiz şeker daha çok karaciğer yağlanmasına, daha çok
obeziteye, obezite de biliyoruz ki meme kanseri ve kolon kanserine yol açıyor.
Biz sağlıklı şekeri tüketmek, üretmek yerine niye uluslararası tröstlerin
nişasta bazlı şekerine mahkûm ediliyoruz ve Sağlık Bakanlığının Bilim Kurulu bu
konuda sağlığa ne kadar zararlı olduğuyla ilgili bir rapor düzenlemesine rağmen
bu Hükûmet buna niye yol veriyor? Uluslararası tekelleri mi koruyacağız, halkın
sağlığını mı koruyacağız?
Teşekkür
ediyorum. (CHP sıralarından alkışlar) 
BAŞKAN
– Sayın Engin…
16.- İstanbul Milletvekili Didem Engin’in,
yapılacak tünel için Maçka Demokrasi Parkı’ndan 200’e yakın ağacın sökülmesine
ilişkin açıklaması
DİDEM
ENGİN (İstanbul) – Teşekkürler Sayın Başkan.
Maçka
Demokrasi Parkı, İstanbul’un en güzel parklarından biriydi. Yapılacak tünel
için 200’e yakın ağaç jet hızıyla parktan sökülerek İstanbul’a ihanetin son
örneği verildi. Güzel İstanbul’umuz AKP yönetiminde işte bu şekilde adım adım
bir beton kente dönüştürüldü, AKP ise İstanbulluların tepkisini umursamaz bir
anlayışla ihanetlerine devam ediyor. 
Orhan
Veli Kanık, “İstanbul’u Dinliyorum” şiirinde şöyle der: “İstanbul’u dinliyorum,
gözlerim kapalı/ Önce hafiften bir rüzgar esiyor;/ Yavaş yavaş sallanıyor /
Yapraklar, ağaçlarda.” Bugün o ağaçlar birer birer yok ediliyor. İnanıyorum ki
2019 yerel seçimlerinde İstanbullular, çevreyi, ağacı, yeşili, doğayı yok sayan
yirmi dört yıllık AKP yönetimine “dur” diyecek, “değişim” diyecek ve İstanbul’a
sahip çıkacaklardır. (CHP sıralarından alkışlar)
BAŞKAN
– Son olarak Sayın Doğan, buyurun.
17.- İzmir Milletvekili Müslüm Doğan’ın, 2
Ekim 2015’te gözaltına alınarak tutuklanan basın çalışanı Devrim Ayık’ın sağlık
durumuna ilişkin Adalet Bakanından acil bir yanıt beklediğine ilişkin
açıklaması
MÜSLÜM
DOĞAN (İzmir) – Sağ olun Başkanım. 
Basın
çalışanı olan Devrim Ayık 2 Ekim 2015’te gözaltına alınarak tutuklanmıştır. O
tarihten beri tutuklu olarak cezaevinde tutulan Devrim Ayık ağır bir kolon
kanseri. 2012 yılında başlayan bu hastalık nedeniyle Temmuz 2012’de ameliyat
olmuş ve 40 santim kadar bağırsağı alınmıştır. Ameliyat sonrasında iki yıllık
tedavi sonucu hastalığı iyileşmeye doğru giderken cezaevi koşulları nedeniyle
hastalığı tekrar başlamış ve zamanında müdahale edilmediği için de durumu
kritik sınıra gelmiştir. Şu anki mevcut durumu tamamıyla yemekten kesilmiş,
aşırı kilo kaybı nedeniyle direncini tamamen yitirmiş, bilincini kaybetmeye
başlamıştır. Normal şartlarda 14 ve üzeri olması gereken kan değerleri
Devrim’de 3 ve 4’e düşmüştür. Devrim Ayık’ın sağlık durumuna ilişkin Adalet
Bakanından acil bir yanıt bekliyoruz. 
BAŞKAN
– Teşekkür ediyorum. 
Sayın
Usta, sisteme girmişsiniz. 
Buyurun
efendim. 
İki
dakika süreyle söz veriyorum. 
18.- Samsun Milletvekili Erhan Usta’nın,
Suriye’de rejim güçlerinin Afrin’e girmesine, Afrin’in teröristlerden
temizleneceğine ve sınır güvenliğinin sağlanacağına, Türk devleti ve Türk
Silahlı Kuvvetlerinin bu konuda kararlı olduğuna, uyuşturucu konusunun
Türkiye’nin ve Samsun’un önemli bir sorunu olduğuna ilişkin açıklaması
ERHAN
USTA (Samsun) – Teşekkür ederim Sayın Başkan. 
Suriye’de
rejim güçlerinin Afrin’e girmesine ilişkin haberleri kaygıyla izliyoruz. Bu
aslında çok anlamlandıramadığımız bir durum çünkü burada eğer Suriye rejim
güçlerinin amacı topraklarını korumaksa şu soruyu sormak lazım: YPG,
topraklarının neredeyse üçte 1’ini ele geçirirken, özellikle bizim
sınırlarımızdaki toprakları ele geçirirken akılları neredeydi? Yani o gün hiç
tepki göstermeyen rejim güçlerinin, bugün Türkiye’nin Afrin’deki terör
unsurlarını temizlemeye yönelik harekâtını bahane ederek o tarafa girmesi çok
mantıklı gözükmüyor. Eğer bu, Türkiye’ye karşı bir husumetse bunun bilinmesi
lazım. Bunun artık geri dönüşü yoktur, Afrin terör unsurlarından
temizlenecektir. Hatta orada PKK, YPG kıyafeti giyen her kim olursa olsun
Türkiye’nin hedefi olacaktır. Hükûmetin bu anlamdaki açıklamalarını biz de
Milliyetçi Hareket Partisi olarak destekliyoruz. 
Türkiye,
kendi ulusal güvenliği için, sınırlarının güvenliği için, o bölgeden Türkiye’ye
gelen misafirlerin topraklarına, vatanlarına kavuşması için bölgededir.
Dolayısıyla biz işgalci konumunda değiliz. Sivillere karşı da bu operasyon
esnasında son derece hassas davranılmaktadır. Suriye’nin toprak bütünlüğü her
zaman hassas olduğumuz önemli bir konudur. Orada Türk askerine karşı
Afrinlilerin yaptığı sevgi gösterileri de Türkiye’nin, Türk askerinin orada
bulunmasından dolayı memnuniyeti ifade etmektedir. Dolayısıyla milletimiz ve
Türk Silahlı Kuvvetleri kararlıdır. 
Muş’taki
küçük bir anekdotu burada ifade etmek isterim. Muş’ta Özel Harekâtçılardan
23’ünün Afrin’e gitmesine yönelik bir program vardır. İl müdürü soruyor: “Kim
gitmek ister?” Polislerin tamamı, Özel Harekâtçıların tamamı Afrin’e gitmek
istediklerini ifade ediyorlar ve aralarında kura çekiliyor.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ERHAN
USTA (Samsun) – Dolayısıyla Türk polisi, Türk askeri bir düğüne gider gibi
gerekirse vatan savunması için cepheye gider. Bir gül bahçesine girercesine
gerekirse kara toprağa girmeye de bu millet hazırdır. Kimse yanlış hesap yapmasın.
Türk devleti, Türk milleti kararlıdır. Afrin teröristlerden temizlenecektir,
sınır güvenliğimiz sağlanacaktır. Orada hiçbir şekilde bir terör koridoru
oluşturulmasına, sömürge bir terör devleti oluşturulmasına da hiçbir şekilde
müsaade edilmeyecektir. 
Diğer
bir husus Sayın Başkan, dün burada intiharlarla ilgili olay görüşülürken
uyuşturucu meselenin de üzerinde duruldu. Türkiye açısından hakikaten ciddi bir
konu. Dünkü görüşmeden sonra ben de Samsun’dan ciddi, birçok telefon aldım.
Özellikle Samsun’da da uyuşturucuyla ilgili ciddi sorunların olduğunu burada
ifade etmek isterim. Tabii bir mücadele de yapılıyor, emniyet güçlerimiz
mücadele ediyorlar. Ancak bu mücadeleler maalesef yetersiz kalıyor. Bunun
kaynağına inilmesi lazım. Özellikle Canik ilçemizde daha da büyük bir sorun
hâline gelmeye başladı bu uyuşturucu konusu. Yani orada satıcıların olduğu,
sokakta…
(Mikrofon
otomatik cihaz tarafından kapatıldı)
ERHAN
USTA (Samsun) – Bitiriyorum Sayın Başkan.
BAŞKAN
– Toparlayalım lütfen.
ERHAN
USTA (Samsun) – Satıcılar var, sokakta apaçık bir şekilde kullanıcılar var
hatta silahlı kavgalar var, pompalı tüfeklerle sokaklarda gezildiği ifade
ediliyor. Hele akşam vakitlerinde ana caddelerde dahi gezilemediğini bize
oradaki arkadaşlarımız ifade ediyor. Bunlar, tabii hem asayiş açısından hem de
temel -sınır güvenliğinden başlayarak- buna ilişkin tedbirler mutlaka
alınmalıdır. Ancak yani yerelde bir kısım şartlar da bu işi oluşturuyor.
Örneğin Canik’te ifade edilen kentsel dönüşüm nedeniyle bazı mahallelerin
boşaltıldığı ve buralarda da uyuşturucu çetelerinin örgütlendiği, oralarda
barındığı söyleniliyor. Buralarda da belediyeler kendi arasındaki sorunları da
hallederek büyükşehir ile ilçe belediyeleri kentsel dönüşüme açılması gereken
alanların bir an evvel üzerine gitmesi lazım; buralarda yuvalanmaların da önüne
geçmemiz gerekiyor. Uyuşturucu konusu dolayısıyla Türkiye’nin ve Samsun’umuzun
önemli bir sorunudur. 
Teşekkür
ederim Sayın Başkanım. 
BAŞKAN
– Teşekkür ediyorum. 
Sayın
Kerestecioğlu, buyurun. 
19.- İstanbul Milletvekili Filiz
Kerestecioğlu Demir’in, AK PARTİ-MHP ittifakıyla ilgili yasa teklifine, hiçbir
partiye danışmadan çoğunluğa güvenerek bir yasa hazırlayıp tüm Türkiye’ye bunu
dayatmanın demokrasi ve uzlaşı siyasetinin tamamen terk edildiğinin bir göstergesi
olduğuna, AKP döneminde yerliliğe vurulan en büyük darbenin tarım üzerinden
olduğuna ve Dicle Üniversitesinde 2 öğrencinin Kürtçe ıslık çaldıkları
gerekçesiyle gözaltına alınmalarına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Aslında
gerçekten, hani, hangi sürede neyi anlatacağımı bilemiyorum bazen burada
konuşmaya başlarken. Ama çok ciddi, başlı başına kendileri tartışılması gereken
sorunlar var. Bir tanesi, AK PARTİ-MHP ittifak yasa teklifi tabii. En başta bu geliyor,
seçim ittifakı olarak adlandırılan teklif ve seçim kanunlarında bazı
değişiklikler içeren bu teklif Meclis Başkanlığına sunuldu. Diğer hiçbir
partiye danışmadan, çoğunluğa güvenerek bir yasa hazırlayıp tüm Türkiye’ye bunu
dayatmak, artık, demokrasiyi ve uzlaşı, istişare siyasetini tamamen terk
ettiğinizin bir göstergesidir. Yasamanın adresi Türkiye Büyük Millet
Meclisidir, biz böyle biliyoruz. Önümüze getirilen teklifle, bir kez daha,
demokratik bir zeminde, katılımcı bir şekilde, tartışmaya açık kanun yapım
sürecinin baypas edildiğini ve Parlamentonun çoğunluk oligarşisiyle bir tür
noter mercisi olarak işletilmek istendiğini görüyoruz. Bu teklif öncelikle 16
Nisan referandumunda yaşanan şaibe ve hukuksuzlukları yasal zırha büründürüyor.
Mühürsüz zarf ve oy pusulalarının artık geçerli hâle gelecek olması bunun en
büyük kanıtı. Bunun dışında, teklifte açık, eşit, denetlenebilir ve demokratik
seçim ilkelerini ortadan kaldıran çok sayıda düzenleme var. Bunlardan biri,
iktidarın emrinde olan -açıkça böyle söylemek gerekiyor- ve maalesef AKP il
başkanları gibi davranan valilere sandık birleştirme ve taşıma yetkisinin
verilmesi. Bir diğeri ise sandık başkanlarının kamu görevlilerinden
oluşturulacak olması. Bu, seçimlerin asli öznesi olan siyasi partilerin…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – …sandık kurulu belirleme haklarının ellerinden
alınmasıdır ve bunun amacı, açıkça, sandık kurullarında çoğunluğun elde
edilerek aslında her türlü kararın iktidarın lehine sonuçlandırılmak
istenmesidir. Oy pusulasında ittifak bölümünün geniş, belirli bir alanı
kapsayacak olması, seçmen davranışını psikolojik olarak etkileyecek olması da
bu bölümde oy verme ve hesaplama usulünün farklı olması yine eşitlik ilkesinin
ihlalidir. Yani gerçekten, aslında, bütün düzenlemeler, artık oyların
hesaplanmasının AKP-MHP ittifakının hanesine yazılacak şekilde olmasına yönelik
tasarlanmıştır ve biz, tabii, bu düzenlemenin daha çok tartışılacağını
biliyoruz ama girizgâh olarak bunları söylemek istedik. 
Bir
diğer önemli konu, Türkiye'de yine AKP döneminde…
(Mikrofon
otomatik cihaz tarafından kapatıldı) 
BAŞKAN
– Buyurun.
FİLİZ
KERESTECİOĞLU DEMİR (İstanbul) – …yerliliğe vurulan en büyük darbe aslında
tarım üzerinden oldu. Çiftçinin gelir-gider dengesi gözetilmeden, tarım cenneti
olan bu ülkenin tarımsal üretimi gün geçtikçe azaldı ve buğday depolarından
buğday ithal etmeye, bu noktaya gelen bu ülkede şimdi de başka bir kaynak
kurutulmaya çalışılıyor; şeker fabrikaları satılmaya çalışılıyor yani 25’in
14’ü özelleştirilmek isteniyor. Buna sendikalar karşı çıkıyorlar. Bu, sadece
bir istihdam sorunu değil, bu konudaki yaratılan belirsizlikler değil, aynı
zamanda şeker pancarı ekolojik dengeyi düzenleyen bir bitki, çiftçiyi gerçekten
mutlu eden ve sonrasında, onun ardından başka ekimlerin yapılmasının da müsait
olduğu, buna elverişli bir bitki. 
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen, tamamlayalım.
Buyurun.
FİLİZ
KERESTECİOĞLU DEMİR (İstanbul) – Biz, sanıyorum, artık AK PARTİ’nin köye dönüş
dediği -böyle bir ideali var diye sunuluyordu- ama şimdi köyden göçüşü politika
hâline getirdiğini görmüş oluyoruz. 
Evet,
Halkevlerinden bugün onlarca insan yine “barış” dedikleri için gözaltına alındılar.
Halkevlerinin yanında olduğumuzu ve barışın gerçekten aslında savunulması
gereken şey olduğunu, savaşın değil, ifade etmek isteriz. 
Odalarımıza
galiba zeytin dalları gönderiliyormuş, fideler, Cumhurbaşkanlığı tarafından.
Bunlar barışı simgeler, savaşı değil. Yani, gerçekten, zeytin fidelerinin bile
kalkıp da savaş aleti olarak kullanılmasını da kınadığımızı ve “barış” diyen
herkesin serbest bırakılması gerektiğini söylüyoruz.
Sayın
Başkan, affınıza sığınarak…
(Mikrofon
otomatik cihaz tarafından kapatıldı) 
BAŞKAN
– Son bir dakika… Hadi bu seferlik böyle… Tamamlayalım. 
FİLİZ
KERESTECİOĞLU DEMİR (İstanbul) – Tamam, son bir dakika…
Yani,
bu, gerçekten ifade etmeden geçemeyeceğim bir şey: Dicle Üniversitesinde 2
öğrenci Kürtçe ıslık çalıyorlar diye gözaltına alındı ve sekiz yıl ile yirmi
yedi yıl arası ceza talebi var. 
CEYHUN
İRGİL (Bursa) - Kürtçe ıslık nasıl oluyor? 
FİLİZ
KERESTECİOĞLU DEMİR (İstanbul) – Kürtçe ıslık, evet. Yani, ben bir ıslık çalmak
istiyorum, nasıl oluyor Kürtçe ıslık? Ama olmuş. 
Musa
Anter 1943 yılında Dicle Talebe Yurdu Müdürlüğü yaparken karakola çağırılmış.
Siyasi şubede görevli polisler tarafından, Kürtçe ıslık çaldığı gerekçesiyle,
tekme tokat dövülerek ağır hakaretlere maruz kaldığı hikâyeyi “Hatıralarım”
kitabında anlatmış. Komiser demiş ki: “Ulan hainoğluhain, kusurunu biliyor
musun?” “Yok.” demiş Musa Anter. “Radyonuz yok mudur?” “‘Var.’ dedim.” “Peki,
pikabınız yok mu?” “‘O da var.’ dedim.” “Peki -bilmem ne oğlu bilmem ne- bu
kadar güzel Türkçe plak varken ne -nokta nokta nokta- yemeye yurtta Kürtçe
ıslık çalıyorsunuz?”
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Bunu da tamamlayayım, son cümle. 
BAŞKAN
– Tamamlayın hadi.
CEYHUN
İRGİL (Bursa) – Ama bu ilginç bir konu, bunu dinleyelim hakikaten.
FİLİZ
KERESTECİOĞLU DEMİR (İstanbul) – Açılmadı mikrofon.
BÜLENT
TURAN (Çanakkale) – Zapta geçmesin diye kapattı!
FİLİZ
KERESTECİOĞLU DEMİR (İstanbul) – Zapta geçsin, geçsin, özellikle geçsin.
BAŞKAN
– O ıslık nasıldı, bilmiyorum. 
FİLİZ
KERESTECİOĞLU DEMİR (İstanbul) – “İşte, biz buradan geliyoruz aziz Türk ve Kürt
gençleri.” diye Musa Anter “Hatıralarım”ında yazıyor. Ve daha yeni aynı olay… 
Evet,
sekiz yıl ile yirmi yedi yıl arasında… Dicle Üniversitesinde okullarının
bahçesinde çocuklar ıslık çalarak dolaşıyor ve ıslıkla bir marş çaldıkları
iddia ediliyor. Onlar da “Yok, o marş da değil. Aslında XelilXemgin
isimli Kürt sanatçının bir şarkısını biz söylüyorduk.” diyorlar ve polisler
apar topar alıyorlar, götürüyorlar. 
Tarihe
geçsin: Kürtçe ıslık da varmış. Türkçesini sizden bekliyoruz. 
Teşekkür
ederim. 
BAŞKAN
– Sayın Özel, buyurun.
20.- Manisa Milletvekili Özgür Özel’in,
Afrin Harekâtı’nda şehit olan güvenlik güçlerini rahmetle andığına, bu harekâtı
“haç ile hilalin savaşı” şeklinde anmanın doğru olmadığına, 14 şeker
fabrikasının kapatılmasının son derece yanlış olduğuna, kaymakamlık sınavı
sonuçlarıyla ilgili bir inceleme yapılması gerektiğine ve Halkevleri
yöneticilerinin gözaltına alınmalarına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Öncelikle
Afrin Harekâtı’nda şehit düşen güvenlik güçlerimizi bir kez daha rahmetle
anıyoruz. Biraz önce iktidar partisinden bir milletvekili oradan bir kişinin
yazmış olduğunu söylediği bir şiiri okudu, alkış da aldı. Düşünce özgürlüğü
anlamında, duyguların Parlamentoya taşınması anlamında son derece normaldir ama
son günlerde özellikle iktidara yakın köşe yazarlarında yerleştirilmeye
çalışılan bir jargon var ve o şiirin içinde de tekrar ediyor: “Haç ile hilalin
savaşı.” Bunu böyle çok üstten baktığınızda birtakım çağrışımlarla falan
kullanmak… Ama şunu düşünelim: Bu Parlamentoda dahi üç siyasi partide
gayrimüslim ve haçı dinî inancının kutsal bir değeri olarak gören, bilen,
bizler açısından da hepimizin bildiği gibi semavi dinlerden biri, hak
peygamberlerden bir tanesinin çarmığa gerilmesiyle sembole edilmiş bu durumda
Afrin Harekâtı gibi bir harekâtı “haç ile hilalin savaşı” diyerek, ülkemizde
sayıları çok az da olsa, azınlıkta da olsalar o kişilerin inançlarını
şeytanlaştırarak, Parlamentoda bile üç siyasi partiden milletvekillerimizin
inancının bir sembolünü bu şekilde anmak doğru değil. Bu sadece okunan
şiirlerle ilgili değil, son dönemde iktidara yakın çok sayıda köşe yazarı da
böyle bir kavramı simgeleştirmeyi ve algı ve olguyu birlikte örtüştürmeye
çalışıyorlar. Buna hassasiyet göstermek gerekir diye düşünüyorum hele hele de
en geniş mutabakatın sağlanmaya çalışıldığı böyle bir süreçte. 
Şeker
fabrikalarıyla ilgili… 14 şeker fabrikasından bazıları hem de bulundukları
bölgenin, yörenin, ilçenin, beldenin ekonomiyi canlandıran tek unsuruyken şeker
fabrikalarının kapatılmasını son derece yanlış buluyoruz.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - Buradaki işçilere kadro verilmiyor oluşunu son derece yanlış
buluyoruz. 
18
milletvekilinden oluşan bir büyük komisyon oluştu Genel Başkan Yardımcımız Veli
Ağbaba’nın başkanlığında. Bugün saat 15.00’te ŞEKER-İŞ’i ziyaret ederek
başlayacaklar ve yarından itibaren altı günlük bir takvim içinde Türkiye’deki
14 şeker fabrikasına giderek oradaki işçilerle buluşacaklar, oradaki halkı dinleyecekler,
Cumhuriyet Halk Partisinin bu konudaki eleştirilerini, tepkisini ve oradaki
halka ve emekçilere dayanışma duygularını ifade edecekler. Bunu kamuoyunun ve
Parlamentonun bilgisine sunmak istiyoruz. 
Bir
diğer husus; kaymakamlık sınavı yapıldı Sayın Başkan, 100 kaymakam alındı.
Normal bir dağılım beklenir. Trabzon’un nüfusuna baktığınızda, 81 il üzerinden
düşündüğünüzde bu 100 kaymakamdan 1 ya da…
(Mikrofon
otomatik cihaz tarafından kapatıldı)
BAŞKAN
– Toparlayalım, buyurun.
ÖZGÜR
ÖZEL (Manisa) – Yapılan kaymakamlık sınavında 100 kaymakam alındı. Trabzon’un
nüfusuna ve 81 il üzerinden bir dağılıma baktığınızda 1 ya da 2 kaymakamın
Trabzon doğumlu, Trabzon’da yaşayan, Trabzonlu kaymakamlar olması gayet normal
ama onlarca bildiri geliyor, bu kaymakamların 20’si Trabzonlu ve bu 20
Trabzonlu kaymakamın Süleyman Soylu’nun katkısıyla kaymakam yapıldığı konusunda
Trabzon’da övünç var ama diğer kaymakam adayları bundan şikâyet ediyor. Buna
bir bakalım, buna bir bakılması gerekiyor. Yani eğer bu kaymakamlık için
gereken üstün yetenekler hamsiden dolayı gelişip de bir şekilde bir şey varsa
bütün kaymakam adayları hamsi yesin ama sadece ve sadece Süleyman Soylu’dan
torpil yaptırarak oluyorsa burada nerede kaldı hakkaniyet, nerede kaldı
liyakat, nerede kaldı eşitlik, nerede kaldı kul hakkı? Adalet ve Kalkınma
Partisi buna bir bakmalı. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Toparlıyorum Sayın Başkanım. 
Adalet
ve Kalkınma Partisinin bu işe bir bakması lazım. Biz bunu siyaseten araştıracağız,
konuşacağız ama sonuçta bu haksızlık sadece Cumhuriyet Halk Partililere, sadece
sosyal demokrat kaymakam adaylarına olmuyor. Ben Süleyman Soylu’nun AKP içinde
nasıl yerleştiğini, yapılandığını, ileriye doğru hamleler yaptığını
anlattığımda burada dinlenmişti. O günden beri bir tek şey var, Süleyman Soylu
CHP’ye saldırmayı bıraktı biz bu işlerin daha fazla üzerine gitmeyelim diye ama
Adalet ve Kalkınma Partisinin buna bir bakması gerekiyor. 
Son
olarak, bu haftanın “hayır”cısını Adalet ve Kalkınma Partisi Halkevleri olarak
seçmiş. İbrahim Kaboğlu’ndan başlandı, sokakta bildiri dağıtan gençlerden İnsan
Hakları Derneği yöneticilerine, 78’liler Girişimi’ne, Türk Tabipleri Birliğine…
Bu hafta haftanın “hayır”cısı Halkevleri. 
(Mikrofon
otomatik cihaz tarafından kapatıldı)
BAŞKAN
– Bitirelim artık.
Buyurun.
ÖZGÜR
ÖZEL (Manisa) – Sabahleyin aldılar götürdüler, Genel Başkanları Sayın Dilşat
Aktaş da olmak üzere 20’ye yakın yönetici gözaltına alındı. Suçları tek adam
rejimine “hayır” demekti. Tek adam rejimine kim “hayır” diyorsa teker teker
toplanıyor. Devlet, devlet gibi yönetilmiyor, bir intikam hissiyle yönetiliyor,
bir had bildirme yöntemiyle yönetiliyor ve devlete yakışmaz bir şekilde
“hayır”ın bütün bileşenleri tenhada kıstırılıp haddi bildiriliyor. Bu, geçmişten
intikam almaktan öte gelecek seçime doğru ortaya çıkabilecek ve tek adam
rejimine “hayır” demeye devam edenlere karşı bir gözdağıdır. Bunu kınıyoruz.
Halkevlerinin yanındayız. Halkevlerine yapılan zulmü ve bundan sonra yapılacak
her türlü baskıyı şiddetle kınadığımızı ifade etmek istiyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum .
Sayın
Turan, buyurun.
21.- Çanakkale Milletvekili Bülent
Turan’ın, 22 Şubat mimar Turgut Cansever’in ölümünün 9’uncu, 23 Şubat gençlik
liderlerinden Metin Yüksel’in uğradığı bir saldırıda hayatını kaybetmesinin
39’uncu, 24 Şubat Mehmet Kırkıncı Hoca Efendi’nin Hakk’a yürüyüşünün 2’nci, 22
Şubat Albay Talat Aydemir’in öncülüğündeki darbe girişiminin 56’ncı yıl
dönümlerine, Volkan Konak’ın sahne aldığı bir barda yaşanan olaydan sonra
sosyal medyada yapılan bazı paylaşımlara ve Manisa Milletvekili Özgür Özel’in
yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ben de hepinizi
saygıyla selamlıyorum, yasama faaliyetleri açısından başarılı bir gün geçmesini
diliyorum. 
Bugün
usta mimar Turgut Cansever’in ölümünün yıldönümü. Sıradan bir mimar olmanın çok
ötesinde mimarlığın felsefesi üzerinde kafa yormuş özel bir şahsiyet, özel bir
mimar Turgut Cansever. Dünyada 3 kez Ağa Han Mimarlık Ödülü’nü almış tek kişi
kendisi. Beyazıt Meydanı’nı tasarlayan, mimari bir örnek olarak gösterilen Türk
Tarih Kurumunun projesini hazırlayan bir mimar kendileri. Cansever’in mimarlık
anlayışı günümüze hâlâ ışık tutuyor. Bu vesileyle, Turgut Cansever’e bir kez
daha Allah’tan rahmet diliyorum.
Sayın
Başkan, değerli milletvekilleri; 23 Şubat 1979’da gençlik liderlerinden Metin
Yüksel Fatih Camisi avlusunda uğradığı bir saldırı sonucunda hayatını kaybetti.
Bu süre içerisinde önde gelen bir gençlik lideriydi. Gençlik çatışmalarının
yoğun olduğu bir dönemde sağduyunun sesi olmuştu ancak ne yazık ki Fatih Camisi
avlusunda karanlık ellerin saldırısı sonucunda şehit oldu. Ben tekrar Metin
Yüksel’e Allah’tan rahmet diliyorum.
Aynı
şekilde, iki yıl önce 24 Şubat 2016’da ömrünü ilme adamış, evini medrese
yapmış, Bediüzzaman’ın talebesi, büyük âlim Mehmet Kırkıncı Hoca Efendi’nin
Hakk’a yürüyüş yıl dönümü. Bir kez daha sevenlere başsağlığı dileklerimi iletiyorum,
Allah rahmet eylesin diyorum.
Sayın
Başkan, değerli milletvekilleri; bugün tarihin yapraklarına baktığımızda
enteresan bir olayın yıl dönümü olduğunu gördüm. Bugün Albay Talat Aydemir’in
öncülük ettiği darbe girişiminin yıl dönümü. Bundan tam elli altı yıl önce 1962
yılında Harp Okulu Komutanı Talat Aydemir meşru Hükûmete karşı bir darbe
girişiminde bulundu. Komutanlığını yaptığı okulun öğrencilerini ön plana
sürerek Hükûmeti düşürmeye çalıştı. 
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Ancak darbe girişimi başarısız kalarak ordudan tasfiye
edildi. Dönemin iktidarı tarafından Talat Aydemir affedildi. Bu olaydan tam bir
yıl sonra Aydemir tekrar bir darbe girişiminde bulundu. Bu durumun yol açtığı
sonuç oldukça ibret vericidir. Demek ki bir anlamda darbecilik bulaşıcıymış.
“Darbecileri affedelim, daha yumuşak davranalım.” diyen arkadaşlarımıza, 15
Temmuz sonrası süreçte yaşanılan bu konudaki bazı olumsuzlukları hatırlatmayı
bir görev biliyorum.
Sayın
Başkan, değerli milletvekilleri; yine dün akşam geç saatlerde Volkan Konak’ın
sahne aldığı bir barda silahların patladığı, yaralanmaların olduğu gündeme
getirildi. Özel güvenlik görevlileriyle muhtemelen sarhoş olan bir kişi
arasında bir tartışma söz konusu oldu.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
Buyurun.
BÜLENT
TURAN (Çanakkale) – Fakat çok ilginç, bu menfur olaydan hemen sonra daha ilgili
şahsın açıklaması yokken, kimsenin somut bilgisi yokken birçok eski ve yeni milletvekilinin
maalesef sağduyuyu ifadesi etmesi gerekirken, halkı teskin etmesi gerektiği
düşünülürken bir baktık ki sosyal medyada çok sayıda vekil olayı “Atatürkçülere
saldırı var.” “Vatanseverlere saldırı var.” “Volkanlar yılmaz!” şeklinde hiç
gereği olmayan bir gerginliğin başlangıcı hâline getirdiler. Allah’tan ki ardından Volkan Konak çıktı, konunun
kendisiyle ilgili olmadığını ifade etti.
Ben
tüm vekillerimize bu konuda daha hassas davranmalarını, toplumu kutuplaştırma
ithamında bulunanların daha da hassas davranmasını salık veriyorum kendilerine.

Bir
de Sayın Başkan, az önce kaymakamlık sınavıyla ilgili sayın grup başkan
vekilinin bir tespiti oldu. Bir defa, kaymakamlık sınavı tarzı sınavlar -bir
kariyer mesleğidir- kariyer sınavıdır. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayalım artık. 
Buyurun.
BÜLENT
TURAN (Çanakkale) – Bunların nasıl yapıldığı, imtihan usulleri, mülakat
usulleri, hepsi kayıt altındadır, hepsi bellidir. Dolayısıyla, bir kariyer
mesleğe girerken kişiyi memleketine göre, nüfusun büyüklüğüne göre alma veya
almama tarzı bir kriter yoktur. Bununla ilgili daha hassas olmak gerektiği
kanaatindeyim. 
Revize
etmek istediğim son bir konu da şudur: Şiirde geçen haç ile hilalin gündem
olması bir rahatsızlık gibi ifade edildi. Oysa bu iki ifade bir tarihî sembol
olarak kullanıldı. Tabii ki biz Suriye’deki meselenin bir terör meselesi
olduğunu, Türkiye’nin kendi güvenliği için bunu yaptığını, ifade edildiği gibi
haç-hilal vesair tarzı bir tartışmadan kaynaklanmadığını ifade etmek istiyorum.
Derdimiz, isteğimiz Türkiye’nin güvenliğinin sağlanması, terör faaliyetlerinin
son bulmasıdır. 
Teşekkür
ediyorum. 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan, küçük bir şey söylemek istiyorum. 
BAŞKAN
– Tamam.
Buyurun
Sayın Özel. 
22.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ve 22 Şubat mimar Turgut Cansever’in ölümünün 9’uncu yıl dönümüne ilişkin
açıklaması
ÖZGÜR
ÖZEL (Manisa) – Sayın Başkan, bu haç-hilal meselesinde dediğimiz basit.
Kahraman Mehmetçik’in… Askerlik görevini yapan, bedelliyi tercih etmeyen,
askerden kaçmayan, çürüğe ayrılmayan ama dini Hristiyanlık olan, haççı kutsal
olarak boynunda taşıyan Mehmetçik’imiz de var, bunu da bilmek lazım, bunu da
görmek lazım.
BÜLENT
TURAN (Çanakkale) – Aynen, buna bir itirazımız yok. 
ÖZGÜR
ÖZEL (Manisa) – “Haç ile hilalin savaşı.” diyerek birilerinin gönlünü kırmamak
lazım. Hilalle kimsenin bir sorunu yok ama bu ülkenin vatandaşlarının içinde
Hristiyan vatandaşlar var ve o haççın da ne anlama geldiğini hepimiz biliyoruz.
Bu konuda sadece bir uyarıda bulunduk, bunda rahatsız olacak bir şey yok.
Turgut
Cansever’i anmayı ben atladım, Sayın Başkana teşekkür ediyoruz. 1958’de Beyazıt
Meydanı’nı tasarladı. Turgut Cansever’in kurucusu olduğu vakıf, Ev ve Şehir
Vakfı, geçtiğimiz yıllarda Adalet ve Kalkınma Partili belediye…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – ...Turgut Cansever’in tasarlamış olduğu o Beyazıt Meydanı’nın
ruhuna uygun olmayan tahribatlar yarattığı için de suç duyurusunda bulundu,
bunu da hatırlatmış olayım.
BAŞKAN
– Çok teşekkür ediyorum.
BÜLENT
TURAN (Çanakkale) – Turgut Bey’i anmaya engel bir durum değil Sayın Başkan.
BAŞKAN
– Evet, sayın milletvekilleri, böylece gündeme geçiyoruz.
Başkanlığın
Genel Kurula sunuşları vardır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, 22/2/2018 tarih ve 2679
sayıyla Grup Başkan Vekili Samsun Milletvekili Erhan Usta tarafından, Erzurum
ilinin sorunlarının ve çözüm önerilerinin araştırılarak Erzurum ekonomisinin
kalkınmasına ilişkin alınması gereken önlemlerin belirlenmesi amacıyla verilmiş
olan Meclis araştırması önergesinin ön görüşmelerinin, Genel Kurulun 22 Şubat
2018 Perşembe günkü birleşiminde yapılmasına ilişkin önerisi
22/2/2018
Türkiye Büyük Millet Meclisi Başkanlığına
Danışma
Kurulu 22/2/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erhan
Usta
 Samsun
 MHP
Grup Başkan Vekili
Öneri:
22
Şubat 2018 tarih, 2679 sayıyla TBMM Başkanlığına MHP Grup Başkan Vekili ve
Samsun Milletvekili Erhan Usta'nın, Erzurum ilinin sorunlarının ve çözüm
önerilerinin araştırılarak Erzurum ekonomisinin kalkınmasına ilişkin alınması
gereken önlemlerin belirlenmesi amacıyla verdiği, Meclis araştırması açılmasına
dair önergemizin görüşmelerinin 22/2/2018 Perşembe günkü birleşimde yapılması
önerilmiştir.
BAŞKAN
– Milliyetçi Hareket Partisi grup önerisi üzerinde öneri sahibi olarak Erzurum
Milletvekili Kamil Aydın konuşacaktır.
Sayın
Aydın, buyurun. (MHP sıralarından alkışlar) 
Süreniz
beş dakikadır.
MHP
GRUBU ADINA KAMİL AYDIN (Erzurum) – Sayın Başkan, çok kıymetli milletvekili
arkadaşlarım; hepinizi saygıyla selamlıyorum.
Yasama
olarak ülkemizin genel sorunlarına yoğunlaşmanın yanı sıra, aynı zamanda vekili
olduğumuz ilimizin sorunlarını ve sıkıntılarını dile getirmekle de mükellefiz.
Bu bağlamda, vekili olduğum Erzurum’un özellikle ekonomik alanda yaşadığı
sıkıntıları dile getirmek, Erzurum halkının sesi olmak bizim siyasi ve aynı
zamanda ahlaki bir sorumluluğumuzdur. Tabii, bunu yaparken yapıcı bir muhalefet
üslubu da şiarımız olacaktır. Yani kastımız bağcıyı dövmek değil, üzüm yemek
özdeyişine matuf olarak ilimizi daha müreffeh yapıya kavuşturma noktasıdır. 
Bu
anlamda sözlerime somut bir hatıramla başlamak istiyorum. Yıl 2008, Genel
Başkanımız Doğu Karadeniz üzerinden istişare toplantısı için Erzurum’a
geldiğinde, yapılan yolların takdire şayan olduğunu belirtmiş ve yapılan iyi
şeylere iyi dememiz gerektiğini söylemişti. Gerçekten, Erzurum’un gerek batıya
gerekse Doğu Karadeniz’e açılan güzergâhında yapılan kara yollarından dolayı
biz, Erzurum halkı adına Sayın Başbakan Binali Yıldırım Bey’e teşekkür
ediyoruz, teşekkürlerimizi sunuyoruz ama aynı Başbakanımızın Başbakanlığının
ilk aylarında TOBB’daki bir toplantıda dile getirdiği bir şey vardı, onu da
ifade etmek istiyorum. Aynen şöyle demişti: “Yerel yönetimler ticari
faaliyetlerinden elini eteğini çeksinler.” Gerçekten bu bir direktifti ve
uyarıydı -maalesef Erzurum ölçeğinde birçok ilde belki benzer sıkıntılar
vardır- ama yerel yönetimlerin özellikle inşaat sektörüne, gerçekten küçük bir
lokma kabîlinden olan bir sektöre el atması çok da kabul edilebilir bir şey
değil. Niye? Çünkü bölgenin dinamiklerinin en önemlisi. Dolayısıyla Erzurum’da
çalışanlar işçi olarak, müteahhit olarak, taşeron şirket olarak zor günler
yaşamaktadırlar. Hâlbuki yerel yönetimlerin öncelikli olarak ağır aksak işleyen
kentsel dönüşüme ve altyapı hizmetlerine yoğunlaşması gerekir. 
Şimdi,
yine Sayın Cumhurbaşkanının 30 Eylülde Erzurum’u ziyareti esnasında dile
getirdiği, bizim de burada hemfikir olduğumuz birtakım sorunlar var, onları da
çok kısaca özetlemek istiyorum. Bunların en önemlisi -bir kere, gösterilen
hedef şuydu- “Erzurum’un ticari kalkınma olarak hedefi 10.” diye Sayın Cumhurbaşkanı
belirtmiş -hâlihazırda bulunduğu nokta 45’inci sırada- ve bu konuda bir uyarı
yapmış: “45’te olan bir Erzurum değil, 10’da olan bir Erzurum hedefiniz
olmalı.” Ve bunların da alt başlıkları aynen benim çıkardığım listeler şeklinde
ifade edilmişti o toplantıda.
Neydi
bunlar? Burada zaman zaman tartışmalara da neden olan bir doğal gaz sıkıntımız
var. Gerçekten, ÖTV ve KDV noktasında bir sürü sektörde toplumun çok küçük,
mikro bir grubunu ilgilendiren bir meselede gösterdiğimiz hassasiyeti… Toplumun
çok büyük çoğunluğunun, özellikle fakir fukaranın muhatap olduğu bir sektörde
ÖTV, KDV indirimi kaçınılmazdır çünkü altı ay bunu yakmakla mükellef bir
coğrafyadan bahsediyoruz.
Öte
yandan, yine, havaalanımız gerçekten bu aralar çok rötar yapmakta ve Erzurum’un
içinden havaalanına gidildikçe soğuk bir 8-10 derece daha fark ediyor. Bir
körük ihalesinin bir an önce yapılıp -gerçekten günübirlik seyahat eden bir
sürü insanımız var, yurt dışı seyahatleri oluyor- oraya bir kapalı otopark
yapılması konusunda hassasiyet bekliyoruz. 
Bu
cazibe merkezleri projesini çok alkışladık, çok destek verdik ama maalesef,
sanki bir akamete uğratıldı, sanki bir kenara bırakıldı. Bunun bir an önce
hayata geçirilmesi noktasında da hassasiyet bekliyoruz. 
Tarım
ve hayvancılık konusunda bölge zaten zor durumda, gerçekten ekstraları
bekliyor. Yılda bir ürün alan bir çiftçinin hiç değilse sulama sorunu olmasın.
Göletlerimizin, barajlarımızın bir an önce yapılması noktasında da hassasiyet
bekliyoruz. 
Öte
yandan, yüksek hızlı tren noktasında, gerçekten, Erzurum artık hiçbir bahaneyle
günü geçirilerek ihmal edilmesin. Biz, hiçbir mazeret kabul etmeden Erzurum’a
kadar yüksek hızlı tren bekliyoruz ve istiyoruz. 
Öte
yandan, çok küçük bir parantez de o güzide ilçemiz Ilıca için açmak istiyorum.
Sayın Ilıcalı burada, bunu hep birlikte yapacağımıza kanaat getiriyorum.
Ilıca’nın bir an önce o tarihî, o geçmişi yüksek… Erzurum’un ilk yerleşim
alanıdır; Garaz diye milattan önce 4000’inci yılda yerleşim alanı olan bölgenin
adının değiştirilmesini, bir an önce bir iadeiitibar şeklinde verilmesini
istiyoruz. 
Yine,
bu bölgede gerçekten TOKİ’den dolayı mağdur olan… “Efendim, yapılanlar yetmedi,
yenisinden vereceğiz.” dendi, çok güzel ama yenisinin maliyeti yüksek tutuldu,
onlardan alınan para azdı, o değer kazanmadı ama yeni ücretlendirme çok yüksek,
bu konuda indirim istiyor Ilıca halkımız. 
Son
olarak da şeker fabrikası…
(Mikrofon
otomatik cihaz tarafından kapatıldı)
KAMİL
AYDIN (Devamla) – Ben yine özür dileyerek…
BAŞKAN
– Buyurun, tamamlayın lütfen. 
KAMİL
AYDIN (Devamla) – Ilıca Şeker Fabrikasından çok talep var; gerçekten ata
mirasımız, yadigârımız. 
CEYHUN
İRGİL (Bursa) – Mustafa Ilıcalı ne diyor, o önemli. 
KAMİL
AYDIN (Devamla) – Bakın, Erzurum’da bir açılışta Sabancı’nın, rahmetlinin
söylediği bir cümlesi vardı, üniversiteye bir ilkokul yaptırılmıştı, açılışında
şu cümleyi kurmuştu: “Erzurumlular, benden fabrika istemeyin. Ben ancak buraya
sanayici olarak böyle hayır hasenat işiyle okul yaparım. Niye biliyor musunuz?
Bu bölgeye yatırım niye gelmez Marmara’dan, batıdan? Çünkü yatırımcı 1 koyup 5
alacağı, 10 alacağı yere yatırım yapar, Erzurum’da böyle bir potansiyel yok.”
Bu gerçeği de bu acı gerçeği de dikkate alarak ben diyorum ki: Bari kamu
yatırımları noktasında pozitif bir ayrımcılık göstererek Erzurum Şeker
Fabrikasına dokunmayın; oranın işçisine, şeker pancarı üreticisine, oranın
nakliyecisine, ne olur, buradan bir müjdeli haber verme noktasında Erzurum
Milletvekili olarak bir araya gelip bir teklif şeklinde destek olalım diyorum. 
Yüce
Meclisi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum. 
Gruplar
adına ilk söz Halkların Demokratik Partisi Grubu adına Ağrı Milletvekili
Dirayet Dilan Taşdemir’e aittir. 
Buyurun
Sayın Taşdemir. (HDP sıralarından alkışlar)
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, değerli
milletvekilleri; Genel Kurulu saygıyla selamlıyorum. 
MHP,
grup önerisinde Erzurum ilimizin sorunlarını ifade etti. Ben de bir kez daha
buradan Erzurumlu vatandaşlarımızı saygıyla selamlıyorum. 
Aslında
bu önergenin kapsamının daha geniş tutulması gerektiğini düşünüyorum çünkü
Erzurum ilimiz için ifade edilen sorunların benzerinin aslında diğer illerimiz
için de geçerli olduğunu ifade etmek isterim. Özellikle Muş, Ağrı, Bitlis,
Iğdır ve Ardahan illerimizde de benzer sorunlar var. Dolayısıyla bu önergenin
kapsamının bu illeri de kapsaması ve daha detaylı bir araştırmanın yapılmasını
da grubumuz adına öneriyorum çünkü bu illerin de gerçekten çok ciddi sorunları
ve sıkıntıları var. 
Özellikle
benim seçim bölgem yani Ağrı ilimizde de benzer sıkıntıları çokça ifade ettim.
Aslında burada da Genel Kurulda Ağrı’nın sorunlarına dair çokça söz aldım ama
ben hem Erzurum’a yakınlığı hem de sorunlarının benzerliği açısından da bir kez
daha burada Ağrı ilimizin sorunlarını da ifade etmek istiyorum. 
Değerli
arkadaşlar, Ağrı aslında bir tarım kenti olarak bilinirdi. Şeker pancarı
yıllarca Ağrı halkının aslında temel geçim kaynağıydı. Önce doğu teşvik primi
kaldırıldı, ardından da 2014 yılında da şeker alımı durduruldu. Yani
dolayısıyla bu kararlarla birlikte, aslında Ağrı halkı temel geçim kaynağından
yoksun bırakıldı. Bugün Ağrı’da her yıl tam 30 bin kişi diğer illere göç etmek
zorunda kalıyor. Bu aslında tamamıyla ekonomik bir göç; nedeniyse, aslında
tarım kenti olan Ağrı’da tarımın bitirilmesiyle yakından ilgilidir.
Açıkçası,
Ağrı’da kırk yıldır yapılan temel hizmetlerden bir tanesi de Ağrı Şeker
Fabrikasıydı ama bu büyük şeker fabrikalarının satılmasından sonra aslında
sıranın Ağrı’ya geleceğini de bizler biliyoruz. Yani iki yıldır şeker
fabrikasının aslında Ağrı halkı açısından nasıl büyük bir önem arz ettiğini
çokça ifade etmeye çalıştık, hem Meclis Tarım Komisyonuna dilekçelerle
başvurduk hem ilgili kişilerle görüşüp raporlar hazırladık hem de Genel Kurulda
aslında çokça ifade ettik. Gelen tepkiler üzerine aslında geçen dönem AKP,
şeker fabrikasında şeker alımının başladığını müjdeledi ama bu şeker
fabrikalarıyla ilgili karardan da anlaşılacağı gibi bunun da aslında çok kalıcı
bir karar olmadığı, kalıcı bir politika olmadığı da gözler önüne serildi. Daha
önce, biliyorsunuz, Ağrı’daki şeker fabrikasında taşınmaz mallar satıldı
aslında bir günde fabrikanın tamamıyla kapatılacağı gündemde. Dolayısıyla, bu
şeker fabrikalarının satışı gündeme geldiğinden itibaren, Ağrı’da tarımla
uğraşan halkımızda aslında ciddi bir kaygı var, ciddi şekilde bu konuyla ilgili
bir muhalefet de yükselmiş durumda. Onun için de bu şeker fabrikalarının
satımına ilişkin politikanın da… Özellikle Ağrı başta olmak üzere diğer
illerimiz için de bir an önce bu karardan vazgeçilmesi gerekiyor. 
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) - Bitti mi? 
BAŞKAN
– Çabuk bitiyor sayılı dakikalar.
DİRAYET
DİLAN TAŞDEMİR (Devamla) - Yani değerli arkadaşlar, aslında Ağrı ilimiz de
sosyoekonomik gelişmişlik açısından 81 il arasında 79’uncu sırada. Bunun
sorumlusu, diğer illerimizle birlikte Ağrı’daki bu sorunların temel sebebi
elbette ki Ağrı halkı değil, AKP iktidarı ve çözümsüz politikaları olduğunu da
ifade etmek isterim.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyoruz. 
Gruplar
adına ikinci söz Cumhuriyet Halk Partisi Grubu adına Ankara Milletvekili Bülent
Kuşoğlu’na aittir. 
Buyurun
Sayın Kuşoğlu. (CHP sıralarından alkışlar) 
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan. 
Değerli
milletvekili arkadaşlarım, hepinizi saygıyla selamlıyorum. 
Plan
ve Bütçe Komisyonundaydım. Değerli Grup Başkan Vekilim Özgür Özel “Erzurum’un
sorunlarıyla ilgili bir önerge var, konuşmak ister misin bir Ankaralı Erzurumlu
olarak?” deyince Erzurum’da sorun mu yok, tabii ki konuşurum dedim. Hakikaten,
Erzurum’da temmuz ayında kar yağmış da bir Erzurumlu nine şöyle demiş: “Yağar
tabii, sahipsiz memleket.” Erzurum biraz sahipsiz bir memleket hakikaten. (CHP
sıralarından alkışlar) Erzurum’a sahip çıkmamız lazım hep beraber.
Değerli
arkadaşlarım, gerçekten, sadece o il, bu il değil de bu iktidar döneminde bir
mantalite var. Bakın, yap-işlet-devret yatırımlarını da ele alalım, yap-işlet-devretle
yapılan yatırımların -ki yap-işlet-devretle en az bütçeye dâhil olanlar kadar
yatırım yapılıyor, hatta daha fazla- yüzde 60’ı -bakın rakamlara- İstanbul ve
çevresine yapılıyor, yüzde 60’ı yapılmış. E, İstanbul ve çevresine siz
yatırımların yap-işlet-devret de dâhil olmak üzere yüzde 60’ını yaparsanız o
zaman Erzurum ne yapsın, Anadolu ne yapsın? Onun için sıkıntı var. Erzurum
1970’lere kadar Türkiye’nin en büyük 6-7 vilayetinden biriydi, gerçekten
öyleydi; bugün, bilmiyorum, 60’ıncı mıdır, daha mı gerilerdedir, o kadar
geriledi. Yani Erzurum’un sorunları -değerli hocam çok haklı olarak dile
getirdi- çok önemli bir konu; bu, Anadolu’nun sorunlarında da ayrılamaz, çok
çok önemli. Bu konuyla ilgili olarak hakikaten bu Meclisin ayrı bir çalışma
yapması lazım çünkü bu sadece Erzurum’un sorunlarını çözmek olmayacak; bu,
bütün Anadolu’nun sorunlarını çözmek olacak, gelir dağılımının yeniden
düzenlenmesi olacak. “Anadolu’nun sorunları” deyince göç sorununun çözümü
olacak; “göç sorunun çözümü” deyince güvenlik sorunun çözümü olacak, birçok
ekonomik sorunun çözümü olacak.
Bakın,
cumhuriyet, Erzurum’a bilinçli olarak ilk üniversitelerden bir tanesini kurmuş,
Atatürk Üniversitesini, ilklerden biridir; Erzurum Şeker Fabrikasını kurmuş,
ilklerden biridir; kombinayı kurmuş. İlk büyük yatırımlar hep Erzurum’a
yapılmış. Bölgesel bir kalkınma gözetilerek yapılmış bütün bunlar. Bunlar
bilinçsiz yapılan işler değildi ama bu dönemde bir bakıyoruz, her şey İstanbul
ve çevresine. Ve bugün İstanbul 15,5 milyona yaklaşan nüfusuyla, herkesle
bağlantısıyla anormal bir yer oldu. Şimdi de İstanbul’u dengelemeye
çalışıyoruz, giriş-çıkış yasaklansın diye zaman zaman düşünüyoruz. Dolayısıyla,
bu sorunun, gerçekten “Erzurum sorunu” deyince Türkiye'nin sorunu olarak ele
alınması gerekir. 
Değerli
Başkanım, herhâlde bir dakika ilave edeceksinizdir Erzurum’un sorunlarını
anlatabilmem için. 
BAŞKAN
– Tabii, Erzurum Dadaş diyarı. 
Buyurun.

BÜLENT
KUŞOĞLU (Devamla) – Değerli arkadaşlarım, ben Plan ve Bütçe Komisyonu üyesiyim.
Özellikle Doğu Anadolu Projesi’ne (DAP) bakıyorum, her sene mesela 100 milyon
liralık bir yatırım öngörülmüşse 10 milyon lira kullanılmış. Bakın, geriye
dönük DAP Projesi’nin bütün ödeneklerine bakın, kullanılmıyor; ayrılan ödenek
bile onda 1 oranında ancak kullanılıyor. Anlamak mümkün değil. Sayın Bakana “Bu
nedir? Niye böyle?” dedim. “İlgili müdürler kullanmıyor.” Böyle bir bahane
olamaz, gerçekten olamaz. Bir garabet var. 
Bu
Erzurum Şeker Fabrikası, kapatılması düşünülen 14 fabrikadan biri. Bunun tekrar
ele alınması lazım, biz yukarıda görüşüyoruz. 
Bakü-Tiflis-Kars
Demir Yolu çok önemli. Bunun Ovit Tüneli’yle birlikte ele alınıp demir yolunun
Erzurum’a muhakkak bağlantısının yapılması lazım, bağlantısı olması lazım hem
denize açılması hem de diğer ülkelere, uluslararası açılıma açık olması için. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Süremiz bitti. 
Herkese
saygılar sunuyor, teşekkür ediyorum. (CHP sıralarından alkışlar) 
BAŞKAN
– Teşekkür ediyoruz Sayın Kuşoğlu. 
Adalet
ve Kalkınma Partisi Grubu adına, aynı zamanda son konuşmacı Erzurum
Milletvekili Mustafa Ilıcalı. 
Sayın
Ilıcalı, buyurun. (AK PARTİ sıralarından alkışlar) 
Lütfen
üç dakikada toparlayalım. 
AK
PARTİ GRUBU ADINA MUSTAFA ILICALI (Erzurum) – Teşekkür ederim Değerli Başkanım.

Değerli
milletvekilleri; hepinizi saygılarımla selamlıyorum. 
Milliyetçi
Hareket Partisi Grubuna, Erzurum’un gündeme gelmesine vesile olduğu için çok
teşekkür ediyorum. Tüm partiler adına Erzurum’umuzla ilgili konuşma yapan
konuşmacılara da teşekkür ediyorum. 
Bülent
Bey, şunu belirtmek isterim ki: Erzurum’un sahipsizliği 2002’den önceydi. Artık
Erzurum çok sahipli, bunu da halka sormak lazım. Gidip Erzurum’da konuşursanız,
anket yaparsanız, seçimlerde alınan sonuçlara bakarsanız sahipsiz değil çünkü
Erzurum’un çok önemli sahipleri var. Sayın Cumhurbaşkanımız için, Sayın
Başbakanımız için, Hükûmetimiz için, ayrıca Milliyetçi Hareket Partisi için,
CHP için, biliyorum ki her parti için Erzurum önemli. Burada tabii süremiz çok
kısa. Buradaki eleştirileri de Değerli Vekilim, Değerli Dostum Kamil Bey yapıcı
bir şekilde ortaya koydu. Ben de yapıcı bir şekilde bunlara cevap vereyim.
Hemen
Erzurum Havaalanı’ndan başlayalım. Size müjdeyi verebilirim, belki bilginiz
olmayabilir. Erzurum Havaalanı hakkında CAT3 çevrilmesine Ulaştırma
Bakanlığımız karar verdi. Başbakan Yardımcımız ve milletvekillerimizin
girişimiyle sıfır görüşte bile uçaklar inecek.
Onun
haricinde, 12 Nisanda Erzurum’a Cumhurbaşkanımız öyle bir müjde verdi ki 2026
Kış Olimpiyatları adayı. Bu, çok önemli bir organizasyon. Biraz önce de Spor
Bakanımız buradaydı. Milyarlık yatırımlar olacak. Daha önce Universiade’da 1
katrilyona yakın bir yatırım oldu. Daha sonra EYOF’ta yatırımlar yapıldı. Şu
anda da dillendirilen 4 şehirden 1’isi Erzurum. Bu manada da bu olimpiyatların
Erzurum’a getirisi çok çok önemli.
Diğer
taraftan, Erzurum çiftçisinin sayesinde… Burada bakın MHP milletvekilleri de
çok gündeme getirdi, onlar konuyu getirdiği için Hükûmetimiz çiftçilerin
borçlarını erteledi, yapılandırma yaptı. Bunlar Erzurum çiftçileri sayesinde
oldu. Bundan dolayı da Erzurum çiftçilerine bu desteği veren Hükûmetimize çok
teşekkür ediyorum. 
Diğer
taraftan, şimdi “Erzurum’un ulaşımı” deyince ben de Türkiye genelinde ulaşımda,
burada Mecliste bulunan çok kişiden fazla uğraşan bir kişiyim. Şu anda Erzurum…
Üç hafta önce geçtim, gelin, hep beraber gidelim. Ovit, 1 tüp olarak açıldı. 15
kilometre, 2 gidiş, 2 geliş; 1,5 katrilyon lira Sayın Vekilim. Bizim 1 milyar
lirayı almak için IMF’den neler çektiğimizi biliyorsunuz. Dolayısıyla da deniz
Erzurum’a bağlandı. Sadece Ovit’le mi oldu, olacak? Hayır. Ondan önce Kırık
Tüneli, Dallıkavak Tüneli, Tekman Tüneli’yle kuzeyi güneye bağlıyor.
Yine,
Bülent Bey’i Erzurum’a götürmemiz lazım muhakkak. Şu anda Bakü-Tiflis-Kars
Demir Yolu’nu bağlayacak muazzam bir proje. Kars’tan Erzurum, Erzincan;
Marmaray… Yani Pekin’le Londra’yı bağlayan… Hızlı tren projeleri ha bire ihale
ediliyor. Şu anda Erzurum-Erzincan Hızlı Tren Projesi ihale edildi,
Erzincan-Kars devam ediyor. 
Dolayısıyla,
şu anda, Değerli Vekilim, Erzurum…
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın.
Buyurun
Sayın Ilıcalı.
MUSTAFA
ILICALI (Devamla) – Bir beş dakika vermeniz lazım, 3 kişi eleştirdi, 1 kişi
cevap veriyor.
BAŞKAN
– Vallahi, beş saat versem bile yapılanları anlatmaya süre yetmez, o kadar çok
şey yapılmış ki.
MUSTAFA
ILICALI (Devamla) – Ben, diğer grupların yerinde olsaydım, Erzurum’la ilgili
bana bir söz verilseydi anlatırdım, çözümleri de samimi olarak, siyasetten
uzak, daha çok katkı sağlardım. 
KAMİL
AYDIN (Erzurum) – Mustafa Bey, onlara teşekkür ettik yapılanlara; eksiklere
gel. 
MUSTAFA
ILICALI (Devamla) – Bu arada, içimiz dışımız, hepimiz Başbakan yardımcımız,
milletvekillerimiz, her şey Erzurum. Burada Mehmet Metiner Bey oturuyor.
Özelimizden bile, WhatsApp grubundan -kendimizi tutamıyoruz- Erzurum’la ilgili
bilgiyi paylaşıyoruz. 
Sabah,
Turizm Bakanı Numan Kurtulmuş Bey’le beraber -burada bazı vekillerimiz de
vardı- kış turizmini nasıl geliştirebiliriz… Kış turizmini termal turizmle
geliştirmek için, Karayollarının yapmış olduğu Ilıca’dan Konaklı’ya 16
kilometrelik yola teşekkür ediyoruz. Turizm Bakanlığının yapacağı yeni otel
için... 
CEYHUN
İRGİL (Bursa) – Sayın Ilıcalı, sözün özü şu: Şeker fabrikası kapansın mı kapanmasın
mı? Sonuç ne olacak?
MUSTAFA
ILICALI (Devamla) – Şeker fabrikası için de son cümlem şudur: Şeker fabrikasına
en büyük kafa yoran Erzurum ve Erzurum milletvekilleridir. İki gün önce Erzurum
Ticaret ve Sanayi Odasında tüm STK’lerle toplantı yaptık…
CEYHUN
İRGİL (Bursa) – Sonuç?
MUSTAFA
ILICALI (Devamla) – Sonuç şudur: Erzurum Şeker Fabrikasını, Erzurumluların
içinde bulunduğu…
(Mikrofon
otomatik cihaz tarafından kapatıldı) 
MUSTAFA
ILICALI (Devamla) – …tüm çiftçilerin beraber olacağı çok ortaklı bir kooperatif
ve çok ortaklı bir yapıyla alıp… (AK PARTİ sıralarından “Bravo” sesleri,
alkışlar)
BAŞKAN
– Çok teşekkür ediyorum Sayın Ilıcalı.
MUSTAFA
ILICALI (Devamla) – Önemli olan, Erzurum Şeker Fabrikasının iyileştirilmesidir.
Erzurum Şeker Fabrikasını, Allah gani gani rahmet etsin, Menderes Erzurum’a
hediye etmiş.
DİRAYET
DİLAN TAŞDEMİR (Ağrı) – Siz de kapattınız!
MUSTAFA
ILICALI (Devamla) – Biz de bundan sonra Erzurumlular olarak bu fabrikanın daha
iyi nasıl gelişebilir, onun için kafa yoruyoruz. 
BAŞKAN
– Evet, bir dakika da böyle geçti Sayın Ilıcalı.
Erzurum
büyük şehir, güzel şehir, hizmetin en güzelini hak ediyor.
MUSTAFA
ILICALI (Devamla) – Son cümlem de şu: Sayın gruplarım hiç endişe etmeyin,
Erzurum emin ellerde, Erzurum’un sevenleri sizler gibi çok çok fazla.
Sağ
olun, var olun. (AK PARTİ sıralarından alkışlar)
BAŞKAN
– Teşekkür ediyoruz.
Bütün
Erzurumluları biz de saygıyla selamlıyoruz.
Sayın
Özel, buyurun lütfen.
V.- AÇIKLAMALAR (Devam)
23.- Manisa Milletvekili Özgür Özel’in,
Erzurum Milletvekili Mustafa Ilıcalı’nın MHP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, önemli bir önerge, üzerinde konuşan herkes olumlu
katkılar sağlıyor ama ben, Sayın Ilıcalı’ya şunu söylemek istiyorum: Sakın
böyle bir yola gitmeyin. Biz Manisa’da bunu yaptık. Daha doğrusu, Manisa’da bu
yapıldı, biz karşı çıktık ve haklı da çıktık. Manisa’mızın bir Sümerbank’ı
vardı, biz özelleştirilmesine karşı çıktık, dediler ki: “‘Ortak girişim grubu’
diye bir şey kuracağız, Manisa’nın malı Manisa’da kalacak.” Ortak Girişim
Grubu, Özelleştirme İdaresinden ucuza burayı aldı, yabancı “Redevco” diye bir
şirkete hem de aldığının 10 katı fiyata yarısını falan sattı. Daha sonrasında
mahkemeler, mahkemeler… Sizin o dönemdeki Belediye Başkanınız -Ortak Girişim
Grubunun başını çeken kişi- ve çok sayıda Adalet ve Kalkınma Partili siyasi…
Hep burada şu dendi önce: “Mahkemedeki konu konuşulmasın.” Mahkeme bitti, hapis
cezası yattılar… 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın. 
ÖZGÜR
ÖZEL (Manisa) – …birer ay, 75’er trilyon -o zamanki parayla- ağır para cezasına
çarptırıldılar bir gün hesabı. Şimdi mahkeme onu bozuyor bozmuyor, birtakım
tartışmalar… Sümerbankın yerinde yeller esiyor. Sümerbankı hurda fiyatına
aldılar, sattılar, biçtiler, yaptılar; ne Sümerbank kaldı ne kentin yararı
kaldı. Öyle şeker fabrikasının arkasından -siz çok iyi niyetli konuşuyorsunuz,
ona bir şeyim yok- ağzınız açık kalır, bakarsınız; olan garibana olur,
Erzurumluya olur. 
MUSTAFA
ILICALI (Erzurum) – Rahat olun, rahat; çok rahat olun. 
ÖZGÜR
ÖZEL (Manisa) – Birilerine peşkeş çekilir…
MUSTAFA
ILICALI (Erzurum) – Ona müsaade etmeyiz, rahat olun. 
ÖZGÜR
ÖZEL (Manisa) – …o peşkeşin şehvetine kapılan birileri de bedel öder, tarih
önünde de kanun önünde de hesap verir. Fabrikanıza sahip çıkın, başka bir şey
yapmayın. (CHP sıralarından alkışlar) 
MUSTAFA
ILICALI (Erzurum) – Başkanım rahat olun, hem siz rahat olun hem 80 milyon rahat
olsun, biz gereğini yaparız. 
BAŞKAN
– Teşekkür ediyorum. 
Sayın
Aydın… 
24.- Erzurum Milletvekili Kamil Aydın’ın,
Erzurum’da şeker fabrikasının önemli bir yatırım olduğuna ve Erzurum için
destek beklediklerine ilişkin açıklaması
KAMİL
AYDIN (Erzurum) – Sayın Başkan, ben konuşmamın başında zaten ulaşımla ilgili,
kara yolu ulaşımıyla ilgili gerek Genel Başkanımızın teveccühlerini,
teşekkürlerini gerekse bizim Erzurum halkı adına teşekkürlerimizi söyledim.
Zaten muhalefet şiarımız bu bizim yani yapılan güzel şeye güzel deriz ama eksikleri
de gündeme getirmek lazım. Eksiklerle ilgili bir şeyler istiyoruz. 
Sabancı’dan
örnek verdik. Bir okul açılışında dedi ki: “Buraya yatırım olmaz; 1’e 5
alamazsa, 10 alamazsa sanayici gelmez.” Dolayısıyla burada… Batı toplumlarında
da gelişmiş toplumlarda da var. Orada sosyal devlet olmanın gereği yapılır,
oraya gerçekten kamu ekstra birtakım kolaylıklar götürür. 
Şimdi,
Erzurum’da esnaf, sanayici küçük çaplı zaten ve 1 koyup yarım alan insanlar, 1
koyup 1’i zor alan insanlar. Şimdi, bunun gerçek olduğu bir süreçte… Tarım,
tamam, yılda bir ürün alıyor ama şeker pancarını sulayamıyor. Hayvancılık
yapıyor, altı ay içeride tutuyor. Buna ekstra bir şey gerekir. Biz de dedik ki
buradan…
(Mikrofon
otomatik cihaz tarafından kapatıldı) 
BAŞKAN
– Teşekkür ediyoruz. Meramınız anlaşılmıştır Sayın Aydın. 
KAMİL
AYDIN (Erzurum) – Son bir cümle, rica ediyorum.
BAŞKAN
– Peki, son cümleniz.
KAMİL
AYDIN (Erzurum) – Yani eksikleri söyleyelim ki yolumuza iyi bakalım.
Gerçekten
şeker fabrikası orada çok önemli bir yatırım çünkü çok boyutlu yani üreticisi
de var… Oraya gelen adam… Köylü şundan korkuyor, çok net söylüyorum: Orada bir
kota var, o kotayı, şeker fabrikası özelleştirilip, arazisi ve kotası başka
bölgelere kaydırılıp… Rekabet gücü yok Erzurum’un. Ağrı’nın da öyle, bölgedeki
Muş’un da öyle, Erzincan’ın da öyle. Bunu ifade ettik, bu konuda yardım
istiyoruz.
Teşekkür
ederim.
BAŞKAN
– Teşekkür ediyoruz. 
MUSTAFA
ILICALI (Erzurum) – Başkanım, çok kısa cevap verebilir miyim?
BAŞKAN
– Sizin yapıcı ve ince, zarafetli muhalefetinize son derece yapıcı ve ince
cevap verecek Sayın Ilıcalı.
Buyurun.
25.- Erzurum Milletvekili Mustafa
Ilıcalı’nın, Erzurum Milletvekili Kamil Aydın’ın yaptığı açıklamasındaki bazı
ifadelerine ilişkin açıklaması
MUSTAFA
ILICALI (Erzurum) – Ben zaten, çok acayip memnunum, bütün partiler Erzurum’u
konuşuyor, önerilerde bulunuyor. Sayın grup başkan vekilimize, değerli kardeşim
Kamil Bey’e teşekkür ederim.
KAMİL
AYDIN (Erzurum) – Erzurum’un sıkıntılarını söylüyorum.
MUSTAFA
ILICALI (Erzurum) – Şunu açıklamak isterim ki -eğer özelleştirmeye ait ilanı da
okuduysanız- buradaki amaç şu: Bugün bu fabrikalar zarar ediyor. Bu fabrikalar
bu şekilde devam edebilir, iyileştirilebilir ama iyileştirmedeki en önemli şey
şudur: Çiftçinin asla dışında olamayacağı, çalışanın zarar görmeyeceği, burada
değerli grup başkan vekilimin ve sizin söylediğiniz endişelerin olmayacağı…
Geçmişteki yaşanmışlar göz önüne alınarak bunun üzerinde kafa yoruyoruz. Bu
yönde önerisi olan… Sizi de toplantılara davet ederiz -Erzurumda iki gün önce yaptık-
buyurun gelin, herkes fikrini koysun. Aklın yolu birdir, buradan doğru sonuç
çıkar. 
Erzurumlular,
Ilıcalılar buradan beni duysunlar, hiçbir şekilde bir zarar görmeyeceksiniz.
Eğer daha iyi şartlar oluşursa bunları da sizlerle istişare edeceğiz. Emin
olsunlar diyorum. 
Tekrar,
söz verdiğiniz için teşekkür ediyorum.
BAŞKAN
– Teşekkür ediyoruz Sayın Ilıcalı.
CEYHUN
İRGİL (Bursa) – Bursa Merinos işçilerine de öyle demişlerdi, yavrum, hepsi
işsiz şu anda!
BAŞKAN
– Son olarak, Sayın Usta, size de 60’a göre söz veriyorum, buyurun.
26.- Samsun Milletvekili Erhan Usta’nın,
şeker fabrikalarının özelleştirilme meselesi üzerinde çok iyi düşünülmesi
gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Tabii,
bu şeker fabrikalarının özelleştirilmesi konusu önemli bir konu. Özellikle
şeker üretimi konusuna iyi bakmamız lazım Türkiye’de. Yani özelleştirmeye karşı
olmak belki doğru değil ancak şeker fabrikalarının daha da özel bir konumu
olduğu için, işin çiftçiyi ilgilendiren boyutu var, özellikle doğudaki şeker
fabrikalarının doğunun kalkınması açısından önemi var. Yani buradaki bu
fabrikaların tam kapasiteyle çalışmasının bir defa sağlanması lazım her ne
yapılacaksa. Bu ortak, böyle çok ortaklı şeyler… Bakın, biz onun sıkıntısını
Suluova’da çekiyoruz. Şu anda bizim o bölgede pancar üretimi kaldı yani pancar
üretimi yapılmıyor çünkü fabrikanın belirsizliği var, para ödeyecek mi,
ödemeyecek mi, zararda, kayyum var, şu var, bu var. 
Bizim
diğer bir sıkıntımız: Çarşamba Şeker Fabrikası var, fabrika daha yeni fabrika
ve belki de Türkiye'nin en ayrıcalıklı fabrikası, şu anda fabrika kapalı. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın.
ERHAN
USTA (Samsun) - Dolayısıyla ben buradan Hükûmete seslenmek istiyorum. Hakikaten
bu şeker fabrikalarının özelleştirilme meselesi üzerinde çok iyi düşünülmesi
gerekir. Yani şimdi bölgesel gelişmişlik farklarının azaltılması hususu var,
tarım sektörü boyutu var yani istihdam boyutu, zaten onlar var, üretim boyutu
var, gelir dağılımı boyutu var. Bu anlamda, bu konunun iyi çalışılması lazım.
Şimdi, bir adım atıldıktan sonra geri dönüşü zor oluyor. Bu konuda ben daha
dikkatli davranmaya davet ediyorum Hükûmeti.
Teşekkür
ederim.
BAŞKAN
– Evet, Sayın Kuşoğlu, size de söz verelim, bağlayalım, bitirelim sözü. 
Arkadaşlar,
bakın, bugün son derece geniş davranıyorum, sabrımı zorlamayın lütfen.
Sayın
Kuşoğlu, buyurun.
27.- Ankara Milletvekili Bülent
Kuşoğlu’nun, meselenin sadece Erzurum değil bölgesel bir konu olarak ele
alınması gerektiğine ilişkin açıklaması
BÜLENT
KUŞOĞLU (Ankara) – Teşekkür ederim Sayın Başkanım.
Önemli
bir konuyu samimi olarak herkes dile getirdi. Tabii ki Ilıcalı Hocam da savunma
durumunda kaldı iktidara mensup bir milletvekili olarak ama Erzurum’un
sorunlarının olduğu, bu sorunların çözülmesi gerektiği de çok açık. Sadece
konuşmakla kalmayalım, gerçekten bu önerge kabul edilsin, hep beraber bu
konuyu… Ben de konuşmamda ifade ettim, sadece bu konu Erzurum değil, bölgesel
bir konu. İşin gelir dağılımı boyutu var, ekonomik boyutu var, kalkınma boyutu
var, bu taraflarıyla da ele alınsın, yararlı bir iş yapmış oluruz.
Teşekkür
ediyorum Sayın Başkan.
BAŞKAN
– Teşekkür ediyorum.
MUSTAFA
ILICALI (Erzurum) – Bütün konuşmalarımı özgür irademle yapıyorum, arz ederim.
BAŞKAN
– Teşekkür ediyoruz.
VI.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 22/2/2018 tarih ve 2679
sayıyla Grup Başkan Vekili Samsun Milletvekili Erhan Usta tarafından, Erzurum
ilinin sorunlarının ve çözüm önerilerinin araştırılarak Erzurum ekonomisinin
kalkınmasına ilişkin alınması gereken önlemlerin belirlenmesi amacıyla verilmiş
olan Meclis araştırması önergesinin ön görüşmelerinin, Genel Kurulun 22 Şubat
2018 Perşembe günkü birleşiminde yapılmasına ilişkin önerisi (Devam)
BAŞKAN - Milliyetçi Hareket Partisi grup önerisini
oylarınıza sunuyorum: Kabul edenler... Kabul etmeyenler... Öneri kabul
edilmemiştir.
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım,
oylarınıza sunacağım.
2.- HDP Grubunun, 22/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından,
üçüncü havalimanı inşaatının çevreye, topluma, kente ve işçilere etkilerinin
tespit edilmesi ve inşaat süresince iddia edilen işçi ölümlerinin
sorumlularının açığa çıkarılması amacıyla verilmiş olan Meclis araştırması
önergesinin ön görüşmelerinin, Genel Kurulun 22 Şubat 2018 Perşembe günkü
birleşiminde yapılmasına ilişkin önerisi
22/2/2018
Türkiye Büyük Millet Meclisi
Başkanlığına
Danışma Kurulu 22/2/2018 Perşembe günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Filiz
Kerestecioğlu Demir
 İstanbul
 HDP
Grubu Başkan Vekili
Öneri:

22
Şubat 2018 tarihinde İstanbul Milletvekili Grup Başkan Vekili Filiz
Kerestecioğlu tarafından verilen 6792 grup numaralı üçüncü havalimanı
inşaatının çevreye, topluma, kente ve işçilere etkilerinin tespit edilmesi ve
inşaat süresince iddia edilen işçi ölümlerinin sorumlularının açığa çıkarılması
amacıyla Türkiye Büyük Millet Meclisine verilmiş olan Meclis araştırma
önergesinin diğer önergelerin önüne alınarak, görüşmelerinin 22/2/2018 Perşembe
günkü birleşimde yapılması önerilmiştir.
BAŞKAN
– Öneri üzerinde öneri sahibi, Halkların Demokratik Partisi Grubu adına
İstanbul Milletvekili Garo Paylan konuşacaktır. 
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Değerli
arkadaşlar, üçüncü havalimanı yaklaşık on yıldır İstanbul’un gündeminde.
Atatürk Havalimanı’nın yetersiz kalması gerekçesiyle üçüncü bir havalimanına
ihtiyaç var dendi. Bu anlamda ilk etapta Silivri tarafı gösterildi, hatta bazı
planlarda üçüncü havalimanı Silivri’ye yapılacak denildi ancak oradan arazi
alanlar, koşanlar şunu bilmiyordu: Başka bir plan varmış. O araziler 10 liradan
300 liraya, 500 liraya çıktı, ters köşe oldular. Birileri planlanan yere,
maalesef hiçbirimizin aklına gelmeyen yere, kuzey ormanlarının tam ortasına bu
havalimanı projesini koydular. Orada son beş yıldır, altı yıldır, yedi yıldır
arazi kapatanlara bakarsanız, on milyarlarca dolar rantı görürsünüz. Herkes
şunu söylüyor, oradaki çiftçi, meracı diyor ki: “Ya arkadaş, birileri
geliyordu, bizim arazilerimizi hep kapatıyordu, biz de anlamıyorduk, niye
alıyorlar bu araziyi ki? 5 liralık yere 10 lira veriyorlardı, anlamıyorduk.”
Şimdi, biz anladık arkadaşlar, o 10 liralık yerler 300 liraya, 400 liraya çıktı
ama oradaki çiftçi maalesef bundan yararlanamadı, bazı rantiyeciler yararlandı.

Değerli
arkadaşlar, İstanbul’umuzun akciğerine havalimanı yaptınız, yapıyorsunuz,
üçüncü köprüyü de yaptınız orada ve akciğerimizin tam ortasından geçirdiniz ve
şu anda arkadaşlar, rant hayalleri oraya doğru yürüyor ve İstanbul’un 20 milyon
kişiye taşınması gibi bir riskle karşı karşıyayız. Zaten İstanbul şu anda
yaşanmaz durumda olan bir şehir. Eğer ki bu yatırımlar da bu rant iştahı da bu
şekilde sürerse -betonla, asfaltla- kuzey ormanlarımız da bunlara mağlup olacak
arkadaşlar. 
Şimdi,
havalimanı yapıyorsunuz da bir de bunu nasıl yapıyorsunuz, ona bakalım, esas
bizim önerge konumuz o. Değerli arkadaşlar, geçenlerde gündeme geldi, üçüncü
havalimanı inşaatında 400 işçinin iş cinayetlerine kurban gittiğine dair bir
iddia vardı. Çalışma Bakanı dedi ki: “Hayır, 400 kişi değil, 27 kişi iş
cinayetlerine kurban gitti.” Değerli arkadaşlar, “27 kişi iş cinayetlerine
kurban gitti.” dendiği gün, bir arkadaşımız daha iş cinayetlerine kurban gitti,
ismi Gökhan Türkben; bakın, Gökhan Türkben diyorum. Bazen insanları küsurat
olarak sayabiliyoruz, oysa her iş cinayetinde bir eve ateş düşüyor arkadaşlar.
Oldu 28, resmî rakamlar bunlar. Çünkü şöyle iddialar var, “Bazı taşeronlar ‘kan
parası’ adıyla 50 cinayetin üzerini örtüyor.” diye iddialar var ve bu sayının
çok daha yüksek olduğuna dair iddialar var. Sebebi ne, biliyor musunuz? Oradaki
Cengiz-Kolin-Limak’a -hani her inşaatta, her projede aynı isimler gelir ya-
Sayın Cumhurbaşkanı onlara bir hedef koydu, dedi ki: "29 Ekimde bu
havalimanını açacağım, siz de bunu yetiştireceksiniz.” Ne yapacak bu
müteahhitler? Tabii ki emre uyacaklar. Nasıl uyacaklar? Arkadaşlar, 30 bin
işçiyi 3 vardiya çalıştırıyorlar, gece gündüz çalışılıyor. Ne olur 3 vardiya
çalışıldığında, gece vardiyasında? Arkadaşlar, iş cinayetleri artar. Maalesef
üçüncü havalimanında yaşadığımız da bu ve biz sayının 28 olmadığını çok iyi
biliyoruz. 
Şunu
istiyoruz arkadaşlar: Meclisimiz de buna bir baksın istiyoruz. Bu üçüncü havalimanında
neler dönüyor? İş cinayetleri nasıl oluyor? Oradaki kâr hırsı, tarih hırsı niye
oluyor? Bir seçim yatırımı için, belki bu sonbaharda planlanan bir erken
seçimin öncesinde, seçimde kullanılmak üzere bir havalimanı açılışı için Gökhan
Türkben arkadaşımızın cenazesine değer mi diye hep beraber bakalım. 
Bakın,
bu Meclis hep patronlara dönük yasa çıkarıyor, işçilere dönük, iş cinayetlerine
dönük tek bir yasa çıkarmadık. Hepinizi işçilerin Meclisi olmaya çağırıyorum
arkadaşlar. 
Bakın,
DİSK bir rapor yayımladı, Devrimci İşçi Sendikaları Konfederasyonu bir rapor
yayımladı: “Türkiye İşçi Sınıfı Gerçeği”. Hepinizin bu raporu okumanızı tavsiye
ediyorum. Yalnızca patronlarla ilgili yasalar çıkarmayalım, 15 milyon emekçi
kardeşimizin hakları için, iş güvenliği için, iş sağlığı için, çalışma saatleri
için yasalar çıkaralım ve bunların hepsinin tezahürü, üçüncü havalimanı
inşaatında var arkadaşlar. 
Hepinizi,
bu önergeye destek vermeye ve gidip üçüncü havalimanını işçi sağlığı, iş
güvenliği anlamında denetlemeye çağırıyorum arkadaşlar.
Saygılarımla.
(HDP sıralarından alkışlar)
BAŞKAN
– Teşekkür ediyorum. 
Milliyetçi
Hareket Partisi Grubu adına Kahramanmaraş Milletvekili Fahrettin Oğuz Tor. 
Buyurun
Sayın Tor. (MHP sıralarından alkışlar)
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; üçüncü havaalanındaki iş kazaları konulu önerge üzerinde
Milliyetçi Hareket Partisi Grubu adına söz almış bulunuyorum. Bu vesileyle,
Genel Kurulu ve bizleri izleyenleri sevgi ve saygılarımla selamlıyorum. 
Değerli
milletvekilleri, hava yolu taşımacılığının serbestleşmesi, hava yolu
şirketlerinin fiyat politikaları, artan iç ve dış ticaret hacmi, artan transit
geçişler, zaman tasarrufu, nüfus artışı gibi sebepler yolcu ve kargo olarak
hava yolu taşımacılığına olan talebi her geçen gün artırmaktadır. Bu da yeni
havaalanlarının yapımını zorunlu hâline getirmektedir. Olaya İstanbul olarak
baktığımızda, ikinci havaalanı olan Sabiha Gökçen açılmamış olsaydı herhâlde
büyük bir keşmekeş yaşanacaktı. Buna rağmen, Atatürk Havaalanı’nın iniş kalkış
sürelerine baktığımızda beklenilen sürelerin hava yolu şirketlerine önemli
maliyetlere sebep olduğu da bir başka gerçektir. Şunu söylemek isterim ki:
Bugün ve otuz, kırk, elli yıl sonrası düşünüldüğünde üçüncü havaalanı bir
zorunluluktan kaynaklanmıştır. 
Değerli
milletvekilleri, ülkemizde çoğunlukla, bir projenin uzun vadeli
düşünülmediğinden şikâyet ederiz. Bir adliye binası yapılır, hâkimin, savcının,
personelin, hatta tutuklunun ihtiyaçları düşünülmeden projelendirilir ve
genellikle de teslim alınmadan veya alındıktan hemen sonra tadilata başlarız.
Ankara’da bugün adliye dört ayrı binada hizmet vermektedir, üç bina kiralıktır.
Üçüncü havaalanının ülkemizin kırk elli yıllık bir ihtiyacını karşılayacak
şekilde düşünülmesi ülkemizin menfaatine olmuştur. 
Tamamlandığında
dünyanın en büyük havalimanlarından biri olması hedeflenen üçüncü havalimanı,
15 milyon yolcu/yıl kapasiteli yedinci büyük mega meydanı olacaktır. Yeni
havalimanının toplam 6 pist ve 500 adet uçak park alanıyla yolcu ağırlamada
kaçıncı sıraya oturacağını zaman gösterecektir. İnşaatında kullanılacak demir
çelik miktarı 350 bin ton, alüminyum 10 bin ton, cam 415 bin ton.
Tamamlandığında 165 yolcu köprüsü, terminaller arasındaki ulaşım raylı sistemle
yapıldığından 4 ayrı terminal binası, 3 teknik blok, hava trafik kontrol
kulesi, 8 kontrol kulesi, 6 pist, 16 taksi yolu -birçok şey var- toplam 6,5
milyon metrekare büyüklüğünde apron, şeref salonu, kargo ve genel havacılık
terminali, devlet konukevi, 70 bin araç kapasiteli açık ve kapalı otoparkı, tıp
merkezi, oteller, itfaiye, garaj, kongre merkezi, güç santralleri; bunlar
önemli inşa ve imalat faaliyetleridir.
DİDEM
ENGİN (İstanbul) – Konumuz iş cinayeti, kapasite değil, orada kaç ton beton
olduğu değil. 
FAHRETTİN
OĞUZ TOR (Devamla) – Belirtmek gerekir ki bulunduğu yerin zorlu bir coğrafyaya
sahip olması, derin çukurlar açan taş ve kömür ocaklarının kapatılması, kot
farklarının giderilmesi gibi durumlar İstanbul’un yeni havaalanının inşaatında
en sıkıntılı durumlardır. Böyle olunca da asla, hiç istemesek de, üzülerek
ifade etmek gerekir ki…
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) – Tamamlayayım Başkanım. 
BAŞKAN
– Tamamlayın lütfen.
FAHRETTİN
OĞUZ TOR (Devamla) – …iş kazaları da maalesef meydana gelmektedir. İş kazaları
ülkemizin önemli bir sorunudur. Dünyada 3’üncü, Avrupa’da 1’inci olmak…
Yaratılmışların en şereflisi olması sebebiyle, iş kazalarının minimuma
indirilmesi insani ve vicdani bir mecburiyettir. 
Olayda
bir bütün olarak iş kazalarıyla ilgili her türlü tedbiri almak gerektiğini
belirtiyor, saygılar sunuyorum. (MHP sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi Grubu adına Niğde Milletvekili Ömer Fethi Gürer.
Sayın
Gürer, buyurun. (CHP sıralarından alkışlar)
Niğde
otobanından sonra, Niğde havaalanını isteyeceksiniz herhâlde Sayın Gürer. 
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
öncelikle, Halkevleri yöneticilerinin göz altına alınması, bir yerde, iktidara
muhalefet eden herkese OHAL kapsamında yapılan bir uygulama olarak dikkat
çekicidir. İnsanların düşüncelerini ve davranışlarını artık şekillendirmeye
başlayan bir anlayışı kabullenmemiz mümkün değildir. Bu nedenle, Halkevleri
yöneticilerine karşı yapılan uygulamayı buradan kınadığımı ifade etmek
istiyorum.
Değerli
arkadaşlar, İstanbul’daki üçüncü havalimanı inşaatıyla ilgili, kamuoyuna
yansıdığına göre, 400’e yakın iş cinayetinde yaşamını kaybedenin olduğu ifade
edildi ancak Bakanlık, yaptığı açıklamada bunun 27 olduğunu söyledi. Burada
vahim bir durum var. Belirtilen rakam ile Bakanlığın açıkladığı rakam
arasındaki çelişki yani kamuoyunun nezdinde bu konuda oluşan düşünce ile
Bakanlığın verisi arasındaki farkın iyi gözlenmesi gerekiyor çünkü Avrupa
1’incisi, dünya 3’üncüsü olduğu, iş kazalarını önleme yerine, çıkardığı yasayı
dahi öteleyen Hükûmetin bu anlamda karnesi bozuk, onun için de bir güven
vermiyor, çalışanların çalışma koşulları iyileştirilmiyor. Bu anlamda,
özelleştirme, esnek çalışma, sendikasızlaştırma, mesai sınırları tanınmadan
çalışma, emek sömürüsünün kadın, çocuk ve genç üzerinde yoğunlaşması, Hükûmetin
karnesini olumsuz kılıyor. Bakanın resmî rakamla bir yılda iş kazasında ölen
çocuk sayısı olarak bildirdiği 56; bu, çok düşündürücü. Yani bir çocuğun, bir
canın ölmesi hepimizin içini sızlatmalı, bu anlamda yasal düzenlemelerin
varlığı ne yazık ki alanda karşılık bulmuyor. Havaalanı inşaatında belirtilen
27 kişinin, 28 olmuş son yaşamını kaybedenle… Bu anlamda gidiş gelişinde, iş yerinin
dışında, orada olup da yaşamının olumsuzlukları nedeniyle hayatını kaybedenleri
de iş cinayetlerinin içinde değerlendirmek gerekiyor. Yokluk ve yoksulluk
arttıkça, çalışma koşulları ağırlaştıkça iş kazaları giderek daha fazlalaşıyor.
Bu, hepimizin üzerinde düşünmesi gereken bir konu. Araştırmalıyız,
değerlendirmeliyiz, bir canın dahi yaşaması için ne gerekiyorsa o anlamda
Meclis olarak da önlemler almalıyız. Ülkemizin içinde bulunduğu koşullarda
mevsimlik çalışan işçileri de dikkate aldığımızda iş kazalarının dışında trafik
kazalarıyla bu insanların yaşamlarını kaybettiği gerçeğini de görür isek bu
anlamda neler yapmamız gerektiği daha iyi anlaşılır. Çünkü yaşamak hepimiz için
bir görev, yaşatmak hepimiz için de bir sorumluluk olmalı. 
Bu
anlamda üçüncü havalimanındaki iş cinayetlerinin araştırılması yönünde verilen
önergeyi destekliyoruz, bu konuda kurulacak araştırma komisyonunun da yararlı
olacağına inanıyoruz. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önerge
üzerinde son konuşma, Adalet ve Kalkınma Partisi Grubu adına İstanbul
Milletvekili Halis Dalkılıç’a aittir.
Buyurun
Sayın Dalkılıç. (AK PARTİ sıralarından alkışlar) 
AK
PARTİ GRUBU ADINA HALİS DALKILIÇ (İstanbul) – Sayın Başkan, değerli milletvekilleri;
HDP grup önerisi hakkında grubum adına söz almış bulunuyorum. Bu vesileyle
Afrin’de ülkemizin güvenliği ve bekası için mücadele veren askerimizi, kahraman
Mehmetçik’imizi, aziz milletimizi ve sizleri saygıyla selamlıyorum.
HDP
grup önerisini okuduğumuzda 400 işçinin iş kazalarında vefat ettiğini
söylüyorlar. Bizden önce söz alan değerli milletvekilleri de söylediler; 400
iddiası tamamen boş bir iddia, doğrusu. 27 olduğunu Bakanlık açıkladı, bizden
önceki milletvekili arkadaşlar açıkladı. Değil 27, 1 kişinin bile burnunun
kanaması hepimizi derinden üzer işçilerimizle ilgili. Ancak şunu bilmek lazım:
Üçüncü havalimanını konuşurken sanki tüm çalışan 100 kişiydi, bunun 27’si iş
kazasında hayatını kaybetti gibi algılanıyor. Üçüncü havalimanından bahsettiğimizde
35 bin çalışanı var; 26 bini orada yatıyor, geceyi de orada geçiriyor. 24 saat
esaslı çalışıyorlar. Bunun içerisinde 3.500 beyaz yakalı var. Burada –sağlık
personeli açısından- 200 sağlık personeli istihdam edilmiş. Ayrıca 60 doktor
var ve 563 iş güvenliği uzmanı var üçüncü havalimanının inşaatında çalışan. 
Şimdi
buradan baktığımızda, bu kadar büyük hacimli bir yatırımda üçüncü havalimanı
-bizden önceki milletvekillerimiz de dile getirdi- dünyanın en büyük havalimanı
projesi; bölgenin değil, dünyanın en büyük projesi, bizim gurur duymamız
gereken. Bu projeyi hayata geçiren başta Sayın Cumhurbaşkanımıza, Ulaştırma
Bakanlığı döneminden beri Sayın Başbakanımıza teşekkür etmemiz, dua etmemiz
gereken bir projeden bahsediyoruz. Hiç kimse istemez iş güvenliğinde bir tane
vatandaşımızın burnu kanasın ancak dünyanın her yerinde maalesef benzer iş
kazaları yaşanıyor ve iş kazalarında hayatlarını kaybediyorlar vatandaşlarımız.
Buradan
baktığımızda, her türlü önlemin alınması lazım. Uluslararası standartlara baktığımızda,
üçüncü havalimanı inşaatında uluslararası standardın üzerinde bir denetim var.
Daha önce de iş kazasında vatandaşlarımız hayatını kaybediyordu, hayatını
kaybeden kaybettiğiyle kalıyordu. Ne denetim vardı ne de bunu takip eden bir
merci. İş Güvenliği Yasası’nı çıkaran biziz, takip eden biziz. Dolayısıyla
muhalefetin getirmiş olduğu önergede, üçüncü havalimanının yerinden tutun
gerekliliğini tartışıyorlar. 
Bakın
değerli arkadaşlar, hayatında bir tane çivi çakmamış insanların gelip mega
projeler, Türkiye’nin gururu olan projelerle ilgili böyle ucuz muhalefet
yapmasını doğru bulmuyorum. 
TAHSİN
TARHAN (Kocaeli) – Kim yapıyor projeleri?
HALİS
DALKILIÇ (Devamla) – İş güvenliğiyle ilgili mutlaka hep birlikte bir mücadele
etmemiz lazım. İyileştirmeler yapılıyor. Bu konuda, 27 işçinin hayatını
kaybettiği dediğimiz projede, içinde trafik kazası da var, içinde cinayet de
var; bunu da bilmemiz lazım. Ayrıca, üç yılda, 35 bin kişi çalışıyor. Toplam üç
yıldır devam eden projede bir kişi bile kıymetli ama buna oransal olarak
baktığınızda...
(Mikrofon
otomatik cihaz tarafından kapatıldı) 
DİDEM
ENGİN (İstanbul) – İnsan hayatının “ama”sı olmaz. 
BAŞKAN
– Lütfen tamamlayın. 
HALİS
DALKILIÇ (Devamla) - …bununla ilgili bir tanesinin bile, bir kardeşimizin bile
hayatını kaybetmesine bu manada gerçekten hepimiz üzülüyoruz. Doğrusu, her
vesileyle efendim, her projeye karşı çıkmak değil, ülkemizin gurur duyduğu
projelere hep birlikte sahip çıkmamız gerekiyor; bunu yüce Meclise arz
ediyorum. 
Bu
arada yeri gelmişken CHP Grup Başkan Vekili Özgür Özel Bey’e teşekkür ediyorum
üzerimdeki bu kravat için. Anayasa oylamasında burada bir iddia yapmıştı, “Siz
burada fire vereceksiniz.” demişti, ben de “330’un altına düşersek ben sana bir
takım elbise alacağım, eğer düşmezsek bizde hiç fire olmazsa bir kravat alır
mısın.” demiştim. Sayın Özgür Özel’e teşekkür ediyorum. Bu kravat, Anayasa
oylamasındaki… 
DİDEM
ENGİN (İstanbul) – Açık oylama, açık oylama sonucunda, kabine girmeden açık
oylamayla, gizli oylamada açık oy vererek…
HALİS
DALKILIÇ (Devamla) - …AK PARTİ’nin birliğini, bütünlüğünü, beraberliğini
göstermenin sembolüdür. Ben, Özgür Bey’e çok teşekkür ediyorum, CHP açısından
gelecek vadeden bir siyasetçi olarak görüyorum kendisini. 
Saygılar
sunuyorum. 
Çok
teşekkür ederim. (AK PARTİ sıralarından alkışlar) 
ÖMER
FETHİ GÜRER (Niğde) – Ne kadar demokratik, kabine girmeden kullanılan oyu
almış. 
BURCU
KÖKSAL (Afyonkarahisar) – Antidemokratik bir şekilde alınan oylar. 
BAŞKAN
– Teşekkür ediyorum. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – “Hayatında bir çivi çakmamış insanlar” biz mi
oluyoruz acaba bu önergeyi getirirken?
BAŞKAN
– Sizi mi kastetti? 
FİLİZ
KERESTECİOĞLU DEMİR (İstanbul) – Yani bunun açıklanmasını istiyorum. Ayrıca
direkt yani grubun önergesine… “Zaten her şeye karşı çıkan, hayatında bir çivi
bile çakmamış insanlar, işte bu projeye de karşı çıkıyorlar.” Şimdi bizim
önergemiz olduğuna göre…
BAŞKAN
– Yani sizi ilzam etmedi. 
Sayın
Dalkılıç…
HALİS
DALKILIÇ (İstanbul) - Başkanım, ben, kişiyi ve kurumu ilzam etmedim, sadece bu
projelerle ilgili, onu söyleyeyim, takdir beklediğimizi söylüyorum. Almanlar
çok kıskanıyor, Avrupa ülkeleri çok kıskanıyor ama buradaki arkadaşların sahip
çıkması gerektiğini söylüyorum. 
BAŞKAN
– Genel bir ifade kullandı, sizin şahsınıza ya da grubunuza yönelik bir şey
söylemedi, ben de öyle algılamadım Sayın Kerestecioğlu. 
FİLİZ
KERESTECİOĞLU DEMİR (İstanbul) – Bizim önergemiz Sayın Başkan. 
BAŞKAN
– Ama önergeye katılmak zorunda değil, önergeyi eleştirebilir, doğal olarak
eleştirir yani siz de bir başka grubun önergesini eleştirirsiniz. 
FİLİZ
KERESTECİOĞLU DEMİR (İstanbul) – Tabii ki eleştirebilir.
BAŞKAN
– Ama yani sizi, şahsınızı ya da grubunuzu ilzam etmedi. Ben 60’a göre söz
vereyim, siz konuşun isterseniz yerinizden. 
Buyurun,
60’a göre bir dakika süre vereyim. 
V.- AÇIKLAMALAR (Devam)
28.- İstanbul Milletvekili Filiz
Kerestecioğlu Demir’in, İstanbul Milletvekili Halis Dalkılıç’ın HDP grup
önerisi üzerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, önerge bizim önergemiz ve 1
işçinin dahi hayatını kaybetmesi hâlinde biz buradan her gün söz alıyor ve dün
de işte mesela Birleşik Taşımacılık Çalışanları Sendikası üyesi Devlet
Demiryolları işçisinin hayatını kaybettiğini ifade ettim ve her gün İSİG
Meclisinin raporlarına da dayanarak bunu yapmaya burada gayret ediyoruz çünkü
evet, yaşam, işçilerin yaşamı, özellikle bizim için değerli.
Şimdi,
açıkçası ben, bu konuşmanın ardından mesela girilen kravat muhabbetini dahi çok
etik bulmadığımı söylemek isterim. Yani, burada ölen işçinin adını verdik daha
dün 1 işçi öldü diye. 27 işçiden bahsediyoruz. 400’ü biz söylemiyoruz, “iddia”
diye yazıyor zaten önergemizde de ama 27 de ciddi bir sayıdır, 1 de ciddi bir
sayıdır, 400 de ciddi bir sayıdır.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Zaten bunun için araştırma önergesi veriyoruz
“araştırılsın” diyoruz. Dolayısıyla araştırma önergesini kabul edersiniz, bu
sorunları araştırırsınız.
BAŞKAN
– Teşekkür ediyoruz.
FİLİZ
KERESTECİOĞLU DEMİR (İstanbul) – Sayın Başkan, önergede sadece ölümden
bahsetmiyoruz, mesela diyorlar ki insanlar: “Yemeklerimiz sağlıksız, kaldığımız
yerde hijyen yok, tahtakuruları bedenlerimizi mahvediyor.” Ya, buna ilişkin bir
sözünüz olsun. Gelin gidelim, hayatta bir kere de bir yerinde araştırma, gözlem
yapalım.
BAŞKAN
– Teşekkürler. 
HALİS
DALKILIÇ (İstanbul) – Sayın Başkan…
BAŞKAN
– Sayın Dalkılıç… 
HALİS
DALKILIÇ (İstanbul) – Başkanım, kayıtlara girsin diye söylüyorum: Bölgede her
türlü… Biz bölge milletvekiliyiz zaman zaman ziyaret ediyoruz.
FİLİZ
KERESTECİOĞLU DEMİR (İstanbul) – Yapılıyor, hepsi yapılıyor, tamam her şey
yapılıyor, şahanesiniz!
HALİS
DALKILIÇ (İstanbul) – İşçilerin orada her türlü sosyal aktivitelerini dahi
yapabilecekleri imkân var. 
FİLİZ
KERESTECİOĞLU DEMİR (İstanbul) – Evet, spor yapıyorlarmış hepsi. 
HALİS
DALKILIÇ (İstanbul) – Aynı zamanda, grup başkan vekili diyor ki: “Kravat
muhabbeti.” 
Sizin
ek verdiğiniz bir dakikada ben Özgür Bey’e o noktada teşekkür ettim. Üç
dakikalık benim önergeye cevabımda böyle bir şey yok, buradan manipülasyon
çıkmaz; bunu da kayıtlara girsin diye söylüyorum.
BAŞKAN
– Teşekkür ederim, kayıtlara geçti. 
FİLİZ
KERESTECİOĞLU DEMİR (İstanbul) – Arkasından hemen ona geçebilmek başka bir ruh
hâlini gösteriyor; bunu ifade etmek istedim. 
HALİS
DALKILIÇ (İstanbul) – Sizden, nasıl konuşacağımızın metnini alalım bir ara! 
BAŞKAN
– Sayın Özel, Sayın Akkaya mı konuşacak?
ÖZGÜR
ÖZEL (Manisa) – Evet Sayın Başkan.
BAŞKAN
– Buyurun Sayın Akkaya.
29.- İstanbul Milletvekili Yakup
Akkaya’nın, İstanbul Milletvekili Halis Dalkılıç’ın HDP grup önerisi üzerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
YAKUP
AKKAYA (İstanbul) – Teşekkür ediyorum Sayın Başkan.
Sayın
hatip konuşmasında AK PARTİ iktidarları döneminde iş sağlığı ve güvenliğiyle
ilgili yasal düzenlemelerin çıktığını ve bu konuda ciddi tedbirler alındığını
söyledi. Doğrudur, AK PARTİ iktidarları döneminde iş sağlığı, iş güvenliğiyle
ilgili yasal düzenlemeler yapıldı. Burada şunu dikkatinize sunmak istiyorum:
Yani yasal düzenlemelerin yapılması başka bir şey, o yasal düzenlemelerin
uygulanması başka bir şey. Yani 6331 sayılı İş Sağlığı ve Güvenliği Yasası’nın
en önemli maddeleri bu süreç içinde yürürlüğe girmeden ertelendi. Gene işte
geçtiğimiz dönem içinde ertelenen bir maddeyi burada gelip savunmak ve “Biz
tedbir alıyoruz.” demek, çok doğru bir yaklaşım değildir. Kayıtlara geçsin diye
ifade etmek istedim. 
BAŞKAN
– Teşekkür ediyorum. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 22/2/2018 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, üçüncü
havalimanı inşaatının çevreye, topluma, kente ve işçilere etkilerinin tespit
edilmesi ve inşaat süresince iddia edilen işçi ölümlerinin sorumlularının açığa
çıkarılması amacıyla verilmiş olan Meclis araştırması önergesinin ön
görüşmelerinin, Genel Kurulun 22 Şubat 2018 Perşembe günkü birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Birleşime
on dakika ara veriyorum. 
Kapanma Saati: 15.58
İKİNCİ OTURUM
Açılma Saati: 16.20
BAŞKAN: Başkan Vekili Ahmet AYDIN
KÂTİP ÜYELER: Nurhayat ALTACA
KAYIŞOĞLU (Bursa), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 63’üncü Birleşiminin İkinci Oturumunu açıyorum.

Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, hastane mikroplarındaki artışın nedenlerinin
araştırılarak alınması gereken önlemlerin belirlenmesi amacıyla verilmiş olan
(10/2455) esas numaralı Meclis Araştırması Önergesi’nin ön görüşmelerinin,
Genel Kurulun 22 Şubat 2018 Perşembe günkü birleşiminde yapılmasına ilişkin
önerisi
22/2/2018
Türkiye Büyük Millet Meclisi Başkanlığına
Danışma
Kurulu 22/2/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili 

Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan "Hastane mikroplarındaki
artışın nedenlerinin araştırılarak alınması gereken önlemlerin belirlenmesi”
amacıyla verilmiş olan (10/2455) esas numaralı Meclis Araştırması Önergesi’nin
görüşmesinin Genel Kurulun 22/2/2018 Perşembe günlü (bugün) birleşiminde
yapılması önerilmiştir.
BAŞKAN
– Cumhuriyet Halk Partisi grup önerisi üzerinde öneri sahibi CHP Grubu adına
Bursa Milletvekili Erkan Aydın konuşacaktır.
Buyurun
Sayın Aydın. (CHP sıralarından alkışlar)
CHP
GRUBU ADINA ERKAN AYDIN (Bursa) – Teşekkür ederim Sayın Başkan.
Değerli
milletvekilleri, her ne kadar sayı fazla olmasa da hepinizi saygıyla
selamlıyorum.
ÖZGÜR
ÖZEL (Manisa) – Biz buradayız Erkan.
ERKAN
AYDIN (Devamla) – Evet, sağ olun. Allah’tan grup başkan vekilimiz burada.
BÜLENT
TURAN (Çanakkale) - Biz de grup başkan vekiliyiz, buradayız.
ERKAN
AYDIN (Devamla) – Evet, bütün grup başkan vekilleri burada, öyle söyleyelim,
hak geçmesin kimseye.
BAŞBAKAN
YARDIMCISI RECEP AKDAĞ (Erzurum) - Hükûmet de burada.
ERKAN
AYDIN (Devamla) – Bir halkın sağlığı, bir devletin dayandığı bütün mutluluk ve
gücün temelidir. Kanuni de bunun için ne demiş? “Halk içinde muteber bir nesne
yok devlet gibi/ Olmaya devlet cihanda bir nefes sıhhat gibi.” Meselemiz de
sıhhat. Meselemiz hastane enfeksiyonları ve hastane enfeksiyonları, hastane
mikropları yüzünden ölen, hayatını kaybeden insanlar. 
Hastane
enfeksiyonları giderek daha fazla can alıyor. Şöyle baktığımızda tanıdık
isimler de aslında aynı dertten mustarip olmuş. Eski bakanlardan Veysel Atasoy,
Profesör Doktor Üstün Korugan, ressam Serpil Akyıl, Sanayi Bakanı Ali Coşkun’un
yeğeni Pelin Coşkun ve dün de Sinoplu iş adamımız ve benim de bizzat tanıdığım
Musa Can maalesef hastane enfeksiyonlarından hayatını kaybetti. Görünen şu ki
AKP iktidarında bu hastane enfeksiyonlarından ölüm hızı hızla artıyor. Her 3
ölümden 2’si maalesef hastane mikrobundan kaynaklanıyor. Yani bir de bunun
maliyeti var, 10 ameliyat bedeline eş değer masraflar açıyor. 
Şimdi,
bunların neden kaynaklandığının birazcık altını deştiğinizde hastanelerde
kullanılan antiseptik ve dezenfektanlarda bir sıkıntı görüyorsunuz. Bu
antiseptik ve antimikrobiyal dezenfektan ihalelerine giren firmaların
birçoğunun aslında merdiven altı firmalar olduğu, birçoğu GMP kurallarına uygun
olmayan firmalardan ve -altını çizerek söylüyorum- resmî ihaleler yoluyla
antiseptiklerin, dezenfektanların temin edildiği gözleniyor. Bu konuda Sağlık
Bakanlığına onlarca şikâyet olmasına rağmen, isimleri, firmaları, ürünlerin
isimleri belirtilmiş olmasına rağmen, ne hikmetse, âdeta bir el tarafından
kollanarak bu firmalara hiçbir işlem yapılmıyor. 
Şimdi,
eczanelerde satılan 100 mililitrelik bir Batikon’un fiyatı 20 lirayken, yani
litresi 200 liraya gelirken, bir hastane nasıl oluyor da 4-5 liraya, 6 liraya
bu dezenfektanları alıyor? Biliyorsunuz, alkol izni alabilmek için bu takım
şirketler kuruluyor. Alkolü gidip “Bana 100 litre, bin litre alkol ver.”
dediğinizde alamıyorsunuz. Bu firmalara, işte, yıllık kapasitesine göre 700 bin
litre alkol veriliyor. Peki, baktığınızda, bu alkoller, orada, hastanede
dezenfektan, sarf malzemesi olarak kullanılan alkoller nereye gidiyor? İşte,
dananın kuyruğunun koptuğu yer burası. Geçen hafta İzmir ve Antalya’da sahte
içki operasyonunda 692.631 litre, 479.803 şişe sahte alkol ele geçiriliyor.
Yani firma, dezenfektan üreten firma, antiseptik üreten firma bu aldığı alkolü…
ÇETİN
ARIK (Kayseri) – Sahte alkol üretiyorlar. 
ERKAN
AYDIN (Devamla) – Sahte alkol de değil, aslında, hem resmî olarak aldığı alkolü
hastanelerde kullanması gerekirken hastanelere giren birçok ürün sahte, yeteri
kadar alkol içermediği için ve hastane enfeksiyonu mikrobunu öldürmediği için
hastanelerde ölümler artıyor hem de bir şişe rakının fiyatı 97 lira iken 2
liraya gelen bu alkolle -geçen hafta Antalya ve İzmir’de yakalanan- aslında
sahte alkolün nerelerde piyasaya çıktığını, vatandaşların da bu ağır içki
bedellerinden dolayı buna yönelerek hayatını kaybettiğini görüyoruz. Yani ne
oluyor? Bir: Devlet işini, Hükûmet işini düzgün yapmadığı için hastane
enfeksiyonlarından ölümler hızla artıyor. İki: GMP sertifikası olan firmalarda
1 mililitresinin dahi girişi çıkışı, ürünün kime gittiği tespit edilirken şu
merdiven altı firmalarda -şu gördüğünüz firmalarda- tesislerde üretilen ve
nereye gittiği belli olmayan alkoller daha sonra kaçak içki olarak piyasaya
sürülüyor ve buradan da insanlar hayatını kaybediyor. Üçüncü olarak da devlet
çok ciddi bir gelir kaybına uğruyor. Yani “hastane enfeksiyonu” dediğinizde
bunun önlenmesinin yolu belliyken, o kadar şikâyet varken, 2014 yılında KOM’a
yapılan şikâyetlere, Sağlık Bakanlığına yapılan şikâyetlere, kaçakçılık şubeye
yapılan şikâyetlere rağmen bu firmaların hiçbirinin ne sahibi ne adresi belli
ne de herhangi bir işlem yapılıyor.
(Mikrofon
otomatik cihaz tarafından kapatıldı)
ERKAN
AYDIN (Devamla) – Tamamlıyorum Sayın Başkanım. 
BAŞKAN
– Tamamlayın Sayın Aydın.
ERKAN
AYDIN (Devamla) – Bir firmanın, normal üreten bir firmanın sahibi belli olur,
internet sitesine girdiğinizde her şeyi belli olur ama bu firmaların ne yeri ne
sahibi ne adresi belli değil. Neden? Herhangi bir denetimde tası tarağı
topluyorlar, kaybolup gidiyorlar ve baktığımızda da çok büyük bir
organizasyonun, milyonlarca lira para dönen bir şebekenin… Ve buna rağmen de
hiçbir işlem yapılmadığının altını çizmek istiyorum ve buradan hem AKP’ye hem
Hükûmete -gerçi Hükûmet de, Başbakan Yardımcısı burada; daha önce Sağlık
Bakanıydı, konuyu da yakından bilir- sesleniyorum: Bu konunun bir an önce
üzerine gidilmesi gerekiyor çünkü konu, halk sağlığı; konu, devletin…
İnsanların hem hastanelerde hem de bu “dezenfektan ve antiseptik üretimi” adı
altında gelen yüz binlerce litre alkol başka yerlerde kullanılarak, kaçak
içkiyle hayatını kaybettiği çok vahim bir tabloyla karşı karşıyayız. Bu konunun
Mecliste bir araştırma komisyonu kurularak görüşülmesini talep ediyor,
heyetinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Gruplar
adına ilk söz, Milliyetçi Hareket Partisi Grubu adına Antalya Milletvekili
Ahmet Selim Yurdakul’a aittir.
Buyurun
Sayın Yurdakul. (MHP sıralarından alkışlar)
MHP
GRUBU ADINA AHMET SELİM YURDAKUL (Antalya) - Sayın Başkan, değerli
milletvekilleri; hastane enfeksiyonları konusunda grubum Milliyetçi Hareket
Partisi adına söz aldım. 
Muhterem
vatandaşlar, hastane enfeksiyonları tüm dünyada olduğu gibi ülkemizde de
ciddiyetle ele alınan ve mücadele edilen bir rahatsızlık kaynağıdır. Hastane
enfeksiyonlarının hiç olmaması olanaklı değildir. Önemli olan, hastane
enfeksiyonlarını kontrol altında tutmak, salgınları önlemek ve olabildiğince de
azaltmaktır. 
Ülkemizde
hastane enfeksiyonu oranı yüzde 5 ile 15 arasındayken farklı ülkelerde bu oran
yüzde 3,1 ile yüzde 14,1 arasındadır. Ayrıca, Türkiye’de yapılmış geniş
kapsamlı bir çalışmada, yoğun bakım ünitelerinde enfeksiyon prevalansı oranı
yüzde 21 iken Yunanistan’da bu oran yüzde 48,1’dir. Ayrıca, ABD’de yıllık 1,7
milyon sağlık hizmetleriyle ilgili enfeksiyon ve buna bağlı 99 bin ölüm meydana
gelmektedir.
Hastane
enfeksiyonları, enfeksiyon kontrol programları ve sürveyans yöntemleriyle
bertaraf edilebilmektedir.
Öğretim
üyesi olarak görev yaptığım hastaneden de bildiğim hâliyle, ülkemizde hastane
enfeksiyonlarıyla mücadelede, bu konuda güncel ve uluslararası kriterlere göre
kabul edilmiş yöntemlerle mücadele edilmektedir. Tıpkı diğer gelişmiş
ülkelerdeki örneklere benzer yöntemler oluşturulmuştur.
Sayın
milletvekilleri, ben ve eşim yirmi beş yıllık sağlıkçılarız. Sağlık kariyerimin
önemli bir kısmını verem gibi çok ciddi enfeksiyon hastalıklarıyla mücadelede
geçirdim. Türkiye Cumhuriyeti devleti olarak imkânlarımız bu enfeksiyonlarla
mücadele için gayet yeterli ve kâfi. Üstelik hastane enfeksiyonuyla mücadele
kapasitemiz günden güne artıyor. Ayrıca, antiseptik, dezenfektan kalite
sorununun çözümü için yeni bir değişiklik hayata geçirilmek üzere. Uygun ve
kaliteli dezenfektanlar tek bir merkezden alınarak tüm kamu hastanelerine bu
merkezden dağıtılacak. Bu hususta herhangi bir istismar ihtimali de en aza
inmiş oluyor. Bu konularda halkı galeyana getirmek ve hastanelerimizi karalamak
kabul edilemez. “Hastanelere gitmeyin çünkü hastane enfeksiyonu sizi
öldürebilir.” demek toplum sağlığına zarar verir. Hastaları tedaviden
uzaklaştırmak veya milleti hastanelerle ilgili konularda yanlış bilgilendirmek
bu millete karşı yapılabilecek en büyük kötülüktür. Allah’ın izniyle,
vatandaşlarımız tüm sağlık ihtiyaçlarında hastanelerimize rahatlıkla gidebilir.
Vatandaşlarımız, Atatürk’ün de dediği gibi, Türk doktorlarına ve sağlık
çalışanlarına güvenebilirler.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Söz
sırası, Halkların Demokratik Partisi Grubu adına Diyarbakır Milletvekili Sibel
Yiğitalp’e aittir. 
Buyurun.
(HDP sıralarından alkışlar)
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; CHP’nin verdiği hastane enfeksiyonlarını araştırma önergesi
üzerinde partim adına söz almış bulunmaktayım.
İki
şey de çok esaslıdır, önemlidir burada aslında: Hastane enfeksiyonlarının çok
sık görülmüş olması ve 3 ölümden 2’sinde eğer hastane enfeksiyonundan dolayı
hayatını kaybediliyorsa bu çok ciddi bir rakamdır ve çok ürkütücü bir rakamdır.
Bununla birlikte, ihalesi yapılan, firmaların almış olduğu antiseptik ve
dezenfektanların alkollerinin -kaçak yollarla- kaçak içki olarak kullanılması
da büyük bir problemdir. Yani iki tane skandal var burada ve bu iki skandalı
araştırmak bu Hükûmetin ve beraberinde bu Meclisin görevidir. Çünkü burada
yaşamını yitiren insanlardan başta Hükûmet olmak üzere bütün Meclis sorumludur.
İnsanlar sağlık sorunundan dolayı hastaneye başvurduğunda tedavi almak için giderler.
Eğer orada hastane enfeksiyonuyla karşı karşıyaysa yüksek bir olasılıksa burada
bir problem var demektir. Biz parti olarak sağlığı bir hak olarak görürüz ve
sağlığı sadece beden ve psikolojik olarak değil aynı zamanda siyasal ve
toplumsal bir iyilik hâli olarak tanımlarız ve bakış açımıza da buradan bakarız
ve sağlığın endüstrileşmesine de tamamen karşıyız. Burada hem endüstrileşme var
hem bir rant var hem de bununla birlikte büyük bir istismar var. Bakın, bu
istismarın eğer kaçak içki meselesi bununla ilişkiliyse burada herkesin hem
kaçak içki kullanımına karşı bir tutum alması gerekir ve kaçak içkiden dolayı
hayatını kaybedenlerden de biz sorumluyuz. Çünkü siz oraya kadar; oraya
gitmişsiniz, ihale yapmışsınız. İhaleyi verdiğiniz firma merdiven altı bir
firmaya götürmüş vermiş, o da kaçak içki olarak piyasaya sürmüş; kaçak içkiyi
kullanan hayatını kaybetmiş, alkolün oranını düşürdüğü için hastanedeki kişiler
de enfeksiyona maruz kalmış ve hayatını kaybetmiş. Burada çok amaçlı, çok
bileşenli ve komplike bir durum var. Dolayısıyla burada esaslı olan şudur:
Komisyon, gerçekten bir araştırma komisyonu oluşturmaktır yani bugün… 
Şimdiye
kadar Sağlık Komisyonu çok görev yapmadı, aktif bir görev almadı ve genelde hep
böyle savunmada kaldı ama bu böyle bir şey değil. Burada bahsi geçen sorun çok
ciddi bir sorundur. İki tane istismar var burada; bir kaçak içki istismarı var,
bir de kullanılan malzemenin az olduğu iddiası var. Dolayısıyla hem hastanede
oluşan enfeksiyonlardan hem de az önce bahsettiğim ölümlerden Sağlık Bakanlığı
bire bir primer olarak sorumludur. 
Bunun
dışında da -biz zaten bunu reddettiğimiz gibi- hastane enfeksiyonlarının
aslında şehir hastaneleri hayata geçince daha büyük bir sorun olacağını da
şimdiden uyarmak lazım çünkü kişi sayısına endekslidir, odanın metreküpüne
göre… Orada binlerce insan olacak, dolayısıyla o binlerce insanı siz nasıl
kendi içinde izole edeceksiniz? Buna dair sendikaların, tabip odalarının çok
ciddi şerhleri var. Ben bir de bunun üzerinden bir bakmanızı istiyorum. Her açıdan
problem var. Biz artık gerçekten bir oturalım, bir konuşalım, birbirimize
anlatalım, birbirimizi ikna edelim. Mesele nedir? Niye böyle oluyor? Bir olumlu
yerden, yapıcı bir dil üzerinden, en azından bu hastane enfeksiyonu üzerinden
bir araya gelebilme refleksini gösterelim lütfen. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
SİBEL
YİĞİTALP (Devamla) – Hastane enfeksiyonundan bahsettiği için özellikle
söylüyorum. Eğer rakam bu kadar yüksekse -ki mutlaka yüksektir- korkunç bir
şeydir ve buradan da hepimiz sorumluyuz. 
Hepinizi
saygıyla sevgiyle selamlıyorum. (HDP sıralarından alkışlar) 
BAŞKAN
– Teşekkür ediyoruz.
ERKAN
AYDIN (Bursa) – Sayın Başkan…
BAŞKAN
– Sayın Aydın…
ERKAN
AYDIN (Bursa) – İç Tüzük 69’a göre MHP’li hatibin “Halkı galeyana
getiriyorsunuz, yalan söylüyorsunuz.” diyerek sataşmasından dolayı söz
istiyorum.
BAŞKAN
– Yok, yok, öyle bir şey yok.
ÖZKAN
YALIM (Uşak) – Var, var.
BAŞKAN
– Ben 60’a göre söz veririm.
ERKAN
AYDIN (Bursa) – Hayır, öyle dedi efendim, siz de duydunuz.
BAŞKAN
– Kaçırdım ben.
ÖZKAN
YALIM (Uşak) – Yanılttığını söyledi.
BAŞKAN
– Ne söyledi?
ÖZGÜR
ÖZEL (Manisa) – Sayın Başkan, sayın hatip de zaten demedim demez. “Halkı
galeyana getirmeye, hastanelere gitmeye korkar hâle getirmeye hakkınız yok”
gibi bir ifade kullandı. Bu, arkadaşımızın sözünü açıkça çarpıtmaktır, İç Tüzük
69 uyarınca söz hakkı vardır.
ERHAN
USTA (Samsun) – O, genel ifade edilmiş bir şey yani halkı galeyana getirmemek
lazım anlamında.
ERKAN
AYDIN (Bursa) – Direkt bana söyledi.
ÖZGÜR
ÖZEL (Manisa) – Hayır, direkt Erkan Aydın’a söyledi.
BAŞKAN
– Sayın Aydın, dilerseniz 60’a göre söz verelim, gerekirse iki dakika vereyim.
ÖZGÜR
ÖZEL (Manisa) – Sayın Başkan, bu, çarpıtma ve sataşma değilse hangisi olacak?
BAŞKAN
– Yok, eğer öyleyse ben kaçırdım, onun için söylüyorum, fark edemedim ben.
ÖZGÜR
ÖZEL (Manisa) – Öyle tabii, gerçekten öyle.
BAŞKAN
– Peki, buyurun, iki dakika sataşmadan söz vereyim. (CHP sıralarından alkışlar)
Yeni
bir sataşmaya meydan vermeyelim. 
VII.- SATAŞMALARA İLİŞKİN KONUŞMALAR
1.- Bursa Milletvekili Erkan Aydın’ın,
Antalya Milletvekili Ahmet Selim Yurdakul’un CHP grup önerisi üzerinde MHP
Grubu adına yaptığı konuşması sırasında şahsına sataşması nedeniyle konuşması
ERKAN
AYDIN (Bursa) – Şimdi, tabii, MHP’li hatip sanırım bizim konuşmamızı fazla
dinlemedi. Şimdi, öncelikle şunun altını çizmek istiyorum: Biz burada üç tane
temel halk sağlığıyla ilgili, vatandaşla ilgili bir sorunu ortaya getirdik;
“Kimseye hastanelere gitmeyin, sağlık sistemi şöyle olmuştur, böyle olmuştur.”
demedik. Herhâlde o önceden yazdığı metni -dinlemeden- direkt burada okuyayım
derken de sataşmada bulundu. 
Şimdi,
bir defa tekrar altını çizerek söylüyorum. Burada hem üretilen, merdiven altı
firmalardan alınan antiseptiklerde, dezenfektanlarda büyük bir skandal var.
Cerrahpaşadaki, ÇAPA Tıp Fakültesindeki bütün bu antiseptikleri alın -Sağlık
Bakanı burada- gitsin incelemeye alsın, ürünleri teste tabi tutsun,
içerisindeki oranlara baksın. Ben söylemiyorum, bunların hepsi için suç
duyurusu yapıldığı hâlde bir el kapatıyor bunları. Ondan sonra da neden bu
kadar hastane enfeksiyonları arttığını hep birlikte araştırıp ortaya koyalım. 
Diğer
bir konu: “Alkol izni, kapasitesi alarak bu firmaların, bu alkolleri GMP
koşullarında üretmedikleri için hastanelere vermek yerine piyasaya, kaçak alkol
üretimine veriyor.” diyoruz. Burada “Hastaneye gitme!” diye bir şey demedik.
Ama herhâlde, siz bu mutabakattan, bu ortaklıktan dolayı Hükûmet yerine
kendinizi savunma ihtiyacı duydunuz. Bence konuyu biraz da anlayarak burada
söylerseniz daha yerinde olur diyorum, hepinize saygılar sunuyorum. (CHP
sıralarından alkışlar) 
BAŞKAN
– Teşekkürler.
BAŞBAKAN
YARDIMCISI RECEP AKDAĞ (Erzurum) – Sayın Başkan...
BAŞKAN
– En son size söz vereceğim, şu olayı bir bitirelim.
AHMET
SELİM YURDAKUL (Antalya) – Sayın Başkan...
BAŞKAN
– Sayın Yurdakul, yerinizden 60’a göre söz versem.
ERHAN
USTA (Samsun) – Yok, sataşma var, ağır sataşma.
AHMET
SELİM YURDAKUL (Antalya) – Sataşma var. Konuyu bilmediğimizi,
araştırmadığımızı, okumadığımızı ifade ederek sataşmada bulunmuştur.
BAŞKAN
– Tamam, buyurun.
2.- Antalya Milletvekili Ahmet Selim
Yurdakul’un, Bursa Milletvekili Erkan Aydın’ın sataşma nedeniyle yaptığı
konuşması sırasında şahsına sataşması nedeniyle konuşması
AHMET
SELİM YURDAKUL (Antalya) – Sayın Başkan, değerli milletvekilleri; şimdi, biraz
önceki ifadelerin doğru olup olmadığını Cumhuriyet Halk Partisinin vermiş
olduğu önergeden, burada herkese göstererek sizin yazmış olduğunuz ve altında
imzanızın olduğu ifadelerle okuyorum: “Her gün sağlık kuruluşlarına bir
rahatsızlanmadan dolayı şifa bulmaya giden hastalar kendilerinin hiçbir kusuru
olmamasına rağmen enfeksiyona maruz kalmaktadır. Bu enfeksiyonlar büyük
boyutlarda sağlık problemlerine yol açmakta, tedavi için ciddi harcamalar
gerektirmekte ve en kötüsü de ölümle sonuçlanmaktadır.” Bu ifadeleri içeriği
dolmadan kullanırsanız yanlış yapmış olursunuz. 
Ayrıca,
başka bir paragrafta şöyle diyorsunuz, bakın Erkan Bey: “Son on beş yılın,
Türkiye hastanelerinde ölümcül hastane mikrobu patlaması yaşanıyor. Her 3
ölümden 2’si hastane enfeksiyonuna bağlı. Bir hastane mikrobu da 10 ameliyata
bedel.” Bu ifadelerin hiçbir doğruluk payı yoktur. 
ÖZGÜR
ÖZEL (Manisa) – Hastanelerdeki ölümlerin, hastanelerdeki... 
AHMET
SELİM YURDAKUL (Devamla) – Bakın, ben size resmî rakamları verdim. Türkiye’de
hastane enfeksiyonu oranları yüzde 5 ila 15, yapılan bilimsel çalışma. Diğer
Avrupa ülkeleri ve gelişmiş ülkelerde yapılan çalışmalarda ise hastane
enfeksiyonu oranı yüzde 3,1 ila yüzde 14,1 yani aynı oran. Hatta bu yoğun bakım
ünitesindeki hastane enfeksiyonları daha fazla olduğu için, Türkiye’de 43 ilde
yapılan geniş çaplı çalışmada enfeksiyon prevalansı yüzde 21 ama Yunanistan’da
mesela yüzde 48,1; Amerika Birleşik Devletleri’nde bu sayı daha fazla. Sizin
biraz önce ifade ettiğiniz dezenfektan konusunda ise -Hükûmeti savunmak
meselesi değil- yapılan doğrulara “doğru” diyeceksiniz.
İSMAİL
TAMER (Kayseri) – Doğruyu söylüyorsun, helal olsun, bravo!
AHMET
SELİM YURDAKUL (Devamla) – İşte, bu konudaki eksikliği giderebilmek için Sağlık
Bakanlığı tüm ülke bazında bu
dezenfektanların toplu alımı ve bunların incelenmesi ile kamu hastanelerine
dağıtımı konusunda önlem almıştır.
İSMAİL
TAMER (Kayseri) – Takdire şayan bir durum o da. 
AHMET
SELİM YURDAKUL (Devamla) - Sağlığı takip etseniz bu konuda açıklamalar da zaten
bulunursunuz. 
Teşekkür
ederim. (MHP sıralarından alkışlar)
BAŞKAN
– Teşekkür ediyorum. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, hastane mikroplarındaki artışın nedenlerinin
araştırılarak alınması gereken önlemlerin belirlenmesi amacıyla verilmiş olan
(10/2455) esas numaralı Meclis Araştırması Önergesi’nin ön görüşmelerinin,
Genel Kurulun 22 Şubat 2018 Perşembe günkü birleşiminde yapılmasına ilişkin
önerisi (Devam)
BAŞKAN
- Adalet ve Kalkınma Partisi Grubu adına, Kütahya Milletvekili Vural Kavuncu
konuşacaktır. 
Buyurun
Sayın Kavuncu. (AK PARTİ sıralarından alkışlar) 
AK
PARTİ GRUBU ADINA VURAL KAVUNCU (Kütahya) – Sayın Başkan, değerli
milletvekilleri; hepinizi saygıyla selamlıyorum. 
Cumhuriyet
Halk Partisinin Meclis araştırması açılmasına yönelik olarak verdiği önergesi
aleyhinde söz almış bulunmaktayım. 
Efendim,
şimdi konumuz hastane enfeksiyonları, hastane enfeksiyonlarının nedenleriyle
ilişkili antiseptik, dezenfektan kullanımlarının kaçak olduğuyla ilişkili
iddialar.
Öncelikle
şunu söylemek istiyorum: Bununla ilişkili burada bir tartışma yapıyoruz,
aslında siyasi bir yönü de yok.
Ben
değerli Milliyetçi Hareket Partisi temsilcisi milletvekilime teşekkür ediyorum.
Birtakım veriler ortaya konuluyor.
İSMAİL
TAMER (Kayseri) – Bilimsel konuştu, doğru konuştu. 
VURAL
KAVUNCU (Devamla) - Ama bu verilerin… Sadece, işte, “Birliktesiniz, onun için
böyle bir konuşma yapmak zorunda kalıyorsunuz.” şeklinde ifadesini de çok
yadırgadığımı belirtmek istiyorum. 
Bu
önergenin altında, bakın, 3 milletvekilinin imzası var, hiçbirisi tıp mensubu
değil. Biz senelerce hayatımızı tıp fakültesinde, hastanelerde, orada geçirmiş,
birebir bu işin içinde yer almış olan kişileriz, değerli milletvekillerim de
oradan. E, birazcık bu noktada bir itibar edin. 
Şimdi,
orada iki tane iddia var; bir tanesi: “Hastanedeki ölümlerin üçte 2’si hastane
enfeksiyonlarına bağlı ölümlerden oluyor; patladı.” Neye bağlı bunu
söylüyorsunuz? Elinizde hangi veri var? Nereden çıktı? Buna göre bir veri
getirin, bize bir istatistik getirin, bir yerden getirdiğiniz bir şey getirin.
Şimdi,
son dönemde olay nedir? Hastanede hastaları tedavi etmekte zorlanıyoruz. Sadece
Türkiye’de değil, dünyada bu böyle. Başımıza en büyük bela olan neden,
antibiyotik direnci, bilinçsiz kullanımı nedeniyle ciddi derecede bir problemle
karşı karşıyayız. Bu, bütün dünyanın ciddi uğraştığı bir sorun. Hatta Birleşmiş
Milletler 2016 yılında New York’ta yaptığı kongrede de asıl olarak bu konuyu
ana tema hâline getirmemiş miydi? Şimdi bununla ilgili çalışmaları
sürdürüyoruz. Tabii, bununla ilişkili önemli derecede bizde de enfeksiyon kontrol
komiteleri çalışmalarını sürdürüyor.
Bakın,
bunun en önemli nedenlerinden birisi nedir? Hijyenik olmayan koşullar, hastane
fiziksel altyapıları değil mi? Peki, şöyle bir bakalım ne yapmışız biz?
Hastanelerde 2002 yılında 870 tane yoğun bakım yatağımız vardı, şu anda 16 bin
yoğun bakım yatağımız var. Yanık merkezleri en büyük bulaş nedenlerinden bir
tanesi. Şu anda 500 tane yanık yatağımız var. 2002’de kaç taneydi dersiniz? 35
taneydi. Şimdi, bir de şehir hastaneleri bunu artıracakmış. E, biz insanlara
daha iyi fırsat, imkân sunuyoruz, içinde hijyenik kuralları daha iyi
uygulayabilecekleri -özel banyoları, tuvaletleri- daha iyi imkânlar sunuyoruz.
Allah aşkına, bu nasıl olur da hastane enfeksiyonlarını artırır? 
Sonra,
bu dezenfektanla ilgili, bütün dezenfektanlar Ulusal Bilgi Bankası kaydına
tabidir, bunun dışında bir şey alınması mümkün değildir. Her kim “merdiven
altı” diyorsa o “merdiven altı” dedikleri şeyi, gelsinler, birlikte, beraber
inceletelim, baktıralım, gerekiyorsa bir noktada önlemi alalım diyorum.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan, Sayın Erkan Aydın bir özel sebepten dolayı -siz
de biliyorsunuz- içeriye size gelmişti. 
BAŞKAN
– Evet, geç bile kaldı, treni kaçırmasın.
ÖZGÜR
ÖZEL (Manisa) – Ancak ona hitaben ama doğal olarak grubumuza hitaben hocamızın
suçlamaları ve “Bunu nereden biliyorsunuz?” diye ifadeleri var. Uygun
görürseniz, Sayın Ceyhun İrgil yerinden bir dakika açıklama yapacak.
BAŞKAN
– Sayın İrgil, 60’a göre buyurun.
V.- AÇIKLAMALAR (Devam)
30.- Bursa Milletvekili Ceyhun İrgil’in,
grup önerilerindeki asıl amacın halk sağlığı sorununun tartışılması ve bu
konuda farkındalığın artırılması olduğuna ilişkin açıklaması
CEYHUN
İRGİL (Bursa) – Sayın Başkan, değerli milletvekilleri; bu, aslında, bir halk
sağlığı sorunu ve burada asıl amaç, niyet şu: Bu konu tartışılsın, bu konuda
farkındalık artırılsın. Burada birçok rakam verilebilir yani hocamızın verdiği,
hocalarımızın verdiği rakamlar da aslında kayıtlara geçmiş olan resmî rakamlar.
Oysa hastane enfeksiyonlarındaki önemli sorunlardan bir tanesi, resmî kayıtlara
geçmeyen rakamlardır. Bugün hastane enfeksiyonlarının temel nedeni, yanlış
antibiyotik kullanımı, personelin eğitimsiz ve deneyimsiz olması ve malzeme
kullanımı; en önemlisi bu. Özellikle son yıllarda hastanelerde ciddi bir
malzeme sıkıntısı var. Sizin de başınıza gelmiştir. Hastanede malzeme
yokluğundan dolayı malzemeyi yakınlarına aldırıyoruz veya hastaneler ucuz ve
kalitesiz malzeme almak zorunda kalıyor. Hastaneler çok borçlu olduğu için, çok
uzun vadede, çok ucuz ve kalitesiz malzemeleri alıyor ve tekrar tekrar
kullanıyorlar. Bu bir gerçek. Hastanelerde malzemelerin tekrar kullanımına
bağlı olarak gelişen hastane enfeksiyonu sayısında artış var. Bizim hatibimizin
ve grubumuzun dikkat çekmek istediği nokta budur. Hastaneleri bu zilletten, bu
sıkıntıdan kurtaralım demeye getirmektedir. Özü budur.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkanım, ben de tutanağa geçsin diye. Çünkü konunun çok
özüne yönelik olmamakla birlikte Sayın Başkan dedi ki: “3 imza var, hiçbirisi
tıp mensubu değil.” Erkan Aydın eczacı. Bütün kamudaki eczacıların, hangi
siyasi görüşten olursa olsun -Sayın Bakan gayet iyi bilir- eczacı sayısının
azlığından dolayı sadece ilaç değil, tıbbi malzeme, dezenfektanlar, bunlarla
ilgili çeşitli sorumlulukları, yükümlülükleri oluyor ve kamuda bu görevi
eczacılar yapıyorlar. Bunların aşılmasıyla ilgili de Türk Eczacıları Birliğinin
ciddi çalışmaları vardı, bunları Sayın Bakan da yakından bilir. Ama konuyla
ilgisiz bir kişi tarafından verilmiş bir önerge değil, bizatihi kamu
hastanelerinde bu işten doğrudan sorumlu olan ve aldığı eğitimin dışındaki
yükümlülüklerden de şikâyet eden bir meslek grubu mensubu tarafından
verilmiştir. 
Biz
de eczacı olarak söyleyelim.
BAŞKAN
– Teşekkür ediyorum. 
BAŞBAKAN
YARDIMCISI RECEP AKDAĞ (Erzurum) – Sayın Başkan…
BAŞKAN
– Gayet hassas, önemli bir konu ve bu konuda özellikle Sağlıkta Dönüşüm Projesi’ni
de başarıyla gerçekleştiren Sağlık eski Bakanlarımızdan -Başbakan Yardımcımız
şu anda- Sayın Akdağ’a söz verelim. 
Buyurun.

31.- Başbakan Yardımcısı Recep Akdağ’ın,
Türkiye’de son on üç yıldır hastane enfeksiyonlarını kontrol etme konusunda çok
iyi bir sistem kurulduğuna ve hastane enfeksiyonlarını önlemenin en önemli
yolunun el yıkama hususundaki hassasiyet olduğuna ilişkin açıklaması
BAŞBAKAN
YARDIMCISI RECEP AKDAĞ (Erzurum) – Değerli Başkanım, saygıdeğer
milletvekilleri; hepinizi saygıyla selamlıyorum. Vatandaşımız hiç endişe
etmesin. Türkiye’de son on üç yıldır hastane enfeksiyonlarını kontrol etme
konusunda çok iyi bir sistem kurmuş durumdayız. Kurduğumuz sistem, bu işle
ilgili uluslararası meslek örgütlerinin, Dünya Sağlık Örgütünün takdirini almış
bir sistemdir. 
Benden
önce değerli arkadaşlarımdan ifade edenler oldu. Hastane enfeksiyonları bütün
dünyanın ciddi bir problemi ancak şunu açıkça söyleyebilirim: Türkiye’de alınan
tedbirlerle ve hekimlerimizin, çalışanlarımızın dikkatli takipleriyle hastane
enfeksiyonları aşağı yukarı her yıl yüzde 8 ila 10 oranında azalmaktadır.
Dolayısıyla bu hususta Türkiye çok başarılı bir süreç götürüyor ama gerçekten,
antibiyotik kullanımını kontrol altına almak gerekir, aksi takdirde risk her
zaman var. Bu hususta da son yıllarda yaptığımız çalışmalarla Türkiye’de
antibiyotik kullanımı azalmaktadır. 
Bir
husus da şu: Şehir hastaneleriyle ilgili konuşuldu. Şehir hastanelerinin en
büyük özelliği mekânların teknolojik açıdan daha mükemmel oluşu, hastanelerdeki
ameliyatların, yoğun bakımların hastane enfeksiyonlarını önleyebilecek
teknolojilere sahip olmasıdır. 
Ama
yeri gelmişken söyleyeyim, yıllarca riskli hastaları da takip etmiş bir hekim
olarak söylüyorum, kanserli hastaları takip etmiş bir hekim olarak: Ne yaparsanız
yapın, hastane enfeksiyonlarını önlemenin biricik yolu, personelin el yıkama
hususundaki hassasiyetidir. Bunun için eğitimler yapıyor elbette Sağlık
Bakanlığımız. Bu eğitimler devam edecek. 
Yeri
gelmişken bütün sağlık çalışanlara da Meclis sıralarından seslenmiş oluyorum.
El yıkama konusu, hastane enfeksiyonlarını önlemenin en önemli ayağını teşkil
etmektedir. Yoksa dezenfektan kullanarak falan hastane enfeksiyonlarını zaten
tek başına engelleyemezsiniz. 
(Mikrofon
otomatik cihaz tarafından kapatıldı) 
BAŞBAKAN
YARDIMCISI RECEP AKDAĞ (Erzurum) – Bitiriyorum.
BAŞKAN
– Bitirin lütfen, tamamlayın.
BAŞBAKAN
YARDIMCISI RECEP AKDAĞ (Erzurum) – Hastanelerimizin kullandığı bütün malzemeler
standartlar çerçevesinde kullanılmaktadır ama değerli milletvekillerimizin
belli vakalara özgü bir bilgileri varsa, bunları bize taktim ederlerse bunlar
hususundaki araştırmaları da yaparız.
Teşekkür
ediyorum.
BAŞKAN
– Teşekkür ediyorum Sayın Bakanım.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, hastane mikroplarındaki artışın nedenlerinin
araştırılarak alınması gereken önlemlerin belirlenmesi amacıyla verilmiş olan (10/2455)
esas numaralı Meclis Araştırması Önergesi’nin ön görüşmelerinin, Genel Kurulun
22 Şubat 2018 Perşembe günkü birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Adalet ve Kalkınma Partisi Grup Başkan Vekili Kayseri
Milletvekili Mustafa Elitaş'ın Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Teklifi ve Milli Eğitim, Kültür, Gençlik ve
Spor Komisyonu Raporu’nun görüşmelerine kaldığımız yerden devam edeceğiz.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519) (x)
BAŞKAN
– Komisyon ve Hükûmet? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 519
sıra sayılı Kanun Teklifi’nin birinci bölümünde yer alan 8’inci maddesi kabul
edilmişti. 
Şimdi,
9’uncu madde üzerinde üç adet önerge vardır, aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 9’uncu maddesinin teklif metninden
çıkarılması arz ve teklif ederiz
 Filiz Kerestecioğlu Demir İbrahim
Ayhan Sibel Yiğitalp
 İstanbul Şanlıurfa Diyarbakır
 Dirayet Dilan Taşdemir Mehmet
Emin Adıyaman Nihat Akdoğan
 Ağrı Iğdır Hakkâri
 Erol
Dora
 Mardin
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HÜSEYİN BÜRGE (İstanbul) –
Katılmıyoruz Sayın Başkanım. 
BAŞKAN
– Hükûmet? 
BAŞBAKAN
YARDIMCISI RECEP AKDAĞ (Erzurum) – Katılmıyoruz efendim. 
BAŞKAN
– Önerge üzerinde söz isteyen, Mardin Milletvekili Erol Dora. 
Buyurun
Sayın Dora. (HDP sıralarından alkışlar)
Önergeler
üzerinde süre uzatımı yapmayacağım, lütfen riayet edelim. 
Buyurun.

EROL
DORA (Mardin) – Sayın Başkan, değerli milletvekilleri; 519 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi’nin 9’uncu maddesi üzerine söz aldım, Genel Kurulu saygıyla
selamlıyorum. 
Değerli
milletvekilleri, Türkiye’de son yıllarda üniversite ve üniversite eğitimine
ilişkin politikaların geldiği en önemli nokta, eğitimin toplumsal hareketlilik,
toplumsal adalet, barış ve eşitlik gibi temel özelliklerinin ikinci plana
itilmesi ve üniversitelerin giderek piyasanın taleplerine uygun bireyler
yetiştiren kurumlar hâline gelmesidir. Artık bilimsel araştırmada itici güç
olarak “merak” demode bir kavram hâline dönüşmüştür, bunun yerine araştırmalar
piyasa ve sermaye gruplarının hizmetinde gerçekleştirilmektedir. 
Değerli
milletvekilleri, son dönemde bilim emekçisi olmanın giderek daha zorlu bir
uğraş hâline gelmesi gerçekliği söz konusudur. Bilim insanlarının yaşam ve
çalışma koşullarına ilişkin yapılan araştırmaların bulguları, iş
güvencesizliğinin, işten atılmaların, özlük hakları konusundaki eşitsizliklerin
ve geçim kaygısının tetiklediği ekonomik sorunların bilim emekçileri üzerinde
büyük bir baskı yarattığı yönündedir. 
Değerli
milletvekilleri, 2006’dan sonra, her ile bir üniversite politikasının yarattığı
bir kısır döngü söz konusudur. Öyle ki her açılan yeni üniversite öğrenci
sayısını da hızlı artırmakta ve yetişmiş akademisyen ihtiyacı da sürekli
büyümektedir. YÖK’ün 2016 verilerine göre, son on dört yılda akademisyen sayısı
yüzde 100’den fazla artmıştır. Ancak kendi içimizdeki bu rakamlara bakıp
kendimizle övünmeyi bir kenara bırakarak dünyanın geri kalanında ne olup
bittiğine bakmamız gerekir. Örneğin, ABD’de her yıl 61 bin, Rusya’da 27 bin,
Almanya’da 25 bin, Japonya ve İngiltere’de ise 17 bin doktora öğrencisi mezun
olurken Türkiye’de bu rakam sadece 4.500’dür ve asıl ihtiyacı karşılayabilmesi
için bu rakamın en az 3 katına çıkarılması gerekmektedir.
Ülkelerin
nüfusuna göre doktora yapmış insan sayısına bakıldığında ise durumun vahameti
daha da iyi anlaşılmaktadır. Çin’de her bin kişi başına 2,2; ABD’de 1,5; Avrupa
Birliğinde 1,5 doktora mezunu düşerken Türkiye’de bu oran ne yazık ki sadece 0,4’tür.
Sayın
Başkan, değerli milletvekilleri; bir akademisyen öyle hemen, kolayca
yetişmiyor; dört yıl lisans, iki yıl yüksek lisans ve dört yıl doktora
öğrenimiyle en az on yıl gerekiyor. Özgün bir doktora tezini ortaya koyabilme
sürecinin zorluğu, bu süreyi on iki-on üç yıla çıkarabilmektedir. Bu rakamların
üstüne, doçent olmak için gereken ders verme deneyimi, çalışma ve yayın için en
az üç dört yıl ve profesör olmak için de bir beş yıl daha eklemek
gerekmektedir. Dikkatinizi çekerim, en az yirmi yıllık zorlu ve bir o kadar da
zahmetli bir sürecin sonucunda fikirleri ve verdiği dersleri olgunlaşmış,
ulusal ve uluslararası yayınlar yapmış, yüksek lisans, doktora tezleri yönetmiş
ve jürilerde bulunmuş nitelikli bir akademisyen ancak yetişmiş olmaktadır.
Değerli
milletvekilleri, darbe girişiminin hemen ardından, üniversitelerden 4.225
akademisyen hızla görevlerinden uzaklaştırılmıştır. 15 vakıf üniversitesi
kapatılarak bu kurumlarda çalışan 2.808 öğretim elemanı bir gecede işsiz
kalmıştır. Hükûmet YÖK’ü kaldıracağına YÖK’ü daha da kurumsallaştırmıştır.
Merkezî otoritenin etkin olduğu, üniversite özerkliğinin olmadığı bir yerde
özgürlükler gelişebilir mi? Tarih, akademik özgürlük ve üniversite özerkliğinin
ihlal edilmesinin her zaman entelektüel gerileme dolayısıyla sosyal ve ekonomik
bir duraklamayla sonuçlandığını bizlere göstermektedir.
Ülkemizdeki
bu kaygı verici gidişatın tersine çevrilmesi ve evrensel standartlarda bilim
özgürlüğünün üniversitelerimizde tesisi için gerekli adımları bir an evvel,
vakit kaybetmeksizin atmanın ve herkesin soluk alabileceği gerçek bir
üniversiteyi yaratmanın siyasi iktidarın hepimize borcu olduğunu bir kez daha
belirtiyor, Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
Bayraktutan, size 60’a göre söz vereceğimi ifade etmiştim.
Buyurun.
V.- AÇIKLAMALAR (Devam)
32.- Artvin Milletvekili Uğur
Bayraktutan’ın, Artvin’in Arhavi ilçesindeki organize sanayi bölgesine ilişkin
arazilerin kamulaştırma işlemleri tamamlanmasına rağmen bedellerin ödenmemesine
ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkanım.
Başkanım,
Artvin’in Arhavi ilçesindeki organize sanayi bölgesine ilişkin, arazilerin
istimlaklerine ilişkin kamulaştırma işlemleri tamamlanmış, vatandaş gerekli
bedellerin altında olmasına rağmen bu yeri ihtiyari olarak idareye vermiş ama
aradan geçen kırk beş günlük zaman içerisinde, yüzlerce aileyi ilgilendiren bu
kamulaştırma sorununa ilişkin olarak ne yazık ki bedeller yatırılmamıştır.
Vatandaş bu bedellerin yatırılması konusunda bugüne kadar devletten, idareden,
Hükûmetten gerekli olgunluğu beklemiş ama ne yazık ki kırk beş günlük süre
geçmiş olmasına rağmen vatandaş mağdur durumdadır. Vatandaş haklı olarak şunu
sormaktadır: İdare ve devlet kendi alacağına gerekli yasal faizi uygulamakta
ama borçlu olduğu durumda, kırk beş günü aşkın bir süre geçmiş olmasına rağmen
ve bedeller arazilerin gerçek değerlerinin altında olmasına rağmen, anlaşmanın
varlığına rağmen ne yazık ki devlet bu konuda ödemeden kaçınmaktadır. Buradan
bir kere daha -Sayın Başbakan Yardımcısı da burada- Hükûmetin gerekli
duyarlılığı göstermesini…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi (2/2099) ve Millî
Eğitim, Kültür, Gençlik ve Spor Komisyonu Raporu (S. Sayısı: 519) (Devam)
BAŞKAN – Madde üzerindeki ikinci önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan (2/2099) esas numaralı Kanun
Teklifi’nin 9’uncu maddesinin birinci paragrafının aşağıdaki şekilde
değiştirilmesini arz ve talep ederiz.
 Kamil
Aydın Baki Şimşek  Zühal Topcu
 Erzurum
 Mersin Ankara
 Deniz
Depboylu Mehmet Erdoğan Fahrettin Oğuz Tor
 Aydın Muğla
 Kahramanmaraş

“Üniversite
veya yüksek teknoloji enstitülerinde ikinci öğretim kapsamında yürütülecek
tezsiz yüksek lisans programlarının açılması, bu programlarda fiilen ders veren
öğretim üyeleri ve öğretim görevlilerine ödenecek ek ders ve sınav ücretleri,
aşağıda belirtilen esaslara uyulmak kaydıyla ilgili üniversite veya yüksek
teknoloji enstitüsü yönetim kurulunun teklifi üzerine Yükseköğretim Kurulu
tarafından belirlenir.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HÜSEYİN BÜRGE (İstanbul) –
Katılmıyoruz Sayın Başkanım. 
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz Değerli Başkanım. 
BAŞKAN
– Önerge üzerinde söz isteyen, Kahramanmaraş Milletvekili Fahrettin Oğuz Tor. 
Buyurun
Sayın Tor. (MHP sıralarından alkışlar).
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 519 sıra
sayılı Kanun Teklifi’nin 9’uncu maddesi üzerinde Milliyetçi Hareket Partisi
Grubu adına söz almış bulunuyorum. Sizleri ve izleyenleri sevgi ve saygılarımla
selamlıyorum. 
9’uncu
madde kısaca, Yükseköğretim Kurulunda ikinci öğretim kapsamında tezsiz yüksek
lisans programlarının açılması, alınacak, ödenecek ücret gibi hususları
düzenlemektedir. Bugün 190’a yaklaşan kamu ve vakıf üniversitelerinde 7
milyondan fazla öğrenci okumaktadır. Her yıl ortalama 1 milyon 250 bin genç
üniversitelerden mezun olmaktadır. Bugün 1 milyondan fazla gencimiz ellerinde
diplomayla iş aramaktadırlar. Yarım milyona yakın atanamayan öğretmen vardır.
İşsizlik, atanamayan öğretmen sayısı kanayan bir yaradır. Bu, gelecekte daha da
ağırlaşacaktır, görünen odur. 
Bu
vesileyle -tabii, Sayın Millî Eğitim Bakanı olsa daha iyi olurdu ama ben Sayın
Başbakan Yardımcımızın da ileteceğini düşünüyorum- kanayan diğer bir yara olan
sözleşmeli öğretmen uygulamasına değinmek istiyorum kısaca. Millî Eğitim
Bakanlığı geçmişte sözleşmeli öğretmen alımı yapmış ise de bunlar kadroya
geçirildiklerinden açıkları kapatmak için yeniden sözleşmeli öğretmen uygulamasına
geçilmiştir. Sayın Bakanın verdiği bilgilere göre, Şanlıurfa’ya 17 bin öğretmen
atamışız, bunun 13 bini yıl sonuna kadar ayrılmıştır; Van’da 11 bin sözleşmeli
öğretmenden 9 bini; Şırnak’a 7.500 öğretmen atanmış, bunun 6.800’ü görevinden
ayrılmıştır. Sadece 3 vilayete atanan 35 bin sözleşmeli öğretmenden 28.800’ü
ayrılmıştır, ayrılanların oranı yüzde 82’dir. Daha sonraki süreçlere
baktığımızda bu oran daha da artmıştır. Bu sürdürülebilir bir durum değildir;
Sayın Bakanın beyanına göre de bu sürdürülebilir bir durum değildir. 
Değerli
milletvekilleri, öğretmen açığının kapatılması olmazsa olmazımızdır. Eğitimden
daha önemli bir şey olamaz. Ancak bu şekilde bir sözleşmeli öğretmen
uygulamasının sürdürülebilir olmadığı göz önüne alınarak derhâl yeni tedbirler
alınmalıdır. Sözleşmeli öğretmenlerin istihdam amacı özellikle öğretmen
sıkıntısı çeken Güneydoğu ve Doğu Bölgelerinin altı yıl gibi bir süreyle
sıkıntılarını gidermek ise de bu kapsamda atamaları yapılan sözleşmeli
öğretmenlerle ilgili sahadan gelen bilgiler ve tarafımıza iletilen görüşler
ciddi sıkıntıların olduğu yönündedir. Özellikle bölgede görev yapan Millî
Eğitim yöneticileri atanan öğretmen sayılarından memnun olmakla birlikte,
oluşan problemleri gidermede ciddi sıkıntılar yaşamaktadırlar. Zorunlu çalışma
süresinin uzunluğu ve mazeret atamalarına kapalı oluşu bu problemin kaynağını
oluşturmaktadır. Atanan öğretmenlerin çok büyük çoğunluğu genellikle genç
öğretmenler olup görevlerden istifa yolunu seçmektedirler. Görev yapmakta
olanlar ise çalışmak zorunda olan, uzun süre atanmamış veya özel eğitim
kurumlarında ve dershanelerde görev yapmış, tecrübeli ama evli, aileleri
parçalanmış; Sayın Bakanın tabiriyle, eşi yerine işi tercih eden
öğretmenlerdir. Yerel yöneticilerin ifadesiyle, birçok aile dramına şahit
olunmaktadır, boşanma vakaları artmıştır. Sözleşmeli öğretmen mutsuzdur, mutsuz
öğretmeni mesleğine konsantre edemezsiniz. Durum budur. 
Sözleşmeli
öğretmen uygulaması birçok haksızlığı da beraberinde getirmiştir. Kadrolu
öğretmen ile sözleşmeli öğretmen arasındaki özlük hakları farklılıkları ciddi
boyuttadır. Aynı okulda, aynı derse giren öğretmenler arasında maaş, ders
saati, sınav ve kurs ücreti kalemlerinde 300-500 TL arasında net farklar
vardır, sözleşmeli öğretmen aleyhinedir tabii ki bu. Kadrolu öğretmenin birinci
derece yakını vefat ettiğinde yedi gün ücretli izin verildiği hâlde sözleşmeli
öğretmende bu üç gündür. Tabii, Van’da, Ağrı’da çalışan bir öğretmenin İzmir’e
üç günde nasıl gidip geleceğini siz değerlendirin. Sözleşmeli öğretmenlerden
yüzde 14 oranında sigorta primi kesilmektedir. Aynı görevi yapanlar arasında bu
ayrım neticede mutsuzluğun da kaynağını oluşturmaktadır. 
Sözleşmeli
öğretmen uygulaması bir zorunluluktan kaynaklanmış ise de alınan tedbirlerle
daha uygulanabilir bir hâle gelecektir. Çözüm, birinci olarak şunu söylüyorum:
Aynı yerde dört yıl sözleşmeli artı iki yıl kadrolu olmak üzere altı yıllık
süre çok uzundur, azaltılmalıdır; iki artı bir olarak yarıya düşürülmelidir. 
İkincisi,
kadrolu öğretmenlerle aralarındaki her türlü ücret farklılığı giderilmelidir.
Daha önceden “olağanüstü hâl tazminatı” şeklinde olağanüstü hâl bölgesinde
uygulanmıştı; bu, üniversitelerde -YÖK Kanunu’nda da var- “geliştirme ödeneği”
adı altında uygulanmıştı.
(Mikrofon
otomatik cihaz tarafından kapatıldı)
FAHRETTİN
OĞUZ TOR (Devamla) – Tamamlayayım Sayın Başkan.
BAŞKAN
– Önerge üzerinde uzatmıyoruz, tamamlayın siz.
FAHRETTİN
OĞUZ TOR (Devamla) – Hemen tamamlıyorum Başkanım, birkaç cümle kaldı. Çok
önemli bir konu Başkanım.
BAŞKAN
– Buyurun.
FAHRETTİN
OĞUZ TOR (Devamla) – Üniversitelerde -öğretim üyesi arkadaşlarımız biliyor-
geliştirme ödeneği özellikle gelişmekte olan üniversitelerde uygulanıyor,
mahrumiyet bölgeleri tespit edilerek kademeli olarak sözleşmeli öğretmenlere de
uygulanmalıdır. Tabii, sanayiye teşvik veriyoruz, sanayiye verelim, vermeyelim
demiyorum ama eğitim çok daha önemli diyorsak eğitime de öğretmenlere de bir
teşvik vermemiz lazım. Özellikle geçmişte uygulanan olağanüstü hâl tazminatı
öğretmenlere de uygulanabilir, yoksa atananların yüzde 90’ının istifa ettiği,
göreve başlayanların mutsuz olduğu sözleşmeli öğretmen uygulaması eğitime ciddi
bir katkı sunmayacaktır diyorum.
Yüce
heyetinizi saygılarımla selamlıyorum. (MHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 9’uncu maddesiyle 2547 sayılı Kanun’un
değiştirilen ek 27’nci maddesinin birinci fıkrasındaki "programların
açılması,” ibaresinden sonra "öğrencilerden alınacak öğretim ücretleri,”
ifadesinin eklenmesini arz ve talep ederiz.
 Gaye Usluer Mustafa
Akaydın Sibel Özdemir
 Eskişehir Antalya İstanbul
 Atila Sertel Mustafa Ali
Balbay Ceyhun İrgil
 İzmir İzmir Bursa
 Kamil
Okyay Sındır
 İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz Sayın Başkan. 
BAŞKAN
– Önerge üzerinde İzmir Milletvekili Kamil Okyay Sındır konuşacaktır.
Buyurun
Sayın Sındır. (CHP sıralarından alkışlar)
KAMİL
OKYAY SINDIR (İzmir) – Sayın Başkan, değerli milletvekilleri; halk arasında
yardımcı doçent kanun teklifi olarak da bilinen 519 sıra sayılı Kanun
Teklifi’nin 9’uncu maddesi üzerine söz almış bulunuyorum.
Değerli
arkadaşlar, dün de vurgusunu yaptım; söz konusu kanun teklifini, Sayın
Cumhurbaşkanının bu yardımcı doçentlikle ilgili itirazları sonucunda, talebi
üzerine -daha hafif olması anlamında “talebi üzerine” diyorum- bir anda YÖK
Başkanı, bütün YÖK, Üniversitelerarası Kurul, rektörler, huzurunuzda bütün
milletvekili arkadaşlarımız, önce ilgili bakanlıklar harıl harıl çalışarak
hazırlayıp Meclisimizin gündemine, huzurumuza sundu ve bizler de bunu
konuşuyoruz, tartışıyoruz. Teklifle gelen madde yardımcı doçentliğin varlığını
ortadan kaldırmıyor, adını değiştiriyor. İçerik değil, şeklî; belki ufak tefek
atamayla ilgili… Olumlu değil, hatta tam tersine olumsuz sonuçlar yaratacak
maddeler manzumesi olarak bir torba yasa şeklinde huzurumuza geliyor, biz de
tartışıyoruz.
Evet,
iktidar partisinin, Adalet ve Kalkınma Partisinin değerli milletvekillerinin
oylarıyla, her zaman olduğu gibi, yine geçecek. Bu konuyu dün değişik
boyutlarıyla ifade ettim ama bir başka konuya da ben dikkatinizi çekmek
istiyorum. Biliyorsunuz, 696 sayılı Kanun Hükmünde Kararname’deki taşeron
işçilerle ilgili sözde “Kadroya geçiriyoruz.” gibi bir düzenleme aslında
kadroya geçirme değil, tam tersine şeklî bir düzenleme ve hatta iyi bir etki
yaratmadı, sonuç itibarıyla ne yazık ki bir sürü mağduriyeti ortaya çıkardı,
üzülerek söylüyorum. Örneğin, daha geçtiğimiz günlerde, İzmir’de “Kadroya
geçeceğim.” heyecanını taşıyan 2.500 işçi bir anda kendisini sokakta buldu.
Emekli, daha önce emekli olup çalışan, emekliliğe hak kazanmış olan, hatta yaş
itibarıyla henüz yaşını doldurmadığı hâlde emekliliği hak eden ve hükümlü
statüsünde olanların tamamı yeni durumda şirkete maalesef alınamadı. Ortaya
çıkan büyük bir mağduriyet var, bu insanlar açlığa terk edilmiş durumda. 
Değerli
arkadaşlar, önceki düzenleme taşerondu. Taşerona karşıydık çünkü emeğin
sömürüsü diyoruz taşerona, çünkü hakkın gasbedilmesi diyoruz, işçiyi köle gibi
çalıştırma düzeni, köleleşme düzeni, köleleştirme düzeni diyoruz. Taşeron
değil, çalışanların tamamının eşit statüde, eşit işe eşit ücret bağlamında
kamuda çalıştırılması gerektiğini söylüyoruz. 
Sonuç
değişti mi? Kamuda 657 sayılı Kanun’a tabi memur statüsü yine var; sözleşmeli
personel, sözleşmeli memur statüsü yine var; kadrolu işçi yine var, “belediye
şirketi” dediğimiz kamu kaynaklı şirketlerde çalışan ve belediyelerde -varsa,
verilmişse kendilerine- grevli, toplu iş sözleşmeli sendikal hakları olan işçi
statüsünde olanlar yine var. Daha önce özel sektörde, taşeron işi yapan diğer
şirketlerde belediyeye hizmet alımı sözleşmeleriyle hizmet veren işçiler şimdi
belediyenin şirketine aktarılıyor; değişen hiçbir şey yok, hatta statüleri bile
korunarak, ücret iyileştirmesi söz konusu olmadan, çalışma koşulları
iyileştirilmesi söz konusu olmadan, hatta ve hatta ücretlerinde bir artış da
önlenerek yeni durumda alınıyor. 
Ama
diğer yandan hükümlülerin, hükümlü statüsünde olanların 4857 sayılı İş
Kanunu’nun 30’uncu maddesine göre, özel sektörde ve kamuda belirli oranlarda
-ki kamuda yüzde 3 oranında engelli, yüzde 2 oranında hükümlü- çalıştırılma
zorunluluğu varken bunu bile yok sayarak hükümlü statüsünde olanların bu
belediye şirketlerine geçişi ne yazık ki söz konusu olamıyor. Sadece İzmir’de
2.500’ün üzerinde bu statüdeki işçi şu anda bütün aileleriyle sokakta, aç,
perişan hâlde. Türkiye geneline yaygınlaştırdığımızda 150 bin, 180 bine
varıyor.
Sayın
Bakan, sizden ricam, bunlara bir çözüm getirmeniz, bu çözümü getirmeniz
diyorum.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde üç adet önerge vardır, ayrı ayrı okutup işleme koyacağım.
TBMM Başkanlığına
Görüşülmekte
olan 519 sıra sayılı Kanun Teklifi’nin 10’uncu maddesiyle 2547 sayılı Kanun’a
eklenen EK MADDE 40’ın aşağıdaki şekilde değiştirilmesini arz ve talep ederiz.

 Gaye
Usluer Mustafa Akaydın Sibel Özdemir
 Eskişehir Antalya İstanbul

 Ceyhun
İrgil Mustafa Ali Balbay Atila Sertel
 Bursa İzmir İzmir
“EK
MADDE 40- Lisansüstü, doktora tezleri ve tüm bilimsel yayınlar yetkili kurum ve
kuruluşlar tarafından gizlilik kararı alınmadıkça, bilime katkı ve
denetlenebilirliği sağlamak amacıyla Yükseköğretim Kurulu Ulusal Tez ve Yayın
Merkezine gönderilir. Tez ve yayınlar Yükseköğretim Kurulu tarafından elektronik
ortamda erişime açılır.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılamıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz Başkanım.
BAŞKAN
– Önerge üzerinde Bursa Milletvekili Ceyhun İrgil konuşacaktır.
Sayın
İrgil, buyurun. (CHP sıralarından alkışlar)
CEYHUN
İRGİL (Bursa) – Sayın Başkan, değerli milletvekilleri; hepinizi saygıyla
selamlarım.
Arkadaşlar,
bu maddede getirilen, ilk kez de bu yasa teklifinde yer alan olay ulusal bir
tez arşivi oluşturulması. Bu arşiv meselesi YÖK’le konuşulmuştu; sağ olsunlar,
bütün gruplar da anlayış gösterdi ve ilgi de gösterdi, aynı duyarlılıkla YÖK de
teklif içerisine aldı ve bir ulusal tez arşivi oluştu. Bunun temel amacı şu:
Şimdi, doçentlikte YÖK aşamasındaki sözlü sınavın ehemmiyetinin kalmaması veya
tamamen ortadan kaldırılmasıyla birlikte eser ve yayınların ve çalışmaların
ehemmiyetinin ve ciddiyetinin ortaya konması daha önemli hâle geldi. Neden?
Çünkü artık eserlerin niteliğinin ve en önemlisi de etik yapısının iyi
denetlenmesi gerekiyor. Neden bu tez arşivine ve ulusal bir arşive ihtiyaç var?
Birincisi, eserlerin denetlenmesi ve niteliğinin kontrol edilmesi açısından ama
en önemlisi şeffaflık açısından ama bundan da önemlisi bu ülkenin bir bilimsel
arşive ihtiyacı var. Yani bir konuda çalışma yapmak isteyen insanlar o konuyla
ilgili ne yapılmış, başkaları ne yapmış, bunu gidip görmeliydi. O yüzden bu
arşiv çok önemli. Bu arşivin eğer altyapısı iyi oluşturulursa çok işe
yarayacaktır ama asıl önemli olan, bu arşiv denetime açık olacak. Yani biri
tezinde birinden intihal yaptıysa, sizin tezinizden çaldıysa o zaman siz bu
tezi şikâyet edebilir olmalısınız bu arşiv düzeninde yani oraya bir tıkla
girmelisiniz. “Bu tezi şikâyet et.” ya da “Bu yayınla ilgili bildirimde bulun.”
diye bir buton olmalıdır. O yüzden biz bu çalışmayı önemsiyoruz. 
Neden
bu önemli? Arkadaşlar, bir gerçeği kabul edelim; ülkenin her alanında yolsuzluk
olduğu gibi, maalesef, akademik alanda da ciddi bir yolsuzluk var ve özellikle
sahte tez, paralı makaleler, tez dükkânlarından ısmarlanan tezler, intihaller,
kopya yayınlar, başkasına yazdırılmış yayınlar, yancı yayınlarda imza sahibi
olma, başkasının emeğini kullanma, emek hırsızlığı, kalitesiz dergilerde
yapılan çalışmalar; çeviri, kopya çalışmalar, projeler; başkasını sınava
sokarak geçirmeler, ücretle yazdırılan kitap ve çalışmalar, verileri oynanmış
araştırmalar, soru çalarak sınav geçenler; torpil, siyaset, yandaşlıkla statü
edinenler; FETÖ aracılığıyla kariyer sahibi olanlar, özel üniversite ve yurt
dışında kariyeri kuşkulu olanlar ve feodal ilişkiler ve ailevi ilişkilerle
üniversitelerde yer bulanlar; bu bir realite. Biz bunun önüne geçmedikçe,
akademide bir etik yapıyı oluşturmadıkça akademide sağlıklı bir bilimsel ortamı
oluşturmamız mümkün değil. 
Ben
diliyorum ki bu Ulusal Tez Merkezi daha genişletilerek tüm yayınların da içine
alındığı bilimsel yayınlar için de genel, ulusal bir arşiv olur, hem
Türkiye’nin kültürel ve bilimsel hayatına bir genel bakış açısı getirir ve bir
depolama hizmeti görür hem de denetim açısından bu intihallerin ve
yolsuzlukların önüne geçer.
Ama
burada asıl önemli konu şu: Şimdiye kadar yapılmış olanları ne yapacağız,
onlarla ilgili ne yapılacak? Onlarla ilgili önerim şudur, YÖK’e defalarca bu
konuyu dile getirdik: Bu intihaller ve eser sahtekârlıklarıyla ilgili, ne zaman
olursa olsun -ki YÖK’ün de böyle bir talebi vardı- zamanaşımı olmaksızın, eğer
bir adam intihalle doçent olmuşsa doçentlik unvanının iptal edilmesi gerekir.
Biz bunu ısrarla savunuyoruz.
Doçentlik
konusu açılmışken kalan süremde bir kez daha bir konuyu, bir mağduriyeti dile
getirmek istiyorum. Bildiğiniz gibi, yasal düzenleme yaparken kazanılmış
hakların korunması, yeni hak kayıplarına yol açmaması, var olan durumu da daha
da iyileştirmesi ve ileriye taşıması esas olmalıdır. Subjektif mülakat gibi
atama kriterlerinin siyasallaşmış rektörlere bırakılması, kadrolaşma gibi
akademinin geleceğine ve gelişimine darbe vuracak bir uygulama. O yüzden,
fırsat varken -bugün son gün- bu yasa üstünde, bunda bir düzenlemeye gidilmesinde
büyük fayda var. Burada birçok öğretim üyesi akademisyen arkadaşımız var. Bunun
için de basit bir önerimiz var: Eğer bu mülakat illa olacaksa üniversiteler
boyutunda, hiç olmazsa kadro atamalarındaki inceleme mülakatını yapacak olan
jüri YÖK ve ÜAK tarafından kurayla belirlensin Hocam, kurayla.
EMRULLAH
İŞLER (Ankara) – Öyle olacak zaten.
CEYHUN
İRGİL (Devamla) – Hayır, burada rektöre bırakılıyor.
EMRULLAH
İŞLER (Ankara) – ÜAK… 
CEYHUN
İRGİL (Devamla) – Onu isterseniz bir daha konuşalım.
Ama
asıl önemli bir başka mağduriyet var: Hâlihazırda -biz onu maalesef Komisyonda
dile getirdik ama bu açık buraya kadar geldi- doçent olan ama yardımcı
doçentlik kadrosunda olanlar, yıllardır doçent unvanını kullanmış olmasına
rağmen yani yardımcı doçent unvanını kullanmış olmasına rağmen bu teklifle
doktor öğretim üyesi statüsüne düşüyorlar. Bu bir mağduriyet, ne olursa olsun
bir statü kaybı. O yüzden, bunların mağduriyetini gidermek için de zaten hak
ettikleri doçent kadrolarına… 
(Mikrofon
otomatik cihaz tarafından kapatıldı)
CEYHUN
İRGİL (Devamla) – Şunu bir -teknik bir konu- tamamlayabilir miyim Başkanım?
BAŞKAN
– Peki, tamamlayın hadi.
CEYHUN
İRGİL (Devamla) – Zaten şu anda ek ders ücretlerini doçent kadrosu üzerinden, o
statüden alıyorlar. Şimdi, bunlar doktor öğretim üyesi statüsüne geriliyor. Bu
sayının çok olduğunu zannetmiyorum ama bu yasa teklifi içerisinde bu
arkadaşların mağduriyetini mutlaka gidermek lazım. 
Ben
o yüzden bütün Meclisin ve özellikle akademisyen öğretim üyelerinin bu konuya
duyarlılık göstermesini, doçent unvanı almış ama yardımcı doçentlik kadrosunda
zaten yıllardır çeşitli hak kayıplarına uğramış bu arkadaşlarımızın
mağduriyetlerinin bir de statü kaybıyla daha da derinleştirilmemesi için bir
önlem alınmasını ve bu tasarıda bir cümleyle bu insanların haklarının iade
edilmesini bekliyorum.
Hepinize
çok teşekkür ediyorum, sağ olun. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/2099) esas numaralı Kanun Teklifi’nin 10’uncu Maddesindeki EK MADDE
40’ın aşağıdaki şekilde değiştirilmesini arz ve talep ederiz.
 Zühal
Topcu Kamil Aydın Saffet Sancaklı
 Ankara Erzurum Kocaeli
 Ruhi
Ersoy Baki Şimşek
 Osmaniye Mersin
“EK
MADDE 40- Lisansüstü tezler yetkili kurum ve kuruluşlar tarafından gizlilik
kararı alınmadığı sürece, faydalanmak üzere kullanıcılara ve bilime katkı
sağlamak amacıyla Yükseköğretim Kurulu Ulusal Tez Merkezi tarafından elektronik
ortamda erişime açılır.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılamıyoruz Sayın Başkan.
BAŞKAN
– Hükûmet? 
BAŞBAKAN
YARDIMCISI RECEP AKDAĞ (Erzurum) – Katılmıyoruz efendim.
BAŞKAN
– Önerge üzerinde söz isteyen Kocaeli Milletvekili Saffet Sancaklı.
Buyurun
Sayın Sancaklı. (MHP sıralarından alkışlar)
SAFFET
SANCAKLI (Kocaeli) – Sayın Başkan, değerli milletvekilleri; hepinizi saygıyla
selamlıyorum. Öte yandan, bizi televizyonları başında izleyen büyük Türk
milletini de aynı şekilde saygıyla selamlıyorum.
Şimdi,
tabii, üniversitelerle ilgili birkaç cümle söyleyeceğim. Çok değerli
arkadaşlar, uzmanlar bu konuda teknik olarak eleştiriler yaptılar, çözüm
önerileri de söylediler. Ben biraz daha fazla alandan konuşmak istiyorum çünkü
mümkün olduğu kadar üniversitelere öğrencilerin daveti üzerine seminerlere
gitmeye çalışıyorum, onlara biraz tecrübelerimi aktarıyorum özellikle spor
konusunda; spor yapan ile yapmayan arasındaki fark, başarı nasıl gelir, vizyon
nasıl oluşur şeklinde. Onun için, alandayım, devamlı üniversitelerin oradayım;
çok da zevkle gidiyorum ve öğrencilerle bire bir de sohbet ediyorum, sonra
hemen yanlarından ayrılmıyorum.
Şimdi,
gördüğüm bir iki tane konudan bahsetmek istiyorum size. Tabii, 186 tane
üniversitemiz var ve 7 milyon öğrenciden bahsediyoruz yani Türkiye'nin
geleceğinden bahsediyoruz. Bu çocuklar ne kadar iyi eğitim alırsa, vizyonları
ne kadar gelişirse ülkemizin geleceği de aynı paralelde ilerleyecektir.
Benim
bahsetmek istediğim bir iki konudan bir tanesi, bu uyuşturucu konusu. Şimdi
üniversitelere gidiyorum. Tabii, bu “sentetik hap” denilen iğrenç madde artık o
kadar kolay elde edilebiliyor ki şu anda istatistiklerde, maalesef, uyuşturucu
yaşı 10’a düşmüş vaziyette, ilkokullara kadar düşmüş vaziyette. Bunun da en
büyük nedenlerinden bir tanesi çok ucuz, bu sentetik hapları 5 TL’ye, 10 TL’ye
bulabiliyorlar. Tabii, üniversitelere çok da fazla karışılmıyor dışarıdan. Sadece
polisiye tedbirlerle de bunu çözmemiz mümkün değil. Biz yıllardır Ülkü
Ocaklarının başlatmış olduğu “Uyuşturucuya Hayır” kampanyasında da -özellikle
üniversitelere de bu konuda gidiyorum- yıllık ortalama 70-80 öğrenciyi
uyuşturucudan kurtarıyoruz Ülkü Ocakları olarak, yardım ediyoruz. Buna da devam
ediyoruz. Bununla ilgili de Ülkü Ocaklarına teşekkür ediyorum. 
Tabii,
bu öyle bir mesele ki bu, dünyanın problemi ama maalesef ülkemizde de bu çok
ciddi bir problem. Üniversitelerde bu “danışmanlık” adı altında verilen
hizmetlerin acaba daha mı profesyonelce yapılması lazım, yoksa bu konularda
başka tedbirler mi almamız lazım; bunu da biraz düşünmemiz lazım, kafa yormamız
lazım. 
Bir
de bir şey daha gördüm. Bu öğrenciler beni davet ettiği zaman genelde… “Sosyal
kulüpler” adı altında kulüpler var okullarda. Gittiğim birkaç yerde gördüğüm
birkaç şeyi söyleyeyim. “Sosyal kulüp” adı altında maalesef terör örgütü
propagandası yapılıyor. O arkadaşlarla da oturup sohbet ettim. Çünkü ben
gidiyorum, konuşmaya başlıyorum, görüyorum, hemen ayrılıyorlar anfiden, grup
grup ayrılıyorlar. Maalesef bazıları bu konuda da gereksiz konuşmalar yapıyor,
gereksiz şeyler yapıyor. Orası üniversite, herkesin fikrine saygımız olacak ama
terör örgütü propagandası yapılıyor. 
Aynı
şekilde benim bir daha tavsiyem… Bu “danışmanlık” adı altında üniversitede
faaliyet gösteren birimin daha profesyonelce mi olması lazım diye de düşünmeden
geçemiyorum. 
Bir
tane ufak bir sorun daha var, bu da yurt yetersizliği. Öğrencilerin şikâyetleri
bunlar, kendileriyle konuştum da öyle anlatıyorum. Tabii, devletimiz ciddi
yurtlar yaptı fakat üniversiteler de çok arttığı için yetmiyor. Biliyorsunuz,
daha önce o cemaat yurtları vardı, bunlar kapatılınca çocuklar dışarıda kaldı
ve belli evlerde kalmaya çalışıyorlar. E maddi imkânsızlıklar var, bu da başka
sıkıntılar yaratıyor. Sayın Bakanımız da buradaydı az önce. Dışarıdan iş
adamlarının yapması lazım bazı şeyleri. Evet, insanlar da yapmak istiyor ama
kriterlerini mi biraz yumuşatmak lazım acaba? Çünkü yatırılacak para ile
dönecek para arasında ciddi bir fark var. E iş adamları da kazanmayacağı bir
yerde bir iş yapmak istemiyor. Acaba bu yurtlarla ilgili biraz esnek
davranabilir miyiz? 
Onun
dışında, Sayın Bakana 2 tane teşekkürüm var, kendisine de biraz evvel ilettim.
Mustafa Kemal Atatürk’ün dediği gibi, ben sporcunun zeki, çevik ve ahlaklısını
seviyorum. Bizim bu beden eğitimi yüksekokulu öğrencileri… 50 bin civarında
mezun var ve bunlar atanamıyordu hiçbir yere, kadro da alamıyordu. Bunlar bizim
geleceğimizi yönlendirecek gençleri yetiştirecek, Türkiye Cumhuriyeti’nin
geleceğini kuracak arkadaşlardı. Bu konuyla ilgili ben burada birkaç defa
konuşma da yaptım, Sayın Bakanla da özel görüştüm, basından da biraz yüklendim
Sayın Bakana. Sayın Bakan da sağ olsun, bir müjde verdi, 3 bin öğrenci 2018
yılında Gençlik ve Spor Bakanlığının kadrosuna atanacak. Bir ay önce açıkladı
da çocuklar arıyor beni “Ne zaman başlayacağız?” diye. Biraz evvel Bakan Bey’e
de onu sordum -buradan arkadaşlar da duysun diye söylüyorum- dedi ki: “İllere
göre ihtiyaç listesi hazırlanıyor, çok yakında bitecek ve alımlar başlayacak.”
Buradan bunu da belirteyim.
Bir
de son bir şey, benim branşımla ilgili; 3. Lig oyuncularının askerlik problemi
vardı, büyük sıkıntı çekiyorlardı, onu da dile getirmiştik. Gençlik ve Spor
Bakanımız onunla ilgili yazıyı Millî Savunma Bakanlığına gönderdi, her an o da
inşallah çıkacak. Sayın Bakanımızdan da rica ediyoruz biran önce bitirsinler
diye, bu da ciddi bir sorundu.
Beni
dinlediğiniz için teşekkür ediyorum, sağ olun. (MHP sıralarından alkışlar)
BAŞKAN
– Çok teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde
üzerindeki son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 10’uncu maddesinde yer alan “yetkili
kurum ve kuruluşlar tarafından gizlilik kararı alınmadıkça,” ibaresinin madde
metninden çıkarılmasını arz ve teklif ederiz.

 Filiz
Kerestecioğlu Demir İbrahim Ayhan Sibel Yiğitalp
 İstanbul Şanlıurfa Diyarbakır
Dirayet
Dilan Taşdemir Mehmet Emin Adıyaman Nihat Akdoğan
 Ağrı Iğdır Hakkâri
BAŞKAN
– Komisyon önergeye katılıyor mu?
MİLLÎ
EĞİTİM KOMİSYONU SÖZCÜSÜ MEHMET AKİF YILMAZ (Kocaeli) – Katılamıyoruz Sayın
Başkan.
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz efendim.
BAŞKAN
– Önerge üzerinde söz isteyen Diyarbakır Milletvekili Sibel Yiğitalp.
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; görüşülmekte
olan 519 sıra sayılı Kanun Teklifi’nin 10’uncu maddesi üzerinde partim adına
söz almış bulunmaktayım.
Biz,
az önce bahsettiğimiz gibi, 10’uncu maddede yer alan “yetkili kurum ve
kuruluşlar tarafından gizlilik kararı alınmadıkça” ibaresinin değiştirilmesini
istiyoruz çünkü bizim için her şeyin açık, şeffaf ve erişilebilir olması
gerekiyor. Bilimsel faaliyetlerin tümü de bunlardan gelir. Eğer bilimsel
faaliyetlerin önünü açmazsanız beraberinde intihal, emek hırsızlığı gibi
birtakım sorunlarla karşı karşıya geliriz, bundan dolayıdır ki biz erişimin
açık olmasını ve herkesin ona, o bilimsel çalışmalara erişmesini istiyoruz. 
Bu
bağlamdan bağımsız olmayan ve bugünlerde çokça bahsi geçen operasyonlardan
bahsetmek istiyorum arkadaşlar. Tam 17 Şubat günü gözaltına alınıp tutuklanan
Profesör Doktor Sayın Onur Hamzaoğlu’ndan biraz bahsetmek istiyorum.
Üniversitelerin bağımsız olmasını, üretim alanı olmasını, bilim üretmesini
istiyoruz lakin bunun önünde en fazla da baskıyı “academia”ya yapıyoruz. Bu
barış isteyenleri, çatışma istemeyenleri, savaş istemeyenleri kriminalize eden,
tamamen suçlu gibi gösteren bir siyaset izleniyor; oysa siyaset bu değildir.
İnsanlar bilimsel olarak da bakabilir, bilimsel olarak da bakmayabilir, fikrini
söyleyebilir, barış isteyebilir; ya bir insanı insan eden barış istemesidir,
savaştan uzak durmasıdır, çatışmadan uzak olmasıdır, ölüm istememesidir; bundan
daha doğal, daha erdemli bir şey olamaz. Ama biz erdemleri yok eden, çürüten
bir siyasetle karşı karşıyayız. Bakın, hayatını halk sağlığına, özgür yaşama,
eşitlik ve emeğe, demokrasi ve barış mücadelesine adamış bir insandan
bahsediyorum öyle sıradan bir insandan değil ve bunun için yıllarca ama
yıllarca bedel ödemiş, emek vermiş ve durduğu yerden ödün vermemiş bir insandan
bahsediyorum. 
Bakın,
Sayın Onur Hamzaoğlu ne yapmış, kısaca bilimsel özgeçmişini anlatmak istiyorum
size: Kendisi Türkiye'nin sayısı sınırlı olan epidemiyologlarından biridir ve
2011 yılından beri Uluslararası Sağlık Politikaları Birliği Avrupa Yönetim
Kurulu üyesidir ve nitelik açısından Avrupa’da, dünyada çok prestiji olan
dergilerde çalışmaları çıkmıştır. Aynı zamanda akademik ve bilimsel
çalışmalarıyla sayısız ödül almış bir insandır ve bir halk sağlıkçısı olarak da
özellikle Kocaeli’deki sanayi atıklarının neden olduğu bebek ölümlerine karşı
da çok iyi, sağlıklı bir çalışma yapmıştır. Ve buna rağmen böyle bir insan, şu
anda bu bilimsel yönü görünmez kılınmış, emeği görünmez kılınmış, barış
istemesi terörize edilmiş ve bir sabah beşte evi basılmış ve evi basıldıktan
sonra iki gün gözaltında kalmış, iki gün gözaltı boyunca ne ailesine ne
avukatlarına haber edilmiş, Ankara’ya nakledilmiş ve sekiz gün gözaltında
kaldıktan sonra hemen tutuklanmış. Şimdi, böyle bir bakış açısına sahip, böyle
kıymetli çalışma yapan bir profesörden bahsediyoruz. Böyle bir insanın halk
sağlığı adına çalışma yürütmesi gerekirken, durduğu yerden öğrenci yetiştirmesi
gerekirken barış istedi diye görevden alınan 400 akademisyenden biri. Şimdi her
şeyiyle problem olan bir durumdan bahsediyoruz. 
Bakın,
hocam, sizler akademisyensiniz ve siz, ifade özgürlüğünü her platformda
söylüyorsunuz. Böyle bir duruma karşı sessiz kalacak mısınız yani akademik
kimliğiniz buna uygun mudur? Ben bunu sormak istiyorum, bireysel olarak
fikrinizi merak ediyorum: Akademik bakış açınız bunu kaldırabiliyor mu? Bu
kadar sağlam, gerçekten kıymetli çalışma yapmış, her yerde değer gören,
objektif koşullarla baktığınızda son derece saygın bir insanın tutuklanmasını
nasıl karşılıyorsunuz? Barış istedi diye tutuklanmasını nasıl
değerlendiriyorsunuz? 
Söylenecek
çok söz var, biz burada defalarca çok şey söyledik, hep böyle savunmada kalındı
ve gerçekten değerli olan, kıymetli olan, üreten, emek edenler de maalesef ve
maalesef şu anda cezaevlerinde tutuklu ve yoğun baskı altındalar. 
Bize
düşen şudur: Yıllardır hep şiddet üzerinden giden bir politika izlendi, hiçbir
sonuç alınmadı; her güvenlik politikası daha çok acı getirdi, daha çok ölüm
getirdi ve buna bakmak yerine, tam tersi, güvenlikte ve şiddette ısrar edip hâlen
ve hâlen ölümleri, tutuklanmaları artırmak hiç kimseye, insan olmanın hiçbir
erdemine yakışmaz. Bize düşen bir an önce bu yanlıştan dönmek ve demokrasi
mücadelesi veren, barış isteyenlere saygılı durmak ve gerçekten onların
kıymetini bilmektir. 
Hepinizi
saygıyla sevgiyle selamlıyorum. (HDP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
10’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
milletvekilleri, yeni madde ihdasına dair bir önerge vardır, önergeyi okutup
Komisyona sunacağım. Komisyon önergeye salt çoğunlukla katılırsa önerge
üzerinde yeni bir madde olarak görüşme açacağım. Komisyonun salt çoğunlukla
katılmaması hâlinde ise önergeyi işlemden kaldıracağım. 
Şimdi
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 10’uncu maddesinden sonra gelmek üzere
aşağıdaki maddenin eklenmesini ve sonraki maddelerin buna göre teselsül
ettirilmesini arz ve teklif ederiz.
MADDE
11: 2547 sayılı Kanuna aşağıdaki geçici madde eklenmiştir:
"Geçici
Madde 75 - Öğretim Üyesi Yetiştirme Programı (ÖYP) kapsamında atanan ve kadro
statüleri 2547 sayılı Kanunun 33/A maddesine dönüştürülmeyen araştırma
görevlileri ile bu program kapsamında doktoralarını başarı ile tamamlamış ve bu
süreçte ilişiği kesilmiş olan araştırma görevlileri, KHK ile ilişiği kesilenler
hariç, kadrolarının bağlı bulunduğu kurumlara müracaatları halinde yapılacak
kapsamlı güvenlik soruşturmaları neticesinde, hiçbir terör örgütü ve illegal
yapı ile bağlantısı veya iltisakı olmaması koşuluyla hiçbir işleme gerek
kalmaksızın 331A kapsamında yeniden atanır. " 
 Gaye
Usluer Mustafa Akaydın Sibel Özdemir
 Eskişehir Antalya İstanbul

 Atila
Sertel  Mustafa Ali Balbay Ceyhun İrgil
 İzmir İzmir Bursa
BAŞKAN
– Sayın Komisyon, önergeye salt çoğunlukla katılıyor musunuz?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Salt çoğunluğumuz olmadığı için katılamıyoruz Sayın Başkan. 
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum. 
ÖZGÜR
ÖZEL (Manisa) – Sayın Başkan, müsaadenizle…
BAŞKAN
– Sayın Özel, buyurun. İsterseniz 60’a göre…
ÖZGÜR
ÖZEL (Manisa) – Şimdi şöyle: Onu talep edeceğim ama bu konu çok önemli.
Maalesef, aslında İç Tüzük görüşmelerinde sade süre kısıtlamaları değil de
kaliteli yasama değerlendirilse tam burada üzerinde beş dakika konuşmak lazım.
Yeni bir madde ihdası teklif ediliyor, çok önemli bir sorun var ama anlatma
imkânı yok. Keşke imkân olsa, konuşulabilse. O yüzden ben şöyle bir teklifte
bulunacağım size: Hem Ceyhun Hocamıza bu konuyla ilgili hem de eğer talep
ederlerse diğer partilerden birer arkadaşımıza kısaca söz verirseniz
yerlerinden bu konuda… Tamam, burada halledemiyoruz belli ki ama bu çok yakıcı
bir sorun, ÖYP’lilerin sorunu. Bakarsınız, partiler arası bir başka uzlaşı
imkânı çıkar ileriye dönük veya tekririmüzakareyle bir çözüm imkânı olur. O yüzden
biz Ceyhun Bey’e söz vermenizi talep ediyoruz. 
BAŞKAN
– Sayın İrgil, size 60’a göre bir dakika süreyle söz veriyorum. 
Buyurun.

V.- AÇIKLAMALAR (Devam)
33.- Bursa Milletvekili Ceyhun İrgil’in,
ÖYP’lilerin sorunlarını çözmek için Meclisi duyarlılığa davet ettiğine ilişkin
açıklaması
CEYHUN
İRGİL (Bursa) – Çok teşekkür ediyorum. 
Sayın
Başkanım, değerli milletvekilleri, arkadaşlar; bu siyasetüstü bir mesele.
Burada 9 bine yakın genç akademisyen, bizim ülkemizin çocukları, kendi
yetiştirdiğimiz gençlerimiz söz konusu. Bu, Mecliste defalarca konuşuldu, biz
dile getirmekten yorulduk, siz dinlemekten belki bıkmadınız ama bütün gruplar
bu konuda hemfikirken, bütün partiler bu sorunun yakıcılığını, ÖYP’lilerin bir
haksızlığa uğradığını kabul etmişken, üstelik bu ÖYP’lilerin bir bölümü şu an
üniversitelere kabul edilmişken, diğerlerine ayrımcılık yapıldığı açıkça
ortadayken, bunun hiçbir gerekçesi yokken, bu arkadaşlara yapılan bu
mağduriyetin düzeltilmesini istiyoruz. Aksi takdirde, Meclis buna bir çözüm bulmazsa
Türkiye devleti açısından gelecekte büyük hukuki sorunlara yol açacak. Aynı
zamanda, geçin hukuki sorunları, maddi kayıpları, çok önemli bir insan
sermayesini harcıyoruz arkadaşlar. Gelin, yapmayın, etmeyin, bu insan
sermayesini harcamayın. Bu çocuklar başka devlette, başka bir iktidarın
döneminde ÖYP’li olmadı, Türkiye Cumhuriyeti döneminde ve sizin iktidarınızda
ÖYP’li oldular. O yüzden, gelin, burada, bu Mecliste bu arkadaşlarımıza artık
kalıcı bir çözüm bulalım, bu insanları heba etmeyelim arkadaşlar. Üniversiteler
zaten boşaldı. Bu insanları biz yetiştirdik, doktoralarını bitirmek üzereler,
bunları sokağa atmayalım. Lütfen, bu konuda bütün Meclisi duyarlılığa davet
ediyorum. 
(Mikrofon
otomatik cihaz tarafından kapatıldı) 
CEYHUN
İRGİL (Bursa) – Ve bir kez de şunu duymak istiyorum: Niye karşı çıkıyorsunuz,
neden itiraz ediyorsunuz; mantıklı bir gerekçe söyleyin. 
BAŞKAN
– Teşekkür ediyorum. 
Sayın
Topcu, buyurun.
34.- Ankara Milletvekili Zühal Topcu’nun,
bu yasa görüşmeleri bitmeden ÖYP’lilerle ilgili konunun çözülmesini rica
ettiğine ilişkin açıklaması
ZÜHAL
TOPCU (Ankara) – Teşekkür ediyorum, sağ olun. 
İnsanı
yaşat ki devlet yaşasın ama görüyoruz ki biz birçok hayali -gerçekleştirememe
üzerine- söndürmeye çabalıyoruz. Evet, dün biz bu konuda bir önerge vermiştik
-ama önergemiz reddedildi- 50/D ve ÖYP’den mağdur olan genç arkadaşlarımızın
33/A kadrolarına, herhangi bir terör örgütüyle veya illegal yapılarla ilişiği
olmayan, böyle bir şeyle ortaya çıkmamış, belgesi temiz olan arkadaşlarımızın
bu kadroya aktarılmasına yönelik ama görüyoruz ki dün yine burada bu madde
reddedildi ve bu maddenin reddedilmesiyle beraber yine bu Meclisten… Bakın,
parti ayrımı yapmadan, herkesin, özellikle, ülkenin geleceğine yönelik böyle
bir umut bağladığı bir dönemde bu Mecliste bu madde reddedildi, bu gençlerin
33/A’ya geçirilmesi maddesi güncellenmedi. Bunun için diyoruz ki: Lütfen,
gelin, bu maddenin tekrar üzerinde durulması lazım. Bu arkadaşlarımızın
geleceğinin herhangi bir rektörün veya dekanın söyleyeceği bir söze bağlı
kalmaması lazım. Bunun içindir ki…
(Mikrofon
otomatik cihaz tarafından kapatıldı) 
ZÜHAL
TOPCU (Ankara) – Bir uzatabilir miyiz süreyi?
BAŞKAN
– Lütfen tamamlayın.
Buyurun.
ZÜHAL
TOPCU (Ankara) – Teşekkür ediyorum.
Evet,
çok mağdur olan arkadaşlarımız var. Hepsi evini barkını kurdular ama görüyoruz
ki inanın, ayrılmaya kadar giden, bazı psikolojik sorunlara kadar giden
birtakım zorluklar içerisindeler. Hak kayıpları var, geleceklerine yönelik
kayıpları var. Onun için, bu problemin burada bir an önce çözülmesi lazım ve
biz biliyoruz ki bu iktidar bunu yapmaya muktedir ve yetkili. Zaten Milliyetçi
Hareket Partisi olarak da biz destekliyoruz, muhalefetteki diğer
arkadaşlarımızın da desteği var. Onun için, bir an önce burada bu yasa
görüşmeleri bitmeden bu konunun çözülmesini sizden Başkanımız olarak rica
ediyorum.
BAŞKAN
– Çok teşekkür ediyorum. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519) (Devam)
BAŞKAN
– Sayın milletvekilleri, 11’inci madde üzerinde iki adet önerge vardır, okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 11’inci maddesinin teklif metninden
çıkarılmasını arz ve talep ederiz. 
 Gaye Usluer Mustafa
Akaydın Sibel Özdemir
 Eskişehir Antalya İstanbul
 Atila Sertel Mustafa
Ali Balbay Ceyhun İrgil
 İzmir İzmir Bursa
 Kazım Arslan  Bülent
Yener Bektaşoğlu
 Denizli Giresun
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılamıyoruz Sayın Başkan. 
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz Sayın Başkan. 
BAŞKAN
– Önerge üzerinde Giresun Milletvekili Bülent Yener Bektaşoğlu konuşacaktır.
(CHP sıralarından alkışlar)
Sayın
Bektaşoğlu, “Konuşmuyorum.” diyorsunuz ama bugün maşallahınız var her zamanki
gibi. (CHP sıralarından alkışlar)
Evet,
teveccüh bir hayli yoğun.
Buyurun.

BÜLENT
YENER BEKTAŞOĞLU (Giresun) – Teşekkür ederim.
Sayın
Başkan, değerli milletvekilleri; hepinizi saygıyla, sevgiyle selamlıyorum.
Bugün
Meclisimiz önemli anlardan birisini yaşıyor. Şimdiye kadar toplumsal taleplere,
eğitim ve öğretimin ihtiyaçlarına göre ilgili bakanlığın hazırladığı tasarılar,
teklifler Bakanlar Kurulundan Komisyona gelir, orada düzenlenerek Meclis
gündemine alınır idi ama maalesef, bugün görüştüğümüz bu teklif, Adalet ve
Kalkınma Partisi Genel Başkanı Sayın Cumhurbaşkanının bir toplantıda yaptığı
konuşmada verdiği talimatla hazırlandı. Kendileri bu “Yardımcı doçentliği
kaldırıyoruz.” dedi, Sayın Bakan ve YÖK Başkanı bunu o gün öğrendiler; emir
telakki ettiler, taslak hazırlandı, Meclise geldi. Bu tasarıya öncelikle böyle
bir yöntemle hazırlandığı için karşıyız kesinlikle. Emir komuta zincirinin son
halkası olmadık ve olmayacağız da.
Böylesine
önemli düzenlemeler getiren bir tasarı sadece rektörlerle sözde toplantılar
yapılarak alelacele değil, dünyadaki akademik sistemler incelenerek
üniversitelerimizden, alanında uzmanlaşmış kişilerden, eğitimin paydaşlarından,
sendikalardan, kanunun muhatabı akademisyenlerden görüş alınarak, tartışılarak
gerçeklere uygun ve sorunları çözen bir anlayışla hazırlansaydı kabul görürdü
ama maalesef görmedi. Bırakın bunu, Komisyonda görüşlerimiz, önerilerimiz dahi
dikkate alınmadı. Keşke bugün burada üniversitelerimizin, akademisyenlerimizin,
öğrencilerimizin ana sorunlarını konuşmuş olsaydık ama Sayın Cumhurbaşkanının
tek derdi yardımcı doçentlik oldu. Umarım ki kanun hükmünde kararnameyle fahri
doktoralıların asil durum yerine geçeceğini ilan ettirmez, biz de bu kanunu
yapmakla hükümlü olmayız. 
Değerli
arkadaşlar, bugün ülkemizde, allak bullak edilmiş, değişikliklerle delik deşik
edilmiş, ahı gitmiş vahı kalmış millî eğitim sistemimiz var. Ne idiği belirsiz
vakıflar, cemaatler, dernekler eğitimin paydaşı hâline getirildi, okullarda
cirit atıyorlar, çocuklarımızın kişilik gelişmesine engel olacak yayınlar
dağıtıyorlar. Laik, demokratik cumhuriyeti koruma andı yerine şeriat andı
içiriyorlar. Öğrenciler sınavdayken sınav sistemi değiştirildi maalesef bu
ülkede. Bir dahaki yıl liselere nasıl girileceği dahi hâlâ belli değil. TEOG
belirsizliği devam ediyor, sürüyor. Bu yıl sonunda 438 bin mezun durumda aday,
653 bin mezun olacak adayla toplam 1 milyon civarında öğretmen atama bekliyor olacak.
100 bini aşkın öğretmen açığı var. 2017 KPSS puanıyla en az 40 bin öğretmenin
mülakatsız ataması yapılmalı ki sorun kısmen çözülebilsin. Derslik, bina gibi
eğitimin altyapısında saymakla bitmez pek çok sorun varken AKP eğitimin
üstyapısına el atıyor, orada, ağır aksak da olsa yürüyen sistemi bozmaya,
karmaşık hâle getirmeye çalışıyor.
Değerli
arkadaşlar, üniversitelerimizin sorunu doçent, doktor, öğretim görevlisi,
doktor öğretim görevlisi sözcüklerinin yer değiştirerek, yeni isimler üreterek
çözülmez. Bu unvanların değerleriyle, akademik içerikleriyle oynamak yeni
sorunlar yaratır, üniversitelerimizde iş barışı bozulur kaos ve kargaşa doğar.
Doktora yaparak yardımcı doçent unvanı elde eden 34 bin akademisyenin
statülerinin değiştirilmesi, kazanılmış hukuki, ekonomik, sosyal, özlük
haklarına el konulması bile bu iddiayı kanıtlamaktadır. Bütün dünya
üniversitelerinde akademik unvan elde etmenin ilk adımı olarak kabul edilen
yardımcı doçent doktorluğun isminin değiştirilmesinin, doçent olmadaki
prosedürlerin ve statülerin değiştirilmesinin kime ne yararı olacak?
Üniversitelerde eğitimin kalitesi mi artacaktır? Amaç kadrolaşmaktır maalesef.
Üniversiteler
sarayın arka bahçesine döndürülmektir. Bütün atama yetkilerinin, unvan
belirleme kurallarının AKP Genel Başkanının atadığı rektörlere bırakıldığı bir
düzen kuruluyor. Elemeden, değerlendirmeden, akademik süreçten geçmeden kolayca
doçent olan kişiler bu kadrolara atanmak ve özlük haklarını elde etmek için o
rektörlerin emrine girecekler; milletvekilleri, il başkanları bu işte daha çok
etkin olacaklar. Akademisyen olma zincirinin halkası içinde siyaset kurumu da
dolaylı olarak yer alacaktır. Bu süreçlerde liyakat taşımayacağı için de kalite
daha da çok düşecektir. Peki sormak isterim: Hâlâ kripto FETÖ örgütlenmelerinden
arındırılmamış, soruşturmaların sürdüğü üniversitelerin rektörlerine ne kadar
güveniyorsunuz? Bu kadar yetkiyi nasıl kullanacaklarını nereden biliyorsunuz?
Değerli
arkadaşlar, bu teklifin sorun yaratacak maddelerinden birisi de örnek, 9’uncu
madde. İkinci öğretim ve tezsiz yüksek lisans ücretlerinin üniversiteler
tarafından belirlenmesi öngörülüyor. Bu uygulama üniversitede eğitimi daha da
rant alanı hâline getiriyor. Parası olanlar parayı çok isteyen üniversiteleri
tercih edecek. Böylece, iki türlü mezun öğrenci tipi olacak, eğitimde fırsat
eşitliği ortadan kalkacaktır. Dolayısıyla bu konu piyasa koşullarına, rekabete,
üniversitelerin takdirine, aşırı kâr hırslarına bırakılmamalıdır. Yetki,
Bakanlar Kurulunun belirlediği, alt-üst sınırlı ücret politikaları
doğrultusunda hareket eden Yükseköğretim Kurumunda kalmalıdır.
Biz,
Anayasa’da belirtilen eğitim öğretim hakkına riayet edilmesinden, sosyal hukuk
devleti anlayışına uygun davranılmasından yanayız. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
BÜLENT
YENER BEKTAŞOĞLU (Devamla) – Bana ek süre yok mu? 
BAŞKAN
– Buyurun, tamamlayın. 
BÜLENT
YENER BEKTAŞOĞLU (Devamla) – Parasız eğitim, parası olmayanların çocuklarının
da eşit, adil biçimde üniversite eğitimi alacağı bir Türkiye istiyoruz.
Sayın
Başkan, değerli arkadaşlarım; kısaca bu teklifle, partili Cumhurbaşkanının
atadığı rektörlerle zaten kuşatılarak bilimden, bilimsel düşünceden
uzaklaştırılan, özgürlük ve özerklikten yoksun bırakılan üniversitelerin
akademik yapısı kontrol altına alınmak isteniyor.
Kanun
hükmünde kararnamelerle muhalif kabul edilerek uyduruk gerekçelerle iş ve
aşlarından edilen nitelikli akademisyenlerinden yoksun bırakılan üniversitelere
bir de bu yolla darbe vurulmak isteniyor. Oysa üniversiteler bilim üreten
kurumlardır. Bir ülkenin üniversitelerinde ne kadar çok bilimsel yayın ve
araştırma yapılırsa, ne kadar çok bilim üretilirse, üniversiteler toplumu ne
kadar değiştirir, dönüştürürse, öğrencilerini ne kadar çok sosyalleştirirse,
ülkesine karşı sorumlu bireyler olarak yetiştirirse o ülkeler gelişir. Bunun
yolu da, özerk ve özgür üniversitelerden, nitelikli, kaliteli, çağdaş eğitimden
geçer. 
Evet,
başta 12 Eylül kurumu olan YÖK’ü kaldırarak inşallah bunu sağlayacağız.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi'nin 11’inci maddesinde yer "doktor
öğretim üyesi" ibarelerinin "asistan profesör" şeklinde
değiştirilmesini arz ve teklif ederiz.
 İbrahim Ayhan Filiz
Kerestecioğlu Demir  Sibel Yiğitalp
 Şanlıurfa  İstanbul Diyarbakır
 Mehmet Emin Adıyaman Dirayet Dilan
Taşdemir Nihat Akdoğan
 Iğdır Ağrı Hakkâri

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI RECEP AKDAĞ (Erzurum) – Katılmıyoruz.
BAŞKAN
- Önerge üzerinde söz isteyen Iğdır Milletvekili Mehmet Emin Adıyaman. 
Buyurun
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Tabii,
519 sıra sayılı Kanun Teklifi AKP Grubunun sunduğu bir teklif. Az önceki
hatibin de izah ettiği gibi, aslında Sayın Cumhurbaşkanının bir talimatıyla
Meclis gündemine gelen bir teklif. On beş yıllık AKP iktidarının belki Türkiye
siyaset tarihinde görülmemiş derecede bürokrasiden yargıya, İŞKUR üzerinden
işçi atamasından, işçi çalıştırılmasından meslek örgütlerine, sivil toplum
örgütlerine, meslek odalarına kadar partizanca atamalar yapmadığı, müdahale
etmediği tek bir alan yok. Belki bunların içerisinde on beş yıllık siyasal
iktidarı boyunca en çok üzerinde uğraştığı, en çok değiştirdiği, en çok
müdahale ettiği alanların başında da hiç şüphesiz eğitim sistemi gelmekte.
İlkokuldan üniversitelere kadar AKP’nin müdahale etmediği, ele geçirmediği, kendi
yandaşlarını atamadığı tek bir kurum kalmadı. Dolayısıyla bu teklifle de
aslında hedeflenen şey yardımcı doçentlik statüsünü bertaraf edip
üniversitelerde yandaş akademisyenler atama, tıpkı kanun hükmünde
kararnamelerle nasıl ki kendisine muhalif gördüğü bütün akademisyenleri
üniversiteden attıysa bu sefer yeni kadrolar tesis etmek ve üniversiteleri
âdeta kontrolü altına almak. 
Madem
bu konu üzerinde konuşuyoruz. Bu vesileyle ben ilimin bir üniversitesi olan
Iğdır Üniversitesinin birtakım sorunlarını da bu vesileyle gündeme getirmek
istiyorum. 
Değerli
milletvekilleri, Iğdır Üniversitesi, 2008 yılında kurulmuş genç bir üniversite
aslında. Yeni bir üniversite olmasına rağmen, baktığımızda, kurulduğu günden
beri Hükûmetin üniversitelere tahsis ettiği bütçeler sıralamasında Iğdır
Üniversitesi hep alttan 3’üncü, 4’üncü, 5’inci sırada. Dolayısıyla Iğdır
Üniversitesinin bu on yıllık geçmişine rağmen altyapı ve üstyapı sorunları hâlâ
çözülmüş değil, çözülmediği gibi her yıl bütçe tahsisinde de Iğdır Üniversitesine
en düşük bütçe tahsis ediliyor. 
Bakın,
mesela, 2017 yılı bütçesinden üniversiteye tahsis edilen bütçe 69 milyon 959
bin liraydı. Bu yıl yani 2018 yılı için Iğdır Üniversitesine tahsis edilen
bütçe 72 milyon 46 bin lira yani 2 milyonluk bir artırım söz konusu. Ama
üniversite sıralamalarında gördüğümüz nedir? Iğdır alt sıralarda bir noktada.
Şimdi, böyle düşük bir bütçeyle… Mesela Kredi ve Yurtlar Kurumuna bağlı örneğin
yurtlar yok, öğrencilerin ciddi sorunları var, ev kiraları yüksek, bütçe düşük.
Bunun yanında örneğin Tuzluca ilçemizde meslek yüksekokulu kurulmuş ama dört
yıldır meslek yüksekokulunun açılması için hiçbir kaynak ayrılmıyor. İsmi
Tuzluca Meslek Yüksekokulu ama öğrencileri Iğdır’da geçici bir binada eğitim
yapıyor, aradan dört yıl geçmiş olmasına rağmen.
Yine,
7 fakülte kurulmuş ama yeteri kadar bölüm açılmıyor, yeteri kadar akademisyen
kadrosu yok. YÖK’e başvuruluyor. YÖK yeni bir fakültenin açılmasına ya da yeni
bölümlerin açılmasına izin vermiyor. Yani özcesi AKP’nin her zaman yaptığı gibi
tabela üzerinde üniversite, üniversite olmaktan öteye lise düzeyinde tutma ve
hiçbir katkı sunmama ama bunun üzerinden her ilde reklam yapma gibi bir çabanın
içerisine girmektedir.
Değerli
arkadaşlar, dolayısıyla bir kurumsal yapı oluşturulurken sadece isimle kurmak,
sadece bir tabela üniversitesi yapmak ya da bunun siyaset aracı hâline
getirilmesi hem siyaset ahlakına hem bu ülkeye bir fayda getirmez. Dolayısıyla
yapılan bu düzenlemenin de gerçekten üniversiteye, bilim alanına ve
akademisyenlere hiçbir faydası yok. Yardımcı doçentlik statüsünü düşürürken bu
insanların hak kaybına uğradığını göz önünde bulundurmanız lazım. Ama maalesef
AKP çoğunluğu bunu dikkate almıyor. Neden almıyor? Muhalefet partileri
önergeler veriyor, bu teklifteki eksikliklerin giderilmesi, daha düzgün bir
düzenlemenin yapılması için Cumhuriyet Halk Partisi…
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) - Tamamlıyorum Başkanım.
BAŞKAN
– Ne de olsa soyadınız Adıyaman. 
Buyurun.

MEHMET
EMİN ADIYAMAN (Iğdır) – Evet, fahri hemşehriyiz. 
Cumhuriyet
Halk Partisi önergeleri AKP çoğunluğu tarafından reddediliyor. Halkların
Demokratik Partisi daha olumlu, daha düzgün bir düzenleme, bir yasa geçsin diye
teklifler veriyor, AKP çoğunluğu tarafından reddediliyor. Milliyetçi Hareket
Partisi önergeler veriyor, yine reddediliyor. Yani anlaşılan şu: 3 muhalefet
partisinin bu ülkenin çıkarlarına, faydalarına, üniversitenin ve bilimin
gelişmesi konusunda objektif ve pozitif hiçbir katkıları yok, tek bildikleri
doğru AKP çoğunluğunun bildiği doğrudur. “Biz yaptık, biz doğru yaptık, siz ne
söyleseniz kulaklarımız tıkalı, hiçbir önergeyi, hiçbir teklifi dikkate
almıyoruz, böyle dedik, böyle çıkacak.” Evet, maalesef öyle çıkacak. Ama her
zaman yaptığınız gibi, belki bir yıl geçmeden, bir buçuk yıl geçmeden “A, bu
olmadı, yeniden bozalım, yeni bir düzenleme yapalım.” diyeceksiniz. Bunu
geçmişteki pratiğinizden biliyoruz. Geçmişte altı ay, yani kanunlaştırdıktan
altı ay sonra değiştirmek zorunda olduğunuz kanun teklif ve tasarıları var.
Bunları da geçmişinizden biliyoruz. Dolayısıyla bu yaklaşımınız da sağlıklı
değil diyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
12’nci
madde üzerinde üç adet önerge vardır, aykırılık sırasına göre okutup işleme
alacağım. 
Türkiye Büyük Millet Meclisi
Başkanlığına
Görüşülmekte olan 519 sıra sayılı Kanun Teklifi’nin
12’nci maddesinin teklif metninden çıkarılmasını arz ve talep ederiz. 
 Gaye
Usluer  Mustafa Akaydın  Sibel Özdemir
 Eskişehir
 Antalya  İstanbul

 Kazım
Arslan  Bülent Yener Bektaşoğlu  Ceyhun İrgil 
 Denizli
 Giresun  Bursa

 Atila
Sertel Mustafa Ali Balbay 
 İzmir İzmir
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI RECEP AKDAĞ (Erzurum) – Katılmıyoruz efendim. 
BAŞKAN
– Önerge üzerinde söz isteyen Denizli Milletvekili Kazım Arslan. 
Buyurun
Sayın Arslan. (CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; 519 sıra sayılı Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi’nin 12’nci maddesinde vermiş olduğumuz önerge üzerine söz aldım.
Hepinizi öncelikle sevgiyle, saygıyla selamlıyorum.
Değerli
milletvekilleri, gerçekten bir yasa teklifi görüşüyoruz. Bu yasa teklifi
aslında köklü çözümler üretmeyen, palyatif bir çözümü ortaya koyan, esas olan
üniversitelerin köklü çözümlerini ve üniversite eğitiminin kalitesinin artması
noktasındaki çalışmaları içermeyen bir teklifle karşı karşıyayız. Şimdi,
görüştüğümüz, bugün kanunlaşacak bu teklifte toplamda 187 üniversiteyi, 7
milyon 700 bin üniversite öğrencisini, 150 bin öğretim elemanını yakından
ilgilendiren bir düzenlemeyle karşı karşıyayız. Tabii, bu düzenlemeyle birlikte
üniversitelerin köklü sorunlarına, önemli sorunlarına çözüm getirebiliyor
muyuz? Maalesef, bu teklifte bununla ilgili bir düzenlemeyi göremiyoruz. Onun
için 2547 sayılı Yükseköğretim Kanunu’nu sil baştan alarak önemli
değişiklikleri ortaya koymak suretiyle bu değişikliğin görüşülmesinin,
kanunlaşmasının çok daha faydalı olacağını belirtmek istiyorum.
Değerli
milletvekilleri, üniversitelerimizin çok önemli sorunları var. Bu sorunlar
sadece yardımcı doçentliğin kaldırılmasıyla çözülebilecek sorunlar değil.
Yardımcı doçentliğin kalkmış olmasıyla birlikte sadece bir unvanı değiştirmiş
oluyoruz, onun dışında değişen bir şey yok ama onunla birlikte birçok kanunda
ve kanun hükmünde kararnamelerde değişiklik yapıyoruz. Hâlbuki bizim,
üniversitelerimizin daha özerk olması açısından bilimsel özerkliği öne çıkaran,
mali özerkliği öne çıkaran, idari özerkliği öne çıkaran düzenlemeleri yapmamız
gerekiyor ki eğer bu konuda düzenlemeleri yapabilirsek üniversitelerimizin hem
dünya üniversiteleri arasında yer almasına hem de üniversite eğitiminin kalitesinin
yükselmesine olanak sağlayacak bir çalışmayı ortaya koymamız gerekiyor. Bunu
koyamıyorsak biz burada gerçekten boşuna kürek çekiyoruz, boşu boşuna
uğraşıyoruz, hiç olmadık bir düzenlemeyle burada vakit geçiriyoruz. 
Değerli
arkadaşlarım, üniversitelerimizin aslında yeniden ele alınması gerekmektedir.
Üniversitelerimizin son zamanlarda gerek kontenjan yönüyle gerek idari yönüyle
gerekse rektör atamaları yönüyle ele alınmasının çok faydalı olacağını
düşünüyorum. O nedenle, eğer siz rektörü Cumhurbaşkanının atamasına
bırakırsanız, üniversitelerde ortaya çıkarmaya çalıştığımız rekabeti orada yok
etmiş olursunuz. O nedenle, öncelikle bu rektör atamalarının yine seçimle
yapılmasına olanak sağlayacak bir düzenlemeye geçilmesi ve kanun hükmündeki bu
yöndeki kararnamenin de mutlaka geri alınması, kaldırılması gerekmektedir.
Sadece bu değil; üniversitelerimizin, tabii, daha verimli, daha üretken olması
açısından; daha iyi, kaliteli öğrenciler yetiştirmesi açısından; eğitimin
kalitesinin artması açısından da aslında yapılacak birçok işe, işleme de
ihtiyaç var. 
Özellikle
bir iş adamı olarak şunu söylemek istiyorum: Üniversitelerimizi sanayiciyle iş
birliği yapacak bir düzeye getirmek zorundayız. Yabancı dili öne çıkaracak,
yabancı dili öğrenmiş olan bir üniversiteyi ortaya çıkarmak zorundayız. Eğer
bunları yapamıyorsak üniversitelerde kaliteyi artıramayız.
Değerli
arkadaşlarım, birçok soruşturma yürütülüyor üniversitelerde, FETÖ’yle ilgili
birçok öğretim üyesi görevden alınıyor, açığa alınıyor. Elbette ki suçları
varsa cezalandırılsın ama bunlar gönderilirken, yerine başka tarikatlara yer
vermek suretiyle üniversitelerde yeni tarikatların yuvalanmasına da olanak
sağlayan bir çalışmayı da görüyoruz. O nedenle, bunlardan vazgeçmeliyiz,
üniversitelerimize sahip çıkmalıyız diyorum.
Hepinize
çok teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/2099) esas numaralı Kanun Teklifi’nin 12’nci maddesiyle eklenen geçici
madde 11'in aşağıdaki şekilde değiştirilmesini arz ve talep ederiz.
 Saffet
Sancaklı Kamil Aydın Zühal Topcu
 Kocaeli Erzurum Ankara
 Fahrettin
Oğuz Tor Ruhi Ersoy İzzet Ulvi Yönter
 Kahramanmaraş Osmaniye İstanbul

"GEÇİCİ
MADDE 11- Bu maddenin yürürlüğe girdiği tarih itibarıyla Jandarma ve Sahil
Güvenlik Akademisinin; "yardımcı doçent" kadro unvanı ilgili mevzuatı
uyarınca "doktor öğretim üyesi” şeklinde, "okutman",
"uzman" ve "eğitim öğretim planlamacısı" kadro unvanları
ilgili mevzuatı uyarınca "öğretim görevlisi" şeklinde değiştirilir ve
bu şekilde değiştirilen "yardımcı doçent” kadrolarında bulunanlar
"doktor öğretim üyesi” kadrolarına, "okutman” "uzman" ve
"eğitim öğretim planlamacısı” kadrolarında sürekli atamalı olarak
bulunanlar "öğretim görevlisi" kadrolarına başka bir işleme gerek
kalmaksızın atanmış sayılır. Okutman kadrolarına süreli olarak atanmış
bulunanlar ise başka bir işleme gerek kalmaksızın "öğretim görevlisi”
kadrolarında süreli olarak istihdam edilir”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz Sayın Başkan.
BAŞKAN
– Önerge üzerinde söz isteyen İstanbul Milletvekili İzzet Ulvi Yönter.
Sayın
Yönter, buyurun. (MHP sıralarından alkışlar)
İZZET
ULVİ YÖNTER (İstanbul) – Sayın Başkan, değerli milletvekilleri; 519 sıra sayılı
Kanun Teklifi hakkında partimiz adına söz almış bulunmaktayım. Hepinizi
saygılarımla selamlıyorum.
Zeytin
Dalı Harekâtı’nın 34’üncü gününe girmiş bulunuyoruz. Bu süre zarfında şehadete
ulaşan vatan evlatlarına huzurlarınızda Allah’tan rahmet diliyorum, hâlen
tedavisi süren kardeşlerimize acil şifalar temenni ediyorum. Çok şükür, bugün
Afrin’in batısındaki Sarı Uşağı ve Rahmanlı köylerinin de terörden temizlendiği
anlaşılmaktadır. Bunlar memnuniyet verici gelişmelerdir. Dileğimiz ve
temennimiz bir an önce, süratle Afrin’in mücavir alanlarının terörden tamamıyla
temizliği, terörden tamamıyla arındırılması ve Afrin’e Türk Bayrağı’nın
şüphesiz ki çekilmesidir, dikilmesidir. 
Sayın
Başkan, değerli milletvekilleri; 519 sıra sayılı Kanun Teklifi’ni konuşuyoruz.
Kanun teklifi tamamıyla yardımcı doçentliğin görünüşte kaldırılmasına
odaklanmış durumda. Üniversitelerin bilimsel açmazlarını konuşmuyoruz, öğretim
üyelerinin kapasitelerini, vizyonlarını konuşmuyoruz, üniversite yani yükseköğretimin
stratejik geleceğini konuşmuyoruz. Keşke, gönül isterdi ki, beklerdik ki, ümit
ederdik ki üniversitelerdeki felsefi değişimi konuşabiliyor olsaydık. Keşke
üniversitelerde köklü bir değişimi ele alabilseydik, bu değişimden kastım
şüphesiz zihniyettir, bunu konuşabilseydik. 
Yardımcı
doçentlik aslında isim bazında, evet, değişiyor fakat öz itibarıyla herhangi
bir değişikliğe uğramıyor ve bu kardeşlerimizin meselelerinin, taleplerinin
duyulması da ayrıca önemli, ayrıca değerli, ayrıca takdire şayan fakat biz
zarfa bakarken mazrufu ihmal ediyoruz, biz ağaca bakarken ormanı gözden
kaçırıyoruz. Dolayısıyla üniversitelerimizdeki biriken, yükselen, çoğalan,
günbegün katlanan sorunları her ne hikmetse hasıraltı yapıyoruz, böylelikle
çözüleceğini ümit ediyoruz. 
185
üniversite olmasıyla Türkiye, üniversite alanında, eğitim alanında, öğretim
alanında, entelektüel seviyede takdir edersiniz ki belli bir noktaya gelmiş
olmayacak. Üniversite sayısını değil, üniversitedeki kaliteyi keşke
artırabilseydik. Fakat geldiğimiz bu aşamada bunu yapamadığımız görülüyor. 
Değerli
arkadaşlarım, üniversitedeki meseleleri bütün arkadaşlarımız konuşuyor. Mevcut
kanun teklifiyle ilgili değerlendirmelerimizi parti grubumuz adına
arkadaşlarımız da ifade ediyor, diğer partiler de söylüyor. 
Ben
sürem azalırken iki hususun altını çizip sözlerime son vermek istiyorum.
Birinci mesele, konuşmamın başında Afrin Harekâtı’ndan, 20 Ocakta başlayan
Zeytin Dalı Harekâtı’ndan bahsettim. Buradan tüm kahramanlarımıza selam ve
hürmetlerimizi gönderiyoruz, Allah onları muvaffak etsin, Allah onları korusun.
Orada özellikle… Her fırsatta, bu kürsüye çıktığım zaman, Sayın Grup Başkan
Vekili de biliyor, uzman çavuşlarımızdan bahsediyorum. 
BÜLENT
TURAN (Çanakkale) – Bayağı çözdük ama. 
İZZET
ULVİ YÖNTER (Devamla) – 3269 sayılı Uzman Erbaş Kanunu’ndaki “uzman çavuş”
ifadesinin getirilmesi ve uzman çavuşlarımızın kadroya alınmaları çok büyük bir
ihtiyaç Değerli Grup Başkan Vekilimiz. İnşallah, kahramanlar Afrin’e girerken,
Afrin’de Türk milletinin gücünü duyururken gelin uzman çavuşlarımızın bütün
meselelerini el birliğiyle çözelim, Afrin’e girerken orduevine girememe gibi
bir problemi ortadan kaldıralım. 
Değerli
arkadaşlar, Afrin’e giren kahramanlar orduevine nasıl giremiyor? Orduevinin
kapısında nöbet bekliyorlar ama içeri girip bir sıcak çay içemiyorlar. Bu
çelişkiyi bizim çözmemiz gerekmiyor mu? Bu nedenle, iktidar partisine özellikle
istirham ediyorum, el birliği yapalım, güç birliği yapalım, bu kahramanları,
87.800 uzman çavuşumuzu kadroya alalım. 
Ayrıca,
sosyal yardımlaşma ve dayanışma vakıflarında çalışan 9.280 kardeşimiz de kadro
bekliyor. Bu kardeşlerimiz bir ses bekliyor. Bu kardeşlerimiz çok önemli
görevler icra ediyor, sosyal devletin gereğini yapıyor.
(Mikrofon
otomatik cihaz tarafından kapatıldı) 
İZZET
ULVİ YÖNTER (Devamla) – Tamamlayayım mı, yoksa… 
BAŞKAN
– Peki, tamamlayın, buyurun. 
İZZET
ULVİ YÖNTER (Devamla) – Peki. 
İstirham
ediyorum, Sosyal Yardımlaşma Ve Dayanışma Vakfında çalışan kardeşlerimize de
ilgimizi, alakamızı esirgemeyelim, ama mutlaka onlara elimizi uzatalım. Her
birinize geldiğinden eminim. Onlar da bu vatanın evlatları. Yaşlılarımıza
yaşlılık parasını götürüyorlar, engelli aylığını veriyorlar, kömürleri
dağıtıyorlar, toplumun, devletin kılcal damarlarına kadar iniyorlar, nüfuz
ediyorlar, çok önemli görevler icra ediyorlar. 
Sosyal
Yardımlaşma ve Dayanışma Vakfında çalışan 9.280 arkadaşımızın, kardeşimizin ve
sayısı 80 bini aşan uzman çavuşumuzun elinden hep beraber tutalım; onların
haklarını verelim, onların helallerini verelim ve bu bizim, inanın bana,
milletimizin sırtımıza yüklediği bir görevdir.
Hepinizi
bu duygularla saygıyla selamlıyorum. Teşekkür ediyorum. (MHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 12’nci maddesinde yer alan "doktor
öğretim üyesi” ibarelerinin "asistan profesör” şeklinde; "’okutman’,
‘uzman’ ve ‘eğitim öğretim planlamacısı’ kadro unvanları ilgili mevzuatı
uyarınca ‘öğretim görevlisi’ şeklinde değiştirilir” ifadesinin "okutman
kadro unvanı ilgili mevzuat uyarınca öğretim görevlisi; uzman ve eğitim öğretim
planlamacısı kadro unvanları ilgili mevzuatı uyarınca öğretim yardımcıları
şeklinde değiştirilir” şeklinde değiştirilmesini arz ve teklif ederiz.
 Filiz
Kerestecioğlu Demir  İbrahim Ayhan  Sibel Yiğitalp
 İstanbul Şanlıurfa
 Diyarbakır
 Dirayet
Dilan Taşdemir  Mehmet Emin Adıyaman  Nihat Akdoğan
 Ağrı
 Iğdır Hakkâri
 Aycan
İrmez
 Şırnak
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HÜSEYİN BÜRGE (İstanbul) –
Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI RECEP AKDAĞ (Erzurum) – Katılmıyoruz Değerli Başkan.
BAŞKAN
– Önerge üzerinde söz isteyen Şırnak Milletvekili Aycan İrmez.
Buyurun
Sayın İrmez. (HDP sıralarından alkışlar) 
AYCAN
İRMEZ (Şırnak) – Teşekkür ederim Sayın Başkan.
Sayın
Başkan, değerli milletvekilleri; sözlerime geçmeden önce şu an cezaevinde rehin
tutulan, başta Sayın Selahattin Demirtaş ve Sayın Figen Yüksekdağ ve
milletvekillerimiz olmak üzere, tüm siyasi tutsakları buradan selamlıyorum.
Kanun
teklifinin 12’nci maddesi üzerine grubum adına söz almış bulunmaktayım.
Değerli
arkadaşlar, tanımlara yönelik getirilen yeni düzenlemeler doğası gereği sarih
ve mantıklı olmalıdır. Bu yüzden, bu maddeyle “doktor öğretim üyesi” tanımının
“asistan profesör” şeklinde tanımlanması gerekmektedir. Türkiye, Anglosakson ülkeleri
ve Kıta Avrupası’ndaki uygulamalara benzer şekilde üçlü akademik hiyerarşik
yapıyı esas almaktadır. Bu ülkelerde yardımcı doçentlik “asistan profesör”
olarak adlandırılmaktadır. Bu yüzden, teklifle gelen algı karmaşasının ortadan
kaldırılması için uluslararası standartlara uygunluğun elzem olduğunu
düşünüyoruz. 
Öte
yandan, bilindiği üzere, üniversitelerde ders veren okutmanların da öğretim
görevlisi kadrosuna alınmasını olumlu görüyoruz. Ancak bu sefer de okutmanların
görev ve sorumluluk bağlamında mevcut öğretim görevlileriyle karıştırılması
sonucu doğacağı için kendilerine “öğretim görevlisi yardımcısı” unvanı
verilmesinin daha doğru olacağını düşünmekteyiz. 
Darbe
girişimi sonrası 20 Temmuz 2016’da ilan edilen OHAL, AKP Hükûmeti ve Erdoğan
için amaca ulaşmak için her yolun mübah olarak görüldüğü bir araca dönüşmüş
durumdadır. Her ne kadar Başbakan Binali Yıldırım OHAL için “OHAL topluma
değil, devlete karşı ilan edildi.” demişse de aradan geçen iki yıla yakın bir
zamandır çıkarılan KHK’ler, torba kanunlar ve usulüne uygun olmayan şekilde
Parlamentoda önümüze konulan kanun tasarılarıyla toplum âdeta yeniden
şekillendiriliyor. 
Önümüzdeki
tablo açık ve nettir değerli arkadaşlar. AKP Hükûmeti için OHAL darbecilerle
mücadele etmenin bir aracı olarak kullanılmıyor, hangi kesimden olursa olsun
AKP’ye muhalif olan tüm toplumsal kesimlerin tasfiyesi amaçlanıyor. Bu
tasfiyelere karşı sesini yükselten demokrat ve duyarlı kesimler ise yine OHAL
sopası gösterilerek susturulmaya çalışılıyor.
Değerli
milletvekilleri, AKP Hükûmeti eğitim sistemi üzerinden toplumu dizayn etmenin
derdine düşmüş durumdadır. YÖK de tıpkı diğer 12 Eylül icadı kurumlar gibi
siyasi iktidarların güçlerini devşirdikleri kurumların başında gelmektedir.
Dikkat edin, 12 Eylül rejimine muhalefet üzerinden yıllarca siyaset yapan bu
iktidar YÖK’e dokunmamış, aksine koruyup büyütmüştür. Her kente bir üniversite
açmakla övünen Hükûmet, her kentte skandalların önünü açmıştır. Tek odalı
üniversitelerden tüm kadrosu tek 1 kişi olan bölümlere, kampüsü olan ama hocası
olmayan üniversitelerden rutubetli bodrum katlarında açılan dersliklere, adı
olan ama binası olmayan bölümlere kadar sayısız skandal. Say say bitmez, vakit
yok, maalesef anlatamıyoruz hepsini. 
OHAL
döneminde yayınlanan KHK’lerle akademiden uzaklaştırılan hocaları
düşündüğümüzde, amaçlanan şeyin, üniversitelerde arzu edilenin zihinsel dönüşüm
olduğu anlaşılmaktır. Zaten 12 Eylül darbesi sonrası özerkliği kaybolan, YÖK’e
bağlı makinelere dönüşmüş olan üniversiteler, değerli hocaların KHK’lerle
tasfiyesi sonrası tam bir çöle dönüşmüştür. Örnek vereyim, belli kriterler baz
alınarak oluşturulan En İyi Üniversiteler Endeksi’nde ilk 500’e Türkiye’den
girebilen üniversite sayısı bir elin parmağını geçmiyor artık. Boğaziçi, ODTÜ
gibi ilk 500’e girebilen üniversiteler ise maalesef Hükûmetin hedefinde; ya
kalitesini beğenmiyorlar ya da yol geçirip duruyorlar üzerinden. 
Değerli
arkadaşlar, üniversiteler ve burada bilim üreten emekçiler, aydınlar aynı
zamanda toplumun vicdanı olarak bilinirler, saygınlıkları buradan gelir.
Muhalif olmaları doğaları gereğidir, statükocu olamazlar. İlerlemeci bir bakış
açısıyla mevcut olanı aşmak için çaba harcarlar. Dolayısıyla ülkelerindeki
savaşa, insan hakları ihlallerine, haksız uygulamalara karşı çıkan toplumsal
kesimlerin başında akademisyenler gelir, gelmek zorundadır. Çocukların
cenazelerinin buzdolaplarında saklandığı, cansız bedenlerin zırhlı araçlarla
cadde ortasında vahşice sürüklendiği, kadınların cenazelerinin ya teşhir
edildiği ya da günlerce sokak ortasında bekletildiği, gençlerin bodrumlarda
yakıldığı, ağır bombardıman sonucu kentlerin haritadan silindiği bir dönemde
gidişata dur diyen, “Barış olsun, çatışmalar dursun.” diyen akademisyenler OHAL
sonrası yayınlanan KHK’lerle üniversitelerden atıldılar.
(Mikrofon
otomatik cihaz tarafından kapatıldı) 
AYCAN
İRMEZ (Devamla) – Sayın Başkan, bir dakika alabilir miyim?
BAŞKAN
– Peki, buyurun Sayın İrmez.
AYCAN
İRMEZ (Devamla) – Teşekkür ederim.
Yetmedi,
tüm özlük haklarına el konuldu, yurt dışı çıkış yasaklarıyla cezalandırıldılar.
Ancak 2 binin üzerinde akademisyen ve araştırmacı tehdit ve baskılara rağmen
toplumun vicdanı olmaya devam etti. “Bu suça ortak olmayacağız.” diyen, işten
atıldıklarında dahi geri adım atmayan değerli hocalarımızı bir kez daha buradan
saygıyla selamlıyorum. Karanlık günler geçecek, adalet elbet bir gün tecelli
edecektir. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
13’üncü
madde üzerinde iki adet önerge vardır, okutup işleme alıyorum:
Türkiye Büyük Millet Meclisi
Başkanlığına
Görüşülmekte
olan 519 sıra sayılı Kanun Teklifi’nin 13’üncü maddesinin teklif metninden
çıkarılmasını arz ve talep ederiz. 
 Gaye
Usluer Mustafa Akaydın Sibel Özdemir
 Eskişehir Antalya İstanbul
 Atila
Sertel Mustafa Ali Balbay Ceyhun İrgil
 İzmir İzmir Bursa
BAŞKAN
– Sayın Komisyon, önergeye katılıyor musunuz?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın
Başkanım. 
BAŞKAN
– Önerge üzerinde söz isteyen İstanbul Milletvekili Sibel Özdemir. 
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Sayın Başkan, değerli milletvekilleri; 519 sıra sayılı
Yükseköğretim Kanunu’nda Değişiklik Yapılması Hakkında Kanun Teklifi’nin
13’üncü maddesi üzerine grubumuz adına söz aldım. Genel Kurulu saygıyla
selamlıyorum. 
Değerli
milletvekilleri, benim üzerine söz aldığım kanun teklifinin 13’üncü maddesiyle
2914 sayılı Yükseköğretim Personel Kanunu’nun 3’üncü maddesi, şu an konuştuğumuz
kanun teklifiyle değiştirilen akademik unvanlara göre tekrar düzenlenmiştir.
Doktor öğretim üyesi ve öğretim görevlileri mali haklarıyla ilgili, Personel
Kanunu’nda derece düzenlemelerinde isim değişiklikleri yapılmıştır. Biz vermiş
olduğumuz önergeyle bu maddenin kanun teklifinden çıkarılmasını önerdik. Çünkü
bu akademik unvanlardaki kanun değişikliği ve yükseltmelerdeki kriterlerin
tamamına karşı durumdayız. 
Bu
hafta üzerinde konuştuğumuz akademik yükseltmelerde unvan değişiklikleriyle
ilgili kanun teklifi içinde yer alan değişikliklerin nasıl gündeme geldiği,
hazırlanma sürecine hepimiz şahit olduk. Kanunun ismi dahi, değerli
milletvekilleri, dün Genel Kurulda değiştirildi. Özensizce hazırlanmış demek
istemiyorum ama gerçekten akademi dünyasındaki çok temel sorun alanları
noktasında biraz acele edildiğini görüyoruz. Akademik kadrolardaki atama
kriterleriyle ilgili tüm tarafların, özellikle, başta akademisyenler,
üniversiteler ve belki bu konuda, bu alandaki ilgili sivil toplum
kuruluşlarının görüş ve önerileri dikkate alınmadan, sürece dâhil olmadan,
tepeden inme, sorun çözücü değil, aksine, akademi dünyasında var olan sorunları
daha da derinleştiren, hatta tartışmaya açan bir sürece şahit oluyoruz.
Kanun
teklifinin akademik unvan tartışmasının sadece bir isim değişikliği
tartışılmasına sıkıştırıldığını, içerik ve nitelik tartışmasından uzak,
akademisyenlerin temel sorun alanları, özlük hakları, akademik yükseltmelerdeki
objektif ve ölçülebilir performans kriterlerini gözeten, özellikle genç bilim
insanlarının gelişme ve araştırma potansiyellerini destekleyen, güvenceli
çalışma koşullarını önceleyen bir düzenleme olmadığını hep birlikte
görmekteyiz. 
Atama
kriterleri arasında yer alan dil koşulu başta olmak üzere, akademik
yükseltmelerdeki koşullarda bir geriye gidiş yapıldığını görmekteyiz. Doktora
eğitimini tamamlayan, akademik ve bilimsel üretme ve gelişme sürecinin
başındaki bilim insanları için yabancı dil şartı kaldırılmaktadır. Bilimsel
üretim için önemli bir akademik aşama olan doçentlik unvanı için ise asgari dil
puanı düşürülmektedir. Bu durumun neticesinde araştırma ve yayın kalitesi
düşecektir. Yükseköğretim kurumlarımızda uluslararası gelişmelerden kopuk bir
sürecin önü açılacaktır. 
İçinde
bulunduğumuz küresel rekabet ortamında, bilgiye ulaşımın sınırsız olduğu bir
dönemde evrensel bir dile hâkim olmanın özellikle de bilim insanlarının
yaratacağı katma değer açısından önemi ortadadır. Asıl tartışma alanı, değerli
milletvekilleri, eğitim sistemimizin her aşamasında yabancı dil öğrenme sorununun
nasıl aşılacağı olması gerekirken biz bugün akademik atama kriterlerinde,
özellikle doktoralı genç bilim insanları için dil şartını, bir engel olduğunu
görerek kaldırıyoruz. Bu asla kabul edilebilir bir durum değildir.
Üniversitelerimizde küresel rekabet ortamında evrensel ve uluslararası
gelişmeyi takip edebilecek, bilgi üretebilecek, ülkenin kalkınmasına katkı
sunabilecek nitelikli ve donanımlı insan kaynağı ve yeni nesilleri yetiştirecek
bilim insanlarımızın niteliklerinin, yetkinliklerinin bu kanun teklifiyle aşağı
çekileceği kaygısı sadece bizler için değil, eğitim alanındaki birçok paydaş
için de tartışılmaktadır.
Değerli
milletvekilleri, ortaya çıkan bu durum, YÖK’ün 2017 tarihinde yayınladığı
Yükseköğretimde Uluslararasılaşma Strateji Belgesi’nde belirlemiş olduğu
hedeflerle de çelişmektedir. YÖK Başkanımız burada yok ama değerli başkan
vekili hocalarımız burada. Burada, gerçekten, bu uluslararasılaşma konusunda
YÖK’ün belirlediği çok önemli tespitler ve hedefler var. Özellikle yabancı dil bilen
akademik ve idari personelin yetersiz olduğu, yabancı dilde programların
yetersiz olduğu ve yabancı dilde bilgilendirme eksikliği yaşandığı tespit
edilmektedir. Şimdi, ben, buradan söylemek istiyorum: Bu durum ortadayken
YÖK’ün belirlemiş olduğu hedefler ve strateji, özellikle kalite kurullarının
kurulması, ihtisaslaşma, Hükûmetin getirmiş olduğu bu kanun teklifindeki
yabancı dille ve kriterlerle ilgili koşulların aşağı çekilmesi YÖK’ün bu
hedefleriyle çelişmektedir ve hatta bu uluslararasılaşma stratejisini de
çökertmektedir. Bir gecede, bir kişinin isteği üzerine yardımcı doçentlik
kadrosunu kaldırıyoruz. Yabancı dil koşullarında gerçekten kabul edilemeyen...
(Mikrofon
otomatik cihaz tarafından kapatıldı) 
SİBEL
ÖZDEMİR (Devamla) – İzin verirseniz bir dakika...
BAŞKAN
– Buyurun.
SİBEL
ÖZDEMİR (Devamla) – Yabancı dil koşullarında gerçekten bizi küresel rekabette
zayıflatacak bir noktaya gitmekteyiz.
Diğer
bir konu ise -kalan süremde değinmek istiyorum- yine kanun teklifine göre
akademik yükseltme kriterlerinde Üniversitelerarası Kurulun belirleyici olması
yanında, YÖK'ün denetiminde üniversitelere de farklı koşullar belirleme yetkisi
veriliyor. Ancak burada, baktığımız zaman, evet, bir denetim var ama ucu açık
kriterler konulacak üniversiteler arasında ve bu yine YÖK'ün belirlediği o
nitelik ve uluslararası ihtisaslaşma alanında üniversiteler arasında nitelik
farkını ortaya çıkaracak. Bazı üniversiteler için elbette bir rekabet ortamı
olacak ama bazı üniversiteler için suistimale açık bir durum ortaya çıkacak.
YÖK'ün belirlediği nitelik ve kalite yaklaşımı bağlamında, bazı
üniversitelerimizin nitelik ve kaliteden iyice uzaklaşacağı ortaya çıkacaktır.
Değerli
milletvekilleri, ben bir akademisyen sorumluluğuyla görüş ve çekincelerimizi
sizin dikkatinize sunuyorum ve yüce heyetinizi saygıyla selamlıyorum. (CHP ve
HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/2099) esas numaralı Kanun Teklifi’nin 13’üncü maddesiyle değiştirilen
madde 3’ün çerçeve hükmünün aşağıdaki şekilde değiştirilmesini arz ve talep
ederiz.
 Saffet
Sancaklı Kamil Aydın Zühal Topcu
 Kocaeli Erzurum Ankara
 Ruhi
Ersoy Fahrettin Oğuz Tor Ahmet Kenan Tanrıkulu
 Osmaniye Kahramanmaraş İzmir
“Bu
Kanuna tabi öğretim elemanlarının sınıfları ve göreve başlama dereceleri
aşağıda gösterilmiştir.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın
Başkan.
BAŞKAN
– Önerge üzerinde söz isteyen İzmir Milletvekili Ahmet Kenan Tanrıkulu. 
Buyurun
Sayın Tanrıkulu. (MHP sıralarından alkışlar) 
AHMET
KENAN TANRIKULU (İzmir) – Sayın Başkan, sayın milletvekilleri; görüştüğümüz
kanun teklifinin 13’üncü maddesi üzerinde Milliyetçi Hareket Partisi Grubunun
verdiği önergeyle ilgili söz almış bulunmaktayım. Öncelikle Genel Kurulumuzu
saygıyla selamlıyorum. 
Sayın
milletvekilleri, içinde bulunduğumuz çağ teknoloji çağı olarak da
nitelendirilebiliyor. Dolayısıyla bu çağda, eğitim dünyasındaki yeniliklerle
birlikte akademik alanda gerçekleştirilen çalışmaların kalitesinin ve
araştırmacıların niteliklerinin yeniden sorgulanması da bu vesileyle ele
alınmış olunuyor. Küreselleşen dünyada araştırmacıların, bilim insanlarının,
kültürlerin uyumuna dikkat eden ve yenilikleri sahiplenen ve takip ederek
geliştiren bireylerden oluşmasına da dikkat edilmektedir. Görüştüğümüz teklife
baktığımız zaman ise bu kriterleri tamamıyla karşılamakta maalesef yetersiz
kaldığını da görüyoruz. Oysa eğitimin ülke kalkınmasında çok ciddi de bir rolü
bulunmaktadır. Gelişmiş eğitim süreçleri, yeni bilgi ve bulguları ortaya
çıkarıyor ve daha sonra güncel gelişmeleri takip ederek çözüm önerileri de
sunmaya gayret ediyor. Bunun yanı sıra, kalkınmadaki süreçte de nitelikli ve
nicelikli iş gücüne de ihtiyaç bulunmakta. Ülkelerin eğitim kalitesi arttıkça
tabii ki doğal olarak iş gücündeki verimlilik de artıyor. İşte, bizim burada
gördüğümüz bu tetikleyici gelişme diğer ülkelerle olan rekabetimizi artırıyor
ve o ülkenin dışa açılımı daha kolay hâle geliyor. Ülkemizden de bunun örneklerini
görmemiz mümkün. 
Gelişmiş
veya gelişmekte olan ülkeler kategorisi olarak baktığımız zaman da ekonomi
alanındaki performans farkının ana sebeplerinden bir tanesinin de eğitim
düzeyindeki bu farklılıklar olarak karşımıza çıktığını tespit edebiliriz. 
Sayın
milletvekilleri, genel bu durumdan sonra ülkemizdeki duruma şöyle bir göz
attığımız zaman, ülkemizdeki durumun oldukça farklı olduğunu da görüyoruz.
Örneğin, geride bıraktığımız kasım ayı itibarıyla -bazı rakamlar vereceğim
sizleri çok yormadan- genç işsizlik rakamı yüzde 19,3, öte yandan, genç kadın
işsizliği yüzde 25, yükseköğretimdeki işsizlik oranımız yüzde 12,2 ama
yükseköğretim görmüş kadın işsizliğimiz yüzde 16,6. Demek ki burada vahim ve
endişe edilmesi gereken bir durumla da karşı karşıyayız. 
Bu
yukarıda saydığım verileri birazcık daha kötüleştiren bir başka göstergemiz
daha var, o da OECD’nin yaptığı ne eğitimde ne de istihdamda olan kişilerin
oranı. Maalesef bu oranda da biz OECD ülkeleri içerisinde neredeyse rekor
kırıyoruz, yüzde 23,9. Demek ki bir sıkıntı var bu alanda, bu konulara neşter
atılması gerekiyor. 
Türkiye’nin
yetişmiş, kaliteli ve yetenekli beyinleri de işte bu sebepten yurt dışına
çıkmaya başlıyor ve oralarda bilimsel çalışmalara katkı yapıyorlar. Beyin
göçüyle ilgili genel bir kanaat var sayın milletvekilleri, o kanaat de şu:
Beyin göçü veren ülkelerin genellikle ekonomi, insan hakları ve özgürlük gibi
kavramlarda yetersiz olduğu tezi henüz çürütülemedi. Demek ki böyle de bir
genel ölçüsü var beyin göçünün.
Gönül
isterdi ki bu teklifte de beyin göçünü tersine döndürecek, diğer ülkelerden
ülkemize tekrar geri akışı sağlayacak olan bazı düzenlemeler de yapılsın hazır
bu fırsat elimize geçmişken. İşte, bu yüzden hepimiz, kendi aldığımız
eğitimlerin, deneyimlerin, yaşadığımız diğer tecrübelerin esiri olmadan,
samimi, istekli ve bütüncül bir şekilde, sadece yükseköğrenim alanında değil,
eğitimin bütün safhalarını içeren, ele alan, onu iyileştiren kalıcı dönüşümleri
de sağlamak zorundayız. Üniversitelerimizin, bilgiyi toplum ve bilim yararına
üreterek ekonomimize de katma değerler sunabilecek şekilde seferber edilmesi
gerekir. Bilimle yol alacaksak değerli milletvekilleri, bu tip kısıtlı
düzenlemeler değil, geniş dönüşüm yaratacak düzenlemeleri de hayata
geçirmeliyiz.
Tekrar
hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
14’üncü
madde üzerinde üç adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 14’üncü maddesinin aşağıdaki şekilde
değiştirilmesini arz ve talep ederiz.

 Gaye
Usluer Mustafa Akaydın Sibel Özdemir
 Eskişehir Antalya İstanbul

 Ceyhun
İrgil Mustafa Ali Balbay Atila Sertel
 Bursa İzmir İzmir

 Serkan
Topal
 Hatay
Madde
14: 2914 sayılı Kanunun 12’nci maddesi aşağıdaki şekilde değiştirilmiştir.
MADDE
12
“657
sayılı Devlet Memurları Kanununa tabi en yüksek Devlet memuru bürüt aylık (ek
gösterge dahil) tutarının; 
1)
Profesörlerden Rektör, Rektör Yardımcısı, Dekan,
Dekan
Yardımcısı, Yüksekokul Müdürü olanlar ile
Profesör
kadrosunda üç yılını tamamlamış bulunanlara % 300'i, 
2)
Diğer Profesör kadrosunda bulunanlara % 295'i,
3)
Doçent kadrosunda bulunanlara % 285'i,
4)
Yardımcı Doçent kadrosunda bulunanlara % 275'i 
5)
Diğer Öğretim elemanlarından;
a)
Birinci dereceden aylık alanlara % 230'u,
b)
İkinci dereceden aylık alanlara % 220'si,
c)
Üçüncü dereceden aylık alanlara % 210'u,
d)
Dördüncü ve beşinci dereceden aylık alanlara % 170'i,
e)
Diğer derecelerden aylık alanlara % 160'ı, 
Her
ay üniversite ödeneği olarak ödenir.
Bu
ödenek damga vergisi hariç herhangi bir vergiye tabi tutulmaz ve kısmi statüde
görev yapanlara ödenmez.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın
Başkanım. 
BAŞKAN
– Önerge üzerinde söz isteyen Hatay Milletvekili Serkan Topal.
Sayın
Topal, Hatay sizi bekliyor.
Buyurun.
(CHP sıralarından alkışlar)
SERKAN
TOPAL (Hatay) – Teşekkür ediyorum Sayın Başkan. 
Değerli
milletvekilleri, hepinizi saygıyla selamlıyorum. 
Çağdaşlığa,
kültüre, bilime, emeğe ve adalete inanan ve bunun için mücadele eden
toplumların emekçileri toplumların geleceğini ilgilendiren hangi konu olursa
olsun her yeni düzenlemede daha iyiyi, daha güzeli, daha ileriyi, çağdaşlığı,
gelişmişliği, bilimi düşünerek en iyiyi yapmaya çalışırlar ancak bu kanun
teklifi, arkadaşlar, maalesef yeni hak kayıpları ve yeni mağduriyetlerin yolunu
açacaktır. 
Sayın
Cumhurbaşkanı konuşmasında bir kurumdan bahsettiği zaman o kurumun amirleri
maalesef bunu bir emir telakki ediyor ve onunla ilgili ivedi bir şekilde hukuka
bakmaksızın, adalete bakmaksızın maalesef bunu yerine getirmeye çalışıyorlar.
Bu nasıl akıl tutulması, gerçekten soru işaretleri var. “Yardımcı doçentlik
kaldırılsın.” diye başlayan sürecin sonuna gelindiğinde şunu çok rahat
görebiliyoruz: Sayın Cumhurbaşkanı bir kez daha bu teklifi getirenler
tarafından kandırılıyor, bunu burada ifade etmek istiyorum.
Kanun
teklifinin geneline bakıldığında, doktor öğretim üyesi ve doçent alımlarının
subjektif, öznel kriterlerle yapılacağı, bir siyasi parti genel başkanı
tarafından atanan rektörlerin neredeyse tüm yetkiyi eline aldığı görülmektedir.
Bu teklifin kabulü hâlinde, yandaş olmayan akademisyenlerin üniversitelerde
kadro alma şansları maalesef azalacaktır. Bakın, 2002 yılında 79 olan
üniversite sayısı bugün 180. Çok iyi, üniversitelerin çoğalması gerçekten iyi
ancak nitelik mi önemli, nicelik mi? Bakın, YÖK’ün yayımladığı verilere
baktığımızda Osmaniye Korkut Ata Üniversitesi Güzel Sanatlar Fakültesinde
profesör yok, doçent yok, yardımcı doçent yok, kim var? Sadece araştırma
görevlisi. Yine 2002 yılında Recep Tayyip Erdoğan Üniversitesi Hukuk Fakültesi
kuruluyor, hâlâ öğrenci almıyor. Kadrosuna baktığımızda profesör yok, doçent
yok, yardımcı doçent yok. Şimdi, arkadaşlar, üniversiteyi kuruyoruz ama
maalesef içi boş. Önemli olan nicelik mi, nitelik mi bir kez daha soruyorum
yani öğrencisi olmayan, binası olmayan üniversiteler. Bu veriler aslında iktidarın
eğitime olan bakış açısını bizlere çok iyi bir şekilde anlatıyor. 
Değerli
arkadaşlar, Adıyaman Üniversitesinde skandal mülakat sonuçlarını sizinle
paylaşmak istiyorum. Bakın, 21 aday… Görevde yükselme yazılı sınavında tam 100
puan alan bir aday sözlüden 50 puanla başarısız kılınıyor. Yine, 95 puan alan
bir aday yine 50 puanla başarısız kılınıyor. Arkadaşlar, bu nasıl saygısızlık,
bu nasıl vicdansızlık? Evet, bu konuda umarım Sayın Meclis Başkan Vekilimiz de
bir soruşturma başlatır. Bu adaletsizliğin, eşitsizliğin, hukuksuzluğun bir an
önce giderilmesini talep ediyoruz. Daha önce de bunu söylemiştik: Mülakat
maalesef birçok insanın hayatını karartır. Bakın, evet, bugün iktidar sizsiniz
ama 2019’da başkaları gelecek. Bu yüzden mülakat yerine liyakati mutlaka esas
almamız gerektiğinin bir kez daha altını çiziyorum.
Değerli
arkadaşlar, yine, bugün bu yasa teklifinde üniversitelere ek koşul belirleme
yetkisi tanınıyor. Bu ne demek? “İstediğiniz kişilere koşul belirleyin.” demek.
Ek koşullar belirleme yetkisi şaibeli alımları artıracaktır. Son yıllarda
yaşananlar, Cumhurbaşkanının atamasıyla atanan rektörler yine maalesef bunun
yolunu açıyor. 
Değerli
arkadaşlar, hukuk devletinin temel ilkelerinden biri de belirlilik ilkesidir.
Bu ilkeye göre, yasal düzenlemelerin hem kişiler hem de idare yönünden herhangi
bir duraksamaya ve kuşkuya yer vermeyecek şekilde açık, net, anlaşılır ve
uygulanabilir olması; ayrıca, kamu otoritelerinin keyfî uygulamalarına karşı
koruyucu önlem içermesi gerekir. Devlet etkinliklerinin düzenle sürdürülmesine
engel olan, kamu yararı amacı taşımayan, kamu hizmetinin nitelikleriyle
bağdaşmayan, hak, hukuk ve adalet anlayışına aykırı, makul olmayan ve
uygulanabilirliği bulunmayan bu düzenlemenin Anayasa’nın 2’nci maddesinde
belirtilen hukuk devleti ilkesine tamamen aykırı olduğunu çok açık bir şekilde
görüyoruz. 
(Mikrofon
otomatik cihaz tarafından kapatıldı)
BAŞKAN
– Devam edin, buyurun. 
SERKAN
TOPAL (Devamla) – Çok teşekkür ediyorum.
Değerli
arkadaşlar, bu nedenlerle, Genel Kurul gündeminde görüştüğümüz bu kanun
teklifinin geri çekilmesini talep ediyoruz. 
Son
olarak şunu söylemek istiyorum: Özellikle, Millî Eğitim bütçesinde “109 bin
öğretmen alınabilir.” denmesine rağmen maalesef bugün itibarıyla sadece 20 bin
öğretmen artı 5 bin ücretli öğretmen alınacak. Biz bunu yeterli görmüyoruz.
Gerçekten de, 455 bin öğretmen arkadaşımız şu anda atama beklemektedir. Madem
109 bin Millî Eğitim bütçesinde var, neden 109 bin alınmıyor? Hadi 109 bin
alınmıyorsa, gelin, biz bunu 59 bin, 60 bin yapalım.
ÖZGÜR
ÖZEL (Manisa) – Sen nereden biliyorsun öğretmenin sorununu? 
SERKAN
TOPAL (Devamla) – Çünkü biz tebeşir tozu yuttuk Sayın Özel, biz tebeşir tozu
yutarak bu sıralara geldik.
BAŞKAN
– Artık şimdi tebeşir yok, biliyorsun yani. 
SERKAN
TOPAL (Devamla) – Bir kez daha, öğretmenlerin mağduriyetini gidermek adına en
az 60 bin…
BAŞKAN
– Elektronik masalar, sandalyeler, sıralar, tahtalar…
SERKAN
TOPAL (Devamla) – Evet, teşekkür ediyorum. 
CEYHUN
İRGİL (Bursa) – Sayın milletvekilimiz bir öğretmendi. 
SERKAN
TOPAL (Devamla) – Öğretmenlerin sesini duyalım.
Hepinize
teşekkür ediyorum.
Saygılarımı
sunuyorum. (CHP sıralarından alkışlar)
BAŞKAN
– Teşekkür ediyorum. 
ÖZGÜR
ÖZEL (Manisa) – Bravo Hocam!
BAŞKAN
– Öğretmenlerimizi ve öğrencilerimizi tebeşir tozundan kurtardık çok şükür.
ÖZGÜR
ÖZEL (Manisa) – Sayın Başkan “kurtardık” derken ümit ediyorum Türkiye
Cumhuriyeti devletini kastediyorsunuz? 
BAŞKAN
– Türkiye Cumhuriyeti olarak tabii ki. 
ÖZGÜR
ÖZEL (Manisa) – Teşekkür ederim tarafsızlığınızı hatırlatarak. 
BAŞKAN
– Eyvallah, ne demek. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/2099) esas numaralı Kanun Teklifi’nin 14’üncü maddesinin aşağıdaki
şekilde değiştirilmesini arz ve talep ederiz. 
 Zühal
Topcu Mevlüt Karakaya Kamil Aydın
 Ankara Adana Erzurum
 Deniz
Depboylu Mehmet Erdoğan
 Aydın Muğla
Madde
14.- 2914 sayılı Kanunun 12’nci maddesi aşağıdaki şekilde değiştirilmiştir. 
“Madde
12.- 657 sayılı Devlet Memurları Kanununa tabi en yüksek Devlet memuru brüt
aylık (ek gösterge dâhil) tutarının; 
1)
Profesörlerden Rektör, Rektör Yardımcısı, Dekan, Dekan Yardımcısı, Yüksekokul
Müdürü olanlar ile Profesör kadrosunda üç yılını tamamlamış bulunanlara %
300’ü,
2)
Diğer Profesör kadrosunda bulunanlara % 295'i,
3)
Doçent kadrosunda bulunanlara % 285'i,
4)
Yardımcı Doçent kadrosunda bulunanlara % 270'i 
5)
Diğer Öğretim elemanlarından;
a)
Birinci dereceden aylık alanlara % 230'u,
b)
İkinci dereceden aylık alanlara % 220'si,
c)
Üçüncü dereceden aylık alanlara % 210'u,
d)
Dördüncü ve beşinci dereceden aylık alanlara % 170’i,
e)
Diğer derecelerden aylık alanlara % 160’ı, 
Her
ay üniversite ödeneği olarak ödenir.
Bu
ödenek damga vergisi hariç herhangi bir vergiye tabi tutulmaz ve kısmi statüde
görev yapanlara ödenmez.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Hükûmet? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın
Başkanım. 
BAŞKAN
– Önerge üzerinde Ankara Milletvekili Sayın Zühal Topcu konuşacak. 
Buyurun.
(MHP sıralarından alkışlar) 
ZÜHAL
TOPCU (Ankara) – Teşekkür ediyorum Sayın Başkan.
Değerli
milletvekilleri; evet, Türkiye gerçekten çok büyük bir devlet hem konjonktür
açısından hem tarihî perspektiften baktığımızda hem de elindeki imkânlar
açısından ama şu soruyu sormak gerekiyor: Bu kadar 2023, 2053, 2071 vizyonu
olan bu ülke gerçekten bu vizyonlara ne kadar hazır? Esas bunu tartışmamız
lazım. Elimizde imkânlarımız var ve potansiyel olan gençliğimiz var. Biz bu
gençliğimizi ve bu enerjik toplumumuzu ne kadar kullanabiliyoruz,
hazırlayabiliyoruz geleceğe? Önceliğimizin bu olması gerekir ama görüyoruz ki
biz daha önceliklerimizi netleştirmedik, hâlâ üniversite sayılarından
bahsediyoruz, yaptığımız binalardan bahsediyoruz, işte, aldığımız tabletlerden
bahsediyoruz. Ama artık gelin bunları bir kenara bırakalım. Bizim özellikle
insana bakış tarzımız ne, insanı yetiştirme tarzımız ne, nasıl bir felsefe
güdüyoruz? Bizim bunlara bakmamız gerekiyor aslında ve dünya nasıl yapıyor?
Amerika’nın keşfine gerek yok, bunun yolu da var, aklın yolu da bir. O zaman
bizim bu konulara eğilmemiz lazım. İnsan yetiştirme sistemimizi tekrar gözden
geçirmemiz lazım. Evet, artık toplumlar açık yani kapatıp da dünyadan haberdar
olmama gibi bir lüksümüz de yok, bir tercihimiz de olamıyor zaten. Dünyanın
herhangi bir yerinde gerçekleşen bir olayın sesi anında ülkemizden de duyuluyor.
Hâl böyle olunca o zaman diyoruz ki: Bizim şu anda yaptığımız çalışmaları
mutlaka dünya gündemine de taşımamız lazım. Dünya gündemiyle kıyas metodunu
kullanarak kendi konumumuzu değerlendirmemiz lazım. İşte bunlardan birçok
kıstas var. Bunlardan bir tanesi, sınav sistemlerimize baktığımızda, PISA,
bizim çocuklarımızın da girdiği Uluslararası Öğrenci Değerlendirme Programı;
bir diğeri, üniversiteler arası performansların değerlendirildiği URAP sistemi
var ki burada ilk bin içerisinde 15 tane üniversitemiz var ama ilk 500’de yok.
Bu bizi üzüyor. Acaba kapasitemiz mi yok? Hayır, kapasitemiz de aynı, Cenab-ı
Hak öyle bir yaratıyor ki bu kapasite de var. O zaman bizim eksiğimiz ne? Buna
baktığımızda, eksiğimiz gerçekten insana verdiğimiz değer, insana sunduğumuz
hizmetler ve bu hizmetlerdeki önceliklerimiz. Üniversitelere baktığımızda,
direkt konumuz da üniversiteler olduğu için, özellikle hocalar lokomotifi
üniversitenin. Hoca kendini yetiştirecek ki öğrenciyi yetiştirsin. O zaman, ilk
etapta, bu maddenin de konusu olan hocalara verdiğimiz, öğretim elemanlarına
verdiğimiz ücretler acaba hem geçimini sağlayacak hem de kendini akademik
olarak geliştirecek bir düzeyde mi? Bakıyoruz ki gerçekten bunun çok altında
olduğunu görüyoruz. Biz bunların yükseltilmesi gerektiğini düşünüyoruz çünkü
bir uluslararası kongreye başvuru neredeyse 500 dolardan başlıyor. Yol
paralarını düşündüğümüzde veya oradaki diğer ihtiyaçların karşılanmasını
düşündüğümüzde, bir hoca maaşıyla bunun karşılanabilmesinin mümkün olmadığını
görüyoruz. Ha, diyeceksiniz ki “Üniversiteler bunu karşılıyor.” Her üniversite
karşılamıyor, hatta uluslararası kongreye başvurduğunuzda, gitmek için izin
almak istediğinizde size kâğıt imzalatıyorlar “Yolluksuz ve yevmiyesiz izni
kabul ediyorum.” diye. Hâl böyle olunca da bir akademisyen nasıl gitsin, ben
bunu sormak istiyorum. Dünyadaki gelişmelerden, bilimsel gelişmelerden nasıl
haberi olsun, bunun sorgulanması lazım. Ve önce diyoruz ki bunların olabilmesi
için, dünya sıralamasında hak ettiğimiz yere gelebilmemiz için
üniversitelerimizin ve akademisyenlerimizin mutlaka asgari geçimlerini
sağlayacak ve çağa ayak uydurabilecek bir geçim düzeyine kavuşması gerekiyor.
Bunu bir daha dikkatlerinize sunuyoruz.
Teşekkür
ediyoruz. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Madde
üzerindeki son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 14’üncü maddesinin çerçeve hükmünün
aşağıdaki şekilde değiştirilmesini arz ve teklif ederiz. 
“2914
sayılı Kanunun 12 nci maddesinin birinci fıkrasının (4) numaralı bendi
aşağıdaki şekilde değiştirilmiştir. 
 Bülent
Turan Mehmet Doğan Kubat Tülay Kaynarca
 Çanakkale İstanbul İstanbul
 Halil
Eldemir Aydın Ünal Sema Kırcı
 Bilecik Ankara Balıkesir
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Takdire bırakıyoruz Başkanım. 
BAŞKAN
– Hükûmet? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılıyoruz Sayın
Başkanım. 
BÜLENT
TURAN (Çanakkale) – Gerekçe okunsun Sayın Başkanım. 
BAŞKAN
– Gerekçeyi okutuyorum: 
Gerekçe:

Önergeyle
yapılan atfın netleştirilmesi suretiyle kanun tekniğine uyum sağlanması
amaçlanmaktadır. 
BAŞKAN
– Komisyonun takdire bıraktığı, Hükûmetin katıldığı, gerekçesini okuttuğum
Bülent Turan ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmiştir. 
Kabul
edilen önerge doğrultusunda 14’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
16’ncı
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan (2/2099) esas numaralı Kanun Teklifi’nin 16’ncı maddesinin çerçeve
hükmünün aşağıdaki şekilde değiştirilmesini arz ve talep ederiz. 
 Saffet
Sancaklı Zühal Topcu Kamil Aydın
 Kocaeli Ankara Erzurum
 Fahrettin
Oğuz Tor Ruhi Ersoy
 Kahramanmaraş Osmaniye


11/5/2000
tarihli ve 4566 sayılı Harp Okulları Kanununun 3 üncü maddesinin birinci
fıkrasının (f) bendinde yer alan “, okutmanlar ile öğretim yardımcılarıdır.”
ibaresi yerine “ve araştırma görevlileridir.” eklenmiştir, (g) bendinde yer
alan “yardımcı doçentlerdir” ibaresi yerine “doktor öğretim üyesidir”, aynı
bendin (2) numaralı alt bendi ile (j) bendi aşağıdaki şekilde, (3) numaralı alt
bendinde yer alan “Yardımcı doçent” ibaresi yerine “Doktor öğretim üyesi”
olarak değiştirilmiş, (ı) bendi yürürlükten kaldırılmıştır. 
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın
Başkanım. 
BAŞKAN
– Önerge üzerinde Erzurum Milletvekili Kamil Aydın konuşacaktır. 
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, saygıdeğer milletvekilleri; hepinizi en içten
dileklerimle selamlıyorum.
Görüşmekte
olduğumuz kanun maddelerinde gerçekten vakit kalıp üzerinde fazla
konuşamadığımız mevzu vardı, dün yarım kalmıştı. Akademisyenlerin çok büyük
sıkıntılarından bir tanesi bu dil sınavlarıydı. Biz de dedik ki bu eşyanın
tabiatına uygun bir şekilde, mesela bir ordu mensubuna, tecrübeli bir askere,
bir albaya, bir generale “Tekrar, yeni baştan sabah sporuna çık, şu kadar şınav
çek, şu kadar spor yap, şu kadar mesafe koş.” demek gibi bir şey. Yani öğretim
üyesi statüsünü kazanmış, doktorasını yapmış, uzmanlaşmış, yirmi yılını, otuz
yılını vermiş bir akademisyene “Yeni baştan seni bir dil yeterlilik sınavına
tabi tutacağım, bakacağım o konuda ne kadar yetkinsin.” demek kadar komik bir
şey yok. O zaman ne yapalım? Somut bir önerimiz vardı dün, hem Bakan Bey’e hem
YÖK yetkililerine tecrübelerimize dayanarak şunu söyledik: Lisansüstü aşamada
uzmanlığa geçişin çok önemli bir aşaması olduğu için o aşamada bir taraftan… Efendim,
nedir üniversiteler? Hep tanımlamada şunu söylemedik mi? Evrensel bilginin
üretildiği ve paylaşıldığı kurumlar. E, bu paylaşım neyle olacak? İletişimle
olacak. Peki, iletişimi neyle kuracağız? Dünyanın bir ucundaki üniversite ile
bir başka ucundaki üniversite arasındaki etkileşimi sağlamak için yegâne
vasıtamız neydi? İletişimdi, bu da dil aracılığıyla oluyordu. Dilin zaten en
basit tanımı da odur. “Dil nedir?” diye bütün kitaplara bakın, şunu söyler:
Dil, iletişim aracıdır. O zaman akademisyenlerin de iletişim kurabileceği,
dünyanın her tarafından meslektaşlarıyla iletişim kuracağı yegâne vasıta dil.
Hangi dilde olursa olsun -Batı, Doğu, herhangi bir dilde- iletişim kuracak bir
akademisyenin yetkinliğini elde etmeden bu iletişim kurma yeteneğini kazanması
lazım. Biz de bunu somutlaştırdık, dedik ki lisansüstü eğitimi esnasında bir
yıl sistematik bir şekilde, yoğun bir şekilde koşulsuz, “ama”sız, “fakat”sız,
isteğe bağlı bırakmadan bu yeteneği bu akademisyen adaylarımıza kazandıralım ki
birkaç yıl sonra hem bilimsel yeterliliğini kazansın, araştırmalarını yaparken
literatür taramasını sağlıklı yapsın. Efendim, amatörce katılacağı birtakım
poster girişimlerinde, makalelerde, bildirilerde kendine güvenini artırarak o
dilde yetkinliğini kazansın ve öğretim üyesi statüsü aldıktan sonra da artık
sadece bir konunun uzmanlığının değil, evet, iddialı bulunduğu alandaki
uzmanlığını alsın ama dilsel iletişim kurabileceği, dünyanın her tarafıyla
iletişim kurabileceği dilsel yeteneğini de kazanmış olsun ki gittiği her yerde
çok rahat bir şekilde kendini ifade edebilsin, çalışmalarını paylaşabilsin ya
da o konuda çalışılmış, yapılmış şeyleri kendisi alıp kendi üniversitesinde
bunu bir şekilde kazanca dönüştürsün. Bunun için biz gerçekten özellikle YÖK’e
buna odaklanması noktasında tavsiyelerimizi çok net bir şekilde söylüyoruz ve
katkı da sağlamaya gönüllüyüz. Bu bağlamda katkı sağlayabileceğimiz kanaatini
taşıyoruz çünkü bunu başaranlar var. O zaman yapılması gereken, artık yirmi beş
sene... Gerçekten 55’li, 60’lı, 65’li yaşlara gelmiş öğretim üyeleri
-tecrübeleri çok engin ama- maalesef doçent olamıyorlar çünkü onları da o
yaşta, o durumda bir dil sınavına tabi tutuyoruz. E, bu sınav da inanın
ne okuma yazmayı öğretiyor ne okuduğunu anlamayı ne de okuduğunu anladığını
ifade etmeyi karşılamıyor. Bir zamanlar çocuklarımıza da musallat olan “çok
test yapın” sistemi vardı. Hani testle tost arasında sıkışmış çocuklarımızın
uğradığı sıkıntıya maalesef akademisyenlerimiz de uğruyorlar. O zaman işi başa
alıp yeni baştan ne yapacağız? Çok net bir şekilde, amaç belli, vizyon belli,
okuduğunu anlayacak, anladığını ifade edecek yazılı ve sözlü durumda bir
programa tabi tutmamız gerekiyor. Bu, özellikle vazgeçilmez bir öneridir. 
Bir
de ÖYP’yi herkes konuştu, artık buna bir çözüm bulalım. Bu çocukları, gerçekten
şüpheyi esas kılarak, alternatif, böyle potansiyel suçlu gibi görmeden, hakkı,
hakikati göz önünde bulundurarak, liyakati göz önünde bulundurarak bunlara bir
çözüm üretme noktasında siyasi erkin bir adım atmasını diliyorum. Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
16’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
17’nci
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 17’nci maddesinde yer alan “teklifi
üzerine Millî Savunma Bakanının onayı ile” ile ibaresinin madde metninden
çıkartılmasını arz ve teklif ederiz.
 Filiz
Kerestecioğlu Sibel Yiğitalp İbrahim Ayhan
 İstanbul Diyarbakır Şanlıurfa
 Dirayet
Dilan Taşdemir  Mehmet Emin Adıyaman Nihat Akdoğan
 Ağrı Iğdır Hakkâri

 Müslüm
Doğan
 İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım.
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Katılmıyoruz Sayın Başkan.
BAŞKAN
– Önerge üzerinde İzmir Milletvekili Müslüm Doğan konuşacaktır. 
Buyurun
Sayın Doğan. (HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; 519 sıra sayılı Kanun
Teklifi hakkında partim Halkların Demokratik Partisi adına söz almış
bulunmaktayım. Cümlenizi saygıyla selamlıyorum. 
Değerli
milletvekilleri, bu yasanın aciliyeti -bilmiyorum ama- nedir? Çoğu konuşmacı
burada Sayın Cumhurbaşkanının talimatıyla böyle bir yasanın hazırlandığını
söylediler, aciliyetinin olmadığı konusunda ise buradaki tüm konuşmacılar hemen
hemen hemfikirler. Gerçekten ülkenin o kadar çok ağır sorunu söz konusu iken,
iş cinayetlerinde 1’inci sıradayken, yolsuzlukta 1’inci sıradayken, haksızlık
hukuksuzlukta 1’inci sıradayken böyle bir yasa teklifinin görüşülmesi, Meclisin
meşgul edilmesi çok doğru bir husus değil. Ama yine ben 519 sıra sayılı Kanun
Teklifi hakkında görüşlerimizi belirteceğim. 
Değerli
milletvekilleri, üniversiteler araştırma, eğitim ve bilginin yayılması
görevlerini bütünlüklü bir şekilde toplum yararına yürüten kurumlardır.
Üniversiteler bilimsel bilginin üretildiği mekânlardır. Bu yüzdendir ki
üniversitelerin bağımsız olması ve siyasal iktidarların organlarına dönüşmemesi
gerekir. Devlet ve siyasal iktidarların üniversitelerle ilişkileri
olabildiğince keskin sınırlarla belirlenmelidir. Bu sınırlama ne kadar net
çizilirse üniversiteler o kadar özgün ve özerk olacaklardır. Bu kanun
teklifiyle üniversiteler daha özerk bir yapıya mı kavuşacaktır? Peki, bu kanun
teklifiyle üniversiteler daha bilimsel bir yapıya mı kavuşacaktır? On altı
yıllık AK PARTİ iktidarının yükseköğretime yönelik hayata geçirdiği tüm
politikaların özünde piyasalaştırma, merkezileştirme ve kadrolaşma amacı yer
almaktadır, bu kesin bir husustur. Bu kanun teklifi de temel sorunları
çözmekten çok, kadrolaşmanın ve merkezileşmenin önünü açmaktadır. 
Sizlerin
de bildiği gibi, 12 Eylül darbesi sonrası cuntacılar üniversiteleri kontrol
edebilmek, asayişi sağlayabilmek ve öğrencilerin, akademisyenlerin baskı altında
tutulabilmesini sağlamak için, kısaca bir itaat rejimi kurabilmek için “YÖK”
denen bir kurumu kurmuştur. Askerî darbelerle oluşturulan kurumlarla mücadele
edeceğini söyleyen iktidar, AKP, YÖK’ü kaldırmak bir yana, on altı yıllık
iktidarı boyunca her geçen gün daha da merkezileştirmiş ve siyasal iktidara,
maalesef, kurumları bağlamıştır. Söz konusu kanun teklifi YÖK’ün yetki alanını
daha da genişleten düzenlemelere de yer vermiştir. AKP iktidarı bir taraftan
YÖK üzerinden üniversiteleri kendine bağlarken diğer taraftan da eğitimi piyasa
koşullarına göre şekillendirip ticarileştirmiştir. Üniversiteler bilimsel bilgi
ve eğitim alanlarından piyasa taleplerini karşılayan kurumlara
dönüştürülmüştür. Üniversitelere ayrılan kaynak giderek kısıtlanırken ticarileşme
ve bilginin metalaşması da giderek artmaktadır. Bunun en önemli örnekleri, umut
tacirliğine dönüşen fahiş rakamlı sertifika programlarıdır. Yine üniversitelere
kaynak yaratmak adına tezsiz yüksek lisans gibi bölümlerin sayıları gittikçe
artmaktadır.
Değerli
milletvekilleri, AK PARTİ iktidarının yükseköğretime yönelik en kapsamlı
müdahalesi ise 15 Temmuz darbesi sonrası gerçekleştirilmiştir. OHAL altında,
Yükseköğretim Kurulu Başkanlığı 1.577 fakülte dekanının yani tüm dekanların
istifasını istemiştir. Böyle bir düzende üniversitelerin özerk, bağımsız ve
demokratik olması mümkün müdür? Böyle bir düzende bilimsel eğitimden bahsetmek
sizce mümkün müdür? Darbe girişiminin hemen ardından 4.225 akademisyen hızla
görevinden uzaklaştırıldı, bu insanların pasaportlarına el konuldu, hatta
siyasal iktidarın elinin uzandığı her alanda bu insanların çalışması engellendi
ve engellenmeye devam ediyor. 15 vakıf üniversitesi kapatıldı. Bu kurumlarda
çalışan 6 bin kişi bir gecede işsiz bırakıldı. Tüm bu insanların ekmeğiyle oynayan,
onları fişleyen, isim isim muhalif akademisyenleri belirleyen rektörler
akademik yıl açılışı için cüppelerini ayaklar altına alarak maalesef saraya
koşmuşlardır. Yine, bu süreçte disiplin soruşturmalarındaki süreler kaldırıldı,
görevden uzaklaştırma uygulamasındaki üç aylık süre sınırı da kaldırıldı.
Rektörlük seçimleri kaldırılarak rektörlerin doğrudan Cumhurbaşkanı tarafından
atanması sağlandı. 683 sayılı Kanun Hükmünde Kararname’yle hakkında terör
örgütü irtibatı olduğu iddiasıyla adli soruşturma ya da kovuşturma yürütülen
doçent adaylarının doçentlik başvurusu da yargı süresince durduruldu. Ve son
olarak da yardımcı doçentliğin kaldırılması ve doçentliğin önemini azaltan
yasal düzenleme maalesef Meclis gündemine taşındı ve onu tartışıyoruz. OHAL döneminde
yükseköğretime yönelik tüm bu müdahaleler üniversitelerin içini boşaltmış ve
akademi üretemez hâle gelmiştir. Bu müdahaleler sonucu üniversiteler bilim,
sanat ve felsefe alanlarında özgürleştirebilmek değil aksine siyasal iktidara
itaat eden, sermaye çevrelerinin ihtiyaçlarına uygun hareket etmeyi görev
edinen, hakkaniyet ve liyakat ilkesini…
(Mikrofon
otomatik cihaz tarafından kapatıldı)
MÜSLÜM
DOĞAN (Devamla) - …ortadan kaldırarak statüler dağıtan ve haksız
zenginleşmelere kapı aralayan bir kurum hâline dönüştürülmüştür.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyoruz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler.. 17’nci kabul
edilmiştir.
SERKAN
TOPAL (Hatay) – Sayın Başkan…
BAŞKAN
– Sayın Topal, buyurun, 60’a göre size bir dakika süre veriyorum.
V.- AÇIKLAMALAR (Devam)
35.- Hatay Milletvekili Serkan Topal’ın,
Adıyaman Üniversitesi Rektörünün skandal açıklamaları nedeniyle savcıları
göreve davet ettiğine ilişkin açıklaması
SERKAN
TOPAL (Hatay) – Teşekkür ederim Sayın Başkanım.
Az
önce de Adıyaman Üniversitesindeki skandal mülakatla ilgili konuşmuştum. Yine,
Adıyaman Üniversitesi Rektörünün skandal bir açıklaması vardı: “Kadınla
tokalaşmak ateş tutmaktan daha korkunç.” Ben buradan şunu söylüyorum: Sayın
Rektör, aslında kadınlarımızın sizin gibi çağ dışı bir insanla tokalaşması
korkunç. Siz burada bilime ihanet ediyorsunuz, insanlığa ihanet ediyorsunuz. Buradan
cumhuriyetin yürekli savcılarını göreve davet ediyorum. Sayın iktidarı da
burada yine göreve davet ediyorum. Kendisini de istifaya davet ediyorum.
Teşekkür
ediyorum, saygılarımı sunuyorum. (CHP sıralarından alkışlar) 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519) (Devam)
BAŞKAN – 18’inci madde üzerinde bir adet önerge vardır,
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 519 sıra sayılı Kanun Teklifi’nin 18’inci maddesinde yer alan "en çok
üç yıl” ibaresinin "en çok beş yıl” şeklinde değiştirilmesini arz ve
teklif ederiz.
 Filiz
Kerestecioğlu Demir  İbrahim Ayhan  Sibel Yiğitalp
 İstanbul Şanlıurfa
 Diyarbakır
 Dirayet
Dilan Taşdemir  Mehmet Emin Adıyaman  Nihat Akdoğan
 Ağrı
 Iğdır Hakkâri
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım.
BAŞKAN
– Hükûmet?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) -. Katılmıyoruz Sayın
Başkan.
BAŞKAN
– Önerge üzerinde söz isteyen Ağrı Milletvekili Dirayet Dilan Taşdemir.
Buyurun.
(HDP sıralarından alkışlar) 
DİRAYET
DİLAN TAŞDEMİR (Ağrı) – Sayın Başkan, değerli milletvekilleri; Genel Kurulu saygıyla
selamlıyorum.
Türkiye'de
son dönemlerde bir söylem pazarı kuruldu, Hükûmet tarafından tezgâha her gün
yerlilik ve millîlik söylemi seriliyor. Yerli ve millî olduğunu söylenen
Hükûmet iç siyaset malzemelerini bile aslında dışarıdan temin ediyor.
Biz
bu ülkede yerlilik ve millîlik söyleminin hayırlı bir şey için söylendiğini hiç
duymadık, tanıklık etmedik. Öyle ki, bu söylemin artık bir savaş ve sömürü
alanına da dönüştüğünü ifade etmek isterim. Ne zaman savaşa insan kaynağı
gerekse Hükûmet yerli ve millîliği hatırlatıyor.
Bu
ülkede yerli ve millî bir şey varsa o da istismar, yolsuzluk ve sömürüdür.
Bizim parti binalarımız durmaksızın saldırıya uğrarken, Hükûmet bir gün çıkıp
da "Yerlilik bu değildir.” demedi. Başbakanın oğlunun gemiciklerinde
Hollanda bayrakları sallanırken yerlilik ve millîlik söylemi kimsenin aklına
gelmedi. Hükûmet için yolsuzluk ve kâr enternasyonel, Türkiye halklarına sömürü
ve ölüm yerli ve millî, öyle mi?
Başkanlarınızın,
başbakanlarınızın, onların çocuklarının paracıklarını topladığı Avrupa
bankaları ne kadar yerli ve millî, bir kez daha buradan sormak istiyoruz. 
2018
bütçe gerekçesinde yer alan tabloya göre 2012'de 3 milyar 21 milyon dolarlık
özelleştirme yapılırken, 2013'te tam 12 milyar 486 milyon dolarlık özelleştirme
yapılmış. Özelleştirme birden 4 katına çıkmış. Savaşa, yıkıma kaynak için
halkın mülkünün neredeyse tamamı satılmış. AKP'nin ne kadar yerli ve millî olduğunu
görmek isteyen lütfen 2013 yılını aklında tutsun. 
Bilgi
edinme başvurumuza gelen yanıta göre, Kamu İhale Kanunu 2003 yılından bu yana
tam 18 kez değiştirilmiş. Soruyoruz: Kim için? Ne için? Sadece 2017 yılında
kamudan davet usulü 3 milyarlık ihale alan Mehmet Cengiz için mi, kendini
Meclisin önünde yakan işçi için mi?
Asgari
ücrete yapılan zamla bile, bir asgari ücretlinin enflasyon karşısında aylık 500
TL kaybı var. Emekçiler sırf emekçi olduğu için sömürülüyor, millî millî
sömürülüyor hem de AKP iktidarı tarafından. 
Geçenlerde
Çalışma Bakanı, altını çiziyorum Çalışma Bakanı vatandaşlara şöyle sesleniyordu:
“Afrin’de kendi silahlarımız olmasaydı başarı elde etmemiz mümkün değildi.
Kamuda çalışma gibi hedef belirlemiş genç kardeşlerimize de buradan
sesleniyorum: Herkes kamuda çalışmak istiyor olabilir, bizim çok daha fazla
yerli ve millî üretim alanlarımızı, özellikle savunma sanayimizi artırmamız
lazım.” Türkiye’de en az 6,5 milyon insan işsiz ama Çalışma Bakanı savaş
malzemesi üretecek işçi bulmakla meşgul.
Bakın,
çok değerli iktisatçılarımızdan Özcan Kadıoğlu Türkiye’deki servet bölüşümüne
ilişkin önemli bir tablo hazırladı. Tabloya göre, ülke nüfusunun yüzde 10’unun
serveti, toplam ülke servetinin yüzde 77’sini oluşturuyor. 2014 yılı
rakamlarına göre servet bölüşümündeki en çok bozulma, sırasıyla, Rusya, Türkiye
ve Hong Kong’da gerçekleşmiş.
Türkiye'de
hâlâ bir servet bölüşümü verisi yok. TÜİK'in yayınladığı millî gelir serileri
de güvenilir değil. TÜİK, yatırım ve yurt içi tasarruf oranlarını da kabaca
10’ar puan yukarı çekti. Türkiye'de neden servet eşitsizliğinin verisi yok?
Gelir eşitsizliği verileri neden güvenilir değil? Veriler ortaya çıksın da
Türkiye, AKP'nin yerli ve millî söyleminin ardındaki gizli tabloyu da görsün.
İstanbul
İşçi Sağlığı ve İş Güvenliği Meclisi raporuna göre, en az 2.016 insan hayatını
kazanırken can verdi, en az 12 bin kişi de meslek hastalıklarından hayatını
kaybetti. Son sekiz yıl içinde 1.900'den fazla kadın katledildi. Sadece
ablukalarda 1.689 sivil yaşamını yitirdi. Toplamda pisi pisine ölen tam 17.065
insandan bahsediyoruz. Hükûmetin yerlilik ve millîlik söylemiyle hesap vermekten
kaçtığı, sorumlu olduğu; yerli ve millî olmadığı için değil, kadın, Kürt,
emekçi olduğu için ölen tam 17.065 insan. Biz “yerlilik ve millîlik” dediğiniz
her an, önce bu 17.065 insanın ölümünü hatırlayacağız.
Başbakan
Yıldırım geçenlerde Türkiye'nin Avrupa güvenliğine sağladığı katkıyı ifade
ederken “Türkiye AB’nin güvenliğini sağlıyor. Nasıl mı sağlıyor? Bakın, iki yıl
önce bölgeden Avrupa’ya günlük ortalama 2.500 mülteci geçişi varken bugün sayı
70’in altına inmiştir. Bu ne demektir? Biz, mültecileri o bölgede tutuyoruz,
onların arasına karışan teröristlerin de bu bölgeye gelip buradaki toplumsal
huzuru bozmasının önüne geçiyoruz demektir.” dedi.
“Bu
ne demektir?” sorusunu biz yeniden soralım. Yani Sayın Yıldırım diyor ki:
Avrupa’nın güvenliği için IŞİD’lileri biz Türkiye'de tutuyoruz!
(Mikrofon
otomatik cihaz tarafından kapatıldı) 
BAŞKAN
– Bitirin lütfen.
DİRAYET
DİLAN TAŞDEMİR (Devamla) – Burada düğünde bomba patlatıyorlar, Ankara’da,
Suruç’ta insanları katlediyorlar ama biz bunlara Avrupa’ya olan yerli ve millî
sevgimiz gereği katlanıyoruz!
Artık,
ölüm insanların boynunda nabız gibi atıyor. “Yerlilik ve millîlik” söylemiyle
üzeri örtülen gerçekler Türkiye halklarına hiç hak etmediği bir tarihi
yaşatıyor.
Hepinizi
tekrar saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
18’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
19’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Böylece,
birinci bölümde yer alan maddelerin oylamaları tamamlanmıştır.
Birleşime
on dakika ara veriyorum. 
Kapanma Saati: 19.04
ÜÇÜNCÜ OTURUM
Açılma Saati: 19.23
BAŞKAN: Başkan Vekili Ahmet AYDIN
KÂTİP
ÜYELER: Barış KARADENİZ (Sinop), İshak GAZEL (Kütahya)
-----0-----
BAŞKAN
– Türkiye Büyük Millet Meclisinin 63’üncü Birleşiminin Üçüncü Oturumunu
açıyorum. 
519
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
ikinci bölümün görüşmelerine başlıyoruz.
İkinci
bölüm 31’inci maddeye bağlı ek madde 22 ve ek madde 23 dâhil olmak üzere 20 ila
36’ncı maddeleri kapsamaktadır. 
İkinci
bölüm üzerinde söz isteyen, gruplar adına ilk söz Milliyetçi Hareket Partisi
Grubu adına Adana Milletvekili Mevlüt Karakaya’ya aittir.
Sayın
Karakaya, buyurun. (MHP sıralarından alkışlar)
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi’nin ikinci bölümü üzerine Milliyetçi Hareket Partisi Grubu adına söz
almış bulunuyorum. Yüce heyetinizi saygıyla selamlıyorum.
Değerli
milletvekilleri, aslında bugün burada yaptığımız bu çalışma bir standart
oluşturma nitelikli çalışmadır. Bu da kalite ve denetim için temel şarttır.
Kalite, hepinizin de bildiği gibi, durağan, statik bir durum değil, dinamik bir
olgudur. Bu da sürekli iyileştirmeyi gerektirir. Sürekli iyileştirme yani
sürekli iyiyi arama ve bunu kalıcı bir hedef hâline getirme çabası bize hep bir
Japon felsefesi olan Kaizen öğretisinden aktarıldı, sloganı da “En iyi, iyinin
düşmanı.”
Hayatın
ve bilimin her alanında bu öğreti çalışıldı, bunun üzerinde teoriler
geliştirildi. Bugün, Google Akademik’ten “Kaizen” diye bir tarama yaptığınızda
birçok disiplinde, birçok alanda yüzlerce makaleyle karşılaşırsınız. Ben de bu
konuda “Kaizen Maliyetleme” diye bir çalışma yaptım. 
Afrin
Harekâtı için yolda olan bir kahramanımızın sorulan soruya yolculuğun
Kızılelma’ya olduğunu söylemesi birçoğunu rahatsız etti. En acı tarafı da Türk
toplumunun önemli bir kısmının “Kızılelma” kavramı ve onun felsefi
yaklaşımından bihaber olmasıydı. Kızılelma, Türk mitolojisinde, yaklaştıkça
daha iyi ve daha güzele doğru uzaklaşan, uzaklaştığı oranda cazibesi artan
ülküler ve düşleri simgeleyen bir öğretidir. Zamanın ve mekânın ötesinde iyiyi
ve güzeli hedefleyen, hedefi de sonsuz kılan felsefi bir yaklaşımdır. Güncel
olması bakımından, konuya da uygun düşmesi nedeniyle bir örnek vermek istedim. 
Evet,
üniversite demek evrensel değerleri esas alan organizasyonel yapılar demektir.
Buna bir itirazımız yok, olamaz da. Bizim itirazımız, Türk milletinin özüne ait
evrensel nitelikli değerleri değer olarak dahi görmeyen anlayışadır. Bizim
itirazımız, yabancılaşmayı evrenselleşme olarak dayatan çarpık eğitim
anlayışınadır. Bizim itirazımız, kendi değerlerini evrensel düzeye taşıma
idrakini veremeyen akademik düzenedir. Bizim itirazımız, Kaizen felsefesine
göre olunca nitelikli, Kızılelma felsefesine göre olunca sıradanlık
anlayışınadır, yabancılaşmış yapıyadır. 
Bir
örnek daha: Ahilik, 13’üncü yüzyılda Ahi Evran tarafından kurulmuştur. Temeli,
bilim, ahlak ve çalışma olan bir örgüt felsefesidir. Biz, yıllarca birçok
disipline uygulanmış bu Ahilik felsefesinin esaslarını bize ait olduğunu dahi
bilmeden Batılı akademisyenlerin makalelerinden çeviri yaparak bilimsel eserler
ürettik. Demem o ki Türk “academia”sının öncelikle kendi değerleriyle barışık
hâle gelmesi, evrensel değerlerden istifade edip kendi değerleriyle de evrensel
değerlere katkı sunma şuuruna ulaşmasıdır. 
Değerli
milletvekilleri, üzerinde konuştuğumuz teklifin ikinci bölümündeki maddelere
baktığımızda, bunların aşağı yukarı tamamına yakınının birinci bölümdeki
düzenlemelerle ilgili uyum düzenlemeleri olduğunu görüyoruz.
Değerlendirmelerimi, müsaade ederseniz, birinci bölümde yapılan düzenlemeler
üzerinde yapmak istiyorum. 
Bu
düzenlemede yani teklifte esas olan düzenlemeleri 6 başlıkta ifade edebiliriz
ki bunun birincisi, yardımcı doçentlikle alakalı; ikincisi, doçentlik unvanının
verilmesi ve doçentlerin üniversite kadrosuna atanmasıyla alakalı; üçüncü
başlık da Üniversitelerarası Kurulun yönetim yapısına ilişkin düzenlemeyi; yine
dördüncü olarak, doktora araştırma görevlilerinin ders verebilmesine ilişkin
düzenlemeyi; beşinci olarak, uzman, çevirici, eğitim ve öğretim planlamacısı
kadrolarında görev yapanlara öğretim görevlisi kadrosunun verilmesi; bir de
tezsiz yüksek lisans ücretlerini belirleme yetkisinin üniversitelere verilmesiyle
alakalı. 
Yardımcı
doçentlikle ilgili düzenlemenin özünde, yardımcı doçentlik unvan ve kadrosunun
adının doktor öğretim üyesi olarak değiştirildiğini görüyoruz. Genellikle
burada yardımcı doçentliğin kaldırılması olarak ifade edildi. Yardımcı doçentlik
kaldırılmıyor, sadece bir kadro ve unvan ismi değişikliği söz konusu. Yine,
yardımcı doçentlerin atamaları üç yıl için yapılırken bu düzenlemeyle bu süre
dört yıla çıkarılmış oluyor. Değerli milletvekilleri, yani yardımcı doçentlik
işlevsel olarak yine burada devam edecek. Gerekçe olarak kavram üzerinde
duruldu, aslında otuz yedi yıldır kullanılan bir kavramdı yani ismin değişmiş
olması sınıflandırmada daha uygun oldu mu, olmadı mı, bunun da üzerinde çok
fazla durmak istemiyorum. 
Doçentlikle
ilgili düzenlemeye baktığımızda, unvanın verilmesiyle ilgili mülakat veya sözlü
sınav kaldırılıyor, kadroya atamada üniversitelere ek şart koyma imkânı
veriliyor. Yalnız, bunların içerisinde üniversiteler dilediklerinde, istemeleri
hâlinde, onay görmesi hâlinde bir mülakatın yapılabileceği söyleniyor yani
unvan verilirken sözlü sınavı, mülakatı kaldırıyoruz ancak kadroya atanırken
üniversitelerin böyle bir şart getirmesine de imkân sağlamış oluyoruz. Esasen,
akademik yaşamın aslında iki önemli sınavı var; biri doktora yeterliktir,
diğeri de doçentlik unvanında yapılan sözlü sınavdır. Bunun kaldırılması
konusunda tabii bir düzenleme yapıldı. Bizim buradaki endişemiz, özellikle
kadro aşamasında yapılacak sözlü sınavla ilgili bazı endişelerimiz olabilir,
bunun uygulamaya yansıması farklı olabilir. Dolayısıyla, buradan hem
Yükseköğretim Kurulundan hem de Üniversitelerarası Kuruldan talebimiz,
uygulamayı daha yakından takip edip ortaya çıkacak birtakım aksaklıkların
giderilmesi konusunda gerekli tedbirlerin alınması yönünde. 
Üniversitelerarası
Kurulun Yönetim Kuruluna kavuşturulması konusunu dün 3’üncü maddede ben detaylı
bir şekilde anlatmaya çalıştım. 
Araştırma
görevlilerinin ders vermesi hususu bazı yerlerde, özellikle de taşrada gerekli
olabilir ancak biz yine Milliyetçi Hareket Partisi olarak doktor araştırma
görevlileriyle ilgili aslolan, bunların ders verebilmeleri imkânına
kavuşturulması değil, bunların yardımcı doçentlik veya yeni düzenlemeyle doktor
öğretim üyeliği kadrolarına kavuşturulabilmesidir. 
Konunun
özü şu değerli milletvekilleri: Bugün üniversitelerimizdeki akademik personelin
acilen çözüme kavuşturulmasını istediği iki temel husus var, bunlardan
birincisi kadro sorunudur. Bugün doktorasını bitirmiş ancak yardımcı doçent
kadrosu ilan edilmediğinden dolayı atanamayan, doçentlik unvanını almış veya
profesörlükte bekleme süresini tamamlayıp gerekli şartları yerine getirmiş ama
kadro ilanı yapılamadığından dolayı kadrolara atanamayan çok sayıda öğretim
elemanı bulunmakta. Hatta şöyle söyleyeyim, araştırma görevlisi kadrosundayken
doçentlik unvanını alıp hâlâ doçentlik kadrosuna atanamayan öğretim elemanları,
araştırma görevlileri ve okutmanlar bulunmakta. Dolayısıyla ikinci önemli husus
da üniversite personelinin maaş ve diğer özlük haklarına ilişkin sorunlardır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen bir dakikada. 
MEVLÜT
KARAKAYA (Devamla) – Teşekkür ediyorum. 
Kariyer
meslekleri içerisinde en düşük maaş alan kesim üniversite akademik
personelidir. Çoğunun, özellikle de sosyal bilimler alanındaki öğretim
elemanlarının geçim sıkıntısı çektiklerini biliyoruz. Bunların maaşlarında ve
diğer özlük haklarında iyileştirici bir düzenlemeye gidilmesini, yine özlük
haklar açısından İstanbul Milletvekilimiz Profesör Doktor Edip Semih Yalçın’ın
Millî Eğitim Bakanımız İsmet Yılmaz’a yazılı soru önergesi biçiminde sunduğu
şekliyle, yükseköğretim personeline her ay ödenen yükseköğretim tazminatının
emekliliklerine de yansıtılması yönünde bir düzenleme yapılmasını da Milliyetçi
Hareket Partisi olarak talep ediyoruz.
Saygılarımı
sunuyorum. (MHP sıralarından alkışlar) 
BAŞKAN
– Teşekkür ediyorum.
Gruplar
adına ikinci söz, Halkların Demokratik Partisi Grubu adına Iğdır Milletvekili
Mehmet Emin Adıyaman’a aittir. 
Buyurun
Sayın Adıyaman. (HDP sıralarından alkışlar) 
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum. 
Ben
de bu bölüm üzerine Halkların Demokratik Partisi adına söz almış bulunuyorum.
Afrin’e ilişkin, kamuoyunun da bilgilenmesi açısından güncel olan bu konu
üzerine konuşmuş olacağım. 
Değerli
milletvekilleri, biliyorsunuz, 2011 yılında Suriye’de iç savaş başladı.
Suriye’de o günden bu yana yedi yıl süren kanlı, acımasız bir savaş var. Tabii,
temel olarak Suriye’de birçok grup ortaya çıktı, kimi Selefi gruplar, kimi
Türkiye ve Amerika’nın o dönemde birlikte eğit donat programı çerçevesinde
eğitip donatıp Suriye’ye gönderdiği ÖSO grupları vardı. Bu ÖSO grupları
gittikleri gibi El Nusra, IŞİD gibi çetelere katıldılar ve sonuçta ÖSO’ya
ilişkin programı Amerika Birleşik Devletleri iptal etti ve çekildi. 
Tabii,
bu süreç içerisinde birçok gelişme oldu. Bir taraftan yetmiş yıllık Baas
rejiminin bağnaz, faşizan, dikta yönetimi altında inim inim inleyen Suriye
halkları, diğer taraftan buna muhalif olarak ortaya çıkan ama tamamen Selefi,
ırkçı, barbar, vahşi örgütler ortaya çıkıverdi. Şimdi, tam da bu süreçte kuzey
Suriye’de, Rojava’da var olan Kürtler kendilerini korumak adına gerek
Şengal’deki gelişmeler gerekse Kobani’de hatta daha öncesinde Serekani’de
yapılan bu çete saldırılarına karşı örgütlendiler, kendilerini korumak adına
bir araya geldiler. O coğrafyada yaşayan Çerkez, Türkmen, Keldani, Süryani ve
Arap halklarıyla birlikte ortak bir örgütlenmeye gittiler ve üçüncü bir yol
izlediler “Ne rejim ne de bu çeteci muhalif grup” dediler ve her iki kesime
karşı da kendi bölgelerini korumaya çalıştılar. Özellikle bu süreç içerisinde
en önemli yerlerden biri de belki Afrin’di. Neden Afrin’di? Çünkü bütün
Suriye’de kan gövdeyi götürürken Afrin bir barış adası olarak yedi yıllık bu iç
savaş boyunca kendisini bu savaşın dışında tuttu, tutmayı başardı; 400 bine
yakın yerleşik nüfusunun yanında yaklaşık 400 bin civarında da mülteciye yani
İdlib, Halep, Hama, Humus gibi gerek rejimden gerekse çetelerden kaçan iç
mültecilere de barınak hâline geldi. O günden bugüne kadar da Afrin’den
Türkiye’ye bir kaya parçası, bir taş bile atılmış değil. 
Peki,
ne oldu da bugün gerek Afrin’de Kürt çocukları gerekse Türkiye’de askere
alınmış Kürt, Türk, Arap, Laz yani Türkiye’deki tüm yoksul halk çocukları neden
ölüyor? Aslında, bunu ortaya koymak lazım. Siyasal iktidar, hem basın üzerinden
hem medya üzerinden hem yaptığı açıklamalarla öyle bir hava yaratmış ki şu anda
Türkiye’de, Türkiye, 1921’lerdeki gibi bir kurtuluş savaşı veriyor, bir
seferberlik ilanı ve ülkemiz savaşta ve Türk’ün Türk’ten başka hiçbir dostu
yok, herkes düşman. Oysa, bu gerçek değil; bu, yalan üzerinden inşa edilen bir
savaş konsepti, bugün, tamamen AKP’nin kendi iktidarını devam ettirmesinin bir
aracı olarak kullanılıyor. Türk’ün Türk kadar dostu var. Tarih boyunca Türk’ün
Türk kadar dostu Kürtlerdir. Türkiye Kürtleri de Türk’ün dostudur -Kurtuluş
Savaşı’nda bunu ispatladı- Irak Kürtleri de Türk’ün dostudur, bugün Suriye’de
savaş ilan edilen Afrin Kürtleri de Türklerin dostudur; 1071’de dostuydu,
1514’te dostuydu, Kurtuluş Savaşı’nda dostuydu, bugün de dostudur. Ama siyasal
iktidar kendi tekçi, Selefi ve şovenist ideolojisini Türkiye’deki tüm halka mal
etmek anlamında -âdeta beka sorunu, bir Kurtuluş Savaşı sorunu gibi sorunu-
kamuoyuna lanse ediyor. Bütün herkes siyasal iktidarı kandırdı, bunu defalarca
itiraf ettiler ama bir gerçek var ki bu siyasal iktidar da her seferinde
Türkiye'deki 80 milyonu kandırmaya çalışıyor, belli ölçülerde kandırıyor
maalesef.
Şimdi,
değerli arkadaşlar, Afrin’de ve diğer Rojava bölgelerinde Kürtler iktidarda
değil, onlar kendi meclislerini kurmuş, bu meclisin… Örneğin Cezire
bölgesindeki meclisin yüzde 45’i Araplardan oluşuyor, yüzde 15’i Türkmen,
Keldanilerden oluşuyor, yüzde 50 civarında Kürtlerden oluşuyor. Kobani-Cezire
kantonunun eş başkanı Arap. İcra makamları hep Arap. Kasım ayında yerel
seçimlerini yaptılar, demokratik bir seçim yaptılar. Ama nedir? En başta
gerçeği itiraf ettiler: “Bir Kürt koridoru oluşturmak istemiyoruz.” Bu,
kamuoyunda tepki oluşturunca terör koridoru oluverdi.
Şimdi,
değerli arkadaşlar, bu savaş ne Kürt’e ne Türk’e bir kazanç getirmiyor. Belki
toplumun büyük çoğunluğu sessizdir, belki sesini çıkarmıyor ama samimiyetle
söylüyorum: Bu politika, bu, az önce ifade ettiğim Türk’ün dostu olan Kürt’ü
düşman gören bu siyasal iktidar, tarihsel Kürt ve Türk birlikteliğinin arasına,
o duyguya bir hançer sokuyor. Toplumun -olağanüstü hâl, kanun hükmünde
kararnameler- yaratılan bu atmosfer içinde susturulması gerçekleri sizin
görmenize engel olmamalı. Toplumda müthiş bir kopuş yaşanıyor, duygu kırılması
yaşanıyor. 
“Afrin’i
koruyacağım.” Kardeşim, Afrin’i kimden koruyorsun? 400 bin Kürt yaşıyor; babayı
oğuldan mı koruyorsun, anneyi kızından mı koruyorsun, kimi kimden koruyorsun?
Afganistan’dan, Pakistan’dan, Hindistan’dan, Cezayir’den, Tunus’tan devşirilmiş
paramiliter ÖSO güçleri Afrin’in nereden sahibi oluyor? “Afrin’in sahiplerini
yerleştireceğiz.” Bunu itiraf edin: Kürtleri boşaltacağız Afrin’den, demografik
yapıyı değiştireceğiz. Niye değiştiriyorsunuz? Çünkü defalarca bu iktidar
itiraf etti: “Dünyanın neresinde olursa olsun bir Kürt oluşumu bizim için beka
sorunudur.” 
Siz,
Pers İmparatorluğu’nu güya rakip görüyorsunuz, tarihsel mücadele verdiğinizi
söylüyorsunuz ey siyasal iktidar. Irak Kürdistan Bölgesel Yönetimi bir
referanduma gitti, Kerkük’ü teslim ettiniz Perslere, Hanekin’i Perslere teslim
ettiniz, Telafer’i teslim ettiniz, Tuzhurmatu’yu teslim ettiniz. Şimdi Haşdi
Şabi çeteleri hem Sünni Kürtleri katlediyor, şehirlerden kovuyor hem Sünni
Arapları kovuyor. Peki, sesiniz çıkıyor mu, gık çıkıyor mu? Hani Türkmenler
katlediliyordu daha düne kadar, mesele Kürtler olunca Türkmenler
katlediliyordu; şimdi, Kürtler yok, Kerkük’te, Hanekin’de, Tuzhurmatu’da,
Telafer’de Haşdi Şabi var ve boşaltıyor; Sünni Türkmenlerin tümü Kürdistan
Bölgesel Yönetimi’ne kaçıyor, şehirler boşaltıldı. “Petrollere aman Kürtler
sahip olmasın.” E, iyi, olmasın; kim sahip şimdi? Şimdi Persler sahip. Pers
İmparatorluğu’nu şimdi getiriyorsunuz Afrin’e sokuyorsunuz, getiriyorsunuz
İdlib’e sokuyorsunuz. Siz bu yanlış politikalarınızla bir yere varamazsınız.
Siz bu yanlış politikalarla çevrenizdeki doğal olan Kürt coğrafyasını ya da
hinterlandını, ittifak yapmak yerine, tarihsel dayanışma, konuşma, sorunları
çözme yerine işte, ABD emperyalizmine, rejime, İran Pers İmparatorluğu’nun
kucağına atıyorsunuz ve bunun farkında değilsiniz ya da bilerek yapıyorsunuz ya
da Kürt düşmanlığı sizin açınızdan Amerika’dan daha tehlikeli, Şia
imparatorluğundan daha tehlikeli ya da ne bileyim, rejimden daha tehlikeli
görünüyor. 
Değerli
milletvekilleri, bu, çözüm değil; bu, olsa olsa, az önce de ifade ettiğim gibi
tarihsel kopuşu getirir. Bu Parlamentonun görevi bunu görmektir. Yoksa, medya
üzerinden işte, iktidarı devam ettirmek adına, Rus İmparatorluğu’nun
ihtiyaçları doğrultusunda ya da onların Türkiye’yi kullanma adına, Türkiye’yi
NATO’dan koparma adına birtakım tavizlere kanıp kendi ülkemizi, kendi
coğrafyamızı… Orta Doğu’nun bataklığına girmenin, yeni düşmanlıklar yaratmanın
bu ülkeye, Türkiye halklarına zarardan başka, savaştan başka, acıdan başka
getireceği bir şey yok. Defalardır bu kürsüden ifade ediyoruz, anlatmaya
çalışıyoruz ama algılar öyle bir oluşmuş ki bizim her konuşmamız, her anlatımımız
aykırı, her ifade ettiğimiz şey yanlış; tek doğru var, o da AKP’nin tekçi… 
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Tamamlayayım Sayın Başkanım. 
BAŞKAN
– Tamamlayın, buyurun. 
MEHMET
EMİN ADIYAMAN (Devamla) – Teşekkür ediyorum. 
Şartlandıkları
tek bir şey var: “Biz biliyoruz, doğrusu bizimdir.” Bakın, Rusya Dışişleri
Bakanlığının 2 yetkilisi geçen gün açıkça ifade ettiler, ne dediler: “Tayyip
Erdoğan’ın iktidarda kalmak gibi bir derdi var ve bu nedenle bize ihtiyacı var.
Bizim de Türkiye’yi Batı’dan koparmak, Türkiye’yi yanımıza çekmek gibi bir
derdimiz var. Bu nedenle biz Tayyip Erdoğan’ı korumaya devam edeceğiz.”
Rusya’nın tek mantığı bu, tek mantalitesi bu. Batı’yla olan elli yıllık, yetmiş
yıllık ittifakı, dostluğu bozup “Kullanabildiğim ölçüde Türkiye’yi kullanayım,
Türkiye üzerinden mümkün mertebe yerleşmeye çalışayım.” Gerisinde Türkler ile
Kürtler düşman olmuş, Amerika ile Türkiye'nin ilişkileri dağılmış, İran gelip
bütün Irak’ı ele geçirmiş, ta Afrin’e kadar Persler bir egemenlik inşa etmiş,
Rusya’nın çok da umrunda değil diyorum, hepinizi saygıyla selamlıyorum. (HDP
sıralarından alkışlar) 
BAŞKAN
– Teşekkür ediyorum. 
Sayın
Turan, sisteme girmişsiniz, 60’a göre söz veriyorum. 
Buyurun.

V.- AÇIKLAMALAR (Devam)
36.- Çanakkale Milletvekili Bülent
Turan’ın, Iğdır Milletvekili Mehmet Emin Adıyaman’ın 519 sıra sayılı Kanun
Teklifi’nin ikinci bölümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
BÜLENT
TURAN (Çanakkale) – Sayın Başkan, izin verirseniz, az önceki konuşmacının
ısrarla “Afrin Operasyonu, AK PARTİ’nin iktidarını sürdürme aracı oldu.”
demesini reddettiğimizi söylemek istiyorum. “Terör örgütünün karşısında diz
çök.” demenin başka bir karşılığı bu ifade. Bunu doğru bulmuyoruz. Afrin
Operasyonu, bizim sınır güvenliğimiz için, ülkenin millî birliği için, hep
beraber, 80 milyonun gururla adım attığı bir operasyon. Ben tüm dünyanın -dost
düşman- meselenin ne olduğunu anladığı bir zamanda bile hâlâ bu dili kullanmayı,
bu dille konuşmayı çok üzüntüyle karşıladığımı ifade etmek istiyorum. 
DİRAYET
DİLAN TAŞDEMİR (Ağrı) – Kimse bir şey anlamamış. 
BÜLENT
TURAN (Çanakkale) – Kendilerini bu konuda daha hassas olmaya, davranmaya ve
hassas bir dil kullanmaya davet ediyorum. 
DİRAYET
DİLAN TAŞDEMİR (Ağrı) – Hassasiyeti nedir?
BAŞKAN
– Teşekkür ediyorum. 
BÜLENT
TURAN (Çanakkale) – Mır mır mır… Bir şey söylemeyelim mi, cevap vermeyelim mi?
Hep fısıldıyor oradan, bir şeyler söylüyor. 
DİRAYET
DİLAN TAŞDEMİR (Ağrı) – Biz de sizden öğrendik, buraya çıkınca saldırıyorsunuz
ya.
MERAL
DANIŞ BEŞTAŞ (Adana) – “80 milyon” diyorsunuz da “80 milyon, eksi…” deyin bari.

FİLİZ
KERESTECİOĞLU DEMİR (İstanbul) – Sayın Başkan, ben de söz istiyorum.
BAŞKAN
– Siz de buyurun, 60’a göre.
37.- İstanbul Milletvekili Filiz
Kerestecioğlu Demir’in, Çanakkale Milletvekili Bülent Turan’ın yaptığı
açıklamasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Bizim görüşümüz, oradan buraya tek bir taşın
atılmadığı ve maalesef emperyalist politikaların batağında, aynı şekilde daha
önce nasıl Suriye’ye yönelinmişse bugün de burada, evet, ifade ettiğimiz gibi
iktidarı devam ettirmek, ötekileştirmek, biraz da insanlar arasında zaten fazla
olan mesafeleri daha da fazla büyütmek için bir araçtır savaş. Genelde bu,
birçok iktidar tarafından kullanılmıştır. 
Aslında,
ben sadece şunun için söz aldım: 80 milyon içerisinde bizler yokuz herhâlde. 80
milyon içerisinde herhâlde bugün o “barış” diyen ve sürekli gözaltına alınan,
tutuklanan insanlar yok ama bu insanlar da bizler de bu ülkede yaşıyoruz ve
karşılıklı olarak görüşlerimizi ifade etmek zorundayız. O yüzden, 80 milyon
gibi bir kapsayıcılığı biz iktidarda olsak asla kimse için kullanmayız çünkü o
zaman zaten Türkiye çok renksiz ve ifadesiz bir ülke olur, başka da bir şey
olmaz. 
Teşekkürler.

MEHMET
EMİN ADIYAMAN (Iğdır) – Sayın Başkan…
BAŞKAN
– Sayın Adıyaman…
MEHMET
EMİN ADIYAMAN (Iğdır) – Sayın Başkanım, temiz bir dil kullanmam konusunda sayın
grup başkan vekili uyardı. 60’a göre bir…
BAŞKAN
– O şekilde demedi, “Daha hassas olalım.”
Buyurun,
60’a göre size de bir dakika süreyle söz vereyim ama sataşma olmasın.
38.- Iğdır Milletvekili Mehmet Emin
Adıyaman’ın, Çanakkale Milletvekili Bülent Turan’ın yaptığı açıklamasındaki
bazı ifadelerine ilişkin açıklaması
MEHMET
EMİN ADIYAMAN (Iğdır) – Teşekkür ederim Sayın Başkan. 
Şimdi,
Sayın Başkan, biz milletvekiliyiz. Biz inandığımız düşüncelerimizi,
görüşlerimizi siyasal iktidarı en sert şekilde eleştirecek ölçüde o kürsüden
ifade etmek durumundayız. Biz, nasıl bir dil kullanacağımız ve bunun
hassasiyeti konusunda da kendi kontrolümüzü sağlayabilecek durumdayız;
birincisi bu.
İkinci
olarak şunu ifade etmek isterim: Bir kere, Afrin’e yönelik savaş hukuksuz bir
savaş, haksız bir savaş. Daha vahimi, bu savaş üzerinden cihat ilanları,
camilerde hutbelerin okutulması. Afrin’de 400-500 bin ya da mültecilerle
beraber 800 bini bulan insanlar Müslüman’dır. Müslüman değilmiş gibi… Kaldı ki
Müslüman olmasalar bile bu savaş haksız ama oradaki Kürtler Müslüman ve bu
siyasal iktidar camilerde cihat fetvaları okutuyor yani katliama fetva
çıkarıyor. Bu gerçekleri biz görüp ifade ettiğimizde temiz ya da hassas olmayan
dil anlamına mı geliyor? Biz sonuna kadar bu hakikatleri Türkiye kamuoyuna 80
milyonun gündeminde ifade edeceğiz.
Teşekkür
ederim. 
BAŞKAN
– Yani orada Kürtlere yönelik bir saldırı yok.
MEHMET
EMİN ADIYAMAN (Iğdır) – Biz gerçeği görüyoruz Sayın Başkan.
BAŞKAN
– Terör örgütüne yönelik bir mücadele var.
MEHMET
EMİN ADIYAMAN (Iğdır) – O bombalar nereye düşüyor, görüyoruz. Oradan atılan bir
şey değil yani. 
BAŞKAN
– Bakın, oradan sınırlarımıza 2007’nin başından beri 700’den fazla saldırı
olmuş, taciz ateşi olmuş, pek çok masum insanımızı kaybetmişiz.
DİRAYET
DİLAN TAŞDEMİR (Ağrı) – Araştıralım, nereden gelmiş o tacizler.
MEHMET
EMİN ADIYAMAN (Iğdır) – Sayın Başkan, o operasyonun başladığı güne kadar tek
bir taş atılmamış. 
BAŞKAN
– Şimdi, terör örgütüne karşı etkin bir mücadele veriliyor, bu mücadeleye
hepimizin destek olması lazım.
MEHMET
EMİN ADIYAMAN (Iğdır) – Orada terör örgütü yok, halk var. 
FİLİZ
KERESTECİOĞLU DEMİR (İstanbul) – Böyle bir usulümüz yok Sayın Başkan, sizin
bunu buradan böyle ifade etmeniz doğru değil. 
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun.
39.- Çanakkale Milletvekili Bülent
Turan’ın, İstanbul Milletvekili Filiz Kerestecioğlu Demir ile Iğdır
Milletvekili Mehmet Emin Adıyaman’ın yaptıkları açıklamalarındaki bazı
ifadelerine ilişkin açıklaması
BÜLENT
TURAN (Çanakkale) – Sayın Başkan, öncelikle şunu ifade edeyim: Konumuz YÖK’le
ilgili bir kanun teklifiydi, sadece tek gündemmiş gibi dön dolaş aynı konuyu
aynı partinin getirmesini bile çok sağlıklı bir yaklaşım olarak görmüyorum.
İkincisi:
Reyhanlı’ya, Hatay’a, Kilis’e atılan bu kadar bombaya, füzeye rağmen “Oraya bir
füze atılmadı.” demeyi şaşkınlıkla karşıladığımızı ifade etmek istiyorum. Eğer
böyle derseniz ben “Sizler bu ülkenin değil de başka bir ülkenin mi
muhalefetisiniz?” deme hakkını kendimde bulurum. 
Eğer
“80 milyonun içerisinde biz yokuz.” diyorsanız revize ediyorum, 80 milyon eksi
5 olarak düzeltiyorum. 
MERAL
DANIŞ BEŞTAŞ (Adana) – Biz, biz değiliz, biz halk adına buradayız. 
FİLİZ
KERESTECİOĞLU DEMİR (İstanbul) – Ne demek 80 milyon eksi 5? Bu ne demek?
BAŞKAN
– Şimdi, söz sırası…
FİLİZ
KERESTECİOĞLU DEMİR (İstanbul) – Söz sırası değil Sayın Başkan yani gerçekten
ciddi bir sataşma var. 
MEHMET
EMİN ADIYAMAN (Iğdır) – Sataşmadan söz istiyoruz. 
BAŞKAN
– Bir dakika… Ne dedi de sataştı ki ya?
MEHMET
EMİN ADIYAMAN (Iğdır) – “80 milyon eksi 5” dedi.
BAŞKAN
– Hayır, hayır, şu var: “‘80 milyon’ diyorsunuz ama biz sizin gibi
düşünmüyoruz.” deyince o da…
FİLİZ
KERESTECİOĞLU DEMİR (İstanbul) – Pardon… Siz niye açıklama yapma gereği
duyuyorsunuz?
BAŞKAN
– Siz bana sordunuz, ben onun için açıklama yapıyorum.
FİLİZ
KERESTECİOĞLU DEMİR (İstanbul) – Hayır, ben size sormuyorum, ben bir sataşma
olduğunu söylüyorum.
DİRAYET
DİLAN TAŞDEMİR (Ağrı) – Biz sataşmadan istiyoruz.
MEHMET
EMİN ADIYAMAN (Iğdır) – Biz sataşmadan söz istedik.
BAŞKAN
– Tamam, işte, ben “Niçin sataştı?” diyorum, siz “80 milyon hariç 5” deyince
ben de şunu diyorum: Siz az önce ifade ederken şunu söylediniz: “80 milyon
sizin gibi düşünmüyor, biz sizin gibi düşünmüyoruz, farklı düşünüyoruz.”
dediniz, Sayın Turan da ona istinaden bir açıklama yaptı, siz öyle dediniz, o
da böyle dedi.
FİLİZ
KERESTECİOĞLU DEMİR (İstanbul) – Hayır, onun dışında başka şeyler de söyledi.
BÜLENT
TURAN (Çanakkale) – Sayın Başkan, kürsüye bile çıkmadık. O kadar laf
söylemeyecek miyiz o ifadelere karşı?
DİRAYET
DİLAN TAŞDEMİR (Ağrı) – Toplumun yarısı sizin gibi düşünmüyor.
BAŞKAN
– Sayın milletvekilleri, lütfen, bakın… 
Sayın
Adıyaman size de söz verdim, Sayın Kerestecioğlu’na da verdim, bu işi
uzatmayalım.
MEHMET
EMİN ADIYAMAN (Iğdır) – Sayın Başkan “80 milyon eksi 5”te çok ciddi bir anlam
var ve bu, ciddi bir sataşmadır. Biz niyet okumak istemiyoruz ama ortada
tamamen hem bir hedef gösterme hem çok farklı anlamlara…
MAHMUT
ATİLLA KAYA (İzmir) – Ne alakası var ya!
BAŞKAN
– Sayın Adıyaman, ben de dinledim, siz de dinliyorsunuz. Aynen ifade şu, Sayın
Kerestecioğlu söyledi ki: “80 milyondan bahsediyorsunuz ama biz, sizin gibi
düşünmüyoruz, aynı şekilde düşünmüyoruz.” O yüzden Sayın Turan da söyledi:
“Madem siz aynı şekilde düşünmüyorsanız sizin haricinizde diğerleri de böyle
düşünüyor.” dedi. O anlamda yani burada…
MEHMET
EMİN ADIYAMAN (Iğdır) – Öyle demedi Sayın Başkan. Sonra, ayrıca 80 milyonun
onun gibi düşündüğünü nereden biliyor?
FİLİZ
KERESTECİOĞLU DEMİR (İstanbul) – 80 milyon eksi 5 nedir yani? Bir de bütün
memleketin böyle düşündüğünü nereden biliyor?
BAŞKAN
– O kendi kanaati, bu da sizin kanaatiniz, bunu kamuoyu takdir edecek.
FİLİZ
KERESTECİOĞLU DEMİR (İstanbul) – Ama bunun dışında da aynı şekilde… Ben
tutanakları isteyeceğim, başka sataşma sözleri de oldu.
BAŞKAN
– Teşekkür ediyoruz.
ERHAN
USTA (Samsun) – Sayın Başkan…
BAŞKAN
– Sayın Usta, siz…
ERHAN
USTA (Samsun) – 60’a göre…
BAŞKAN
– Buyurun, 60’a göre size de söz veriyorum.
40.- Samsun Milletvekili Erhan Usta’nın,
Afrin’deki mücadelenin dinler arası, kimlikler arası, etnisite temelli
olmadığına, terörle mücadele edildiğine ve bunu Türk-Kürt meselesi hâline
getirmenin bu ülkeye yapılacak en büyük kötülük olduğuna ilişkin açıklaması
ERHAN
USTA (Samsun) – Teşekkür ederim Sayın Başkan.
Afrin’de
bizim yaptığımız mücadele, dinler arası, kimlikler arası, etnisite temelli bir
mücadele değildir. Türkiye, Afrin’de terörle mücadele yapıyor. Bunu bir defa
görmemiz lazım, bu çok nettir. Yani Türkiye’de Türk’ü, Kürt’ü hepimiz kardeşiz
ve biz hep şunu söylüyoruz: Hepimiz Türk milletinin şerefli birer üyesiyiz
burada. Ha, teröre destek verenler, onlar ayrı; kendilerini terörist olarak
görenler ve bu ülkeyi bölmeye çalışanların pozisyonu elbette ayrı olacaktır. 
Suriye’den
3,5 milyon göçmen geldi Türkiye’ye ve kapılarımızı açtık, ekmeğimizi paylaşıyoruz.
Bunların hangisine biz Arap mı, Kürt mü, Türk mü diye baktık? Böyle bir şey
olabilir mi? Buradaki mücadeleyi, bu terörle yapılan mücadeleyi bir Türk-Kürt
meselesi hâline getirmek, bu ülkeye, bu coğrafyaya yapılacak en büyük
kötülüktür, ihanettir. Bir defa bunu çok net olarak koymak lazım.
MEHMET
EMİN ADIYAMAN (Iğdır) – Siyasal iktidar bunu yapıyor.
ERHAN
USTA (Samsun) - Ha “Oradan bize bir taş mı atıldı?” Oradan taş filan değil
-işte elimdeki rakamlar, belki daha yüksek- Kilis’e 60 tane, Hatay’a 33 defa
roket atılmış bu ülkeye. 
DİRAYET
DİLAN TAŞDEMİR (Ağrı) – Bir araştırılsın, nereden atılmış!
ERHAN
USTA (Samsun) - 7 tane ölü, 118 tane yaralı. Uykuda evlatlarımızı kaybediyoruz,
hiçbir şey yokmuş gibi… Oradan Türkiye’ye bir terör geliyor sürekli olarak,
Türkiye’nin millî bekasına yönelik bir saldırı var. Bunun karşısında yapılan
mücadeleyi Türk-Kürt meselesi hâline getirmek ihanetten başka bir şey değil.
Teşekkür
ederim.
DİRAYET
DİLAN TAŞDEMİR (Ağrı) – Üç sene önce gelmiyor muydu IŞİD oradayken, o zaman
niye saldırılmadı?
BÜLENT
TURAN (Çanakkale) – Sayın Başkan, gündeme geçelim artık.
BAŞKAN
– Buyurun.
41.- İstanbul Milletvekili Filiz
Kerestecioğlu Demir’in, ülke gerçekliğini farklı açılardan gördüklerine ilişkin
açıklaması
FİLİZ
KERESTECİOĞLU DEMİR (İstanbul) – Şimdi, gerçekten hani klişelerle konuşan
insanlar değiliz, ülke gerçekliğini farklı açılardan görüyoruz, o yüzden hani
bu ülkede herkesin çok kolay terörist, çok kolay hain ilan edildiğini de
biliyoruz. Bu dillerle konuşmadık, bundan sonrasında iktidar olsak da nereye
gelirsek gelelim -bunun sözünü ben partim adına verebilirim- kimseyle ilgili ne
terörist ne hain ne vatan haini gibi laflarla konuşmayacağız. Ama şunu da
hatırlatmak isterim: MİT Müsteşarı Hakan Fidan’ın sözleri de aynı zamanda ortadadır.
“Oradan bir füze atarız, savaşa gireriz.” sözleri gerçekten bilinen, herkes
tarafından da açıklanmış, ifade edilmiş sözlerdir. O yüzden, biz burada
defalarca araştırma komisyonları kurulmasını istedik ama bu Meclis, aynı
zamanda hiçbir şeyi araştırmayan ve gerçeğe ulaşmayan bir Meclis olarak da
maalesef tarihe geçecektir.
Teşekkürler.
BAŞKAN
– Evet, teşekkür ediyorum. 
Hem
bölgenin huzuru hem de Türkiye’nin selameti ve bekası için terörle mücadele
ediliyor, bunun altını çizmek isterim ben de.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519) (Devam)
BAŞKAN
– Söz sırası Cumhuriyet Halk Partisi Grubu adına Bursa Milletvekili Ceyhun
İrgil’e aittir. 
Sayın
İrgil, buyurun. (CHP sıralarından alkışlar)
CHP
GRUBU ADINA CEYHUN İRGİL (Bursa) – Sayın Başkan, değerli milletvekilleri;
ilerleyen bu saatlerde, Meclisin de oldukça gergin ve yorgun olduğu bu saatte
ne kadar anlaşılabilir olur bilmiyorum ama birazdan bu yükseköğretim yasasıyla
ilgili teklifi Mecliste bitirmiş ve kanunlaştırmış, en azından buradan geçirmiş
olacağız ve önümüzdeki aylarda da hayata geçmiş olacak. 
Fakat
ben bu yasa burada bugün sonlanırken belli kazanımlarının yanında belli ciddi
kayıpların da olduğunu düşünüyorum. O nedenle, bu yasaya geçmeden önce, yasanın
son notlarını sizinle paylaşmadan önce, size, çok beğendiğim, bence bütün
Türkiye’deki üniversitelerin kapılarına, girişlerine asılması gereken, hatta
YÖK’ün bizzat giriş kapısına asılması gereken, bugüne kadar üniversitelerin
özlenen ortamıyla, akademik özlenen ortamla ilgili yapılmış en güzel konuşmadan
bir paragraf okumak istiyorum. Diyor ki bir Türk büyüğümüz bu konuşmasında:
“Üniversite için en büyük tehlike dogmatizmdir, tek tipleşmedir, değişime ve
gelişime kapalı olmaktır. Nitekim Türkiye'de bazı dönemlerde üniversiteler,
tasfiyeyle tek tipleştirilmeyle çalışılmıştır. Üniversiteyi bir ideolojik aygıt
olarak gören ve kullanan anlayış, uzun süre, farklılıkları zenginlik olarak
kabul eden, hür düşünceyi esas alan gerçek üniversite ortamının oluşmasına mani
olmuştur. Oysa üniversite, fikirlerin etiketlendiği, zararlı-yararlı diye bir
ayrıma tabi tutulduğu bir yer olmamalıdır.” Neymiş? Üniversite fikirlerin
etiketlendiği, zararlı ve yararlı bir ayrıma tabi tutulduğu bir yer
olmamalıymış. “Gençlerimize ideolojinin deli gömleği giydirilmemelidir. Bunu
başarmak saygıdeğer hocalarımın herhâlde en önemli görevidir. Üniversitede
fikirlerin çarpışmasından, yarışmasından hakikat ortaya çıkmalı.
Müsademeyiefkârdan barikai hakikat doğar. Bunu yakalamak durumundayız.” Hangi
Türk büyüğü demiş bunu? 2012-2013 Yıldız Teknik Üniversitesinin açılışında
Sayın Başbakan Recep Tayyip Erdoğan’ın konuşması bu. Ne diyor? “Üniversite tek
tip olmasın.” diyor, “Fikirler çatışsın.” diyor, “Fikirleri ayrı,
zararlı-yararlı diye ayırmayalım.” diyor. Ama ne oldu? Şu anda gelinen noktayı
sizin takdirlerinize sunuyorum. 
Nitekim,
14’üncü yüzyıldaki anlamıyla “üniversite” kelimesi Latincede “universitas” yani
“bütün” kelimesi, son dönem geç Latincede de yine “topluluk, toplum” kelimeleri
gibi bir anlama gelen “universus” yani “evren” kelimesinden türemiş bir kelime.
Kavramsal olarak evrenselliğini, evrensel bakımdan çeşitliliği, bünyesinde
barındırması gereken kurumlar üniversiteler.
Bir
üniversitenin bir ideolojinin kalesi, merkezi, topyekûn o ideolojiye sahip olan
ve onu savunan bir kurum olarak görülmesi, ne çağdaş ne geleneksel üniversite
anlayışıyla bağdaştırılabilir. 
Akademik
ensest, üniversitelerde ideolojik kamplaşmaların da oluşması için araç olarak
kullanılabilen etik dışı bir yaklaşımdır.
Nitekim
üniversitelerdeki zenginliğin ve özlenen akademik ortamın oluşturulması
çeşitliliğe bağlıdır. Bu çeşitliliği oluşturmak da YÖK’ün ve üniversitelerin
görevidir.
Arkadaşlar,
karışımızda çok ciddi gerçekler ve sorunlar var. Size şunu söyleyeyim: Bu
ülkedeki 55’inci en büyük şehir, kent hangisi desem, eminim hepiniz nüfus
sıralamasına göre bir sıralama yapardınız. Bu ülkedeki 55’inci en büyük kent,
işsiz üniversiteliler. 
Arkadaşlar,
resmî rakamlara göre 3 milyon 275 bin işsizimiz var, bunun 828 bini
üniversiteli. Yani tüm işsizlerin yüzde 27’si, üçte 1’i üniversiteli, yüzde
38’i lise mezunu. 
Arkadaşlar,
en çok da işsiz olan grup mühendisler, iktisat ve işletme fakültesi mezunları
ve eğitim fakültesi mezunları. 
Bizler
burada yasa yapmaya çalışıyoruz. Burada akademisyenler, uzmanlar konuşuyor.
Burada bakanlık, Hükûmet veya ilgili birimler binlerce çalışma yapıyor. Gece
gündüz oturuyoruz konuşuyoruz. Sonuç? Sonuç, 830 bin işsiz üniversite mezunu.
Asıl realite, gerçek bu. Evine ekmek götüremeyen, iş bulamayan insanlar hayatın
gerçeği. 
İşsizlik
kadar insan onurunu örseleyen başka bir sorun yoktur. İşsizlik kadar insanın öz
güvenini kaybettiren başka bir sorun yoktur. Bizim gerçekçi davranmamız ve reel
kararlar almamız gerekiyor. Yoksa, burada yardımcı doçentler, doçent olmuş
olmamış, doktor öğretim üyesi olmuş, bunların önemi yok. Dil öğretemiyorsunuz,
akademisyeniniz dil bilmiyor. Akademisyeniniz Türkçe bilmiyor, ben geçtim
İngilizceyi. Akademisyeniniz hiçbir konuda yorum yapamıyor. 
Düşünün,
biraz önce diğer vekillerimizin verdiği örnekler, gazetelere her gün yansıyan
insanlar, bunlar profesör, doçent ama bugün ülkenin içinde bulunduğu bu
tablodan bu aydınlarımız, bu entelektüel yapımız da sorumlu maalesef. Yani Nuh’un
cep telefonunu anlatan da bir akademisyen, işte, her gün gazetelerde
örneklerini okuduğumuz insanlar da akademisyen. Bizim insan kalitesini
artırmamız gerekiyor. Her zaman söylediğim bir şey var: Üniversitelerimizin
sorunu akademik değil arkadaşlar, üniversitelerin sorunu etik, etik, etik. Bu
yüzden öncelikle etik sorunların düzeltilmesi gerekiyor. Eğer etik sorunlar
düzelirse zaten ne YÖK’e ihtiyaç var ne de bu yasalara ihtiyaç var. 
Ama
üniversitedeki akademisyenlerin önce kendi öz güvenlerini kazanması gerekiyor.
Siz daha araştırma görevlisi, asistan düzeyinde insanları eziyorsunuz, öz
güvenlerini ellerinden alıyorsunuz, onları daha en baştan sahtekârlığa
yöneltiyorsunuz. Sadece yayın yapmak adına, sadece kendine yayın yapan, sadece
kendisi için yayın yapan, hiç memlekete, insana faydası olmayan binlerce yayına
imza atılıyor. Niçin bunlar? O arkadaş, en başından daha, bir an önce bir unvan
kapmaya çalışıyor. Unvanı aldığı zaman bir noktaya geliyor, ondan sonra
profesör… Ondan sonra zaten yoruluyor bu insanlar. Gelin en baştan bu insanlara
öz güvenini verelim, onları onore edelim, maaş olarak onore edelim, kimseye
muhtaç olmasınlar. Yurt dışına bir kongreye gitmek için kimseden yardım almak
zorunda kalmasınlar. Uçak parasını düşünmesinler. Gelin bu insanlara özlük
haklarını verelim. Yeşil pasaportu devlet üniversitesine veriyorsun, vakıf
üniversitesine vermiyorsun. Neden? İkisi de bu devletin üniversitesi, ikisi de
bu ülkenin doçenti değil mi, yardımcı doçenti değil mi? Niye ayrım var? Aynı
ülkede değil mi bu insanlar? Sonuçta neredeyse kongre parası kadar vize parası
ödüyor bu insanlar. 
O
yüzden, ben bu insanlarımızın hepsinden faydalanılması yanlısıyım. Bu ülkenin
birçok kaynağı var ama bu ülkenin petrolü yok, şusu yok, busu yok ama en önemli
kaynaklarından biri beşerî kaynakları. Hiç olmazsa yetişmiş insanlarımızı iyi
kullanalım, onların hakkını teslim edelim. Burada ne konuşsak boş çünkü şu anda
üniversitelerdeki akademik yapı, maalesef, biat üzerine kurulu. Bunu siz de
biliyorsunuz ve maalesef, insanlar, hocalarına, bir üstlerine, bir büyüklerine
biat etmeden veya onların emrinin dışında hareket etmeyerek ancak bir yere
gelebileceklerini biliyorlar. İzin verin, insanlar farklı düşüncelerini ifade
etsin. Eğer, burada, ünlü Türk büyüğümüzün de söylediği gibi “Üniversiteler
dogmatik olmasın, tek tip olmasın, karşı fikirlere de yer verilsin, can
verilsin.” diyorsanız, Onur Hamzaoğlu neden hapiste, onu bize anlatmalısınız.
Onur Hamzaoğlu neden gözaltında, tutuklu, onu anlatmalısınız. O imzacı
akademisyenler neden ihraç edildiler? Neden bir bölümü hapiste, bir bölümü
gözaltında, bir bölümü görevde, bir bölümü değil, onu izah etmelisiniz. 
Hukuksal
büyük açmazlar var. YÖK de bu konuda ne yapacağını bilmiyor ve üniversiteler
rektörlerin çiftliği hâline dönmüş durumda. Bunu hepiniz biliyorsunuz. Bu
üniversitelerin, rektörlerin ve bölüm yöneticilerinin ve üniversitelerin,
siyasi erklerin çiftliği alanından çıkarmamız, gerçekten özerkleştirmemiz
lazım. Şu hâliyle özerk hâlinde bırakırsak üniversiteler bundan daha beter
yerlere gidecektir çünkü bu hâliyle özerkliği rektörler kullanmaktadır. Bu,
üniversitenin özerkliği değildir, sadece rektörlerin özerkliğidir. 
O
yüzden, rektörlerin elinden doçentler için sözlü sınavda bütün inisiyatifler
alınmalıdır ve bütün kriterler objektif ve denetlenir olmalıdır. Sözlü sınavı
madem ÜAK’tan kaldırıyorsunuz, yani unvan aşamasından kaldırıyorsunuz, kadro
aşamasından da kaldırıp aynen grubumuzun söylediği gibi, bir merkezî bilim
sınavı ama/veya üniversitenin içerisinde yapacağınız bir bilim sınavı hâline
getirmelisiniz. Ama bu, objektif olmalı, denetlenebilir olmalı. Hatta
Komisyonda Uçma Hocanın dediği gibi “Bu mülakatlar ve görüşmeler kayıt altına
alınmalı.” Bizzat sayın milletvekilinin teklifidir. Kayıt altına alınsın,
görelim bakalım; gerçekten o mülakatlarda ne oluyor, insanlara ne tuhaf sorular
soruluyor.
Arkadaşlar,
geçen gün bir öğretmen mülakatında bir adaya Kilimanjaro’nun zirvesindeki karın
kaç santimetre kalınlıkta olduğu soruldu. Yapmayın arkadaşlar… Bu ülkede bunlar
yaşanıyor. Daha size yüzlerce örnek verebilirim. 
Yani
özü şudur: Mülakat demek, liyakati tanımamak demektir; mülakat demek, torpil
demektir; mülakat demek, haksızlık demektir; mülakat demek kul hakkı yemek
demektir; mülakat demek, aleni hırsızlık demektir; özü budur. (CHP sıralarından
alkışlar) 
BAŞKAN
– Teşekkür ediyorum.
Sayın
Arslan, buyurun, 60’a göre söz veriyorum.
V.- AÇIKLAMALAR (Devam)
42.- Denizli Milletvekili Kazım Arslan’ın,
14 şeker fabrikasıyla ilgili verilen özelleştirme kararının geri çekilmesini,
bu fabrikaların özerkleştirilerek çalıştırılmasını, işçi ve çiftçilerin
mağduriyetinin önlenmesini istediğine ilişkin açıklaması
KAZIM
ARSLAN (Denizli) – Aracılığınızla Başbakana soruyorum…
ÖZGÜR
ÖZEL (Manisa) – Ulaştırma Bakanı aracılığıyla…
KAZIM
ARSLAN (Denizli) – Evet. 
İktidarınız,
Cumhuriyet Dönemi’nde yapılan bütün fabrikaları sattı, son kalan 14 şeker
fabrikasını da satışa çıkarmış bulunmakta. Ülkemizin tüm varlıklarını heba
ettiniz, fabrikalarını da özelleştirdiniz. Millet sizi fabrikaları satın,
harcayın diye iktidar yapmadı; size yeni fabrikalar kursun, istihdam sağlasın,
işsizliği azaltsın diye yetki verdi. Bunları görmezlikten gelerek, illerdeki
ihtiyaçları dikkate almadan, pancar üretimi yapan çiftçilerimizi de mağdur
edecek bu kararın yeniden Hükûmetinizce değerlendirilmesini, 14 şeker
fabrikasıyla ilgili verilen özelleştirme kararının geri çekilmesini, bu
fabrikaların özerkleştirilerek çalıştırılmasını, işçimizin ve çiftçimizin
mağduriyetinin önlenmesini istiyoruz.
Teşekkür
ederim.
BAŞKAN
– Teşekkür ediyorum.
Sayın
Arslan, Sayın Bakanımız, buyurun. 
43.- Ulaştırma, Denizcilik ve Haberleşme
Bakanı Ahmet Arslan’ın, Denizli Milletvekili Kazım Arslan’ın yaptığı
açıklamasındaki bazı ifadelerine ilişkin açıklaması
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Saygıdeğer Başkanım,
değerli milletvekili arkadaşlar; elbette ki iktidar, ülkenin kalkınması,
ekonomik olarak katma değer oluşturulması adına birçok yatırım yapar ve bu
yatırımları yapacak özel sektörün de önünü açar. Nitekim, AK PARTİ olarak
yaptığımız budur, bunun bilinmesinde fayda var. 
Şeker
fabrikalarıyla ilgili, 14 tane fabrikanın özelleştirilmesi söz konusu. Bu
özelleştirme kapsamında, fabrikada çalışan hiçbir çalışanın mağdur edilmemesi
ve haklarının devam etmesi konusunda şartnamede bir madde var, bu bir. 
İkincisi,
kotalar çerçevesinde çiftçilerin üretimlerine devam etmesi ve bu işle uğraşan,
şeker pancarı üreten çiftçilerin haklarına herhangi bir halel gelmemesi adına
da bir madde var; bu da önemli. Daha önemlisi, fabrikaların kesinlikle şeker
üretimi yapma konusunda çalışmasının zorunluluğu da ortaya konmaktadır; bunu da
özellikle vurgulamış olalım.
Ve
yine bir açıklama yapmak isterim: Şeker üretimiyle ilgili zorunlu olan şeker
fabrikası ve arazisi verilecek, onun dışında şeker üretimi için zorunlu olmayan
alanlar bu kapsamda verilmeyecek. Bunun da böyle olduğunu özellikle vurguladım.
14 fabrikayla ilgili özelleştirme süreci bu anlamda devam ediyor, diğer 11
fabrika ise şu anki durumuyla kamu eliyle çalıştırılmaya devam edilecek. 
Bilgi
arz ediyorum. 
Sağ
olunuz. 
BAŞKAN
– Teşekkür ediyorum. 
Sayın
Bayraktutan, bugün 2-3 defadır söz talebiniz oldu. 
Buyurun.
44.- Artvin Milletvekili Uğur
Bayraktutan’ın, Cankurtaran Tüneli’yle ilgili müjdeli bir haber beklediklerine ilişkin
açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
Sayın
Bakan, yılan hikâyesine dönen Cankurtaran Tüneli’yle alakalı ne düşünüyorsunuz?
Bu sorunun sizin canınızı sıktığını biliyorum. Bu tünelin temeli atıldığı
zaman, 29 Ekim 2010’da ben İl Başkanıydım. Otuz ayda bitirecektiniz, dokuz yüz
günde. Dönemin Ulaştırma Bakanı Sayın Başbakan, müteahhidi çağırdı, dört ay
erkene çekti. Sekiz sene geçti, tünel yok. Aralığın 26’sında, AKP’nin Artvin
kongresinde Başbakan çıktı, dedi ki: “Artık can kayıplarını önleyeceğiz, ocağın
sonuna kadar tüneli açacağız.” Tünel gene yok Sayın Bakan. Ne diyeceksiniz,
merak ediyorum. Artvin halkından bir özür dileme ihtiyacı duyuyor musunuz diye
merak ediyorum. 
Bugün
ben bir soru önergesi verdim, dedim ki: “Bu tünelin adı ‘yılan hikâyesi tüneli’
olsun Sayın Bakan.” Sekiz sene oldu, tünel bitmedi. Gerçekten ne düşündüğünüzü
merak ediyorum. Bu konuda sizin güzel, müjdeli bir haber vermenizi bekliyorum.
Şubat, acaba, 2019, 2020’yi geçer mi Sayın Bakan? Müjdeli bir haber bekliyoruz.
Bakalım ne diyeceksiniz. 
BAŞKAN
– Teşekkür ediyorum. 
Sayın
Bakan, ışık göründü, değil mi herhâlde?
Buyurun.

45.- Ulaştırma, Denizcilik ve Haberleşme
Bakanı Ahmet Arslan’ın, Artvin Milletvekili Uğur Bayraktutan’ın yaptığı
açıklamasındaki bazı ifadelerine ilişkin açıklaması
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli Başkanım, ışık
çoktan göründü, tünel çoktan bitti. Bu soru hiçbir zaman benim canımı sıkmıyor.
Benim canımı sıkıyor olsa bu makamda olmam, bu işleri yapmam. Biz millete
hizmetkâr olmak adına bu işleri yapıyoruz. Canımız sıkılmıyor, tam tersine
gurur duyuyoruz, Cankurtaran Tüneli’ni yapmakla gurur duyduğumuz gibi. Bunu
özellikle vurgulamak isterim. 
Yalnız,
mahkemenin yerine kendimi koyup karar verme şansım yok. 
MİLLÎ
EĞİTİM BAKANI İSMET YILMAZ (Sivas) – Olsaydı iyi olurdu, hemen yapardık. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Tüneli bitirdik, tünelin
devamındaki viyadük mahkemeye gitti. Mahkeme sonucunu beklemek zorundaydık,
bekledik. Mahkeme kararından sonra da hızlı bir şekilde viyadük bitti. Değerli
vekilimiz de biliyor, kış şartlarında da viyadükte çalışmalar devam ediyor.
Biter bitmez de inşallah, bu ayın sonu, mart ayı başı yani bir hafta on gün
içerisinde hizmete girecek, hiç şüpheniz olmasın. (AK PARTİ sıralarından
alkışlar)
Ben
bu işten sıkılmam, onu söyleyeyim. Gururla iş yapıyoruz, gururla milletimize
hizmet ediyoruz. 
BAŞKAN
– Teşekkür ederiz. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519) (Devam)
BAŞKAN
- Şimdi, gruplar adına son söz Adalet ve Kalkınma Partisi Grubu adına Erzurum
Milletvekili Mustafa Ilıcalı’ya aittir. 
Sayın
Ilıcalı, buyurun. (AK PARTİ sıralarından alkışlar)
CEYHUN
İRGİL (Bursa) – Mahkeme kararı olumsuz çıksa tünel açılmayacak mıydı?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) - Mahkeme olumsuz çıksa
başka bir müteahhit yapacaktı.
UĞUR
BAYRAKTUTAN (Artvin) – Sayın Bakan, aralık ayında “Ocakta açılacak.” dediniz.
BÜLENT
TURAN (Çanakkale) – Kürsüde hatibimiz var Sayın Başkan.
BAŞKAN
– Sayın Hatip, siz devam edin, Genel Kurula hitap edin.
Buyurun.
AK
PARTİ GRUBU ADINA MUSTAFA ILICALI (Erzurum) - Sayın Başkan, değerli
milletvekilleri; 518 sıra sayılı Kanun Teklifi üzerine AK PARTİ Grubu adına söz
almış bulunuyorum. Yüce heyetinizi saygılarımla selamlıyorum.
Ümidi
kesmiştim ama nihayet bana da sıra geldi, ben de Yükseköğretim Kanunu’ndan
bahsedeceğim. Yaklaşık otuz yılı aşkın üniversite hayatım var; yirmi üç yıl
Yıldız Teknik Üniversitesi, sekiz yıl Bahçeşehir Üniversitesi, az bir süre de
İstanbul Ticaret Üniversitesi, diğer taraftan seçim bölgem Erzurum’da gurur
duyduğumuz 2 üniversite var, Atatürk Üniversitesi ve Erzurum Teknik
Üniversitesi; çok sayıda doktora, çok sayıda doçentlik jürisi, önceden kendisi
bu aşamalardan geçmiş bir kişi olarak burada bir kritik yapacağım ve hemen
başta şunu söylemek isterim ki ben YÖK Yasası’ndan önce üniversitede araştırma
görevlisiydim. YÖK’ten önce “Ya, böyle bir şey olur mu?” diye hep eleştirirdi
üniversitede hocalarımız, YÖK çıktı, eleştiriyoruz, sürekli eleştiriyoruz ama
şunu görmemiz gerekiyor ki Yükseköğretim Kanunu’nda da mutlaka değişime,
gelişime ihtiyaç var. 
Neden
değişime, gelişime ihtiyaç var? Hemen ülkemizin 2023 hedefine baktığımız zaman
cumhuriyetimizin 100’üncü kuruluş yıl dönümünde diyoruz ki: Türkiye 2 trilyon
dolarlık bir ekonomiyle, kişi başına 25 bin dolarlık gelirle, 500 milyar
dolarlık ihracatla dünyanın en büyük 10 ekonomisi arasına girsin. Bu şartları
sağlayabilmesi için en önemli şey insan kaynağı, en önemli şey eğitim, yüksek
öğretim. 
Peki,
biz bu amaca nasıl ulaşacağız? Neler yapacağız? İnsan gücümüzün kalitesini
nasıl artıracağız? Şimdi, hemen Değerli Millî Eğitim Bakanım da gelmişken…
Tabii, bir kere üniversiteden önce, bizim için önemli olan millî eğitim.
Şurada, bakıyoruz, eğitim sistemimizde 2003 yılından itibaren toplam 63 milyar
liralık bir yatırım yapılmış. Yaklaşık 953 bin bilgisayar dağıtılmış, 41.500
okulumuzun internet erişimi sağlanmış. FATİH Projesi’yle 1 milyon 430 bin
tablet bilgisayar dağıtılmış. 433 bin sınıfımıza etkileşimli tahta uygulaması,
4 milyar 650 milyon Türk lirası maliyetle 2 milyar 700 bin ders kitabı
dağıtılmış. Özel ve Millî Eğitim Bakanlığımıza bağlı okullardaki derslik sayısı
367 binden 755 bine çıkarılmış. Bunu muhalefet alkışlamayacak mı? Bunu başarı
olarak görmüyor muyuz? Bu kadar önemli bir çalışma yapılmış.
CEYHUN
İRGİL (Bursa) – Oradan çıkanlar işsiz kaldı.
MUSTAFA
ILICALI (Devamla) – Peki, üniversitelere geldiğimiz zaman, üniversitelerde ne
olmuş? Tarihe bakıldığı zaman, ülkemizin yükseköğretim alanında büyük bir
tecrübeye sahip olduğu görülecek. Mirasçısı olduğumuz medeniyetlerin bilime
katkılarını medrese tarzı yükseköğretim veren kurumlarla güçlendiren ecdadımız,
bize, üzerine güçlü bir yükseköğretim sistemi inşa edilebilecek bir yapı
bırakmış. 
Şimdi,
bu durumda, bakıyorum, 2002’den itibaren AK PARTİ iktidarları döneminde, 2002
yılında 73 olan üniversite sayımız bugün 187’ye ulaşmış. Öğrenci sayımız 7 milyon
700 bin. 2018 yılında Yükseköğretim Kurulu ve üniversitelerimiz için merkezî
Hükûmetimiz bütçesinden 27 milyar 761 milyon lira bir kaynak ayrılmış. 2002
yılında 70 bin olan öğretim elemanı sayısı 155 binin üzerine çıkmış. Bunları
şimdi nasıl inkâr edebiliriz? Söyleyeyim, bakın, şimdi, hep...
CEYHUN
İRGİL (Bursa) – Bunların hepsi nicelik. Biz “nitelik” diyoruz. Nicelik yani
sayı.
MUSTAFA
ILICALI (Devamla) – Değerli Vekilim, üniversitelerdeki nitelik çok önemli, ben,
Atatürk Üniversitesinden örnek vereyim. 
CEYHUN
İRGİL (Bursa) – Hayır, hayır, nicelik o söyledikleriniz, rakam.
MUSTAFA
ILICALI (Devamla) – Bir dakika...
1957
senesinde kurulan üniversite -biraz sonra kriterlerini vereceğim- birçok yerde
birçok üniversiteyi geçmiş, birçok tıp fakültesinin, diş hekimliği
fakültesinin...
CEYHUN
İRGİL (Bursa) – Atıf sayısı...
MUSTAFA
ILICALI (Devamla) – Vereceğim, atıf sayılarını da vereceğim. 
CEYHUN
İRGİL (Bursa) – İlk 500’e giren üniversite oranı, yayın sayıları...
MUSTAFA
ILICALI (Devamla) – Ceyhun Bey, sizden daha fazla üniversitede çalıştığımı
biliyorsunuz.
CEYHUN
İRGİL (Bursa) – Çalışmış olunabilir, sonuçlar önemli.
MUSTAFA
ILICALI (Devamla) – Üniversitelerimizin ihtisaslaşma çalışmaları; Sayın
YÖK’ümü, Bakanımı tebrik ediyorum. Üniversitelerimizin bir kısmının eğitimde,
bir kısmının araştırma ve teknoloji üretiminde, diğer kısmının bölgesel
kalkınmaya katkı sağlamakta farklılaşması amaçlanmış. Bu yaklaşımın temel
amacı, üniversitelerin bütün alanlarda faaliyet gösteren bir alanda öne
çıkmasını sağlamak; ne kadar güzel. Bu amaca yönelik olarak şuraya bakın;
Bingöl Üniversitesi havza bazlı tarım, Burdur Mehmet Akif Ersoy Üniversitesi
hayvancılık dalında, Düzce Üniversitesi sağlık ve çevre alanında, Kırşehir Ahi
Evran Üniversitesi tarım, jeotermal alanında, Uşak Üniversitesi tekstil odaklı
projeler için pilot üniversite seçilmiş. 
Peki,
gelelim başka bir konuya. Misyon farklılaşması çalışmasının bir sonraki aşaması,
araştırma üniversitesi çalışması. Bu kapsamda 10 asıl, 5 aday olmak üzere 15
üniversite araştırma üniversitesi olarak belirlenmiş. Bunlar içerisinde Ankara,
Boğaziçi, Erciyes, Gazi, Gebze Teknik, Hacettepe, İstanbul, İstanbul Teknik,
İstanbul İleri Teknoloji, Orta Doğu Teknik Üniversitesi aday araştırma
üniversiteleri; Çukurova, Ege, Selçuk, Uludağ, Yıldız Üniversitesi… 
Şimdi,
kendi seçim bölgemde de… Burada grup başkan vekilim “Erzurum’dan mesajlar
geliyor.” dedi. Ne için? Atatürk Üniversitesinde durum ne? 1957’de kurulmuş,
şurada nereye gelmiş? Bakın şimdi, Ceyhun Bey, dikkatle dinleyin. Atatürk Üniversitesi,
üniversiteler arasında ilk yüzde 25’lik dilimde en fazla makalesi olan 14’üncü
üniversitemiz olmuş; biyoloji alanında Türkiye’de 5’inci, dünyada 855’inci;
kimya alanında Türkiye’de 6’ncı, dünyada 743’üncü; diş hekimliğinde Türkiye’de
8’inci, dünyada 182’nci; mühendislik alanında Türkiye’de 14’üncü, dünyada
888’inci; tıp ve sağlık bilimleri alanında Türkiye’de 11’inci, dünyada 762’nci;
farmakoloji alanında Türkiye’de 4’üncü, dünyada 436’ncı sırada.
Üniversitelerimizin 1945’ten 1965’e kadar uluslararası endekslere giren
makalesi yok denecek kadar az. Zamanım az; 1992’den alayım, 1.322 makale,
2003’te 10.043, iktidarımız döneminde, 2016’da 36.416’ya ulaşmış. 
Şimdi,
gelelim, şu anda -bakın, çok iyi dinleyin- Erzurum Atatürk Üniversitesinde Doğu
Anadolu Gözlemevi Projesi yapılıyor. Bunun için Millî Eğitim Bakanımın şahsında
Kalkınma Bakanına teşekkür ediyoruz. Türkiye’nin en büyük yatırım araştırma
projesi, hâlen çalışmaları devam eden Doğu Anadolu Gözlemevi Projesi 3.175
metrelik Palandöken’de zirveye konuyor; büyük potansiyele sahip, dünyada kendi
teleskobunu, görüntüleme sistemini millî olarak tasarlayıp üretebilen sayılı
ülkeler arasına girip 2020’de tamamlanması bekleniyor. 
Bunlara
ne yapılır? Bak, deminden beri o kadar güzel şey söylüyorum ne iktidardan ne
muhalefetten hâlâ alkış yok. (AK PARTİ sıralarından alkışlar) 
CEYHUN
İRGİL (Bursa) – Daha sen kendi grubunu bile inandıramamışsın Hocam.
MUSTAFA
ILICALI (Devamla) – Atatürk Üniversitesi, şuraya bakın, sayılara bakın değerli
vekillerim. Bundan sonra diğer yeni üniversiteler de aynı Atatürk
Üniversitesinin durumunda olacak. Şehrimizdeki Atatürk Üniversitesinde bakın
2003 yılında öğrenci sayısı 25 bin iken bugün bu sayı uzaktan eğitim, açık
öğretimle beraber 340 bine ulaşmış. Şehrimizde 2012 yılında öğretime başlayan
Erzurum Teknik Üniversitesinde ilk başta 550 iken bugün 3.950’ye çıkmış. 
Şimdi,
burada kanunla ilgili neler oluyor? Burada birçok konuşmacı söyledi. Ben de bu
sınavlara girmiş, burada birçok tecrübesi olan biriyim, bu Komisyonda da üye
olmadığım hâlde görüşlerimi paylaştım. Yabancı dil puanının 70’ten 55’e düşmesi
önemli değil. Komisyonda dilbilimci Kamil Bey’in de açıkladığı gibi, önemli
olan konusunda okuduğunu anlayacak, anladığını yazacak… Bunun için de -sınav
sistemi için- YÖK buna göre bir sınav sistemi belirleyecek. 
Diğer
taraftan, doçentlikteki sözlü sınav… Hakikaten ben Komisyonda da gördüm.
Mühendislikte bence çok önemli sözlü, orada da savundum ama diğer dallarda
muhalefet partileri de bunun aleyhinde görüş bildirdiler. Yani, bizim dallarda,
mühendislikte 2 çarpı 2, 4’tür, burada herhangi bir yanlışlık olmaz ama diğer
dallarda bazı haksızlıklar olduğunu gördük. Bundan dolayı da bu konuda da
üniversitelere yetki verilmiş. 
Diğer
maddelerle ilgili yeterli açıklama yapıldı. Millî Eğitim Bakanım, siz
buradayken benim son kalan kısımda bazı önerilerim olacak. 
Şimdi,
bir kere, ben kendi uzmanlık alanım olan trafik ve ulaştırmayla buradaki son
iki dakikamı bu şekilde kullanacağım. 
BAŞKAN
– Yarım dakika kaldı yalnız. 
MUSTAFA
ILICALI (Devamla) – Bir dakika veriyorsunuz Sayın Başkan. 
NECDET
ÜNÜVAR (Adana) – Sayın Başkan, yalnız Ceyhun Bey hatibin insicamını bozdu, iki
dakika uzatın.
MUSTAFA
ILICALI (Devamla) – 2016’da değerli milletvekillerim, günde 20… 
CEYHUN
İRGİL (Bursa) – Ben sataştım, özür dilerim.
MUSTAFA
ILICALI (Devamla) - Bir dakika Hocam. 
Bir
günde 20 kişi hayatını kaybediyor, bir yılda 7.300 kişi hayatını kaybetmiş. 
Sayın
Bakanım, trafik dersi zorunlu, öğretmeni yok. YÖK yanınızda, mutlak suretle
trafik öğretmenliği branşının açılmasını YÖK’e arz ediyorum. Bu branş
açılıncaya kadar Türkiye’de 3.500 tane sürücü kursu var, 35 bin öğretmen var,
bu öğretmenlerden yararlanılabilir trafik dersi için.
İki
sene önce İstanbul Teknik Üniversitesinin açılışına Başbakanımız Binali Bey’le
giderken…
(Mikrofon
otomatik cihaz tarafından kapatıldı)
NECDET
ÜNÜVAR (Adana) – Başkanım, doyamadık, iki dakika daha verin. İki dakika daha
verin Sayın Başkanım. Biraz daha zaman verin Sayın Başkanım.
CEYHUN
İRGİL (Bursa) – Bu trafik konusu önemli, biraz zaman verin. Trafik önemli bir
konu, zaman verin. Bir de ben de insicamını bozdum.
MUSTAFA
ILICALI (Devamla) – Kaç dakika vereceksiniz?
BAŞKAN
– Lütfen tamamlayın bir dakikada.
MUSTAFA
ILICALI (Devamla) – Çok önemli.
Çok
sağ olun, Allah sizin gibi vekillerin sayısını artırsın, çok destek
oluyorsunuz.
Şimdi,
Değerli Bakanım, Değerli YÖK; Yükseköğretim Kurulunun mutlak surette… Türkiye
Cumhuriyeti’nin Başbakanı, Teknik Üniversitenin açılışında rektöre söyledi. Bu
kadar ulaştırma projeleri yapıyor Türkiye, bu kadar Avrasyaları yapıyor,
efendim, Marmaray’ı yapıyor, Erzurum’a Ovit’i yapıyor, bunun mühendisliği yok.
Bu kadar kişi, günde 20 kişi hayatını kaybediyor. Ulaştırma ve trafik
mühendisliğinin açılmasının çok önemli olduğunu düşünüyorum. Milletvekilliğimden
önce bunu bir vakıf üniversitesinde açtık, devam ettik ama buna muhakkak devlet
üniversitesi tarafından devletin sahip çıkması lazım. Demek ki biz eğer bir de
bundan sonraki bu başarılı çalışmalarımızda, Millî Eğitim Bakanlığı olarak bu
bölümlerin açılması yönünde de YÖK’le bir koordinasyon yaparsak, trafik
öğretmenliği konusunda da bir adım atarsak… 7.300 vatandaşımızı kaybetmişiz
2016’da, gidenler geri gelmiyor. 39 milyar liralık büyük bir bütçesi var, bu
manada…
(Mikrofon
otomatik cihaz tarafından kapatıldı)
BÜLENT
YENER BEKTAŞOĞLU (Giresun) – Hocam, bunda haklısın.
CEYHUN
İRGİL (Bursa) – İstiklal Savaşı’ndakinden daha fazla, trafik kazasındaki
ölümler.
MUSTAFA
ILICALI (Devamla) – Bir de son cümle, profesörlük için -burada değerli
milletvekilleri de var- 3 kere profesör olduk yani bir üniversiteye geçişte,
bunu da sadeleştirmenin çok önemli olduğunu düşünüyorum.
Bu
kanunun Türk millî eğitim sistemine, YÖK’ün gelişmesine katkı sağlamasını
diliyorum. 
Hepinize
iyi akşamlar diliyorum, sağ olun, var olun. (AK PARTİ sıralarından alkışlar)
BAŞKAN
– Çok teşekkür ediyorum Hocam.
Akşamın
bu saatinde yoğun bir teveccüh vardı size. 
Efendim,
şahıslar adına ilk söz Adana Milletvekili Meral Danış Beştaş’a aittir. 
Buyurun
Sayın Danış Beştaş. (HDP sıralarından alkışlar)
Süreniz
beş dakikadır. 
MERAL
DANIŞ BEŞTAŞ (Adana) – Teşekkür ederim Sayın Başkan. 
Doğrusu,
kanun görüşmesinin sonuna geldik. Bir önceki şahsı adına konuşan kişi olarak
şunu söyleyeyim, yardımcı doçentlik meselesi ya da şu anda görüştüğümüz genel
olarak kanun tasarısının hangi aciliyetle, hangi güncellikle ve ivedilikle
buraya geldiği konusunda bir bilgimiz yok, ikna da olmadık. Dün Sayın
Bakanımıza sorduk: “Neden şimdi?” Yani kıyamet koparken, savaş naraları
atılırken, binlerce insan mağdurken, işkenceler ayyuka çıkmışken, işsizlik bu
kadar ciddi bir gündemken; YÖK meselesi, üniversiteler meselesi, bilimsel
özgürlük, akademik özgürlük bu kadar temel bir problemken neden yardımcı
doçentlikle uğraşıyoruz, bunu bilmiyoruz ama bunun bir cevabı var. Yani burada
bir sıralama varmış ama bu sıralama kesinlikle Meclisin iradesi ya da halkın
iradesiyle olan bir sıralama değil. Bu, tümüyle iktidar partisinin kendi
gündemini Türkiye’nin gündemi gibi önümüze koyması ve önceliklerini Türkiye’ye
dayatmasıdır. Bunun temel esprisi de şu: Bu kanunu iki cümleyle özetlemek
gerekirse aslında nedir? Piyasalaştırma, kadrolaştırma ve bilimsel özerkliği
yok etme kanunlarından, düzenlemelerinden bir tanesidir. Bu nedenle bu kanunun
kesinlikle Türkiye’de yükseköğrenimin yaşadığı sıkıntılara, haksızlıklara… Şu
anda ihraç edilen binlerce akademisyen varken, hâlâ düşünce ve ifade özgürlüğü
yokken, üniversitelerde bilim üretilemezken yardımcı doçentliği kaldıralım,
öğretim üyesi yapalım. Hangi derde deva olacak? Hiçbir derde deva olmayacak.
İktidar, AKP’li kadroları üniversitelere yerleştirecek, kendisine biat edecek
yeni bir kurum daha oluşturacak. Bunun en özet hâli budur. 
Değerli
milletvekilleri, şu anda Meclisimizde bir kaçak bulunuyor. Evet, yanlış
duymadınız, aranan kaçak, bugün Erzurum’da hakkında yakalama kararı verilen
Dilan Dirayet Taşdemir, Ağrı Milletvekilimiz. Biraz önce haberi öğrendim, evet,
yani ben aynı zamanda suç duyurusunda da bulunuyorum, neden? Çünkü mahkeme
demiş ki: “Sanığın adresi belli değil, biz ulaşamıyoruz.” Bir milletvekili,
bütün gün Parlamentodaydı, burada iki defa konuşma yaptı, kendisine hiçbir
tebligat yapılmadan, mahkemeye davet edilmeden, avukatın mazereti dikkate
alınmadan bütün sitelerde şu anda “HDP’li vekil hakkında yakalama kararı.” diye
altyazı geçiyor. Türkiye'nin geldiği hâl bu. Parlamentonun itibarı da bu kadar.

Biz
burada Parlamento faaliyetlerini yürütürken, yasama işlemine katılırken bir
mahkeme diyor ki: “Adresiniz bilinmiyor.” Meclis odamız yok, parti kimliğimiz
yok, biz milletvekili değilmişiz gibi arkadaşımız hakkında yakalama kararı
veriliyor. Evet, Meclis de artık bu kadar itibar görüyor. Bu da dokunulmazlığın
kaldırılmasına “Evet” diyenlere gelsin. Kendi kendimize saygı duymazsak, halkın
iradesini kendi şahsımızda saygın kılmazsak yargı, bu şekilde kararlar vermeye
devam edecek.
Son
olarak şunu da söylemek istiyorum, duymuşsunuzdur, bugün Halkevlerinin Genel
Başkanının içinde olduğu 18 kişi gözaltına alındı ve Cumhuriyet Başsavcılığının
açıklaması, efendim, neymiş? “Zeytin Dalı Operasyonu’nu protesto bahanesiyle
halkı sokağa dökmeye çalışan ve çatışma çıkarmaya çalışanlar.” Halkevleri,
birçok darbe geçirdi, birçok darbe geçirdi, çok köklü bir kurum. 1960-1971-1980
darbesiyle çökmeyen, susmayan bir Halkevinden söz ediyoruz. Bugün barışı
savunduğu için, savaşa karşı çıktığı için burada operasyon yapıldı, yetmedi,
benim seçim bölgem olan Adana’da da 14 kişi bu operasyonu protesto ettiği için
iki saat önce gözaltına alındı. Yani Sayın Turan, biz 5’ten büyüğüz, savaşa
karşı çıkanlar 5’ten büyüktür. 80 milyonun hepsi bu Afrin’e gidişi, harekâtı,
savaşı -adını ne koyarsanız koyun- desteklemiyor. Bunu bu şekilde göstererek
sadece kamuoyunu yanıltmaktan, yanlış yönlendirmekten… Bu gözaltılarla da
savaşa karşı çıkmayı engelleyemeyeceğinizi bildirmek istiyorum. 5’ten büyüktür
savaşa karşı çıkanlar.
Teşekkür
ediyorum, sağ olun. (HDP sıralarından alkışlar)
BAŞKAN
– Teşekkür ediyorum. 
Sayın
Zeybek, sisteme girmişsiniz, 60’a göre söz verecektim size.
Buyurun.
V.- AÇIKLAMALAR (Devam)
46.- Samsun Milletvekili Kemal Zeybek’in,
Ulaştırma, Denizcilik ve Haberleşme Bakanından Samsun’da şehri ikiye bölen bir
yol projesinin doğruluğunu anlatmasını talep ettiğine ilişkin açıklaması
KEMAL
ZEYBEK (Samsun) – Teşekkür ediyorum Sayın Başkanım.
Sorum
Sayın Ulaştırma Bakanımızaydı ama kendisi gitti galiba buradan.
Karadeniz
yolunun Samsun güzergâhında Canik ilçesi, Tekkeköy ilçesi ve Çarşamba
Havalimanı yolu kavşağına kadar olan yolun 20 kilometrelik mesafesinde köprülü
kavşak yapılarak Samsun’u ikiye bölen bir yol yapılmıştır, Samsun tahrip
edilmiştir. Biz yolun yapılmasına karşı değiliz ama bu şekilde bir proje nasıl
uygulanabilir? Kimler, nasıl tatmin olmuştur bu projeyle? Ülkenin, milletin,
vatandaşımızın parasının böyle, bu şekilde çarçur edilmesi doğru mudur? Çevre
yolu yapılması gerekirken şehri ikiye bölen bir projenin doğruluğunu Sayın
Ulaştırma Bakanımızın anlatmasını ve bize yazılı bir şekilde vermesini talep
ediyoruz.
BAŞKAN
– Teşekkür ediyorum.
Sayın
Bakan iletir Ulaştırma Bakanına.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş’ın Bazı Kanun ve Kanun
Hükmünde Kararnamelerde Değişiklik Yapılması Hakkında Kanun Teklifi (2/2099) ve
Millî Eğitim, Kültür, Gençlik ve Spor Komisyonu Raporu (S. Sayısı: 519) (Devam)
BAŞKAN
– Şimdi, şahısları adına ikinci ve aynı zamanda son konuşmacı İstanbul
Milletvekili İsmet Uçma.
Buyurun
Sayın Uçma. (AK PARTİ sıralarından alkışlar)
İSMET
UÇMA (İstanbul) – Efendim, ben de görüşülmekte olan 519 sıra sayılı Bazı Kanun
ve Kanun Hükmünde Kararnamelerde Değişiklik Yapılması Hakkında Kanun
Teklifi’nin ikinci bölümü üzerinde şahsım adına söz almış bulunuyorum. Bu
vesileyle, Genel Kurulu saygı, sevgi ve muhabbetle selamlıyorum.
Çok
değerli konuşmalar oldu, çok değerli katkılar verildi. Hemen sözlerimin başında
en büyük demokraside yaşadığımızı, en büyük sosyal devlette yaşadığımızı ve
birlikte yaşama kültürünü hayata geçirmiş tek medeniyetin çocukları olduğumuzu
vurgulamak isterim.
Sevgili
arkadaşlar, hemen ikinci aşamada beka ve varoluş mücadelesi için ve terörden
ülkemizi ve sınırlarımızı temizlemek üzere ve dünya barışına katkı vermek üzere
mücadele eden kahramanlarımızı buradan minnetle, saygıyla, sevgiyle
selamlıyorum. Allah onlara güç, kuvvet versin inşallah. 
Sevgili
arkadaşlar, sözü köpürtmeye gerek yok. Sevgili Adıyaman’a kuliste söz vermiştim
“Sana sataşacak bir cevap vermeyeceğim.” diye ama Sevgili Adıyaman’a ve sonra
HDP’li Sevgili Beştaş’a Tagore’un tarihe adanmış bir sözüyle cevap vermek
istiyorum: “Sakın güneşe sırtınızı çevirmeyin, sonra gölgeniz önünüze düşer.”
Bundan başka bir cevap vermeyeceğim sevgili arkadaşlar. 
Arkadaşlar,
esasen daha geniş konuşulması gereken bu çocuk istismarı konusuna bir cümleyle
değinip asıl konumuz olan, maddedeki konumuz olan yardımcı doçentlik konusuna
gelmek istiyorum. 
Çocuk
istismarı ve benzeri suçlar bir sonuçtur arkadaşlar. Bu sonucu doğuran sebepler
üzerine gidip ve bunun da ilacını, çaresini kendi medeniyet kodlarımızdan
arayarak, kendi medeniyet varlığımızdan arayarak ortaya koymazsak gerçekten de
bu sonuçtan hareketle herhangi bir imkâna kavuşamayacağımızı ve sorunu
durduramayacağımızı ifade etmek isterim. İnşallah, sevgili grup başkan vekilim
bana süreç içinde bir on dakikalık -bugün değil tabii- söz hakkı verirse bunu
detaylandırmak isterim. 
Arkadaşlar,
rol model olarak gençlerin önüne koyduklarımıza, toplumun önüne koyduklarımıza
-detayına girmeyeceğim çünkü başka söz söylemek isteyenler de olacaktır,
Sevgili İrgil buna destek vererek hemen söz isteyecektir- dikkat etmediğimiz
sürece, dizilere dikkat etmediğimiz sürece… Ve yeryüzünde Hristiyan inanç
sahiplerinin, Yahudi -Siyonist olmayan- inanç sahiplerinin ve İslam inanç
sahiplerinin ve hatta inançlar ötesinde sadece insan olma paydasında
buluşanların el ele verip dünyayı ayağa kaldırmaları gereken bir süreçten
geçiyoruz. Bunların kabul edilebilir hiçbir yönü, boyutu yoktur. Nereden
gelirse gelsin bütün bunları yaparken mutlaka din ve dine ait kalıp yargıların
da gözden geçirilmesi gerektiğini açık seçik ifade etmek istiyorum, çok yönlü
bir durumdur.
Sevgili
dostlar, gelelim bu doçentlerimizle ilgili, yardımcı doçentlerimizle ilgili
sürece. Arkadaşlar, Türkiye'de bu zamana kadar, yani AK PARTİ iktidarları
öncesine kadar iki tane kurum ast-üst ilişkisinin en başat iki kurumuydu:
Bunlardan birisi askeriye, birisi üniversitelerdi. Hamdolsun, sevinilecek bir
durumdur ki AK PARTİ hükûmetleri ilk defa üniversitelerimizi artık ast-üst
ilişkisinden mümkün olduğunca kurtardı. Eksik var, kesir var, kusur var, bunda
hiç kuşku yok. 
CEYHUN
İRGİL (Bursa) – Yapmayın Hocam ya.
İSMET
UÇMA (Devamla) - İş muhtevaya gelince sevgili arkadaşlar, şununla sözlerimi
toparlayayım; zamanım yok, Sevgili Özgür belki bana bir gün zamanından bir
miktar…
ÖZGÜR
ÖZEL (Manisa) – Yirmi dakikayı şimdiden söz veriyorum.
İSMET
UÇMA (Devamla) – Çok teşekkür ediyorum, sağ olasın, yüreğine sağlık Sevgili
Başkanım.
CEYHUN
İRGİL (Bursa) – Bizde zaman çok.
İSMET
UÇMA (Devamla) - Sevgili arkadaşlar, biz şimdi kurumları yurt sathına
yayıyoruz. Dün kurumlar bu kadar yaygın değildi, doğru. Muhteva olarak,
inşallah, yurt sathına yaydığımız gibi bu kurumları, aynı yöntemle, aynı
anlayışla artık yurt sathına bilgi yayacağız. Bunu hep birlikte yapacağız, hep
birlikte, el ele vererek.
(Mikrofon
otomatik cihaz tarafından kapatıldı) 
BAŞKAN
– Evet, Sayın Hocam, bu daha girizgâh kısmıydı.
Buyurun,
tamamlayın lütfen. Sizi dinlemek büyük bir zevk ama keşke imkân olsa, çok daha
geniş bir zaman ayırabilsek.
Buyurun.
İSMET
UÇMA (Devamla) – Çok teşekkür ediyorum Sevgili Başkanım.
UĞUR
BAYRAKTUTAN (Artvin) - Beş dakika verin.
İSMET
UÇMA (Devamla) - Artık üniversitelerimiz, yani kolluk kuvveti görevi yapmaktan,
ideolojik aidiyetlerden ya da iktidara dayalı yapılanmalardan ve üstelik
gerçekten de bunlara dayalı istihdamlardan kurtulmuştur, kurtarılmaya
çalışılmaktadır.
CEYHUN
İRGİL (Bursa) – Yapmayın ya, o kadar değil, o kadar değil.
İSMET
UÇMA (Devamla) – Ve hep birlikte, muhalefetiyle iktidarıyla inşallah el ele
vererek geleceğimizi daha aydınlık hâle sokacağız. 
CEYHUN
İRGİL (Bursa) – Rektörler her zamankinden daha siyasi.
İSMET
UÇMA (Devamla) – Sevgili Beştaş, biz savaş yapmıyoruz, savaş Tanrı’nın bütün
mesajlarında hoş görülmeyen bir durumdur; biz nefsi müdafaa yapıyoruz. Ne zaman
savaşa girilir? Saldırmazlık örfü bozulunca. Şimdi, Allah için, oturup, elimizi
vicdanımıza koyup düşünelim: Bu ülkede saldırmazlık örfünü bozan taraf kimdir?
Uluslararası örgütler dâhil ve içteki taşeronlarla birlikte saldırmazlık örfünü
bozan, asla AK PARTİ iktidarları ve Türkiye değil, mutlaka…
(Mikrofon
otomatik cihaz tarafından kapatıldı) 
BAŞKAN
– Tamamlayın Hocam lütfen.
BÜLENT
TURAN (Çanakkale) – Sayın Başkan, çok özür diliyorum, arzu ederseniz, izin
verirseniz, gruplar “Tamam.” derse, Ali Aydınlıoğlu’nun şahsı adına beş
dakikası var biliyorsunuz, onu Ali Bey ikram etmek ister eğer İsmet Bey de
uygun görürse.
İSMET
UÇMA (Devamla) – Estağfurullah ama Ali Bey’in de…
BAŞKAN
– Onu birleştirme şansımız yok yalnız, o 86 üzerinde konuşacak.
Siz
tamamlayın, siz konuşun.
İSMET
UÇMA (Devamla) – Peki, tamam.
BAŞKAN
- Buyurun Hocam, buyurun.
CEYHUN
İRGİL (Bursa) – Bu ikram geleneği devam etsin.
ERHAN
USTA (Samsun) – Hayır, orayı uzatalım, o beş dakikayı konuşmasın,
birleştirmeyelim bunu.
BÜLENT
TURAN (Çanakkale) – Hayır, Ali Bey’i çekiyoruz, İsmet Bey devam etsin izin
verirseniz.
BAŞKAN
– Olmuyor, onu birleştirme şansımız… 
BÜLENT
TURAN (Çanakkale) – Fiilen, fiilen.
BAŞKAN
- Siz devam edin. 
Tamam,
zaten konuşuyor Sayın Turan, konuşuyor. Onu birleştirme şansımız yok.
İSMET
UÇMA (Devamla) – Bitiriyorum Sevgili Başkanım. İnşallah daha geniş zamanlarda
buralarda söz imkânı doğarsa bunları birlikte paylaşırız ama unutmamak
gerekiyor ki arkadaşlar, bütün hususları doğru çözebilmenin yolu şudur: Dünya
-dikkat edin, bütün bir insanlık olarak konuşuyorum, sadece ülkemiz olarak
değil- sözde “özgürlük” dediği şeylerin önünde Tanrı’yı engel olarak görüyor;
ailede babayı engel olarak görüyor; toplumu, maşeri vicdanı mahallede, sokakta
ve kamusal alanda engel olarak görüyor. Sevgili arkadaşlar, bizim, Sevgili Gaye
Hanım dâhil, el ele verip birlikte mutlaka özgürlük önünde engel gibi gözüken,
medeniyetimizin çok değerli bulduğu ve medeniyetimizin bileşenlerinden oluşacak
olan yeni bir konsepti, yeni bir süreci, yeni bir anlayışı, yeni bir Rönesans’ı
hayata geçirmeye çok ihtiyacımız var; bu konuda da inşallah, önümüzdeki
günlerde birlikte görüşeceğiz ve sizden büyük destekler bekliyorum. 
Bu
yasa teklifinin, ülkemize, milletimize hayırlar getirmesini diliyorum. Bundan
sonra, artık, öğretim üyelerimiz bu süreci beklemek için birtakım bunalımları
yaşamayacaklar, öğrencilerine dönecekler, birtakım bürokratik engellerden
kurtulacaklar, öğrencilerine daha çok vakit ayıracaklar. Hayırlı olsun, uğurlu
olsun. 
Bu
vesileyle, bütün sevgili arkadaşlarımı, hiç ayrım yapmaksızın ama yüce gönüllü
bütün arkadaşlarımı saygı, sevgi ve muhabbetle selamlıyorum. 
Çok
teşekkür ediyorum.
Sağ
olun, var olun. (AK PARTİ, CHP ve MHP sıralarından alkışlar)
BAŞKAN
– Çok teşekkür ediyorum Sayın Uçma.
Daha
geniş bir vakitte, inşallah, daha da büyük bir zevkle bütün Genel Kurul sizi
dinlemeye hazır.
Evet,
sayın milletvekilleri, böylece ikinci bölüm üzerindeki görüşmeler
tamamlanmıştır.
Soru-cevap
işlemi yoktur.
Şimdi
ikinci bölümde yer alan maddeleri tek tek -varsa madde üzerindeki önergeleri-
oylayacağız.
20’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
21’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
22’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
23’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
24’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
25’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
26’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
27’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
28’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
29’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
30’uncu
maddeyi oylarınıza sunuyorum: Kabul edenler… Etmeyenler… Kabul edilmiştir.
Madde
31’e bağlı ek madde 22’yi oylarınıza sunuyorum: Kabul edenler… Etmeyenler…
Kabul edilmiştir.
Madde
31’e bağlı ek 23’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Madde
32’yi oylarınıza sunuyorum: Kabul edenler… Etmeyenler… Kabul edilmiştir.
Madde
33’ü oylarınıza sunuyorum: Kabul edenler… Etmeyenler… Kabul edilmiştir. 
Madde
34’ü oylarınıza sunuyorum: Kabul edenler… Etmeyenler… Kabul edilmiştir. 
Madde
35’i oylarınıza sunuyorum: Kabul edenler… Etmeyenler… Kabul edilmiştir. 
Madde
36’yı oylarınıza sunuyorum: Kabul edenler… Etmeyenler… Madde kabul edilmiştir. 
Böylece,
ikinci bölümde yer alan maddelerin oylamaları da tamamlanmıştır. 
Şimdi,
İç Tüzük’ün 86’ncı maddesine göre, oyunun rengini belli etmek üzere ve lehte
olmak üzere ilk söz Balıkesir Milletvekili Ali Aydınlıoğlu’na aittir. 
Buyurun
Sayın Aydınlıoğlu. (AK PARTİ sıralarından alkışlar) 
ALİ
AYDINLIOĞLU (Balıkesir) – Sayın Başkan, değerli milletvekilleri; 519 sıra
sayılı Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Teklifi üzerine AK PARTİ Grubumuz adına lehte söz aldım. Bu
vesileyle, Genel Kurulumuzu saygıyla, sevgiyle selamlıyorum. 
Sözlerimin
başında, Afrin’de ülkemiz için, vatanımız için, milletimiz için mücadele eden
kahraman Mehmetçiklerimize başarılar diliyorum. Bugün Afrin’in gene merkeze çok
yakın köylerinde güzel gelişmeler oldu. Allah ordumuzu inşallah muzaffer etsin
diyorum, şehitlerimizi de rahmetle, minnetle anıyorum. 
Değerli
arkadaşlar, görüştüğümüz bu teklif, “yardımcı doçentlik” kadrosunun
kaldırılarak yerine “doktor öğretim üyesi” kadrosunun getirilmesini ve
oluşturulan bu yeni kadroya atanma şartlarının düzenlenmesini ve bu kadrolarda
görev yapacak öğretim üyelerinin mali haklarının iyileştirilmesini, doçentlik
için mevcut sistemde asgari 65 olan yabancı dil puan şartının doktora için
gerekli olan asgari 55 puandan aşağı olmamak kaydıyla ilgili üniversite
tarafından belirlenmesini düzenlemektedir. Ayrıca, öğretim elemanları
kadrolarında sadeleştirmeye gidilerek okutman ile öğretim yardımcıları
kadrolarının kaldırılmasını ve bu kadrolarda bulunanların unvanlarının öğretim
görevlisine dönüştürülmesini, Üniversitelerarası Kurulun yapısının ve görev
tanımının değiştirilmesini, doktor unvanına sahip araştırma görevlilerinin ders
verebilmesini, tezsiz yüksek lisans ücretlerinin Yükseköğretim Kurulundan
uygunluk bildirimi alınmadan doğrudan üniversiteler tarafından belirlenmesini
düzenlemektedir. 
“Yardımcı
doçentlik” kadrosu 2547 sayılı Kanun’la o günkü sorunlara pratik çözüm üretmeye
yönelik olmak üzere getirilmiştir. Yükseköğretim Kanunu'nda yer alan
"yardımcı doçentlik" kadrosu "doçentin yardımcısı" şeklinde
yanlış bir algı oluşturmaktadır. Dünyadaki gelişmiş yükseköğretim sistemlerinde
aynı pozisyon için kullanılan ibarelerin anlamları dikkate alındığında
"doktor öğretim görevlisi" kadrosunun ihdas edilmesi gayet uygun
olacaktır. Bu nedenle, teklifle doktoradan sonra doçentlikten önce zorunlu bir
kademe olarak kabul edilmekte olan yardımcı doçentlik kaldırılmakta ve
doktorasını bitirenlerin doçentliğe geçişleri kolaylaştırılmaktadır. Yapılan bu
düzenlemeyle doktora sonrasında öğretim üyeliğine geçiş sürecinin daha hızlı
bir şekilde gerçekleşmesi mümkün olacaktır. Teklifle getirilen “doktor öğretim
görevlisi” düzenlemesiyle doçentlik sürecinde köklü değişikliklerin birlikte
hayata geçirilmesi amaçlanmaktadır.
Değerli
arkadaşlar, ayrıca bu teklifle son yıllarda üniversite sayısının hızla artması
karşısında işlevselliği azalan Üniversitelerarası Kurulun yapısı işlevsel hâle
getirilecektir. “Doktor” unvanına sahip diğer öğretim elemanlarının da ders
verebilmesi sağlanacaktır. Yükseköğretim kurumlarında çalışmasına ihtiyaç
duyulan sözleşmeli sanatçı öğretim elemanlarının ilgili mevzuat dâhilinde
çalıştırılabilmesi sürecinin doğrudan üniversitelerimiz tarafından yürütülmesi
gibi düzenlemeler getirilmektedir.
Değerli
milletvekilleri, bu düzenlemeyle yine mevcut durumda “yardımcı doçent”
kadrosunda bulunan öğretim üyeleri hak kaybı olmaksızın “doktor öğretim
görevlisi” kadrosuna herhangi bir işlem ve şarta gerek duyulmadan geçirilmiş
olacaktır. Ayrıca ihdas edilen bu kadronun aylık ücretleri “yardımcı doçent”
kadrosuna göre daha iyi olacaktır. Yükseköğretim Kanunu’nda yapılan bu
değişikliklere uyum sağlamak amacıyla da Jandarma Teşkilat, Görev ve Yetkileri
Kanunu’nda, Harp Okulları Kanunu’nda, Polis Yükseköğretim Kanunu’nda, Astsubay
Meslek Yüksek Okulları Kanunu’nda, Millî Savunma Üniversitesinde ve Türkiye ve
Orta Doğu Amme İdaresi Enstitüsünde gerekli düzenlemeler yapılmış olacaktır.
Dolayısıyla bütün bu değişiklik önerileri, akademik yükselmelerde daha şeffaf
ve sorunları giderici, merkezîyetçilikten daha uzak bir YÖK yönetimiyle,
üniversitelerimizi karar alma süreçlerinde daha ön plana çıkartan ve onların
kendi markalarını oluşturmasına ve sistemde çeşitliliğe imkân tanıyan
düzenlemeler olarak inşallah kayıtlara geçecektir. 
Bu
kanuna oyumun “kabul” olacağını yüce Meclisimize beyan eder, teklifin
kanunlaşarak ülkemize, üniversite eğitim camiamıza ve milletimize hayırlı
uğurlu olmasını temenni ederim. (AK PARTİ sıralarından alkışlar) 
BAŞKAN
– Teşekkür ediyorum. 
Aleyhte,
Eskişehir Milletvekili Gaye Usluer.
Buyurun
Sayın Usluer. (CHP sıralarından alkışlar) 
GAYE
USLUER (Eskişehir) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Gönül
isterdi ki ülkemizin geleceğini ilgilendiren yükseköğretim kurumlarına ilişkin
bir yasayı omuz omuza, Sayın Uçma’nın söylediği gibi dayanışarak yapalım ve
altına, başta da öğretim üyesi kökenli milletvekilleri olmak üzere hep birlikte
imza atalım.
İç
Tüzük’ün 86’ncı maddesine göre, oyumuzun renginin ne olacağı konusundaki kısa,
gerekçeli ve açıklayıcı konuşmayı yapacağım.
Bu
yasaya “hayır” diyoruz çünkü bu yasanın gerekçesinde belirtilen şeffaflık,
işlerin daha kolay halledilmesi, daha iyi üniversite, daha iyi eğitim, bunların
hiçbiri yoktur. Bu yasanın gerekçesinin gerçekte ne olduğunu hepimiz biliyoruz.
Bu yasanın gerekçesi, ak saraydan gelen “Bu yardımcı doçentlik de nedir,
nereden çıktı, bunu değiştirin.” emridir. (CHP sıralarından alkışlar)
Sayın
YÖK Başkanı burada yok ama biliyorum ki ve anladık ki “doktor öğretim üyesi”
adını bulurken, bulmaya çalışırken çok üzüldüler ve yoklukta, olmazlıkta
uyduruk bir tanımlamayla karşımıza geldiler. 
Değerli
arkadaşlar, Batı’yla, Amerika Birleşik Devletleri’yle kıyaslama yapıyoruz ama
eğitim sistemimizin her tarafı aynı olacak ki o kıyaslamayı yapabilelim.
Bakınız, üniversiter sistemde en önemli unvan doktora derecesidir. O kadar
zordur ki doktorayı almak, bizdeki gibi, ilaç dağıtır gibi doktora dağıtılmaz
ne Amerika Birleşik Devletleri’nde ne Avrupa ülkelerinde, hatta ne de Asya
ülkelerinde. Siz şimdi doktorayı sıradanlaştırın, sonra da çıkın “doktor
öğretim üyesi” diye bir kadro oluşturun. 
Değerli
arkadaşlar, üniversitede 3 tane önemli öğretim üyesi kadrosu vardır: Bir tanesi
yardımcı doçentliktir, bu bir kadrodur; bir diğeri doçentliktir, bu bir
unvandır, kazanılarak elde edilir; üçüncüsü profesörlüktür, bu da bir kadrodur.
Yani hakkıyla alınan, bileğinin hakkıyla elde edilen iki unvandan biri
doktoradır, diğeri de doçentlik unvanıdır. Şimdi “doktor öğretim üyesi”
diyorsunuz da -özellikle öğretim üyesi kökenli arkadaşlarım mahcup mahcup
konuştular, gerekçeyi değil de gerekçede söylenmek istenenleri söylediler-
soruyorum sizlere değerli arkadaşlarım: Doktor olmayan öğretim üyesi var mıdır
da “doktor öğretim üyesi” diye yalandan bir kadro oluşmasına izin veriyoruz? 
Değerli
arkadaşlar, bu kadroyla, bu yasayla 34 bin yardımcı doçentin belki daha kolay
gibi görünen unvan almasını sağlayacağız ama geride bu yasaya karşı çıkan 100
binin üzerinde öğretim üyesi olduğunu biliyor musunuz? Hâlen doçent mevkisinde
olanlara, hâlen profesör kadrosunda olanlara sordunuz mu “Hangi aşamalardan
geçtiniz?” diye? 15 Temmuza kadar üniversitelerde yaşananlar, intihaller,
soruların çalındığı süreçler ve yalandan kurulan sözlü jürileri sizlerin
iktidarınızda oldu. (CHP sıralarından alkışlar) 15 Temmuz öncesi size aitti, 15
Temmuz sonrası da size ait oldu. 
İSMAİL
TAMER (Kayseri) – Size ait oldu.
GAYE
USLUER (Devamla) – OHAL koşullarında bir KHK’yle üniversite rektörlerinin AKP
Genel Başkanı tarafından atanması doğru mudur? Buradan nasıl iyi eğitim olur?
Buradan nasıl üniversite olur? Ve diyorsunuz k: “O rektörler -siyasi erke
göbekten bağlı rektörler- yardımcı doçentleri atayacaklar." Diyorsunuz ki:
“Doçentlik kadrolarına atanmayı o rektörler sağlayacak.” 
Değerli
arkadaşlar, buradan üniversitelere özerklik çıkmaz ama buradan rektörlere
özerklik çıkar. O rektörlere sağlanan özerkliğin kaynağı da ak sarayda oturan
AKP Genel Başkanıdır. 
Oyumuz
sonuna kadar “hayır”dır. Bu vebal de sizlere yaşamınız boyunca yetecek diyorum.

Saygılarımla.
(CHP ve HDP sıralarından alkışlar) 
BÜLENT
TURAN (Çanakkale) – Hiç konuşmaları dinlememişsiniz Hocam.
BAŞKAN
– Teşekkür ediyorum. 
Böylece,
teklifin görüşmeleri tamamlanmıştır. 
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır. Hayırlı, mübarek olsun. 
Birleşime
sekiz dakika ara veriyorum. 
Kapanma Saati: 20.54
DÖRDÜNCÜ OTURUM
Açılma Saati: 21.02
BAŞKAN: Başkan Vekili Ahmet AYDIN
KÂTİP ÜYELER: Barış KARADENİZ (Sinop), İshak GAZEL (Kütahya)
-----0-----
BAŞKAN
– Türkiye Büyük Millet Meclisinin 63’üncü Birleşiminin Dördüncü Oturumunu
açıyorum. 
2’nci
sırada yer alan 517 sıra sayılı Kanun Tasarısı’nın görüşmelerine başlayacağız.
2.- Türkiye Cumhuriyeti Hükümeti ile
Uluslararası Göç Örgütü (IOM) Arasında Türkiye Cumhuriyeti Hükümeti ile
Uluslararası Göç Örgütü Arasında Örgüt ve Ofisin Türkiyedeki Yasal Statüsü
Ayrıcalıkları ve Bağışıklıklarına İlişkin Anlaşmayı Tadil Eden Anlaşmanın
Onaylanmasının Uygun Bulunduğuna Dair Kanun Tasarısı (1/848) ve Dışişleri
Komisyonu Raporu’nun (S. Sayısı: 517)
BAŞKAN -
Komisyon? Yok.
Ertelenmiştir.
3’üncü
sırada yer alan 361 sıra sayılı Kanun Tasarısı’nın görüşmelerine başlayacağız.
3.- Türkiye Cumhuriyeti Hükümeti ile Çin
Halk Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma ve Eki Protokolün Onaylanmasının Uygun Bulunduğuna
Dair Kanun Tasarısı (1/691) ve Dışişleri Komisyonu Raporu’nun (S. Sayısı: 361)
BAŞKAN
– Komisyon? Yok.
Ertelenmiştir.

Bundan
sonra da komisyonların bulunamayacağı anlaşıldığından, alınan karar gereğince,
kanun tasarı ve teklifleri ile komisyonlardan gelen diğer işleri sırasıyla
görüşmek için 27 Şubat 2018 Salı günü saat 15.00’te toplanmak üzere birleşimi
kapatıyorum.
Hayırlı
akşamlar, hayırlı hafta sonları diliyorum, kolaylıklar diliyorum. 
Kapanma Saati: 21.03




(x) 519 S. Sayılı Basmayazı 20/2/2018
tarihli 61’inci Birleşim Tutanağı’na eklidir.




