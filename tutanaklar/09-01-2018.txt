



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 46’ncı
Birleşim
 9
Ocak 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur Bahçekapılı’nın,
2018 yılının hayırlı ve uğurlu olmasını dilediğine ilişkin konuşması 
2.- Oturum Başkanı TBMM Başkan Vekili Ayşe Nur
Bahçekapılı’nın, Sarıkamış şehitlerine Allah’tan rahmet dilediğine ilişkin
konuşması
3.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Münir Özkul ve Aydın Boysan’a
Allah’tan rahmet dilediklerine ilişkin konuşması

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Sibel Yiğitalp’in, Diyarbakır’da
yaşanan bir çocuk istismarı olayına ilişkin gündem dışı konuşması
2.- Tokat Milletvekili Kadim Durmaz’ın, Tokat ilinin
sorunlarına ilişkin gündem dışı konuşması
3.- Osmaniye Milletvekili Suat Önal’ın, 7 Ocak Osmaniye’nin
düşman işgalinden kurtuluşunun 96’ncı yıl dönümüne ilişkin gündem dışı
konuşması

VI.- AÇIKLAMALAR
1.- İstanbul Milletvekili Sibel Özdemir’in, Cumhurbaşkanı
Recep Tayyip Erdoğan’ın Paris gezisinden siyasi, diplomatik ve medyatik bir
hezimetle döndüğüne ve Türkiye'nin Avrupa Birliği üyeliğiyle ilgili yapılan
değerlendirmelere ilişkin açıklaması
2.- Hatay Milletvekili Serkan Topal’ın, balıkçıların orkinos
kotası yüzünden yaşadıkları mağduriyetin giderilmesini talep ettiğine ilişkin
açıklaması
3.- Niğde Milletvekili Ömer Fethi Gürer’in, taşeron
işçilerle ilgili düzenlemeyi Cumhuriyet Halk Partisi milletvekilleri olarak
kabul etmediklerine ve işçiler arasında ayrım yapılmasının yanlış olduğuna
ilişkin açıklaması
4.- Kahramanmaraş Milletvekili İmran Kılıç’ın, Sarıkamış
Harekâtı’nın 103’üncü yıl dönümüne ilişkin açıklaması
5.- Mersin Milletvekili Hüseyin Çamak’ın, taşeronlarla
ilgili düzenlemede ayrımcılık yapıldığına ve çalışanların emeklerini KHK
hukuksuzluğuna yedirmeyeceklerine ilişkin açıklaması
6.- Osmaniye Milletvekili Mücahit Durmuşoğlu’nun, 7 Ocak
Osmaniye’nin düşman işgalinden kurtuluşunun 96’ncı yıl dönümüne ilişkin
açıklaması
7.- Edirne Milletvekili Okan Gaytancıoğlu’nun, Hükûmetin
neden esnaf ve çiftçiyi hiç düşünmediğini öğrenmek istediğine ilişkin
açıklaması
8.- Balıkesir Milletvekili Ahmet Akın’ın, OHAL’in neden
devamlı uzatıldığını öğrenmek istediğine ve KİT’lerde çalışan taşeron işçilerin
de kadroya alınması gerektiğine ilişkin açıklaması
9.- Mersin Milletvekili Ali Cumhur Taşkın’ın, Mersin’in
Tarsus ilçesinde 3-5 Ocak tarihlerinde yağan şiddetli yağmurdan zarar gören
çiftçiler için yapılan çalışmalara ilişkin açıklaması
10.- İstanbul Milletvekili Mahmut Tanal’ın, Şanlıurfaspor
Kulübü Başkanının ömür boyu spordan men edilmesinin hiçbir hukuki boyutu
olmadığına ilişkin açıklaması
11.- Kahramanmaraş Milletvekili Fahrettin Oğuz Tor’un,
kotayı dolduramadığı için para cezası alan çiftçilerin cezalarının kaldırılması
yönünde bir çalışma olup olmadığını öğrenmek istediğine ilişkin açıklaması
12.- Kayseri Milletvekili Sami Dedeoğlu’nun, Sarıkamış
Harekâtı’nın 103’üncü yıl dönümüne ilişkin açıklaması
13.- Balıkesir Milletvekili Namık Havutça’nın, 2018 yılının
ülkemizde özgürlük ve barışın, adalet ve demokrasinin, gerçek bir kardeşliğin
tesis olduğu bir yıl olmasını temenni ettiğine ve Erdek Körfezi’nde bulunan
Misakça balıkçı barınağının durumuna ilişkin açıklaması
14.- Adıyaman Milletvekili Behçet Yıldırım’ın, Diyarbakır
Milletvekili İdris Baluken hakkında verilen cezaya ve iktidarın emir ve
görüşlerine girmiş olan sistemi ve uygulayıcılarını şiddetle kınadığına ilişkin
açıklaması
15.- Antalya Milletvekili Niyazi Nefi Kara’nın, batan
Antalya Özel Bilge Adam Kolejinde okuyan öğrencilerin durumuna ve okullarının
değiştirilmesi için bir işlem yapılıp yapılmayacağını öğrenmek istediğine ilişkin
açıklaması
16.- Manisa Milletvekili Erkan Akçay’ın, Sarıkamış
Harekâtı’nın 103’üncü yıl dönümüne, 13 Mayıs 2014’te yaşanan Soma maden
faciasına ilişkin mahkeme sürecine, 9 Ocak Halide Edip Adıvar’ın ölümünün
54’üncü yıl dönümüne ve Münir Özkul ile Aydın Boysan’a Allah’tan rahmet
dilediğine ilişkin açıklaması
17.- İstanbul Milletvekili Filiz Kerestecioğlu Demir’in, 4
yaşındaki Elif Mina ve 2 yaşındaki Miray Hira’nın babaları Ali Yardım
tarafından öldürülmelerine, Kâğıthane İSKİ işçilerinin taşeronlarla ilgili
düzenleme kendilerini kapsamadığı için üç günlük grev kararı almalarına ve
köleliğin modern biçimi olan taşeronluğun bitirilmesi gerektiğine, Mecliste
ortak kullanım alanıyla ilgili Meclis Başkanının tasarrufuyla bir değişiklik
yapılmasının nezaket kurallarına uygun olmadığına ilişkin açıklaması
18.- Manisa Milletvekili Özgür Özel’in, 9 Ocak Birinci İnönü
Zaferi’nin 97’nci yıl dönümüne, İnönü Müzesi’nden İsmet İnönü’ye ait bazı
eşyaların çalınmasına, 8 Ocak Metin Göktepe’nin ölümünün 22’nci, 9 Ocak Cemal
Süreya’nın ölümünün 28’inci, 9 Ocak Halide Edip Adıvar’ın ölümünün 54’üncü yıl
dönümlerine, Münir Özkul ile Aydın Boysan’a Allah’tan rahmet dilediğine,
Sarıkamış şehitlerini rahmetle andığına, 13 Mayıs 2014’te yaşanan Soma maden
faciasına ilişkin mahkeme sürecine ve Meclis Başkanının ortak kullanım
alanındaki tasarrufuna ilişkin açıklaması
19.- Çanakkale Milletvekili Bülent Turan’ın, yeni yılın
hayırlı olmasını temenni ettiğine, Münir Özkul ile Aydın Boysan’a Allah’tan
rahmet dilediğine ve Sarıkamış şehitleri başta olmak üzere tüm şehitleri
rahmetle andığına ilişkin açıklaması
20.- Manisa Milletvekili Erkan Akçay’ın, ortak kullanım
alanıyla ilgili Meclis Başkanının tasarrufuna ilişkin açıklaması
21.- İstanbul Milletvekili Filiz Kerestecioğlu Demir’in, 8
Ocak Evrensel gazetesi muhabiri Metin Göktepe’nin ölümünün 22’nci yıl dönümüne
ve Münir Özkul ile Aydın Boysan’ı sevgiyle andığına ilişkin açıklaması
22.- Çanakkale Milletvekili Bülent Turan’ın, HDP ve CHP Grup
Başkan Vekillerinin Meclis Başkanı İsmail Kahraman’ın İran ziyaretine ilişkin
tezkerenin oylamasında teamüllere aykırı bir şekilde karar yeter sayısı
istemeleri nedeniyle kendilerinin de Ağrı Milletvekili Berdan Öztürk’e izin
verilmesine ilişkin tezkereye ret oyu verdiklerine ilişkin açıklaması
23.- İstanbul Milletvekili Filiz Kerestecioğlu Demir’in,
Mecliste intikam anlayışıyla bir işlem yapılmaması gerektiğine ilişkin
açıklaması
24.- Manisa Milletvekili Özgür Özel’in, Meclis Başkanlığı
tezkerelerinde karar yeter sayısı istemenin normal olduğuna ve Meclis
Başkanının keyfî uygulamalarına tepki gösterdiklerine ilişkin açıklaması
25.- Çanakkale Milletvekili Bülent Turan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
26.- Manisa Milletvekili Özgür Özel’in, iktidar partisinin,
muhalefet milletvekillerinin doğrudan gündeme alınma önergelerini reddetmesine
rağmen kendi partisinden milletvekilinin teklifinin doğrudan gündeme alınmasını
kabul etmesine ilişkin açıklaması
27.- Çanakkale Milletvekili Bülent Turan’ın, yapılan
oylamanın AK PARTİ Grubunun takdiri olduğuna ve bunun değerlendirmesinin bir
başka siyasi partinin grup başkan vekiline düşmediğine ilişkin açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Hırvatistan
Parlamentosu Avrupa İşleri Komitesi Başkanı Domagoj Ivan Milosevic'in
beraberinde bir parlamento heyetiyle ülkemizi ziyaret etmesinin Türkiye Büyük
Millet Meclisi Başkanlık Divanının 26/10/2017 tarih ve 47 sayılı Kararı’yla;
İtalyan Senatosu Avrupa Birliği Politikaları Komitesi Başkanı Vannino Chiti'nin
beraberinde bir parlamento heyetiyle ülkemizi ziyaret etmesinin Türkiye Büyük
Millet Meclisi Başkanlık Divanının 29/11/2017 tarih ve 48 sayılı Kararı’yla
uygun bulunduğuna ilişkin tezkeresi (3/1384)
2.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı İsmail Kahraman başkanlığındaki bir heyetin, İslam
İşbirliği Teşkilatı Parlamento Birliği (İSİPAB) 13’üncü Konferansı'na katılmak
üzere 15-18 Ocak 2018 tarihleri arasında İran'a resmî bir ziyarette bulunmasına
ilişkin tezkeresi (3/1386)
3.- Türkiye Büyük Millet Meclisi Başkanlığının, Ağrı
Milletvekili Berdan Öztürk, İstanbul Milletvekili Erdal Ataş, Şanlıurfa
Milletvekili Dilek Öcalan, Şırnak Milletvekili Leyla Birlik ve Tunceli
Milletvekili Alican Önlü’ye belirtilen neden ve sürelerle izin verilmesine
ilişkin tezkeresi (3/1386) 

B) Önergeler
1.- Başkanlıkça, esas komisyon olarak Anayasa Komisyonuna,
tali komisyon olarak da Dışişleri Komisyonuna havale edilen (2/2009) esas
numaralı Seçimlerin Temel Hükümleri ve Seçmen Kütükleri Hakkında Kanun ile
Milletvekili Seçimi Kanununda Değişiklik Yapılmasına Dair Kanun Teklifi’nin
Ankara Milletvekili Tekin Bingöl tarafından geri alındığına ilişkin önerge
yazısı (4/125)
2.- Konya Milletvekili Mustafa Baloğlu’nun, (2/1401) esas
numaralı 5271 Sayılı Ceza Muhakemesi Kanununun 138. Maddesinde Değişiklik
Yapılmasına İlişkin Kanun Teklifi’nin doğrudan gündeme alınmasına ilişkin
önergesi (4/124)

VIII.- ÖNERİLER
A) Siyasi Parti Grubu Önerileri
1.- MHP Grubunun, Mersin Milletvekili Oktay Öztürk ve
arkadaşları tarafından reşit oldukları gerekçesiyle devlete ait sosyal hizmet
kuruluşlarından ayrılmak zorunda kalan korunmaya muhtaç çocukların sorunlarının
araştırılarak alınması gereken önlemlerin belirlenmesi amacıyla verilmiş olan
(10/2337) esas numaralı Meclis Araştırması Önergesi’nin ön görüşmelerinin Genel
Kurulun 9 Ocak 2018 Salı günkü birleşiminde yapılmasına ilişkin önerisi
2.- HDP Grubunun, 8/1/2018 tarihinde Adana Milletvekili
Meral Danış Beştaş ve arkadaşları tarafından, 9 Ocak 2013 tarihinde Fransa'nın
başkenti Paris'te Kürt kadın siyasetçiler Sakine Cansız, Fidan Doğan ve Leyla
Şaylemez'in bir suikast sonucu öldürülmesi olayının aydınlatılması amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin Genel Kurulun 9 Ocak 2018 Salı günkü birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi gündeminin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan 420, 423, 424, 436, 437, 444, 445, 448, 449, 450, 452, 453, 454, 455, 467,
468, 470, 483, 484, 496, 498, 499 ve 500 sıra sayılı Kanun Tasarılarının yine
bu kısmın 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19,
20, 21, 22 ve 23’üncü sıralarına alınmasına ve diğer işlerin buna göre teselsül
ettirilmesine ilişkin önerisi
4.- AK PARTİ Grubunun, Genel Kurulun çalışma saatlerinin
yeniden düzenlenmesine; gündemin "Kanun Tasarı ve Teklifleri ile Komisyonlardan
Gelen Diğer işler” kısmında bulunan 507 sıra sayılı Anayasa ve Adalet
Komisyonları Üyelerinden Kurulu Karma Komisyon Raporu ile 289 ve 289'a 1'inci
Ek sıra sayılı Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporlarının bu kısmın 1’inci ve 2’nci
sıralarına alınarak bu kısımda bulunan işlerin sırasının buna göre teselsül
ettirilmesine ilişkin önerisi 

IX.- SÖZLÜ SORULAR VE CEVAPLARI
1.-Trabzon Milletvekili Haluk Pekşen'in, Trabzon Büyükşehir
Belediyesine ait araçların deneyimli personel eksikliği nedeniyle kaza yaparak
hurdaya çıktığı iddiasına ilişkin İçişleri Bakanından sözlü soru önergesi
(6/61) ve Ulaştırma, Denizcilik ve Haberleşme Bakanı Ahmet Arslan’ın cevabı
2.-Niğde Milletvekili Ömer Fethi Gürer'in, Niğde iline
yönelik bazı ulaşım yatırımlarına ilişkin sözlü soru önergesi (6/124) ve
Ulaştırma, Denizcilik ve Haberleşme Bakanı Ahmet Arslan’ın cevabı
3.-Niğde Milletvekili Ömer Fethi Gürer'in, Niğde ilindeki
bazı yol yapım çalışmalarına ilişkin sözlü soru önergesi (6/125) ve Ulaştırma,
Denizcilik ve Haberleşme Bakanı Ahmet Arslan’ın cevabı
4.- Niğde Milletvekili Ömer Fethi Gürer'in,
Çamardı-Kışlakçı-Pozantı duble yol yapım çalışmalarına ilişkin sözlü soru
önergesi (6/127) ve Ulaştırma, Denizcilik ve Haberleşme Bakanı Ahmet Arslan’ın
cevabı
5.-İstanbul Milletvekili Ali Özcan'ın, 2011-2015 yılları
arasında yapılan otoyollar ile ilgili verilere ilişkin sözlü soru önergesi
(6/135) ve Ulaştırma, Denizcilik ve Haberleşme Bakanı Ahmet Arslan’ın cevabı
6.- Niğde Milletvekili Ömer Fethi Gürer'in, Niğde'deki kaza
riski bulunan bir yol ile ilgili alınan önlemlere ilişkin sözlü soru önergesi
(6/145) ve Ulaştırma, Denizcilik ve Haberleşme Bakanı Ahmet Arslan’ın cevabı
7.-Trabzon Milletvekili Haluk Pekşen'in, Sabiha Gökçen
Havalimanı'nın temizlik ve hijyen koşullarının iyileştirilmesine ilişkin sözlü
soru önergesi (6/217) ve Ulaştırma, Denizcilik ve Haberleşme Bakanı Ahmet
Arslan’ın cevabı
8.- Niğde Milletvekili Ömer Fethi Gürer'in, Osmaniye'nin
Kadirli ilçesine bağlı bir köyün yol sorununa ilişkin sözlü soru önergesi
(6/223) ve Ulaştırma, Denizcilik ve Haberleşme Bakanı Ahmet Arslan’ın cevabı
9.- Niğde Milletvekili Ömer Fethi Gürer'in, Niğde'nin hızlı
tren projesi kapsamı dışında bırakıldığı iddiasına ilişkin sözlü soru önergesi
(6/224) ve Ulaştırma, Denizcilik ve Haberleşme Bakanı Ahmet Arslan’ın cevabı
10.- Niğde Milletvekili Ömer Fethi Gürer'in, Niğde ilinden
geçen demir yolu hattına ilişkin sözlü soru önergesi (6/225) ve Ulaştırma,
Denizcilik ve Haberleşme Bakanı Ahmet Arslan’ın cevabı
11.- Niğde Milletvekili Ömer Fethi Gürer'in, Niğde'nin
havaalanı ihtiyacına ilişkin sözlü soru önergesi (6/226) ve Ulaştırma,
Denizcilik ve Haberleşme Bakanı Ahmet Arslan’ın cevabı
12.- Niğde Milletvekili Ömer Fethi Gürer'in, Niğde-Adana
arasında uygulanan karşılıklı tren seferlerinin yeniden başlatılmasına ilişkin
sözlü soru önergesi (6/227) ve Ulaştırma, Denizcilik ve Haberleşme Bakanı Ahmet
Arslan’ın cevabı
13.- Adana Milletvekili Elif Doğan Türkmen'in, Adana'nın
Feke-Mansurlu-Gaffaruşağı yolunun bakım ve onarımının yapılmamasına ilişkin
sözlü soru önergesi (6/275) ve Ulaştırma, Denizcilik ve Haberleşme Bakanı Ahmet
Arslan’ın cevabı
14.- Balıkesir Milletvekili İsmail Ok'un, Balıkesir'deki
Emniyet Köprülü Kavşağı ile Altıeylül Kavşağı yapımı işine ilişkin sözlü soru
önergesi (6/285) ve Ulaştırma, Denizcilik ve Haberleşme Bakanı Ahmet Arslan’ın
cevabı
15.- Balıkesir Milletvekili İsmail Ok'un, Balıkesir
Büyükşehir Belediye Başkanı'nın bir açıklamasına ilişkin sözlü soru önergesi (6/304)
ve Ulaştırma, Denizcilik ve Haberleşme Bakanı Ahmet Arslan’ın cevabı
16.- Balıkesir Milletvekili Ahmet Akın'ın, Ankara-Balıkesir
arasındaki Karesi Ekspresi ve Mavi Tren seferlerinin yol yenileme çalışmaları
nedeniyle kaldırılmasına ilişkin sözlü soru önergesi (6/307) ve Ulaştırma,
Denizcilik ve Haberleşme Bakanı Ahmet Arslan’ın cevabı
17.-Trabzon Milletvekili Haluk Pekşen'in, Şanlıurfa ilinin
metro ve hafif raylı sistem ihtiyacına ilişkin sözlü soru önergesi (6/342) ve
Ulaştırma, Denizcilik ve Haberleşme Bakanı Ahmet Arslan’ın cevabı
18.- Niğde Milletvekili Ömer Fethi Gürer'in,
Konya-Aksaray-Nevşehir-Kayseri Yüksek Hızlı Tren Hattının güzergâhına ilişkin
sözlü soru önergesi (6/356) ve Ulaştırma, Denizcilik ve Haberleşme Bakanı Ahmet
Arslan’ın cevabı
19.- Niğde Milletvekili Ömer Fethi Gürer'in,
Konya-Aksaray-Nevşehir-Kayseri Yüksek Hızlı Tren Projesi'ne ilişkin sözlü soru
önergesi (6/357) ve Ulaştırma, Denizcilik ve Haberleşme Bakanı Ahmet Arslan’ın
cevabı
20.- Niğde Milletvekili Ömer Fethi Gürer'in, Niğde Havaalanı
için ayrılan ödenek miktarına ilişkin sözlü soru önergesi (6/389) ve Ulaştırma,
Denizcilik ve Haberleşme Bakanı Ahmet Arslan’ın cevabı
21.- Niğde Milletvekili Ömer Fethi Gürer'in, Hızlı Geçiş
Sistemi ücretlerinde indirim yapılmasına ilişkin sözlü soru önergesi (6/397) ve
Ulaştırma, Denizcilik ve Haberleşme Bakanı Ahmet Arslan’ın cevabı
22.- Niğde Milletvekili Ömer Fethi Gürer'in, Hızlı Geçiş
Sistemi'nden 2015 yılında etiketsiz geçen araçlara ilişkin sözlü soru önergesi
(6/470) ve Ulaştırma, Denizcilik ve Haberleşme Bakanı Ahmet Arslan’ın cevabı
23.- Niğde Milletvekili Ömer Fethi Gürer'in, Niğde ilinde
cep telefonu ile iletişim sağlanamayan köylere ilişkin sözlü soru önergesi
(6/475) ve Ulaştırma, Denizcilik ve Haberleşme Bakanı Ahmet Arslan’ın cevabı
24.- Niğde Milletvekili Ömer Fethi Gürer'in, Devlet Demir
Yollarında kapatılan istasyonlara ve işten çıkarılan personele ilişkin sözlü
soru önergesi (6/498) ve Ulaştırma, Denizcilik ve Haberleşme Bakanı Ahmet
Arslan’ın cevabı
25.- Niğde Milletvekili Ömer Fethi Gürer'in, Niğde-Çamardı
arasındaki yol yapım çalışmalarına ilişkin sözlü soru önergesi (6/499) ve
Ulaştırma, Denizcilik ve Haberleşme Bakanı Ahmet Arslan’ın cevabı
26.- Niğde Milletvekili Ömer Fethi Gürer'in, Niğde'nin il
merkezi ile Bor ilçesinin yüksek hızlı tren ağı kapsamına alınmasına ilişkin
sözlü soru önergesi (6/505) ve Ulaştırma, Denizcilik ve Haberleşme Bakanı Ahmet
Arslan’ın cevabı
27.- Konya Milletvekili Mustafa Hüsnü Bozkurt'un, Esenboğa
Havalimanı'ndan yurt dışına yapılan direkt uçuşlara ilişkin sözlü soru önergesi
(6/553) ve Ulaştırma, Denizcilik ve Haberleşme Bakanı Ahmet Arslan’ın cevabı
28.- Niğde Milletvekili Ömer Fethi Gürer'in, Niğde-Ankara
Otoyolu Projesi'ne ilişkin sözlü soru önergesi (6/603) ve Ulaştırma, Denizcilik
ve Haberleşme Bakanı Ahmet Arslan’ın cevabı
29.- Niğde Milletvekili Ömer Fethi Gürer'in,
Pozantı-Çiftehan-Ulukışla-Zengen yolunun genişletilmesine ilişkin sözlü soru
önergesi (6/604) ve Ulaştırma, Denizcilik ve Haberleşme Bakanı Ahmet Arslan’ın
cevabı
30.- İzmir Milletvekili Atila Sertel'in, Devlet
Demiryollarında geçici işçi ve sözleşmeli işçi statüsünde çalışanların kadroya
alınmasına ilişkin sözlü soru önergesi (6/623) ve Ulaştırma, Denizcilik ve
Haberleşme Bakanı Ahmet Arslan’ın cevabı
31.- Niğde Milletvekili Ömer Fethi Gürer'in, Niğde-Ankara
Otoyolu için yapılan kamulaştırmaların bedellerinin ödenmemesine ilişkin sözlü
soru önergesi (6/639) ve Ulaştırma, Denizcilik ve Haberleşme Bakanı Ahmet
Arslan’ın cevabı
32.- Niğde Milletvekili Ömer Fethi Gürer'in, İstanbul
Haydarpaşa-Pendik Demiryolu Hattı'nın yapımına ilişkin sözlü soru önergesi
(6/657) ve Ulaştırma, Denizcilik ve Haberleşme Bakanı Ahmet Arslan’ın cevabı
33.- Niğde Milletvekili Ömer Fethi Gürer'in, İzmir Devlet
Hava Meydanları İşletmesine Ege Denizi'nde arama ve kurtarma faaliyetleri için
taşınmaz tahsisi yapılmasına ilişkin sözlü soru önergesi (6/659) ve Ulaştırma,
Denizcilik ve Haberleşme Bakanı Ahmet Arslan’ın cevabı
34.- Niğde Milletvekili Ömer Fethi Gürer'in, DHMİ'nin
işlettiği havalimanlarından zarar eden olup olmadığına ilişkin Ulaştırma,
Denizcilik ve Haberleşme Bakanı'ndan sözlü soru önergesi (6/660) ve Ulaştırma,
Denizcilik ve Haberleşme Bakanı Ahmet Arslan’ın cevabı
35.- Niğde Milletvekili Ömer Fethi Gürer'in,
Zengen-Ulukışla-Pozantı yolunun duble yol yapılmasına ilişkin sözlü soru
önergesi (6/663) ve Ulaştırma, Denizcilik ve Haberleşme Bakanı Ahmet Arslan’ın
cevabı
36.- Trabzon Milletvekili Haluk Pekşen'in, bakan
korumalarının yolcu uçaklarına silahla binmelerinin oluşturduğu risklere
ilişkin sözlü soru önergesi (6/664) ve Ulaştırma, Denizcilik ve Haberleşme
Bakanı Ahmet Arslan’ın cevabı
37.- Niğde Milletvekili Ömer Fethi Gürer'in,
Ankara-Aksaray-Adana ve Antalya-Aksaray-Nevşehir-Kayseri Yüksek Hızlı Tren
Projelerine ilişkin sözlü soru önergesi (6/678) ve Ulaştırma, Denizcilik ve
Haberleşme Bakanı Ahmet Arslan’ın cevabı
38.- Niğde Milletvekili Ömer Fethi Gürer'in, Niğde
Havaalanı'nın ihale tarihine ilişkin sözlü soru önergesi (6/679) ve Ulaştırma,
Denizcilik ve Haberleşme Bakanı Ahmet Arslan’ın cevabı
39.- Niğde Milletvekili Ömer Fethi Gürer'in, TCDD'nin yük
taşımacılığındaki payını artırmaya yönelik çalışmalara ilişkin sözlü soru
önergesi (6/734) ve Ulaştırma, Denizcilik ve Haberleşme Bakanı Ahmet Arslan’ın
cevabı
40.- Niğde Milletvekili Ömer Fethi Gürer'in, demir
yollarının çift hatlı hale getirilmesine yönelik çalışmalara ilişkin sözlü soru
önergesi (6/735) ve Ulaştırma, Denizcilik ve Haberleşme Bakanı Ahmet Arslan’ın
cevabı
41.- Niğde Milletvekili Ömer Fethi Gürer'in, TCDD'nin yol
yapım çalışmaları ile ray ve travers değiştirme çalışmalarına ilişkin sözlü
soru önergesi (6/736) ve Ulaştırma, Denizcilik ve Haberleşme Bakanı Ahmet
Arslan’ın cevabı
42.- Niğde Milletvekili Ömer Fethi Gürer'in, Niğde
Havaalanı'nın yapımına ilişkin sözlü soru önergesi (6/765) ve Ulaştırma,
Denizcilik ve Haberleşme Bakanı Ahmet Arslan’ın cevabı
43.- Niğde Milletvekili Ömer Fethi Gürer'in, Niğde-Ankara
Otoyolu'nun yapımına ilişkin sözlü soru önergesi (6/766) ve Ulaştırma,
Denizcilik ve Haberleşme Bakanı Ahmet Arslan’ın cevabı
44.- Niğde Milletvekili Ömer Fethi Gürer'in, görevde
yükselme ve unvan değişikliği sınavına ilişkin sözlü soru önergesi (6/777) ve
Ulaştırma, Denizcilik ve Haberleşme Bakanı Ahmet Arslan’ın cevabı
45.- İstanbul Milletvekili Mehmet Bekaroğlu'nun, 2017 Yılı
Yatırım Programı'nda Ovit Tüneli ve bağlantı yolları için ayrılan ödeneğe
ilişkin sözlü soru önergesi (6/835) ve Ulaştırma, Denizcilik ve Haberleşme
Bakanı Ahmet Arslan’ın cevabı
46.- Niğde Milletvekili Ömer Fethi Gürer'in, 2002 yılından
itibaren TCDD'nin personel, istasyon ve sefer sayılarında meydana gelen
değişime ilişkin sözlü soru önergesi (6/859) ve Ulaştırma, Denizcilik ve
Haberleşme Bakanı Ahmet Arslan’ın cevabı
47.- Niğde Milletvekili Ömer Fethi Gürer'in, son beş yılda
kara yollarında yapılan onarım ve yeniden asfaltlama çalışmalarına ilişkin
sözlü soru önergesi (6/860) ve Ulaştırma, Denizcilik ve Haberleşme Bakanı Ahmet
Arslan’ın cevabı
48.- Niğde Milletvekili Ömer Fethi Gürer'in, 2015, 2016 ve
2017 yıllarında erişimi engellenen internet sitelerine ilişkin sözlü soru
önergesi (6/861) ve Ulaştırma, Denizcilik ve Haberleşme Bakanı Ahmet Arslan’ın
cevabı
49.- Niğde Milletvekili Ömer Fethi Gürer'in, Niğde-Bor
arasında meydana gelen trafik kazalarına ilişkin sözlü soru önergesi (6/862) ve
Ulaştırma, Denizcilik ve Haberleşme Bakanı Ahmet Arslan’ın cevabı
50.- Niğde Milletvekili Ömer Fethi Gürer'in, son beş yılda
limanlara demir yolları ile taşınan yük miktarına ve demir yolu yük
taşımacılığının mevcut durumuna ilişkin sözlü soru önergesi (6/863) ve Ulaştırma,
Denizcilik ve Haberleşme Bakanı Ahmet Arslan’ın cevabı
51.- İzmir Milletvekili Atila Sertel'in, İzmir-Ankara Yüksek
Hızlı Tren Projesi'ne ilişkin sözlü soru önergesi (6/924) ve Ulaştırma,
Denizcilik ve Haberleşme Bakanı Ahmet Arslan’ın cevabı
52.- İzmir Milletvekili Atila Sertel'in, Tire-Belevi yolunun
yapımına ilişkin sözlü soru önergesi (6/925) ve Ulaştırma, Denizcilik ve
Haberleşme Bakanı Ahmet Arslan’ın cevabı
53.- Niğde Milletvekili Ömer Fethi Gürer'in, çocukları suça
teşvik ettiği iddia edilen yurt dışı lisanslı internet oyunlarının takibine ve
yasaklanmasına ilişkin sözlü soru önergesi (6/938) ve Ulaştırma, Denizcilik ve
Haberleşme Bakanı Ahmet Arslan’ın cevabı
54.- Niğde Milletvekili Ömer Fethi Gürer'in, vatani görevini
yapmakta olan erlerin ve ailelerinin mektup ve kargo gönderilerinden ücret
alınmamasına yönelik bir çalışma olup olmadığına ilişkin sözlü soru önergesi
(6/996) ve Ulaştırma, Denizcilik ve Haberleşme Bakanı Ahmet Arslan’ın cevabı

X.- SATAŞMALARA İLİŞKİN KONUŞMALAR
1.- Uşak Milletvekili Özkan Yalım’ın, Denizcilik ve
Haberleşme Bakanı Ahmet Arslan’ın sözlü soru önergelerine cevaben yaptığı
konuşması sırasında şahsına sataşması nedeniyle konuşması
2.- Ulaştırma, Denizcilik ve Haberleşme Bakanı Ahmet
Arslan’ın, Uşak Milletvekili Özkan Yalım’ın sataşma nedeniyle yaptığı konuşması
sırasında şahsına sataşması nedeniyle konuşması
3.- Muş Milletvekili Ahmet Yıldırım’ın, Çanakkale
Milletvekili Bülent Turan’ın 507 sıra sayılı Komisyon Raporu üzerinde şahsı
adına yaptığı konuşması sırasında Halkların Demokratik Partisine sataşması
nedeniyle konuşması
4.- Manisa Milletvekili Erkan Akçay’ın, Manisa Milletvekili
Özgür Özel’in usul görüşmesi nedeniyle yaptığı konuşması sırasında Milliyetçi
Hareket Partisine sataşması nedeniyle konuşması

XI.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Komisyonlardan Gelen Diğer İşler
1.- Ağrı Milletvekili Leyla Zana’nın 1’inci Yasama Yılı ile
2’nci Yasama Yılı 01.10.2016 ila 30.04.2017 Döneminde Anayasa’nın 81’inci
Maddesine Uygun Biçimde Andiçmeden Aralıksız Olarak Genel Kurulun 212
Birleşimine Katılmamasına Bağlı Devamsızlığı Nedeniyle Anayasa’nın 84’üncü ve
İç Tüzük’ün 138’inci Maddeleri Uyarınca Gerekli Değerlendirmenin Yapılması İçin
Başkanlık Divanının 20.07.2017 Tarihli ve 41 Numaralı Kararı ve Türkiye Büyük
Millet Meclisi Başkanlığı Tezkeresi (3/1171) ile Anayasa ve Adalet Komisyonları
Üyelerinden Kurulu Karma Komisyon Raporu (Sıra Sayısı: 507) 

XII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın 507 sıra sayılı Komisyon Raporu’nun görüşmelerinin devamı
hususunda verilmiş önergeyle ilgili uygulamasının İç Tüzük hükümlerine aykırı
olup olmadığı hakkında

XIII.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu'nun, 2002-2017 yılları arasında yurt dışına eğitim ve öğrenim
amacıyla gönderilen personele ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/16509)
2.- İstanbul Milletvekili Gamze Akkuş
İlgezdi'nin, TBMM'deki restorasyonlara ve Atatürk tablolarına ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/18456)
3.- Antalya Milletvekili Çetin Osman
Budak'ın, Rusya'ya yapılacak domates ihracatına ilişkin sorusu ve Ekonomi
Bakanı Nihat Zeybekci’nin cevabı (7/18670)
4.- Adana Milletvekili Elif Doğan
Türkmen'in, 2002-2017 yılları arasında göreve başlayan veya çeşitli sebeplerle
görevi sona eren Başbakanlık ve bağlı kurum ve kuruluşlar personeline ilişkin
Başbakandan sorusu ve Başbakan Yardımcısı Bekir Bozdağ’ın cevabı (7/18824)
5.- İstanbul Milletvekili Mustafa Sezgin
Tanrıkulu'nun, 2018 mali yılı içerisinde sorumluluk alanındaki kurum ve
kuruluşlarca Adıyaman'a aktarılan ödenek miktarına,
2018 yılında Kahramanmaraş iline yapılması
planlanan yatırımlara,
2018 yılında Gümüşhane iline yapılması
planlanan yatırımlara,
2018 yılında Iğdır iline yapılması
planlanan yatırımlara,
2018 yılında Hakkâri iline yapılması
planlanan yatırımlara,
2018 yılında Erzurum iline yapılması
planlanan yatırımlara,
2018 yılında Çankırı iline yapılması
planlanan yatırımlara,
2018 yılında Erzincan iline yapılması
planlanan yatırımlara,
2018 yılında Bitlis iline yapılması
planlanan yatırımlara,
2018 yılında Bingöl iline yapılması
planlanan yatırımlara,
2018 yılında Karabük iline yapılması
planlanan yatırımlara, 
2018 yılında Adıyaman iline yapılması
planlanan yatırımlara, 
2018 yılında Ağrı iline yapılması planlanan
yatırımlara, 
2018 yılında Aksaray iline yapılması planlanan
yatırımlara, 
2018 yılında Bayburt iline yapılması
planlanan yatırımlara, 
2018 yılında Düzce iline yapılması
planlanan yatırımlara, 
2018 yılında Elâzığ iline yapılması
planlanan yatırımlara, 
2018 yılında Diyarbakır iline yapılması
planlanan yatırımlara, 
2018 yılında Batman iline yapılması
planlanan yatırımlara,
İlişkin soruları ve Başbakan Yardımcısı
Bekir Bozdağ’ın cevabı (7/18839), (7/20123), (7/20124), (7/20125), (7/20126),
(7/20127), (7/20128), (7/20129), (7/20130), (7/20131), (7/20132), (7/20133),
(7/20134), (7/20135), (7/20136), (7/20137),(7/20138), (7/20139), (7/20140)
6.- İzmir Milletvekili Selin Sayek
Böke'nin, Hazine Müsteşarlığı tarafından borçlanma yoluyla nakit fazlası
oluşturulmasına ve Merkez Bankasının altın rezervlerindeki artışa ilişkin
sorusu ve Başbakan Yardımcısı Mehmet Şimşek’in cevabı (7/18845)
7.- İstanbul Milletvekili Mustafa Sezgin
Tanrıkulu'nun, 2018 mali yılı içerisinde sorumluluk alanındaki kurum ve
kuruluşlarca Adıyaman'a aktarılan ödenek miktarına ilişkin sorusu ve Başbakan
Yardımcısı Mehmet Şimşek’in cevabı (7/18847)
8.- Niğde Milletvekili Ömer Fethi Gürer'in,
2016 ve 2017 yıllarında araçlara takılan cam filmi sayısına ilişkin sorusu ve
Bilim, Sanayi ve Teknoloji Bakanı Faruk Özlü’nün cevabı (7/18862)
9.- Ankara Milletvekili Levent Gök'ün,
araçlara cam filmi taktırılmasını yasaklayan yönetmelik değişikliğine ilişkin
sorusu ve Bilim, Sanayi ve Teknoloji Bakanı Faruk Özlü’nün cevabı (7/18863)
10.- İstanbul Milletvekili Mustafa Sezgin
Tanrıkulu'nun, 2010-2017 yılları arasında yurt dışına dil öğrenimi veya başka
sebeplerle gönderilen Bakanlık personeline ilişkin sorusu ve Bilim, Sanayi ve
Teknoloji Bakanı Faruk Özlü’nün cevabı (7/18865)
11.- İstanbul Milletvekili Mustafa Sezgin
Tanrıkulu'nun, 2010-2017 yılları arasında yurt dışına dil öğrenimi veya başka
sebeplerle gönderilen Bakanlık personeline ilişkin sorusu ve Ekonomi Bakanı
Nihat Zeybekci’nin cevabı (7/18888)
12.- Adana Milletvekili Elif Doğan
Türkmen'in, 2011-2017 yılları arasında göreve başlayan veya çeşitli sebeplerle
görevi sona eren Bakanlık personeline ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/18904)
13.- İstanbul Milletvekili Edip Semih
Yalçın'ın, Gaziantep'in Oğuzeli ilçesinde yapılan arazi toplulaştırmasında
ortaya çıkan bazı sorunlara ilişkin sorusu ve Orman ve Su İşleri Bakanı Veysel
Eroğlu’nun cevabı (7/18960)
14.- İstanbul Milletvekili Mustafa Sezgin
Tanrıkulu'nun, 2018 mali yılı içerisinde Bakanlığa bağlı kurum ve kuruluşlarca
Adıyaman'a aktarılan ödenek miktarına,
Bakanlıkta görev yapan eski bakanlara
tahsis edilen araçlara,
İlişkin soruları ve Orman ve Su İşleri
Bakanı Veysel Eroğlu’nun cevabı (7/18961) (7/19211)
15.- İstanbul Milletvekili Edip Semih
Yalçın'ın, Şanlıurfa'dan Kıbrıs'a uçak seferleri düzenlenmesi talebine ilişkin
sorusu ve Ulaştırma, Denizcilik ve Haberleşme Bakanı Ahmet Arslan’ın cevabı
(7/18981)
16.- Trabzon Milletvekili Haluk Pekşen'in,
THY'de yapılan müfettiş yardımcısı atamalarına ilişkin Başbakandan sorusu ve
Ulaştırma, Denizcilik ve Haberleşme Bakanı Ahmet Arslan’ın cevabı (7/18992)
17.- Niğde Milletvekili Ömer Fethi
Gürer'in, 2016 ve 2017 yıllarına ait ihracat verilerine ilişkin Başbakandan
sorusu ve Ekonomi Bakanı Nihat Zeybekci’nin cevabı (7/19009)
18.- Niğde Milletvekili Ömer Fethi
Gürer'in, son beş yılda üretim kapasitesi bakımından en başarılı on ile ilişkin
Başbakandan sorusu ve Bilim, Sanayi ve Teknoloji Bakanı Faruk Özlü’nün cevabı
(7/19010)
19.- Niğde Milletvekili Ömer Fethi
Gürer'in, son on beş yılda özelleştirilen işletmelere ilişkin Başbakandan
sorusu ve Maliye Bakanı Naci Ağbal’ın cevabı (7/19012)
20.- İstanbul Milletvekili Mustafa Sezgin
Tanrıkulu'nun, örtülü ödenekten yapılan harcamalara ve artış iddialarına,
Örtülü ödenekten yapılan harcamalara ve
artış iddialarına,
İlişkin Başbakandan soruları ve Başbakan
Yardımcısı Bekir Bozdağ’ın cevabı (7/19057), (7/19296)
21.- İstanbul Milletvekili Mustafa Sezgin
Tanrıkulu'nun, Bakanlıkta görev yapan eski bakanlara tahsis edilen araçlara
ilişkin sorusu ve Bilim, Sanayi ve Teknoloji Bakanı Faruk Özlü’nün cevabı
(7/19113)
22.- İstanbul Milletvekili Mustafa Sezgin
Tanrıkulu'nun, Bakanlıkta görev yapan eski bakanlara tahsis edilen araçlara
ilişkin sorusu ve Ekonomi Bakanı Nihat Zeybekci’nin cevabı (7/19142)
23.- İstanbul Milletvekili Mustafa Sezgin
Tanrıkulu'nun, 2016-2017 yılları arasında bağlı kurum ve kuruluşların taraf
olduğu dava ve takiplere,
Bakanlığa bağlı kurum ve kuruluşların taraf
olduğu adli ve idari davalara, 
Bakanlığa bağlı kurum ve kuruluşların taraf
olduğu icra işlemlerine,
2014-2017 yılları arasında bağlı kurum ve
kuruluşlarca dışarıdan satın alınan hukuk ve danışmanlık hizmetlerine, 
İlişkin soruları ve Ekonomi Bakanı Nihat
Zeybekci’nin cevabı (7/19143), (7/19513), (7/19514), (7/19515)
24.- Niğde Milletvekili Ömer Fethi
Gürer'in, 2017 yılında denetimler sonucu uygunsuz bulunan ithal ve yerli
ürünlere ilişkin sorusu ve Ekonomi Bakanı Nihat Zeybekci’nin cevabı (7/19145)
25.- Niğde Milletvekili Ömer Fethi
Gürer'in, 2017 yılında Türkiye'ye doğrudan giren yabancı yatırımlara ilişkin
sorusu ve Ekonomi Bakanı Nihat Zeybekci’nin cevabı (7/19146)
26.- Denizli Milletvekili Melike
Basmacı'nın, dış ticaret ve Denizli hakkında çeşitli verilere ilişkin sorusu ve
Ekonomi Bakanı Nihat Zeybekci’nin cevabı (7/19147)
27.- İstanbul Milletvekili Mustafa Sezgin
Tanrıkulu'nun, Bakanlıkta görev yapan eski bakanlara tahsis edilen araçlara
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/19174)
28.- İstanbul Milletvekili Mustafa Sezgin
Tanrıkulu'nun, 2016-2017 yılları arasında bağlı kurum ve kuruluşların taraf
olduğu dava ve takiplere, 
Bakanlığa bağlı kurum ve kuruluşların taraf
olduğu adli ve idari davalara, 
2016-2017 yılları arasında bağlı kurum ve
kuruluşlarca dışarıdan satın alınan hukuk ve danışmanlık hizmetlerine,
Bakanlığa bağlı kurum ve kuruluşların taraf
olduğu icra işlemlerine, 
İlişkin soruları ve Gümrük ve Ticaret
Bakanı Bülent Tüfenkci’nin cevabı (7/19175), (7/19574), (7/19575), (7/19576)
29.- Manisa Milletvekili Tur Yıldız
Biçer'in, bir inşaat şirketiyle ilgili bazı bilgilere ilişkin sorusu ve Maliye
Bakanı Naci Ağbal’ın cevabı (7/19189)
30.- İstanbul Milletvekili Mustafa Sezgin
Tanrıkulu'nun, Bakanlıkta görev yapan eski bakanlara tahsis edilen araçlara
ilişkin sorusu ve Maliye Bakanı Naci Ağbal’ın cevabı (7/19192)
31.- İstanbul Milletvekili Mahmut Tanal'ın,
2002-2017 yılları arasında oynanan şans oyunlarıyla ilgili bazı verilere
ilişkin sorusu ve Maliye Bakanı Naci Ağbal’ın cevabı (7/19193)
32.- Niğde Milletvekili Ömer Fethi
Gürer'in, Niğde ve çevre illerde erozyon konusunda yapılan çalışmalara ilişkin
sorusu ve Orman ve Su İşleri Bakanı Veysel Eroğlu’nun cevabı (7/19216)
33.- Samsun Milletvekili Erhan Usta'nın,
Merkez Bankasının bazı hesaplamalarına ilişkin sorusu ve Başbakan Yardımcısı
Mehmet Şimşek’in cevabı (7/19404)
34.- İstanbul Milletvekili Mustafa Sezgin
Tanrıkulu'nun, Bakanlık bünyesinde olası bir depreme yönelik olarak alınan
tedbirlere ilişkin sorusu ve Bilim, Sanayi ve Teknoloji Bakanı Faruk Özlü’nün
cevabı (7/19480)
35.- Uşak Milletvekili Özkan Yalım'ın,
yerli otomobil üretiminin Ege Bölgesi'nde yapılmasına ilişkin sorusu ve Bilim,
Sanayi ve Teknoloji Bakanı Faruk Özlü’nün cevabı (7/19481)
36.- Aydın Milletvekili Metin Lütfi
Baydar'ın, Bakanlığa ait olan veya kiralanan ulaşım araçlarına ve bunların
yakıt giderlerine ilişkin sorusu ve Ekonomi Bakanı Nihat Zeybekci’nin cevabı
(7/19516)
37.- İstanbul Milletvekili Mustafa Sezgin
Tanrıkulu'nun, Bakanlık bünyesinde olası bir depreme yönelik olarak alınan
tedbirlere ilişkin sorusu ve Ekonomi Bakanı Nihat Zeybekci’nin cevabı (7/19517)
38.- İstanbul Milletvekili Mustafa Sezgin
Tanrıkulu'nun, Bakanlık bünyesinde olası bir depreme yönelik olarak alınan
tedbirlere ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/19578)
39.- Diyarbakır Milletvekili Altan Tan'ın,
2010-2017 yılları arasında Diyarbakır genelinde alınan teşvik belgesi sayısına
ilişkin Başbakandan sorusu ve Ekonomi Bakanı Nihat Zeybekci’nin cevabı
(7/19615)
40.- Şırnak Milletvekili Leyla Birlik'in,
Şırnak Beytüşşebap Mal Müdürlüğüne gönderilen bir ödenekle ilgili iddialara
ilişkin sorusu ve Maliye Bakanı Naci Ağbal’ın cevabı (7/19623)
41.- Aydın Milletvekili Metin Lütfi
Baydar'ın, Bakanlığa ait olan veya kiralanan ulaşım araçlarına ve bunların
yakıt giderlerine ilişkin sorusu ve Orman ve Su İşleri Bakanı Veysel Eroğlu’nun
cevabı (7/19657)
42.- Balıkesir Milletvekili İsmail Ok'un,
eski halkla ilişkiler binasına ve TBMM arazisine ilişkin sorusu ve Türkiye
Büyük Millet Meclisi Başkan Vekili Ahmet Aydın’ın cevabı (7/19691)
43.- Samsun Milletvekili Erhan Usta'nın,
TCMB tarafından hesaplanan ekonomik büyüme hızına ilişkin sorusu ve Başbakan Yardımcısı
Mehmet Şimşek’in cevabı (7/19868)
44.- İstanbul Milletvekili Didem Engin'in,
yatırım teşvik ve desteklerine ilişkin sorusu ve Ekonomi Bakanı Nihat
Zeybekci’nin cevabı (7/19948)
45.- Antalya Milletvekili Çetin Osman
Budak'ın, Antalya'da doğal afet nedeniyle iş yapamaz duruma gelen esnafa
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/19971)
46.- Niğde Milletvekili Ömer Fethi
Gürer'in, süt tozu ve buzağı maması ithalatına ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/19972)
47.- İstanbul Milletvekili Mustafa Sezgin
Tanrıkulu'nun, 2018 yılında Adıyaman iline yapılması planlanan yatırımlara
ilişkin sorusu ve Ekonomi Bakanı Nihat Zeybekci’nin cevabı (7/20228)
48.- İstanbul Milletvekili Mustafa Sezgin
Tanrıkulu'nun, 2018 yılında Ağrı iline yapılması planlanan yatırımlara,
2018 yılında Aksaray iline yapılması
planlanan yatırımlara, 
2018 yılında Karabük iline yapılması planlanan
yatırımlara, 
2018 yılında Kahramanmaraş iline yapılması
planlanan yatırımlara, 
2018 yılında Iğdır iline yapılması
planlanan yatırımlara ilişkin, 
2018 yılında Diyarbakır iline yapılması
planlanan yatırımlara,
2018 yılında Erzurum iline yapılması planlanan
yatırımlara, 
2018 yılında Hakkâri iline yapılması
planlanan yatırımlara, 
2018 yılında Gümüşhane iline yapılması
planlanan yatırımlara, 
2018 yılında Çankırı iline yapılması
planlanan yatırımlara, 
2018 yılında Bitlis iline yapılması
planlanan yatırımlara, 
2018 yılında Bingöl iline yapılması
planlanan yatırımlara, 
2018 yılında Erzincan iline yapılması
planlanan yatırımlara, 
2018 yılında Bayburt iline yapılması
planlanan yatırımlara, 
2018 yılında Düzce iline yapılması
planlanan yatırımlara 
2018 yılında Elâzığ iline yapılması
planlanan yatırımlara, 
2018 yılında Batman iline yapılması
planlanan yatırımlara,
İlişkin soruları ve Ekonomi Bakanı Nihat
Zeybekci’nin cevabı (7/20229), (7/20230), (7/20576), (7/20577), (7/20578),
(7/20579), (7/20580), (7/20581), (7/20582), (7/20583), (7/20584), (7/20585),
(7/20586), (7/20587), (7/20588), (7/20589),(7/20590)
49.- İstanbul Milletvekili Mustafa Sezgin
Tanrıkulu'nun, 2018 yılında Karabük iline yapılması planlanan yatırımlara,
2018 yılında Diyarbakır iline yapılması
planlanan yatırımlara,
2018 yılında Hakkâri iline yapılması
planlanan yatırımlara, 
2018 yılında Erzurum iline yapılması
planlanan yatırımlara, 
2018 yılında Kahramanmaraş iline yapılması
planlanan yatırımlara,
2018 yılında Iğdır iline yapılması planlanan
yatırımlara,
2018 yılında Bingöl iline yapılması
planlanan yatırımlara,
2018 yılında Gümüşhane iline yapılması
planlanan yatırımlara,
2018 yılında Adıyaman iline yapılması
planlanan yatırımlara,
2018 yılında Ağrı iline yapılması planlanan
yatırımlara,
2018 yılında Aksaray iline yapılması
planlanan yatırımlara,
2018 yılında Bayburt iline yapılması
planlanan yatırımlara,
2018 yılında Düzce iline yapılması
planlanan yatırımlara,
2018 yılında Elâzığ iline yapılması
planlanan yatırımlara,
2018 yılında Çankırı iline yapılması
planlanan yatırımlara,
2018 yılında Bitlis iline yapılması
planlanan yatırımlara,
2018 yılında Batman iline yapılması
planlanan yatırımlara,
2018 yılında Erzincan iline yapılması
planlanan yatırımlara, 
İlişkin soruları ve Gümrük ve Ticaret
Bakanı Bülent Tüfenkci’nin cevabı (7/20276), (7/20277), (7/20278), (7/20279),
(7/20280), (7/20281), (7/20282), (7/20283), (7/20284), (7/20285), (7/20286),
(7/20287), (7/20288), (7/20289), (7/20290), (7/20291),(7/20292), (7/20293)
50.- Diyarbakır Milletvekili Altan Tan'ın,
GAP barajlarından elde edilen elektriğin miktarı ve değerine ilişkin sorusu ve
Kalkınma Bakanı Lütfi Elvan’ın cevabı (7/20321)
51.- Mersin Milletvekili Aytuğ Atıcı'nın,
makam odasında yapılan tadilata ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/20384)
9 Ocak 2018 Salı 
BİRİNCİ OTURUM
Açılma Saati: 15.03
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 46’ncı Birleşimini açıyorum. 
III.-
YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum ve
süreyi başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime yirmi beş dakika ara veriyorum.
Kapanma
Saati: 15.07
İKİNCİ OTURUM
Açılma Saati: 15.33
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 46’ncı Birleşiminin İkinci Oturumunu açıyorum. 
III.-
YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için üç dakika süre veriyorum ve süreyi başlatıyorum.
Buyurun.
(Elektronik
cihazla yoklama yapıldı)
BAŞKAN – Toplantı yeter sayısı vardır.
Görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, 2018 yılının hayırlı ve uğurlu olmasını dilediğine ilişkin
konuşması 
BAŞKAN
– Sayın milletvekilleri, bugün yeni yılın ilk çalışma haftasına başladık.
Dilerim yeni yılda birbirimizin kişilik haklarını zedelemeden, kardeşlik hukuku
çerçevesinde çalışmalarımızı sürdürebiliriz. Ben bir kez daha 2018 yılının ülkemize,
milletvekillerimize, basın çalışanlarımıza ve tüm Meclis personeline hayırlı ve
uğurlu olmasını diliyorum.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Diyarbakır’da yaşanan bir çocuk istismarı hakkında söz isteyen
Diyarbakır Milletvekili Sibel Yiğitalp’e aittir.
Sayın
Yiğitalp, 2018 yılının ilk konuşmacısı sizsiniz.
Buyurun
Sayın Yiğitalp. (HDP sıralarından alkışlar)
Sayın
milletvekilleri, biraz sessiz olalım lütfen.
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Sibel Yiğitalp’in, Diyarbakır’da
yaşanan bir çocuk istismarı olayına ilişkin gündem dışı konuşması
SİBEL
YİĞİTALP (Diyarbakır) - Sayın Başkan, değerli milletvekilleri; 2018 yılının
ülkemize, Orta Doğu halklarına barış, huzur ve adalet getirmesi dileğiyle
konuşmama başlamak istiyorum.
Konuşmama
başlamadan önce, bugün 9 ocak biliyorsunuz. 9 Ocak 2013 tarihinde Fransa’nın
başkenti Paris’te siyasi bir suikast sonucu katledilen 3 Kürt kadın siyasetçi
Sayın Sakine Cansız, Sayın Fidan Doğan ve Sayın Leyla Şaylemez’i saygı ve
minnetle anıyorum.
Sayın
Başkan, değerli milletvekilleri; gerçekte gittikçe çürüyen, çürümüşlüğü
sessizce izlenen ve bu konuda adım atmayan bir dönemden geçiyoruz. Çocuk
istismarları, tecavüz vakaları ve cezasızlıkla karşılaştırılan pratik sonucu
olan ve bu durumu bir türlü çözme yönünde inisiyatif geliştirmeyen, aynı
zamanda iktidarı da buradan tekrar olan mevcut süreci anlatmak adına ve uyarmak
adına bu bilgileri paylaşıyorum sizinle. Biliyorsunuz, Diyarbakır Vekiliyim ve
Diyarbakır’da sözde öğretmen olarak görev yapan bir öğretmen şahıs 16 yaşındaki
bir çocuğu istismar etmiştir ve hakkında dört buçuk aydan üç yıla kadar…
Ben
gerçekten konuşamıyorum, anlatamıyorum. Bu mevcut duruma lütfen müdahale eder
misiniz.
BAŞKAN
– Sayın milletvekilleri, lütfen.
Buyurun.
SİBEL
YİĞİTALP (Devamla) - …hapis cezasıyla dava açıldı ve şahıs, kendisini şikâyet
eden aileye “Niye adliyeye gittiniz, bunu şeriatla çözelim.” diye bir ısrarı
oldu ve hatta buna dair tehditleri oldu. 
Kamuoyunun
oluşması, medyada geçmesinden dolayı zorunlu olarak bu sözde öğretmen açığa
alındı, iki gün öncesinden itibaren. Gelin görün ki bu süreçte bu çocuk
tecavüzleri, istismarları çok yaygınlaştı. Ülkemizde bu çocukların ihmal,
istismar, tecavüz konuları hem hukuki açıdan hem de vicdani derecede görmezden
gelindiğinin ispatıdır. 
Sormak
istiyorum, eğer dinliyorsanız arkadaşlar sormak istiyorum: Çocukların tecavüze
uğradığını söylüyorum, istismar ediliyor diyorum ve bu konu üzerinde söz aldım
diyorum. Başka çocukların da aynı durumu yaşamaması için lütfen dinleyin.
Başka
çocukların da aynı duruma maruz kalmayacağının garantisini kim vermiştir? Bu
kişiye, çocuklarla aynı ortamda bu kadar süre kalan öğretmene karşı ne yapılmıştır?
Öğrencisini istismar eden sözde öğretmene, Aladağ’da çocuklarımız çığlık
çığlığa yanarken buna sessiz kalan ve bu konuda mesul olan sorumlulara da yine
maaş kesme cezasıyla güya ceza verilmişti. 
Ömrünü
çocuklara adayan ve onurlu bir gelecek mücadelesine adayan öğretmenlere,
akademisyenlere haksız, hukuksuz ihraçlar, cezaevleri, sürgünler, yüzlerce
yıllık cezalar reva görülmektedir. 
Adalet
Bakanlığı verilerine göre Türkiye'de çocuk istismarlarıyla ilgili dava sayısı
son on yılda yaklaşık 3 kat arttı. Çocuklara yönelen cinsel istismar
vakalarında son on yılda yüzde 700’lük bir artış var. Sadece 2016’da çocuğun
cinsel istismarı suçundan 15.051 dava açılmıştır. Adli sicil kayıtlarına göre
son beş yılda çocuk istismarı dava sayısında yüzde 50 oranında artış olmuştur.
Çocuğun cinsel istismarında Türkiye dünya listesinde 3’üncü olmuştur. Hep
kıskanıyorlar ya bizi -Türkiye'yi- bakın nasıl kıskanıyorlar? Türkiye,
istismarda dünyada 3’üncü olmuştur.
Hâlen
her 6 çocuktan 1’i cinsel istismara uğruyor, uğrayanların yüzde 70’i 18 yaş
altı, 11 yaşından küçüklerin oranıysa yüzde 70. Gerçekleşen cinsel istismar
vakalarının yüzde 15’i ile 20’sinin adli makamlara yansıdığı göz önünde
bulundurulursa durumun ne kadar vahim olduğunu söylemek mümkün. 
2016
yılında evlenen her 100 kişiden 18’i maalesef çocuk. Son on yılda evlendirilen
küçük kız çocuklarının sayısı ise 482.908 kişi. Yine, 15-17 yaş arası 17.789,
15 yaş altı 244 kız çocuğu doğum yapmıştır. Bu istismarlar ve tecavüzler
kendiliğinden ortaya çıkmadı. “Tecavüzcü, kürtaj yaptıran tecavüz kurbanından
daha masumdur.” diyen akıl yine 2017’de 409 kadının öldürülmesine sebep
olmuştur, 332 kadın tecavüze uğramıştır; bu cümlelerin, bu pratiklerin sonucu.
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Son bir dakika…
BAŞKAN
– Tamamlayın lütfen Sayın Yiğitalp. 
SİBEL
YİĞİTALP (Devamla) – Bakın arkadaşlar, bu cümleleri sarf edenler bu pratiklerin
sonucundan mesuldür. “Anası tecavüze uğruyorsa neden çocuk ölsün, anası ölsün.”
diyen bir aklın sonuçlarını yaşıyoruz. Bu makamlar, müftülere nikâh yetkisini
veren zihniyetten bağımsız değildir. Bu istatistikleri iyi değerlendirmek
gerekiyor. 
Bakın,
tecavüze uğrayan, istismar edilen çocuklardan bahsediyorum ve buna karşı bir
pratik geliştirmeyen Meclis üyelerine sesleniyorum. Eğer Meclis üyeleri bu
konudaki duyarsızlığını devam ettirmekte ısrarcıysa kamuoyunu, özellikle
kadınları, insan haklarına karşı duyarlı olanları, odaları, STK’ları, herkesi
bu çocuk istismarlarına karşı, çocuk tecavüzlerine karşı, yaratılan bu
cezasızlığa karşı sesini yükseltmeye ve her yerde ve her yerde tepkisini
göstermeye davet ediyorum arkadaşlar çünkü bu çocuklar, bu ülkenin geleceğidir.
Bu geleceğe lütfen ve lütfen herkes sahip çıksın. Bu istismarlara karşı,
tecavüzlere karşı herkes tepki göstersin. 
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Bugün, bunların hepsinin sorumlusu mevcut iktidardır. 
Herkesi
saygıyla selamlıyorum. (HDP sıralarından alkışlar) 
BÜLENT
TURAN (Çanakkale) – Teşekkür ederiz. 
BAŞKAN
– Teşekkür ederim Sayın Yiğitalp.
Gündem
dışı ikinci söz, Tokat’ın sorunları hakkında söz isteyen Tokat Milletvekili
Kadim Durmaz’a aittir. 
Buyurun
Sayın Durmaz. 
2.- Tokat Milletvekili Kadim Durmaz’ın, Tokat ilinin
sorunlarına ilişkin gündem dışı konuşması
KADİM
DURMAZ (Tokat) – Sayın Başkanım, değerli milletvekilleri, bizi izleyen değerli
yurttaşlarım; hepinizi saygıyla selamlıyorum. 
Tabii,
Meclis kapanırken, Türkiye’de ortak bir anlayışla, tüm siyasi partiler de katkı
sunarak taşeron işçiye bir müjde vermeyi arzu ettik ama Hükûmet OHAL’den
kaynaklı fırsatçılığı, yine bir kanun hükmünde kararnameyle Türkiye’de yaşayan
emekçilere kara bir gün olarak yaşattı. 
Tabii,
taşeron işçilik sistemi AK PARTİ iktidarının 21’inci yüzyılda piyasaya sürdüğü
modern bir köleliğin tam da kendisidir. AK PARTİ Hükûmeti, aynı işte çalışan,
eşit işi yapan insanları bazılarına kadro vererek diğerlerinden ayırdılar.
Bunu, yine Türkiye Büyük Millet Meclisinin iradesini yok sayarak çıkardılar.
İşte, tam da yine kafanızda tasarladığınız bir OHAL fırsatçılığını bu yüce
Mecliste gerçekleştirdiniz. Tüm siyasi partiler -bir kez daha altını çiziyorum-
katkı sunarak ülkemizin imkânları çerçevesinde 1 milyon 500 bin mi, 1 milyon
350 bin mi, ülkemizin gücü neye yetiyorsa belki 500 binine, gelin ortak bir
anlayışla olayın tarafı olan sivil toplum örgütlerini, sendikaları, bileşenleri
karşımıza alıp, kademeli olarak tamamına verip bu sorunu da çözelim dedik ama
kabul görmedi. Tabii, bu ülkede ortak yaşama kültürüne, iş barışına da zarar veren
bir uygulamayı hayata geçirdiniz. Türkiye’de DİSK, TÜRK-İŞ, HAK-İŞ gibi üç
önemli sendikayı Cumhuriyet Halk Partisi bir taşeron çalıştayıyla bir masada
buluşturup ortak bir anlayışı da sundu size ama tabii, sizin halkı, sivil
toplum örgütlerini, emekçileri, kendinizden başkasını ve biat edenlerden
başkasını yok sayan anlayışınız bunu da hiç görmezlikten geldi. Tabii, devam
ediyor bu anlayışsızlık, hâlâ da Hükûmetin gündemindedir. 
“Helal
kazanç” dediğimiz şeyin üç ölçüsü vardır: Meşru iş, adalet ve alın teri. Emek
düşmanları, demokrasi ve özgürlüğün tam da düşmanlarıdır. Bu yaptığınızla ne
insanı ne ahlakı ne de vicdanı varsaydınız. Bu alışkanlık sizde devam ediyor
ama inanıyorum, 2019 yılında bu halk bunları görüp, sizin insanı, emeği, sivil
toplum örgütlerini yok sayıp, sadece muhtaç edip oy devşirme anlayışınıza dur
diyecektir.
Taşerona
kadro diye söz verdiniz ama olmadı, aynı iş yerinde bazı çalışanlar kadro
alırken büyük bir kesimi alamadı. Tokat’taki devlet hastanesinde yemekhanede
çalışan, on dört yıldır sizin de getirdiğiniz, hatta mitinglerinizde, devlet
kurumunun bahçesinde partinizin önlüklerini giyip katkı sunan, bayrak asan bu
çocuklar mağdur. Ama itirazları şuna, diyorlar ki: “Bu kadroyu ne kadar
verecekseniz bize verin, belirleyin, biz bunu kendi aramızda pay edelim.” Yine,
il özel idare çalışanları aynı durumda; Tokat’ın muhtelif yerlerinde,
Türkiye’nin her tarafında gece eksi 20, 30 derecede kar mücadelesi yapan,
bunlara da yok. Ama ne olmuş? Özel idare almış; A, B, C diye sivil toplum örgütlerine
ya da kamu kurum ve kuruluşlarına 5’er, 10’ar kadro vermiş, maaşını kendi
ödeyip, bunların hepsi, Çevre ve Şehircilik Bakanlığında çalışan almış, Sivil
Savunmada çalışan almış, bir başkaları da almış. Bunları çoğalttığımız zaman,
69 kamu kurum ve kuruluşunda da hiçbir kadro yok. Yani, adaletsizliğiniz,
hakkaniyetsizliğiniz, bu halkı yok saymanız her alana yansımış durumda.
Yetmiyor, yetmiyor. 
Türkiye’de
iki ilde özel idare çalışanlarına tam kadro vermişsiniz. Neresi, bilin bakalım
arkadaşlar? Biri Rize, biri Erzincan. İşte, böyle garip bir tesadüfle de bu
ülke sizin yaptığınız kanun hükmünde kararnameyle tanıştı ve yaşadı. Ve şeker
fabrikaları çalışanlarına yok. On sekiz aydır denetim yapamayan, toplanamayan
millî Şeker Kurulumuz -gerçi millî olan her şeye de sizin bir karşı duruşunuz
var ya- toplanamıyor. Hepinizin çocukları, bazılarınızın da torunları var.
İşte, bunlara sağlıklı şeker pancarından, köylünün, çiftçinin ürettiği şekeri
yediren işçilerin kadrosu yok. Bunlar yirmi sekiz yıl, otuz yıl çalışmış ama
hâlâ kadroları yok. Bunların bilinmesini, görülmesini ve hepimizin ortak
anlayışıyla bu adaletsizliğin ortak bir şekilde düzeltilmesini istiyoruz. 
(Mikrofon
otomatik cihaz tarafından kapatıldı)
KADİM
DURMAZ (Devamla) – Toparlıyorum Sayın Başkanım. 
BAŞKAN
– Peki, buyurun, bir dakika ek süre. 
KADİM
DURMAZ (Devamla) – Değerli arkadaşlar, Tokat’ın sorunları saymakla bitmiyor.
Bir bölümünü bu kürsüden birkaç kez yineledim. 
Tokat’a
ilk uçak indiğinde… İsmi de “Tokat” olan bir uçağımız vardı ama ne garip ki
referandum olup on gün geçene kadar AK PARTİ iktidarı iki uçağı birden Tokat’a
indirdi ama referandum bitti, sonucuna ulaştı ve ondan sonra iki uçak da
inmiyor. Neymiş efendim? “Bu havaalanına büyük gövdeli uçaklar inemiyor.”
Arkadaşlar, niyet Tokat’a uçak indirmekse bunlar yapılır. 
Yine,
Çamlıbel Tüneli. 1.650 metre rakımda, o kamyoncuların, otobüsçülerin,
otomobille seyahat edenlerin kara bir kâbusu olan buranın, bu tünelin mutlak
ama mutlak ihale edilmesi lazım.
Yine,
ayrıca, Tokat’ı Niksar-Akkuş-Ünye üzerinden Karadeniz’e bağlayan yol;
Tokat-Almus yolu, Almus-Niksar yolu; yine üç ilçemiz; Artova, Yeşilyurt,
Sulusaray yolları övündüğünüz bölünmüş yollardan nasibini alamamıştır diyorum.
Ama diyorum ki gelin, işçiye kadro dağıtırken…
(Mikrofon
otomatik cihaz tarafından kapatıldı) 
KADİM
DURMAZ (Devamla) - …biraz insani, biraz vicdani, biraz da ahlaki olalım
diyorum. 
Yüce
Meclisi ve aziz milletimizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Durmaz.
Gündem
dışı üçüncü söz, 7 Ocak Osmaniye’nin düşman işgalinden kurtuluş yıl dönümü
münasebetiyle söz isteyen Osmaniye Milletvekili Suat Önal’a aittir.
Buyurun
Sayın Önal. (AK PARTİ sıralarından alkışlar) 
3.- Osmaniye Milletvekili Suat Önal’ın, 7 Ocak Osmaniye’nin
düşman işgalinden kurtuluşunun 96’ncı yıl dönümüne ilişkin gündem dışı
konuşması
SUAT
ÖNAL (Osmaniye) – Sayın Başkan, değerli milletvekilleri; 7 Ocak Osmaniye’nin
kurtuluşunun 96’ncı yıl dönümü üzerine gündem dışı söz almış bulunuyorum. Bu
vesileyle, Genel Kurulu ve ekranları başında bizleri izleyen aziz milletimizi
saygıyla selamlıyorum.
Değerli
milletvekilleri, Osmaniye’nin düşman işgalinden kurtuluşunun 96’ncı yıl
dönümünü 7 Ocak Pazar günü Osmaniye’de büyük bir coşkuyla kutladık. Kahraman
ecdadımızın Birinci Dünya Harbi’nde her cephede olduğu gibi Çukurova’da da
yokluk ve kıtlık içerisinde âdeta yedi düvele karşı destansı bir mücadele
vererek iman gücüyle kazandığı şanlı zaferi, bu zaferi kazanan kahramanlarımızı
ve tüm şehitlerimizi bir kez daha minnet ve şükranla andık.
Çukurova
bölgesinde 3 Ocak İçel’in, 5 Ocak Adana’nın, 6 Ocak Ceyhan’ın, 7 Ocak
Osmaniye’nin, 8 Ocak Erzin’in, 9 Ocak da Dörtyol’un düşman işgalinden
kurtuluşunun yıl dönümleri olup her yıl coşku ve heyecanla kutlanırken,
özellikle içinde bulunduğumuz şu günlerde, İstiklal Savaşı öncesinde olduğu
gibi, ülkemize karşı takınılan haince tutumlar, devletimizi bölmeye ve
parçalamaya yönelik yapılan planlar karşısında bu kutlamalar birlik ve
beraberliğimiz ve dünyaya verilen mesaj açısından çok daha anlamlı hâle
gelmiştir.
Değerli
milletvekilleri, bilindiği gibi, 30 Ekim 1918 Mondros Mütarekesi’nin hemen
akabinde haçlı ruhuyla Anadolu işgal edilmiş, Kahramanmaraş, Gaziantep ve
Şanlıurfa önce İngilizlerin, ardından da Fransızların kontrolüne girmişti.
Fransızlar daha sonra Mersin, Adana, Hatay ve Osmaniye’yi de işgal ederek
genç-yaşlı, kadın-erkek demeden masum insanları vahşice katletmiş, ağıtlara da
konu olan mezalimi sergilemişlerdir. Tarih boyunca esaret yerine şehadeti,
zillet yerine izzeti tercih eden aziz ecdadımız tüm Anadolu’da olduğu gibi
Osmaniye’de de kahramanca işgalcilere karşı mücadele ederken Kurtuluş
Savaşı’nın Osmaniye’deki kahramanlarından Saim Bey, Rahime Hatun, Palalı
Süleyman, Hasan Çavuş, Cerit Süleyman, Karagüvenlerin Halil, Ali Gök
Mustafaoğlu ve arkadaşları "Esaret zincirine gelemez bu asil millet,
şehitlik rütbe bize/Cennet vatanımıza göz dikenler, elbet sonunda gelir
dize/Dünya âlem bilsin ki sarsılmaz çelikten imanımız var/Âlemlerin Rabb’ine
sığındık, yüce Allah bize yâr.” diye haykırarak korkmadan, yeise düşmeden
düşmanları yurdumuzdan kovmuşlardır. 
Değerli
milletvekilleri, ecdadımızın o yokluk ve kıtlık içinde geçen günlerde “Konu
vatansa gerisi teferruattır.” diyerek bir olması, tefrikaya girmeden
yaşlı-genç, kadın-erkek, kız-kızan hep birlikte savaşması merhum Mehmet Akif
Ersoy'un "Girmeden tefrika bir millete düşman giremez/Toplu vurdukça
yürekler onu top sindiremez." sözlerinin bir müşahhas örneği olmuştur. 
Evet,
ecdadımız bu cennet vatan için, bu ilahî ezan için, şanlı bayrağımızın
semalarda ebediyen dalgalanması için beraber oldu ve canlarıyla, kanlarıyla
bedel ödeyerek bu aziz vatanı bize miras bıraktılar. Kurtuluş Savaşı’ndaki
destansı mücadelede, nasıl ki Antep’in “Gazi”, Maraş’ın “Kahraman”, Urfa’nın da
“Şanlı” unvanını hak ettiği gibi, Osmaniye de yiğit insanlarıyla milletin
gönlünde “Yiğit Osmaniye” unvanını kazanmıştır. 
Değerli
milletvekilleri, Anadolu’yu yurt tuttuğumuz 1071 Malazgirt Zaferi’nden beri
ülkemiz üzerinde emelleri olan, bizi bu coğrafyadan silip atma arzusuyla yanıp
tutuşanların yine bugünlerde de boş durmadıkları apaçık ortadadır. Hemen yanı
başımızda, Suriye ve Irak olmak üzere, birçok Müslüman ülkede çıkarılan
kargaşa, akıtılan gözyaşı ve kanın senaryosunu hazırlayan şer güçler ve onların
taşeronları ülkemizin birliğini, beraberliğini bozmaya yönelik organize
faaliyetlerine devam etmektedirler.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Önal, bir dakika ek süre veriyorum. 
SUAT
ÖNAL (Devamla) – Tamamlıyorum Sayın Başkan. 
Millet
olarak bugün de bize düşen, Türk’üyle, Kürt’üyle, Laz’ıyla, Çerkez’iyle, tüm
etnik unsurlarıyla ecdadımıza yakışır bir şekilde kurtuluş mücadelesindeki gibi
birlik ve beraberliğimizi muhafaza etmek ve tefrikaya düşmemektir. 
Bu
vesileyle, Kurtuluş Savaşı’nın meşalesini yakan başta Gazi Mustafa Kemal olmak
üzere, tüm aziz silah arkadaşları ile şehit ve gazilerimizi bir kez daha minnet
ve şükranla anıyor, Osmaniyeli hemşehrilerimizin ve tüm aziz milletimizin
kurtuluş bayramını tekrar kutluyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Önal. 
Sayın
milletvekilleri, şimdi, söz talebinde bulunan sayın milletvekillerine
yerlerinden söz vereceğim. Söz vereceğim sayın milletvekillerinin isimlerini
okuyorum: Sayın Özdemir, Sayın Topal, Sayın Gürer, Sayın Ünal yerine Sayın
Kılıç, Sayın Çamak, Sayın Durmuşoğlu, Sayın Gaytancıoğlu, Sayın Akın, Sayın
Taşkın, Sayın Tanal, Sayın Tor, Sayın Dedeoğlu, Sayın Havutça, Sayın Yıldırım
ve Sayın Kara.
Sayın
Özdemir, sizden başlıyoruz.
Buyurun,
bir dakika veriyorum.
VI.- AÇIKLAMALAR
1.- İstanbul Milletvekili Sibel Özdemir’in, Cumhurbaşkanı
Recep Tayyip Erdoğan’ın Paris gezisinden siyasi, diplomatik ve medyatik bir
hezimetle döndüğüne ve Türkiye'nin Avrupa Birliği üyeliğiyle ilgili yapılan
değerlendirmelere ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Cumhurbaşkanı
Sayın Erdoğan geçtiğimiz hafta Paris’e yaptığı kısa ziyaretten; ülkemizin
ulusal çıkarları ve 80 milyon yurttaşımızın menfaatleri, beklentileri açısından
siyasi, diplomatik ve medyatik bir hezimetle döndü. Avrupa Birliğine
üyeliğimizin kriterlerini yerine getiremeyen, 16 Nisan Anayasa değişikliğiyle
Avrupa İnsan Hakları Sözleşmesi’nin temelini oluşturduğu hukuk devleti anlayışının
tersi istikamette ilerleyen, güçler ayrılığı ilkesini ortadan kaldıran, ülkeyi
OHAL’le yöneten Sayın Erdoğan ve hükûmetleriyle yeni fasılların açılmayacağı,
tam üyelik yerine yeni ortaklık modelinin geliştirileceği, ilişkilerin sadece
terör, göçmen sorunu ve ekonomiyle sınırlandırılacağı yüzümüze bir kez daha
vuruldu. 
Neticede,
yaşananları anlamazlıktan gelen ve siyasi, kişisel çıkar sağlamak hedefinde
olan bir Cumhurbaşkanıyla kaybeden ülkemiz oldu. 
BAŞKAN
– Sayın Topal...
2.- Hatay Milletvekili Serkan Topal’ın, balıkçıların orkinos
kotası yüzünden yaşadıkları mağduriyetin giderilmesini talep ettiğine ilişkin
açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
Hükûmet yetkililerine seslenmek istiyorum: Türkiye’deki balıkçı arkadaşlarımız
orkinos kotası yüzünden mağdurlar. Türkiye’nin kotası 1.400 ton ancak adil bir
şekilde paylaşılmıyor. Bu yüzden buradan Hükûmet yetkililerinin, yeşil ruhsatı
olan bütün balıkçı arkadaşlarımızın adil bir şekilde bu kotadan yararlanması
için bir girişimde bulunmalarını talep ediyorum. 
Ayrıca,
zor şartlarda çalışan bütün balıkçı arkadaşlarımıza ve özellikle Hatay’daki
balıkçı arkadaşlarımıza buradan selam gönderiyorum. 
Teşekkür
ediyorum. 
BAŞKAN
– Teşekkür ederim Sayın Topal.
Sayın
Gürer…
3.- Niğde Milletvekili Ömer Fethi Gürer’in, taşeron
işçilerle ilgili düzenlemeyi Cumhuriyet Halk Partisi milletvekilleri olarak
kabul etmediklerine ve işçiler arasında ayrım yapılmasının yanlış olduğuna
ilişkin açıklaması
ÖMER
FETHİ GÜRER (Niğde) – Kanun hükmündeki kararnameyle binlerce taşeron işçinin
umutları boşa çıkarıldı. Kısmi bir düzenleme yapılıyor ancak özel bütçeli
kuruluşların çoğunluğu, KİT kuruluşları, yüzde 70, personel çalıştırılmasına
dayalı olmayan işlerde çalışanlar, mal, yapım işi ve danışmanlık ihalelerinde
çalışan işçiler kapsam dışı bırakıldı. Bunun yanında, aynı kurum içinde işçiler
arasında da ayrım yaratıldı ve önemli ölçüde mağduriyetler oluştu. Taşeronda
çalışan emekliler bu yeni düzenlemeyle işsiz kalıyorlar. Mevsimlik işçilerin
kadro beklentileri gerçekleştirilmedi. Taşeron için Hükûmetin verdiği söz
gerçekleşmemiş oldu ve kaos doğdu. Şu anda belediyelerde de kim taşerondan
yararlanıyor, kim yararlanmıyor, hangi şirket nedir kargaşası devam ediyor.
Oysa Meclisten bu çıkarılsaydı, siyasi partilerin, sendikaların ve demokratik
kitle örgütlerinin katkısı da sağlanmış olsaydı ülkemizde taşeron sorunu
çözümlenmiş olacaktı; şu anda taşeron sorunu geçmişten daha yoğun biçimde
sorunlu hâlde geleceğe taşındı. 
Bu
anlamda yapılan uygulamayı Cumhuriyet Halk Partisi Emek Büroları olarak kabul
etmiyoruz ve işçiler arasındaki ayrımın yanlış olduğunu ifade etmek istiyoruz.
Teşekkür
ederim.
BAŞKAN
– Teşekkür ederim ben de.
Sayın
Kılıç…
4.- Kahramanmaraş Milletvekili İmran Kılıç’ın, Sarıkamış
Harekâtı’nın 103’üncü yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Tarihimizdeki
en acı olaylardan biridir Sarıkamış Harekâtı. Birinci Dünya Savaşı’nda açılan
pek çok cephede düşmanla mücadele eden Osmanlı askeri, Sarıkamış’ta hastalık ve
soğukla mücadeleye girişti. Askerimiz, 22 Aralık 1914’te başladıkları harekâtı
yalnızca on sekiz gün sürdürebildi. 9 Ocak 1915’te sona eren harekâtın ardından
60 bin Osmanlı askeri hayatını kaybetti. Enver Paşa’nın emriyle başlatılan
harekâtta, Kars, Sarıkamış, Ardahan gibi doğu illerimizi geri almak
amaçlanmıştı. Askerler, harekâtın ilk iki gününde Rus birliklerine karşı zor
şartlar altında olmalarına rağmen kahramanca mücadele ettiler. İlk iki günü
başarıyla geçen taarruz sonrasında olumsuz hava koşulları harekâtın seyrini
değiştirdi, kış 3-4 Ocak 1915 gecesi daha da şiddetlendi, fırtınayla yağan kar
yolları tıkayıp çadırları yıktı, arkasından da dondurucu soğuklar bastırınca,
60 bin Osmanlı askeri, ya donarak ya da dizanteri ve tifo gibi hastalıklara
yenik düşerek şehit oldu. Ruhları şad olsun.
BAŞKAN
– Sayın Çamak…
5.- Mersin Milletvekili Hüseyin Çamak’ın, taşeronlarla
ilgili düzenlemede ayrımcılık yapıldığına ve çalışanların emeklerini KHK
hukuksuzluğuna yedirmeyeceklerine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Meclis,
bütçe sonrası tatile girmeden önce, özellikle herkesi yakından ilgilendiren
yasal düzenlemelerin Meclisten kaçırılmaması gerektiğini vurguladık. Artık
OHAL’in neden ilan edildiği giderek daha net ortaya çıkmaktadır. OHAL ve KHK
rejiminde ısrar eden iktidar, her konuda olduğu gibi taşeron konusunda da
ayrımcılık yapmıştır. Taşeronların koşulsuz kadroya alınması gerekirken,
çalışan ezici çoğunluk, KHK eliyle kapsam dışı bırakılmıştır. Dahası, kadroya
geçmesi öngörülen çalışanlara da referans, sınav ve mülakat zorunluluğu
getirilmiştir.
Tüm
emeği çalınan taşeronlarımız adına yürüttüğümüz mücadele bundan sonra da devam
edecek. Çalışanlarımızın emeğini KHK hukuksuzluğuna yedirmeyeceğiz.
Teşekkür
ederim.
BAŞKAN
– Teşekkür ederim ben de.
Sayın
Durmuşoğlu, buyurun.
6.- Osmaniye Milletvekili Mücahit Durmuşoğlu’nun, 7 Ocak
Osmaniye’nin düşman işgalinden kurtuluşunun 96’ncı yıl dönümüne ilişkin
açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Geçtiğimiz
pazar günü, 7 Ocak Osmaniye’nin düşman işgalinden kurtuluşunun 96’ncı yıl
dönümünü hemşehrilerimizle birlikte büyük bir gururla kutladık. Fransız işgali
başladığında “Bu topraklarda ezanı susturmayız, bayrağı indirmeyiz.” diyerek
harekete geçen ve düşmanı geldiğine pişman eden yiğit Osmaniye’nin torunları
bugün yine aynı vatan ve bayrak aşkıyla yaşamakta, gerektiğinde canını feda
etmekten en ufak şüphe duymamaktadır. Bu toprakları bize vatan kılan
şehitlerimizin ve gazilerimizin yüzlerce yıldır aklımıza kazıdığı hakikatler
asla aklımızdan çıkmayacak ve nesilden nesile aktarılacaktır. Tarihimizden
aldığımız bu büyük sorumlulukla Osmaniye’nin, Kadirli’nin, Düziçi’nin,
Bahçe’nin, Sumbas’ın, Hasanbeyli’nin ve Toprakkale’nin daha da gelişmesi için
gayretle çalışmaya devam ediyoruz. Osmaniye’yi tüm Türkiye’ye örnek bir hâle
getirmeye kararlıyız.
Osmaniye’nin
düşman işgalinden kurtuluşunun yıl dönümünü yürekten kutluyor, Cumhurbaşkanımız
Sayın Recep Tayyip Erdoğan’ın liderliğinde yeniden dünyadaki mazlumların umudu
hâline gelen bu güzel ülkenin huzuruna kasteden tüm terör örgütleri ile onların
yerli ve yabancı destekçilerini lanetliyor, dün olduğu gibi bugün de vatan
toprağına sahip çıkmak için göğsünü siper eden yiğitlerimizi rahmet ve minnetle
yâd ediyoruz. 
BAŞKAN
– Sayın Gaytancıoğlu…
7.- Edirne Milletvekili Okan Gaytancıoğlu’nun, Hükûmetin
neden esnaf ve çiftçiyi hiç düşünmediğini öğrenmek istediğine ilişkin
açıklaması
OKAN
GAYTANCIOĞLU (Edirne) – Teşekkür ediyorum Sayın Başkan. 
Yüzde
11,1 büyüdüğümüzü sağır sultan bile duydu. Peki, işçiye, emekliye, memura ne
verdik? Yüzde 5,7. BAĞ-KUR ödeyen esnafın primi ne oldu? 524 liradan 598 liraya
çıkardınız yani yüzde 14,5 artırdınız. Yani dükkânı açtığı gibi, kazansa da
kazanmasa da ayda 598 lira esnafımız prim ödeyecek. Peki, çiftçiler ne
ödeyecek? Ciddi bir borç batağında olan çiftçiler ne kadar BAĞ-KUR ödeyecekler?
490 liradan 583 liraya çıkardınız yani yüzde 19 artırdınız. Şimdi soruyorum:
Siz, esnaf ve çiftçileri neden hiç düşünmüyorsunuz? Adalet bunun neresinde? 
BAŞKAN
– Sayın Akın…
8.- Balıkesir Milletvekili Ahmet Akın’ın, OHAL’in neden
devamlı uzatıldığını öğrenmek istediğine ve KİT’lerde çalışan taşeron işçilerin
de kadroya alınması gerektiğine ilişkin açıklaması
AHMET
AKIN (Balıkesir) – Sayın Başkan, teşekkürler. 
Sayın
Başkan, “OHAL vatandaşın hayatını etkilemeyecek, en fazla bir buçuk ay
sürecek.” dediler, dün itibarıyla OHAL’i 6 kez uzattılar. Ben burada, sizin
aracılığınızla, bunun nedenini tekrar izah etmelerini rica ediyorum. Neden
devamlı OHAL’i uzatıyorlar, neden devamlı OHAL şartları altında milletimizi
böyle sıkıntılar içinde bırakıyorlar? Türkiye Cumhuriyeti’nin her tarafında
büyük baskı var, büyük bir korku toplumu yaratılmak isteniyor. Ben de sizin
aracılığınızla bunu sormak istiyorum kendilerine. 
Ayrıca,
“Taşerondan kadroya geçerken 950 bin kişi yararlanacak.” dediler fakat KİT’leri
dışarıda bıraktılar. Şimdi, Allah aşkına, bu KİT’ler üvey evlat mı? Bizi
günlerden beri, iki üç günden beri bütün KİT’lerde çalışanlar arıyor, diyorlar
ki: “Biz üvey evlat mıyız?” Onun için ben de buradan yine sizin aracılığınızla
soruyorum: KİT’ler üvey evlat mı? Lütfen, KİT’lerde çalışan işçilerimizin,
kardeşlerimizin de taşeron sorununu çözelim, onları kadroya alalım. 
Teşekkürler.

BAŞKAN
– Teşekkür ederim ben de Sayın Akın. 
Sayın
Taşkın…
9.- Mersin Milletvekili Ali Cumhur Taşkın’ın, Mersin’in
Tarsus ilçesinde 3-5 Ocak tarihlerinde yağan şiddetli yağmurdan zarar gören
çiftçiler için yapılan çalışmalara ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Seçim
bölgem Mersin’in Tarsus ilçesinde 3-5 Ocak tarihlerinde yağan şiddetli yağmur
18 mahallemizde su ve sel baskınlarına yol açmıştır. Aynı gün, olayı duyar
duymaz, sel baskınına uğrayan mahallelere giderek zarar gören ekili alan ve
seralarda incelemeler yaptık, çiftçilerimize geçmiş olsun ziyaretinde bulunduk.
Söz konusu mahallelerimizde şu ana kadar 970 çiftçimizin zarar gördüğü tespit
edilmiştir. İlk belirlemelere göre 37.800 dekarlık ekili alan su altında
kalmıştır. Zarar miktarı tahminî olarak 114 milyon TL’dir. Detay çalışmalar
devam etmektedir. Afetin yaşandığı süreçte Devlet Su İşleri bölge müdürlüğümüz,
AFAD ve tarım ilçe müdürlüğümüz devletimizin tüm imkânlarıyla çiftçilerimizin
yardımına koşmuştur. 
Ürünleri
zarar gören çiftçilerimize ve Tarsuslu hemşehrilerimize geçmiş olsun diyor,
Genel Kurulu saygıyla selamlıyorum. 
BAŞKAN
– Teşekkür ederim.
Sayın
Tanal…
10.- İstanbul Milletvekili Mahmut Tanal’ın, Şanlıurfaspor
Kulübü Başkanının ömür boyu spordan men edilmesinin hiçbir hukuki boyutu
olmadığına ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, Şanlıurfaspor Kulübü Başkanının ömür boyu spordan men
edilmesinin hiçbir hukuki boyutu yoktur. Kaldı ki hukuka intikal etmiş olan,
iki tarafın da şikâyetçi olduğu bir davadan dolayı mahkemece bir mahkûmiyet
olmadığı için, başkana federasyon tarafından verilen cezanın dünyada bir başka
örneği yoktur. 
Şanlıurfaspor
ekonomik anlamda sıkıntılar yaşamaktadır. Şanlıurfaspor’un düzenli bir geliri
yoktur. Şanlıurfa Belediyesi, Spor Bakanlığı, Şanlıurfa’dan seçilen bakanlar,
milletvekilleri, Şanlıurfa Valiliği Şanlıurfaspor’a bir katkı sunmamaktadır.
Şanlıurfaspor sahipsiz ve kimsesizdir. 
Unutmayın
ki Şanlıurfalılar, unutmayın Şanlıurfaspor; sizi Mecliste, her tarafta
savunacağız. Şanlıurfaspor, Şanlıurfasporlular, Şanlıurfalılar sahipsiz
değildir, kimsesiz değildir; onların hakkını hukukunu Cumhuriyet Halk Partisi
iktidarında teslim edeceğiz, burada da dile getireceğiz.
Ben
buradan Şanlıurfa milletvekillerine sesleniyorum: Ne olur Şanlıurfa’ya sahip
çıkın. İstanbul Milletvekili olarak hep ben mi sahip çıkacağım? Gerçi,
Anayasa’mızın 81’inci maddesi bu hükmü bana vermekte ama Şanlıurfalılar mağdur,
kimsesiz, yoksul durumdadırlar; onların yanındayız, haklarının hukuklarının
savunucusuyuz.
Teşekkürler.
(CHP sıralarından alkışlar)
BAŞKAN
– Sayın Tor…
11.- Kahramanmaraş Milletvekili Fahrettin Oğuz Tor’un,
kotayı dolduramadığı için para cezası alan çiftçilerin cezalarının kaldırılması
yönünde bir çalışma olup olmadığını öğrenmek istediğine ilişkin açıklaması
FAHRETTİN
OĞUZ TOR (Kahramanmaraş) – Sayın Başkan, sorum, vasıtanızla Gıda, Tarım ve
Hayvancılık Bakanınadır. 
Sayın
Başkan, bankalara ciddi miktarlarda borcu olan çiftçilerimiz geçtiğimiz sezon
kuraklıktan dolayı buğday ve ay çekirdeği üretiminde beklediğini bulamamıştır.
Pancar ekicisi çiftçilere, son günlerde, şeker fabrikalarınca verilen pancar
kotasını dolduramamaları nedeniyle para cezası uygulanmaktadır. Hurman Çayı,
Göksun Çayı, kısaca Ceyhan Vadisi’nde, Afşin, Elbistan, Göksun’da pancar eken
çiftçiler bu sebeple çok perişan duruma düşmüşlerdir. Böyle giderse mazot
alamaz, ekemez, biçemez hâle düşeceklerdir. Kendi kusuru olmadığı hâlde
uygulanan para cezaları haksızdır ve derhâl kaldırılması gerekir.
Sorum,
Tarım Bakanlığının, kotayı dolduramadığı için para cezası alan çiftçilerimizin
cezalarının kaldırılması yönünde bir çalışmasının olup olmadığıdır. 
Teşekkür
ederim.
BAŞKAN
– Teşekkür ederim ben de Sayın Tor.
Sayın
Dedeoğlu…
12.- Kayseri Milletvekili Sami Dedeoğlu’nun, Sarıkamış
Harekâtı’nın 103’üncü yıl dönümüne ilişkin açıklaması
SAMİ
DEDEOĞLU (Kayseri) – Teşekkürler Başkanım.
Sarıkamış
şehitleri, Türkiye'nin ibret ve acı veren yüz üç yıllık zaferi ve manevi
mirasıdır. Söyleyeceklerimi yüreğimize hece hece yazdıran, başları dik, elleri
tetikte karda gömülü yatan, adı “ölüm” olan Mehmetlerim; bir değil bin Mehmet,
donmuş eller, hâlâ çarpar yürekler. Sarıkamış altında yiğitlerim hâlâ
Allahuekber’de nöbet tutuyorlar. Sarıkamış cennet kokar, şehitlerin düştüğü
toprak dost olur insana. Yüreğini dayar karlı toprağına. Onlar gitmiş ve kutlu
Peygamber’e komşu olmuşlardır. Bir tarih ve bin hüzün bir kelepçe gibi sıkar
yüreklerimizi. 90 bin Mehmet’im, her biri Edirne’den Kars’a, Kayseri’den Ankara’ya
kadar Anadolu'nun ve Yemen’in bir köşesinden gelmiş yalın ayak, yazlık
kıyafetle. Doğusu batısı ile Türk’ü Kürt’üyle birlikte ölüme itaat eden
şehitlerimizin huzurunda saygıyla eğiliyoruz, ruhları şad olsun.
Saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, Sarıkamış şehitlerine Allah’tan rahmet dilediğine ilişkin
konuşması
BAŞKAN
– Burada sayın milletvekillerimizin birçoğunun belki de -benim de dâhil olduğum
bir şekilde- ataları, dedeleri Sarıkamış’ta şehit düşmüşlerdir, hepsine
Allah’tan rahmet diliyorum, Allah onlardan razı olsun.
Sayın
Havutça, buyurun.
VI.- AÇIKLAMALAR (Devam)
13.- Balıkesir Milletvekili Namık Havutça’nın, 2018 yılının
ülkemizde özgürlük ve barışın, adalet ve demokrasinin, gerçek bir kardeşliğin
tesis olduğu bir yıl olmasını temenni ettiğine ve Erdek Körfezi’nde bulunan
Misakça balıkçı barınağının durumuna ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
2018
yılının ülkemizde özgürlük ve barışın, adalet ve demokrasinin, gerçek bir
kardeşliğin tesis olduğu bir yıl olmasını temenni ediyorum ve ülkemizde
emekçilerin, işçilerin, köylülerin, memurun ve esnafımızın millî gelirden hak
ettiği payı alacağı bir yıl olmasını diliyorum.
Sayın
Başkan, Marmara’da Erdek Körfezi ve Erdek Körfezi’nin kenarında bulunan Misakça
balıkçı barınağı, Erdek Körfezi’nde balıkçı teknelerinin sığındığı tek yerdir,
limandır. Bu limanın -köyde balıkçılarla görüştüğümüzde- kumla dolduğu ve
balıkçı teknelerinin, motorlarının o limana giremediklerini köylüler bana
gittiğimizde ifade ettiler. Ulaştırma Bakanlığının bunu temizlemesi oradaki
deniz güvenliği açısından son derece önemli ancak Ulaştırma Bakanlığı bunun
temizlenmesiyle ilgili yapılacak masrafların balıkçılardan alınması gerektiğini
ifade ediyor. 
Ben
buradan soruyorum Ulaştırma Bakanlığına: O balıkçı barınağının temizlenmesi, o
balıkçıların güvenliği, motorların güvenliği Türkiye Cumhuriyeti Hükûmetinin
görevi değil midir?
BAŞKAN
– Teşekkür ederim Sayın Havutça.
Sayın
Yıldırım...
14.- Adıyaman Milletvekili Behçet Yıldırım’ın, Diyarbakır
Milletvekili İdris Baluken hakkında verilen cezaya ve iktidarın emir ve
görüşlerine girmiş olan sistemi ve uygulayıcılarını şiddetle kınadığına ilişkin
açıklaması
BEHÇET
YILDIRIM (Adıyaman) – Teşekkürler Başkanım. 
Meclisin
tatilde olduğu geçen hafta, Grup Başkan Vekilimiz Sayın İdris Baluken’e on yedi
yıla yakın ucube bir ceza verildi. Sayın Baluken, grupta, Mecliste ve yasal
mitinglerde yapmış olduğu bu konuşmalardan dolayı bu cezalara çarptırıldı. Bu
uygulama Türkiye’de hukukun ayaklar altında olduğunun en büyük göstergesi
olmuştur. Daha geçen aylarda tahliye oluyor fakat bir yerlerden itiraz ediliyor
ve tekrar cezaevine konuluyor. Bu ceza, akılla, izanla, vicdanla, hukukla
hiçbir şekilde açıklanmayacak kadar absürt bir uygulamadır. Yaptığı
konuşmaların altına ben de imza atıyorum, ona oy veren 6 milyon kişi de benimle
aynı görüştedir. Dolayısıyla, İdris Baluken’e verilen ceza, ona oy veren
iradeye, özelde Kürt halkına, genelde Türkiye halklarına verilen cezadır. Bu
ceza İdris Baluken’e olan sevgi ve saygımızı azaltmayacağı gibi halkın gönlünde
onu daha da yüceltmiştir. 
Buradan
hukuku hiçe sayan, iktidarın emir ve görüşlerine girmiş olan bu haksız,
hukuksuz sistemi ve uygulayıcılarını şiddetle kınıyorum. 
BAŞKAN
– Sayın Kara...
15.- Antalya Milletvekili Niyazi Nefi Kara’nın, batan
Antalya Özel Bilge Adam Kolejinde okuyan öğrencilerin durumuna ve okullarının
değiştirilmesi için bir işlem yapılıp yapılmayacağını öğrenmek istediğine
ilişkin açıklaması
NİYAZİ
NEFİ KARA (Antalya) – Teşekkürler Sayın Başkan.
Antalya
Konyaaltı’nda bulunan Özel Bilge Adam Kolejinde, uzun süredir bilgisi olmasına
rağmen hem Millî Eğitim hem ilçe millî eğitim hem de valiliğin, okul sahibinin
battığı söyleniyor ve öğrenciler dersteyken sıraları altlarından alınarak icra
yoluyla, çocuklar sokağa bırakılıyor, ağlayarak okullarını terk ediyorlar. Bu
okullara ruhsat verirken Hükûmet bunu hesaplamıyor mu? Bunun karşılığında
herhangi bir işlem yapılmıyor mu? En azından bu çocukların devre arasında
okullarının değiştirilmesi için bir işlem yapılmayacak mı? Bu çocukların
aileleri paralarını peşin ödemiş ve şu anda hiçbir hakları karşılanmıyor. Bütün
bunlar yapılırken, bu evlatlarımız sokağa atılırken Hükûmetin bu konuda gereken
işlemi yapıp yapmayacağını sormak istiyorum. 
Teşekkür
ediyorum. 
BAŞKAN
– Teşekkür ederim ben de Sayın Kara. 
Şimdi,
söz talebinde bulunan sayın grup başkan vekillerine söz vereceğim. 
Sayın
Akçay, buyurun. 
16.- Manisa Milletvekili Erkan Akçay’ın, Sarıkamış
Harekâtı’nın 103’üncü yıl dönümüne, 13 Mayıs 2014’te yaşanan Soma maden
faciasına ilişkin mahkeme sürecine, 9 Ocak Halide Edip Adıvar’ın ölümünün
54’üncü yıl dönümüne ve Münir Özkul ile Aydın Boysan’a Allah’tan rahmet
dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Geçtiğimiz
hafta sonunda, Edirne’den Kars’a kadar memleketimizin dört bir yanında
Sarıkamış şehitlerimizi andık. Birinci Dünya Savaşı’nda işgal ve esaret
tehdidine karşı ölümle pençeleşen imparatorluğu kurtaracak mucize için 22
Aralık 1914’te başlatılan harekât on beş gün sürmüştü. Allahuekber dağlarında
on binlerce vatan evladı soğuk havada ecelle boğuşup ruhlarını teslim ederken
şüphesiz ki Türk askerinin cesaretini tarihin altın sayfalarına nakşetmişlerdi
ve yine şüphesizdir ki bu harekâttan çıkaracağımız çok büyük dersler de vardır.
Bu hâliyle Sarıkamış’ın Çanakkale’den, Sakarya’dan farkı yoktur. Bugün
Sarıkamış’ta 2.635 metredeki Cıbıltepe’ye şehitlerimiz anısına dikilen
bayrağımız, kuvvetini, kudretini, ülküsünü ve milletimizin vicdanını temsil
etmektedir. Bu vesileyle başta Gazi Mustafa Kemal Atatürk ve silah arkadaşları
olmak üzere Sarıkamış’tan Çanakkale’ye, İnönü Meydan Savaşı’ndan Kato Dağı’na
kadar, birliğimiz ve dirliğimiz için mücadele eden şehitlerimizi ve hayatlarını
kaybeden gazilerimizi rahmet ve minnetle anıyoruz ve aziz hatıraları önünde
saygıyla eğiliyoruz.
Sayın
Başkan, değerli milletvekilleri; 13 Mayıs 2014’te 301 madencimizin hayatını
kaybettiği Soma maden faciasına ilişkin Akhisar Ağır Ceza Mahkemesinde devam
eden mahkeme sürecinin 20’nci duruşması bugün başladı. Dört yıldır acıları
dinmeyen şehit madenci aileleri üç yıldır devam eden mahkemede yeniden bir
araya gelmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen
Bir
dakika ek sürenizi veriyorum Sayın Akçay.
ERKAN
AKÇAY (Manisa) – 5’i tutuklu, 51 sanıklı mahkemede adil kararın verilmesini
bekliyoruz ve Soma’da adalet için, maden ocaklarının işletilmesindeki
yanlışlıkların hem ortaya çıkarılmasını hem de Meclis araştırma komisyonu
tarafından ortaya konulan raporların gereğinin yapılmasını diliyoruz. 
Bugün,
ayrıca, Türk kadınının mücadele sembollerinden birisi olan Halide Edip
Adıvar’ın vefatının da yıl dönümüdür. Halide Edip Adıvar bir yazar, siyasetçi,
akademisyen, öğretmen ve bir Kurtuluş Savaşı kahramanı olarak Türk kültür ve
medeniyet tarihimizin önemli şahsiyetlerinden birisidir. Halide Edip Adıvar’ı
rahmet ve minnetle anıyoruz. 
Yine,
kültür ve sinema hayatımıza, sanat hayatımıza damga vurmuş iki önemli insan,
Münir Özkul ve Aydın Boysan cuma günü hayatlarını kaybettiler. Türk sinemasının
usta ve dev ismi -namıdiğer Mahmut Hoca- Münir Özkul’a ve mimar, yazar ve gazeteci
Aydın Boysan’a Allah’tan rahmet diliyoruz. Milletimize ve ailelerine başsağlığı
dileklerimizi iletiyoruz. 
Teşekkür
ederim. 
BAŞKAN
– Teşekkür ederim Sayın Akçay ben de. 
Sayın
Kerestecioğlu, buyurun. 
17.- İstanbul Milletvekili Filiz Kerestecioğlu Demir’in, 4
yaşındaki Elif Mina ve 2 yaşındaki Miray Hira’nın babaları Ali Yardım
tarafından öldürülmelerine, Kâğıthane İSKİ işçilerinin taşeronlarla ilgili
düzenleme kendilerini kapsamadığı için üç günlük grev kararı almalarına ve
köleliğin modern biçimi olan taşeronluğun bitirilmesi gerektiğine, Mecliste
ortak kullanım alanıyla ilgili Meclis Başkanının tasarrufuyla bir değişiklik
yapılmasının nezaket kurallarına uygun olmadığına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Geçtiğimiz
hafta gerçekten canımızı çok yakan bir olay oldu. 4 yaşındaki Elif Mina ve 2
yaşındaki Miray Hira, babaları Ali Yardım tarafından acı biçimde öldürüldü. 
Çocukların
anneleri Dilek Çakır bakın, ne diyor: “Bir kadının boşanması çok zor çünkü
ayıplanıyor. Evlenip boşanana ‘dul’ deniyor. Boşanmak ayıp mı? Dayak mı yesin?
Herkese kızgınım.” 
Evet,
Dilek herkese kızgın ve çok haklı. Defalarca söyledik; bu devletin, kadınları,
çocukları erkek şiddetine karşı koruması gerek. Bunun için komisyon kuralım
dedik ancak boşanmaları önlemek için komisyon kuruldu. Bu kurulan komisyon ne
işe yaradı? Dilek’e daha fazla acı vermekten başka bir işe yaramadı. 
Dilek’in
yaşadığı acıdan en çok bu Meclis ve Hükûmet sorumludur. Dilek’in söylediklerini
bu Meclisin duyması gerekiyor. Aylardır Ali Yardım’dan boşanmaya çalıştığını,
evliliği boyunca şiddet gördüğünü, tehdit edildiğini söylüyor ve çok cesur bir
kadın; kadınlara “Korkmayın.” diyor, “Şiddete uğradığınızı saklamayın,
şiddetten kaçmak için elinizden geleni yapın.” Fakat ne kadar mücadele etse de
kadınları şiddetten koruyacak güçlü bir mekanizma yaratılmadığı için bugün
maalesef çocukları öldürüldü. Kendisini defalarca koruma kararı almış savcılık
ve Emniyet yolunu tutmuş olmasına ve uzaklaştırma kararı olmasına rağmen
babalarına çocukları görme ve onlarda kalma izni verilmişti ve ne yazık ki bu
korkunç cinayet göz göre göre geldi. Dilek Çakır’a üzüntülerimizi belirtiyor,
sabır ve mücadele gücü diliyoruz.
Değerli
arkadaşlar…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de Sayın Kerestecioğlu.
FİLİZ
KERESTECİOĞLU DEMİR (İstanbul) – Değerli arkadaşlar, Kâğıthane İSKİ işçileri,
taşeronlara kadro sözü veren düzenleme kendilerini kapsamadığı için dün üç
günlük iş bırakma, grev kararı aldılar. Bu taşeron yasası Meclise gelmeli ve
her işçi için insanca işi yasalaştırmamız gerekiyor. Bütün işçileri tüm hakları
saklı kalarak kadrolu yapmamız ve köleliğin modern biçimi olan taşeronu
bitirmemiz gerekiyor. 
Bir
konuya daha değinmek istiyorum az önce birlikte yaşadığımız. Gerçekten,
fütursuzluk ve tekçilik aslında biraz da iktidar etmenin karakteri hâline
geldi. Az önce, Meclis Başkan ve başkan vekillerinin odasının başka bir yere
taşındığını ve hepimizin ortak kullandığı bir mekânın aslında bambaşka bir hâle
getirildiğini gördük. Yani şu anda bizim gerçekten, ihtiyaç karşılayacağımız
bir yer, acil su içebileceğimiz bir yer yok.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlamak istiyorum Sayın Başkan.
BAŞKAN
– Lütfen…
FİLİZ
KERESTECİOĞLU DEMİR (İstanbul) – Bütün bunlar orayı kullanan ne kavas
arkadaşlara ne bizlere, milletvekillerine, grup başkan vekillerine sorulmadan,
sadece Meclis Başkanının tasarrufunda yapılabiliyor. İşte ülke de maalesef
böyle idare ediliyor. Bunu kesinlikle kınadığımızı ve gerçekten eski hâline
döndürülmesini… Çünkü Meclis başkan vekillerinin dahi bilmediği bir şekilde
tasarrufun bu Meclisin içerisinde yapılamayacağını, bunun hiç de nezaket
kurallarına uygun bir şey olmadığını ifade etmek isterim.
Teşekkürler.
BAŞKAN
– Teşekkür ederim.
Sayın
Özel…
18.- Manisa Milletvekili Özgür Özel’in, 9 Ocak Birinci İnönü
Zaferi’nin 97’nci yıl dönümüne, İnönü Müzesi’nden İsmet İnönü’ye ait bazı
eşyaların çalınmasına, 8 Ocak Metin Göktepe’nin ölümünün 22’nci, 9 Ocak Cemal
Süreya’nın ölümünün 28’inci, 9 Ocak Halide Edip Adıvar’ın ölümünün 54’üncü yıl
dönümlerine, Münir Özkul ile Aydın Boysan’a Allah’tan rahmet dilediğine,
Sarıkamış şehitlerini rahmetle andığına, 13 Mayıs 2014’te yaşanan Soma maden
faciasına ilişkin mahkeme sürecine ve Meclis Başkanının ortak kullanım
alanındaki tasarrufuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
9
Ocak tarihi, 6 Ocak 1921’de Yunan ordusuna karşı başlayan, İnönü mevzilerinde
Türk kuvvetlerinin kazandığı zaferin tarihidir. Bugün bu zaferin 97’nci
yılıdır. Bu zafer, Yunan ordusunun Eskişehir’i ele geçirip Türkiye’yi, Türkiye
Büyük Millet Meclisini dağıtmak için üs olarak kullanmak üzere planladığı bir
sırada, Türkiye Büyük Millet Meclisinin ele geçirilmesine engel olan önemli ve
stratejik bir zaferdir, batı cephesinde düzenli orduların Yunan ordularına
karşı kazandığı ilk zafer olmasıyla da son derece önemlidir. Buradan bir kez
daha Birinci İnönü Zaferi’nin yıl dönümünde Ulu Önder Mustafa Kemal Atatürk’ü
ve Batı Cephesi Komutanı, 2’nci Cumhurbaşkanımız, Genel Başkanımız İsmet İnönü
ve kahraman silah arkadaşlarını minnet ve rahmetle anıyoruz. 
Böylesi
bir günde, bu konuda öğrendiğimiz çok üzücü bir haberi de sizinle paylaşmak
isteriz. Malatya’da İnönü Üniversitesindeki İnönü Müzesi’nden İsmet İnönü’ye,
İsmet Paşa’ya ait köstekli bir saat, bir mühür ve üzerinde Atatürk’ün resminin
bulunduğu bir plaket müzeden çalınmıştır. Burada, duyduğumuz üzüntünün ve
konunun ilgililerinden bu konuda göstermeleri gereken hassasiyetin altını bir
kez daha çiziyoruz.
Bugün,
Metin Göktepe’nin aramızdan ayrılışının 22’nci, Cemal Süreya’nın aramızdan
ayrılışının 28’inci yıl dönümü; yine, Halide Edip Adıvar’ın ölüm yıl dönümü.
Hepsini bir kez daha buradan rahmetle, minnetle anıyoruz.
Münir
Özkul’u; “Mahmut Hoca”mızı, “Yaşar Usta”yı kaybettik. Aynı gün Aydın Boysan’ı;
mimar, yazar, gazeteci Aydın Boysan’ı kaybettik.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Özel.
ÖZGÜR
ÖZEL (Manisa) – Gerçekten, 2018 yılının büyük acılara tanık olmadığımız bir yıl
olmasını beklerken, ilk günlerinde Münir Özkul’umuzu -Mahmut Hoca’mızı, Yaşar
Usta’yı- ve Aydın Boysan’ı aldı 2018 yılı. İkisini de Türkiye’deki kültür,
sanat ve yaşama kattıkları değerlerden dolayı bir kez daha rahmetle, minnetle
anıyoruz, ailelerine başsağlığı diliyoruz. 
Bugün
Sarıkamış’ın, on binlerin donarak hayatlarını kaybettiği o büyük acının da yıl
dönümü, Sarıkamış şehitlerini rahmetle anıyoruz.
Bugün
Manisa’nın Soma ilçesinde Soma maden faciası duruşmasının 20’nci birleşimi
yapılıyor diyelim. Blok duruşmalar oluyor, bazen altı, sekiz, on gün sürüyor.
301 madencinin eşleri, anneleri, çocukları gözü yaşlı olarak adalet beklemeye
devam ediyorlar.
(Mikrofon
otomatik cihaz tarafından kapatıldı)
BAŞKAN
– Uzatıyorum sürenizi bir dakika daha, buyurun.
ÖZGÜR
ÖZEL (Manisa) – Mahkeme heyetinin değiştirilmiş olması ve ilk günlerde
mağdurlar lehine olan havanın, kamuoyunun mahkemeye olan ilgisinin azalmasıyla
birlikte Türkiye’nin en pahalı ceza avukatlarının ortaya koymuş oldukları
agresif ve aileleri de üzen ve o fakir aileler üzerinde yarattığı psikolojik
etkiyle Soma’da bugün sadece umutsuzluk, gözyaşı ve gırtlaklarda düğümlenmiş ve
endişeyle mahkemeyi izleyen aileler var. Meclisin ve kamuoyunun dikkatini bir
kez daha Soma’ya çekmek istiyoruz. 
Son
olarak da bugün Meclis Başkanı Meclise verilen aradan istifade ederek Meclis
başkan vekillerine, grup başkan vekillerine haber vermeden, hem bizlerin hem
kavasların, Meclis emekçilerinin ortak kullanım alanı olan, zaruri kullanımlara
açık olan bir alanı kendisine şatafatlı, kendi zevkine uygun bir makam odası
hâline dönüştürmüş. Meclisin zaman zaman kriz çözdüğü, zaman zaman uzlaşı
aradığı, zaman zaman hep birlikte çözüm ürettiği bir mekâna hiçbirimize haber
vermeden, âdeta tek başına el koymuştur. Bu konuda hepimizin ortak duyarlılığı
vardır. Sizden talebimiz oturuma ara vermeniz, verilen arada hep birlikte
Meclis Başkanına bu konudaki rahatsızlığımızı, teessüflerimizi iletmemizdir.
Bunun Meclis başkan vekilleri eliyle yapılması münasiptir ancak bir ara
verilerek bu işin, derhâl Meclis Başkanına tepkimizin iletilmesini tarafınızdan
önemle CHP Grubu olarak da arz ediyoruz.
Teşekkür
ederim.
BAŞKAN
– Teşekkür ederim.
Sayın
Özel, bu konuda Sayın Başkanla görüşeceğim yalnız çalışmalarımıza devam edelim.
Olağan akış içinde bir ara bu görüşmeyi gerçekleştireceğim, bildirmek isterim.
Sayın
Turan, buyurun.
19.- Çanakkale Milletvekili Bülent Turan’ın, yeni yılın
hayırlı olmasını temenni ettiğine, Münir Özkul ile Aydın Boysan’a Allah’tan
rahmet dilediğine ve Sarıkamış şehitleri başta olmak üzere tüm şehitleri
rahmetle andığına ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; Genel Kurulu
saygıyla selamlıyorum.
Yeni
yılın yasama haftasının ülkemize, milletimize, Gazi Meclisimize hayırlı
olmasını temenni ediyorum.
Geçtiğimiz
cuma günü ülkemiz iki değerli insanını kaybetti. Türk sinemasının unutulmaz
oyuncusu Münir Özkul ile yazar, mimar Aydın Boysan hayatını kaybetti; Allah’tan
rahmet diliyorum.
Türk
sinemasında “Yaşar Usta” “Kâzım Efendi” “Mahmut Hoca” gibi rollere hayat
vermesiyle milletimizin gönlünde taht kurmuştu Münir Özkul. İçimizi ısıtan,
bizi mutlu eden, dostluğu, şefkati, fedakârlığı hatırlatan rolleriyle birçok
kuşağın rol modeli oldu. Mimar Aydın Boysan da meslek yaşamı boyunca, sıradan
bir mimar olmanın ötesinde, bilgi ve birikimini yeni kuşaklara aktardı;
Türkiye’de bir mimarlık kültürünün oluşmasında önemli katkılar sağladı. Her iki
ismin de yakınlarına başsağlığı diliyorum, Allah rahmet etsin.
Sayın
Başkan, ayrıca yüz üç yıl önce 90 binden fazla şehidimizin olduğu Sarıkamış
şehitlerimiz başta olmak üzere tüm şehitlerimizi rahmetle, minnetle anıyorum.
Teşekkür
ediyorum.
BAŞKAN
– Teşekkür ederim Sayın Turan.
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Münir Özkul ve Aydın Boysan’a
Allah’tan rahmet dilediklerine ilişkin konuşması
BAŞKAN
– Biz de sevgili Münir Özkul’a ve sevgili Aydın Boysan’a Divan olarak Allah’tan
rahmet diliyoruz.
ERKAN
AKÇAY (Manisa) – Sayın Başkan, kısa bir söz alabilir miyim?
BAŞKAN
– Sayın Akçay, buyurun.
VI.- AÇIKLAMALAR (Devam)
20.- Manisa Milletvekili Erkan Akçay’ın, ortak kullanım
alanıyla ilgili Meclis Başkanının tasarrufuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce, ilk verdiğiniz arada da hep birlikte tanık olduğumuz üzere, Meclis Başkan
ve başkan vekillerinin Genel Kurul yönetimi esnasında kullandıkları oda ve bölümle
ilgili, Meclis başkan vekillerine ve gruplara haber vermeden, Sayın Meclis
Başkanının şahsi tasarrufuyla ve bizce de uygun olmayan bir biçimde bazı
değişiklikler yapıldığını maalesef üzülerek öğrenmiş bulunuyoruz. Bunun Divanla
birlikte, Sayın Meclis Başkanı nezdinde gündeme getirilerek
değerlendirilmesinde biz fayda görüyoruz. Daha makul, daha uygun önerilerle,
bir kolektif akıl içerisinde bir düzenleme yapılabilir veya eski hâliyle de
kalabilirdi fakat yaptığımız gözlemden de anlaşılmaktadır ki ihtiyaca cevap
vermeyecek ve bazı sıkıntı ve mağduriyetlere de yol açabilecek bir düzenleme
olmuştur; bunun düzeltilmesinde fayda görüyoruz. 
Teşekkür
ederim. 
BAŞKAN
– Teşekkür ederim. 
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN
– Sayın Kerestecioğlu, size de bir dakika ek süre veriyorum. 
Buyurun.

21.- İstanbul Milletvekili Filiz Kerestecioğlu Demir’in, 8
Ocak Evrensel gazetesi muhabiri Metin Göktepe’nin ölümünün 22’nci yıl dönümüne
ve Münir Özkul ile Aydın Boysan’ı sevgiyle andığına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Gerçi,
parti olarak açıklamalarda bulunmuştuk ama Meclisin ilk gününde ben de bir kez
daha kendilerini anmak isterim. Dün Evrensel gazetesi muhabiri Metin
Göktepe’nin katledilmesinin 22’nci yıl dönümüydü, onun izinden giden ve hakikat
arayışında olan bütün gazetecilerin nezdinde Metin Göktepe’yi tekrar saygıyla
selamlıyoruz. 
Aynı
şekilde, Münir Özkul, Aydın Boysan bu ülkenin gerçekten çok önemli değerleri,
hepimizin yüzünü güldüren insanlarıydı, yüzümüzü güldürenlerin kaybı daha da
büyük acı veriyor çok gülemediğimiz bugünlerde; onları da sevgiyle anmak
isteriz.
Ve
bu ülkede özellikle kadınlar için önemli değerlerden biri olan Halide Edip’i
de…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kerestecioğlu. 
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır. 
Sayın
milletvekilleri, Ulaştırma, Denizcilik ve Haberleşme Bakanı Sayın Ahmet Arslan
gündemin “Sözlü Sorular” kısmının 1, 17, 18, 19, 21, 25, 54, 56, 57, 58, 59,
60, 91, 96, 102, 104, 122, 126, 127, 141, 143, 164, 169, 176, 177, 179, 183,
223, 224, 232, 238, 241, 243, 244, 246, 247, 256, 257, 273, 274, 275, 292, 293,
302, 354, 378, 379, 380, 381, 382, 437, 438, 451 ve 509’uncu sıralarında yer
alan önergeleri birlikte cevaplandırmak istemişlerdir. 
Sayın
Bakanın bu istemi sırası geldiğinde yerine getirilecektir. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım. 
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Hırvatistan
Parlamentosu Avrupa İşleri Komitesi Başkanı Domagoj Ivan Milosevic'in
beraberinde bir parlamento heyetiyle ülkemizi ziyaret etmesinin Türkiye Büyük Millet
Meclisi Başkanlık Divanının 26/10/2017 tarih ve 47 sayılı Kararı’yla; İtalyan
Senatosu Avrupa Birliği Politikaları Komitesi Başkanı Vannino Chiti'nin
beraberinde bir parlamento heyetiyle ülkemizi ziyaret etmesinin Türkiye Büyük
Millet Meclisi Başkanlık Divanının 29/11/2017 tarih ve 48 sayılı Kararı’yla
uygun bulunduğuna ilişkin tezkeresi (3/1384)
27/12/2017
Türkiye Büyük Millet Meclisi
Genel Kuruluna
Hırvatistan
Parlamentosu Avrupa İşleri Komitesi Başkanı Sayın Domagoj Ivan Milosevic'in
beraberinde bir Parlamento heyetiyle ülkemizi ziyaret etmesi, Türkiye Büyük
Millet Meclisi Başkanlık Divanının 26/10/2017 tarih ve 47 sayılı Kararıyla,
İtalyan
Senatosu Avrupa Birliği Politikaları Komitesi Başkanı Sayın Vannino Chiti'nin
beraberinde bir Parlamento heyetiyle ülkemizi ziyaret etmesi, Türkiye Büyük
Millet Meclisi Başkanlık Divanının 29/11/2017 tarih ve 48 sayılı Kararıyla
uygun bulunmuştur.
Söz
konusu heyetlerin ülkemizi ziyaretleri, Türkiye Büyük Millet Meclisinin Dış
İlişkilerinin Düzenlenmesi Hakkında 3620 sayılı Kanun’un 7’nci maddesi
gereğince Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi 
 Başkanı

BAŞKAN – Bilgilerinize sunulmuştur. 
B) Önergeler
1.- Başkanlıkça, esas komisyon olarak Anayasa Komisyonuna,
tali komisyon olarak da Dışişleri Komisyonuna havale edilen (2/2009) esas
numaralı Seçimlerin Temel Hükümleri ve Seçmen Kütükleri Hakkında Kanun ile Milletvekili
Seçimi Kanununda Değişiklik Yapılmasına Dair Kanun Teklifi’nin Ankara
Milletvekili Tekin Bingöl tarafından geri alındığına ilişkin önerge yazısı
(4/125)
BAŞKAN
– Sayın milletvekilleri, esas komisyon olarak Anayasa Komisyonuna, tali
komisyon olarak da Dışişleri Komisyonuna havale edilen (2/2009) esas numaralı
Seçimlerin Temel Hükümleri ve Seçmen Kütükleri Hakkında Kanun ile Milletvekili
Seçimi Kanununda Değişiklik Yapılmasına Dair Kanun Teklifi Ankara Milletvekili
Tekin Bingöl tarafından geri alınmıştır.
Bilgilerinize
sunulur. 
Sayın
milletvekilleri, Türkiye Büyük Millet Meclisi Başkanlığının bir tezkeresi vardır,
okutup oylarınıza sunacağım:
A) Tezkereler (Devam)
2.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı İsmail Kahraman başkanlığındaki bir heyetin, İslam
İşbirliği Teşkilatı Parlamento Birliği (İSİPAB) 13’üncü Konferansı'na katılmak
üzere 15-18 Ocak 2018 tarihleri arasında İran'a resmî bir ziyarette bulunmasına
ilişkin tezkeresi (3/1386)
5/1/2018
Türkiye Büyük Millet Meclisi
Genel Kuruluna
Türkiye Büyük Millet Meclisi Başkanı İsmail Kahraman
Başkanlığındaki heyetin, İslam İşbirliği Teşkilatı Parlamento Birliği (İSİPAB)
13’üncü Konferansı'na katılmak üzere 15-18 Ocak 2018 tarihleri arasında İran'a
resmî ziyarette bulunması hususu, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… 
GARO
PAYLAN (İstanbul) – Karar yeter sayısı…
ÖZGÜR
ÖZEL (Manisa) – Karar yeter sayısı istiyorum. 
BÜLENT
TURAN (Çanakkale) – Geç kaldılar, oya sundunuz. 
GARO
PAYLAN (İstanbul) – Hayır, hayır.
ÖZGÜR
ÖZEL (Manisa) – Hayır, hayır, olur mu canım? 
BAŞKAN
– Hayır, geç kalmadılar. 
ÖZGÜR
ÖZEL (Manisa) – Peki, o zaman, hadi… 
BAŞKAN
– Müsaade eder misiniz… 
ÖZGÜR
ÖZEL (Manisa) – Reddediyoruz arkadaşlar. 
BÜLENT
TURAN (Çanakkale) – Zapta geçsin Sayın Başkan. 
BAŞKAN
- Sayın milletvekilleri, müsaade edin, buna karar vereceğim. 
Geç
kalınmadı. Lütfen… 
Kabul
edenler… Kabul etmeyenler… Karar yeter sayısı yoktur. 
Birleşime
on beş dakika ara veriyorum. 
Kapanma Saati: 16.36
ÜÇÜNCÜ OTURUM
Açılma Saati: 16.52
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Üçüncü Oturumunu
açıyorum. 
Türkiye
Büyük Millet Meclisi Başkanlığı tezkeresinin oylamasında karar yeter sayısı
bulunamamıştı.
Şimdi,
tezkereyi tekrar oylarınıza sunacağım ve karar yeter sayısı arayacağım. 
Kabul
edenler…
BÜLENT
TURAN (Çanakkale) – Var Sayın Başkan. 
BAŞKAN
- Kâtip üyeler arasında anlaşmazlık var; elektronik cihazla oylama yapacağız.
BÜLENT
TURAN (Çanakkale) – Bu, Meclis teamüllerine aykırı Sayın Başkan. İsmail
Kahraman, Meclis Başkanımız uluslararası toplantı için İran’a gidecek; bununla
ilgili bir bilgilendirme müzekkeresidir bu. 
BAŞKAN
– Şimdi, böyle bir talep olduğu zaman usulü uygulamak zorundayım Sayın Turan. 
BÜLENT
TURAN (Çanakkale) – Tamam, saygı duyuyoruz ama teamüllere aykırı olduğu zapta
geçsin.
BAŞKAN
– Geçsin, tamam.
BÜLENT
TURAN (Çanakkale) - Bu, bizim iyi niyetimizin olup olmadığını göstermek
içindir. 
BAŞKAN
– Oylama için üç dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur. 
Birleşime
otuz dakika ara veriyorum. 
Kapanma
Saati: 16.57
DÖRDÜNCÜ OTURUM
Açılma Saati: 17.32
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Dördüncü Oturumunu
açıyorum. 
Türkiye
Büyük Millet Meclisi Başkanlığı tezkeresinin ikinci oylamasında da karar yeter
sayısı bulunamamıştı.
Şimdi
tezkereyi tekrar oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… Kabul edilmiştir, karar yeter sayısı vardır. 
Türkiye
Büyük Millet Meclisi Başkanlığının bazı sayın milletvekillerinin izin
taleplerine dair bir tezkeresi vardır, okutuyorum:
3.- Türkiye Büyük Millet Meclisi Başkanlığının, Ağrı Milletvekili
Berdan Öztürk, İstanbul Milletvekili Erdal Ataş, Şanlıurfa Milletvekili Dilek
Öcalan, Şırnak Milletvekili Leyla Birlik ve Tunceli Milletvekili Alican Önlü’ye
belirtilen neden ve sürelerle izin verilmesine ilişkin tezkeresi (3/1386) 
Türkiye Büyük Millet Meclisi
Genel Kuruluna
Türkiye Büyük Millet Meclisi Başkanlık Divanının 12
Eylül 2017 tarihli toplantısında milletvekili izin taleplerine ilişkin olarak
Ağrı Milletvekili Berdan Öztürk, İstanbul Milletvekili Erdal Ataş, Şanlıurfa
Milletvekili Dilek Öcalan, Şırnak Milletvekili Leyla Birlik ve Tunceli
Milletvekili Alican Önlü’nün ardışık on günü aşan izin taleplerinin, bu
milletvekillerinin sair süreçte yasama faaliyetine katılımı ve izin
taleplerinin zamanında yapılması dikkate alınarak kabulünün ayrı ayrı Genel
Kurulun onayına sunulmasına karar verilmiştir.
Saygılarımla.
 İsmail
Kahraman
 Türkiye
Büyük Millet Meclisi 
 Başkanı

“1)
Ağrı Milletvekili Berdan Öztürk’ün, parti görevlendirmesi, seçim çalışmaları,
esnaf ziyaretleri nedeniyle 10/10/2017 tarihinden itibaren otuz beş gün ardışık
izinli sayılması.”
BAŞKAN
– Kabul edenler... Kabul etmeyenler... Kabul edilmemiştir.
VI.- AÇIKLAMALAR (Devam)
22.- Çanakkale Milletvekili Bülent Turan’ın, HDP ve CHP Grup
Başkan Vekillerinin Meclis Başkanı İsmail Kahraman’ın İran ziyaretine ilişkin
tezkerenin oylamasında teamüllere aykırı bir şekilde karar yeter sayısı
istemeleri nedeniyle kendilerinin de Ağrı Milletvekili Berdan Öztürk’e izin
verilmesine ilişkin tezkereye ret oyu verdiklerine ilişkin açıklaması
BÜLENT
TURAN (Çanakkale) – Sayın Başkanım, izin verirseniz zapta geçsin diye ifade
etmek istiyorum.
Az
önce yapılan işlem teamüllere aykırı bir işlem. Biraz önceki müzekkere de
İsmail Kahraman’ın, CHP’nin de MHP’nin de içinde bulunduğu heyetle beraber
İran’a bir toplantıya gitmesi talebiydi. Bu talebe çok makul yaklaşılması
gerekirken HDP’nin ve CHP’nin grup başkan vekilleri, olmaz bir şekilde,
teamüllere aykırı bir şekilde karar yeter sayısı istediler. Bu yüzden biz de
yapılan işlemin siyasi olduğunu değerlendirdiğimizden dolayı az öncekine ret
oyu verdik.
Teşekkür
ediyorum.
FİLİZ
KERESTECİOĞLU DEMİR (İstanbul) – Sayın Başkan, bir söz talebim var.
BAŞKAN
– Buyurun Sayın Kerestecioğlu.
23.- İstanbul Milletvekili Filiz Kerestecioğlu Demir’in,
Mecliste intikam anlayışıyla bir işlem yapılmaması gerektiğine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; eğer
burada iktidar yürütüyorsanız yeterli sayıda milletvekiliyle burada
bulunursunuz. Bir intikam anlayışıyla –sanki- Mecliste işlem yapılmaz yani “Siz
ona ‘hayır’ dediniz, biz şimdi buna karşılık olarak bunu yapıyoruz.” Bu, bir
siyasi üslup değildir.
BÜLENT
TURAN (Çanakkale) – Gündeme devam edelim Sayın Başkan. 
FİLİZ
KERESTECİOĞLU DEMİR (İstanbul) – Özellikle hele bunun tutanaklara geçirecek
şekilde söylenmesi, gerçekten yakışık almayan bir durumdur. Yani ortada söz
konusu olan bir izin meselesidir. Daha öncesindeyse bu Meclisin
işlevsizleştirilmesine, işlememesine ve üstelik sizlerin dahi haberi olmadan
burada Meclis Başkanı tarafından bir tasarrufun yapılmasına gösterilen tepki
söz konusudur.
BÜLENT
TURAN (Çanakkale) – Gündeme geçelim Sayın Başkan. 
FİLİZ
KERESTECİOĞLU DEMİR (İstanbul) – Bunu, grup başkan vekili kendisi de aslında
ifade etmiştir, onun da kabul etmediği bir şeydir bu. 
Tamamlayabilir
miyim Sayın Başkan? 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha. 
FİLİZ
KERESTECİOĞLU DEMİR (İstanbul) – Yani bizler burada muhalefet olarak kalkıp da
eleştirdiğimiz bir şeyi söylediğimizde, siz sayı çoğunluğunuza dayanarak “Hah,
siz de bunu yaparsanız biz de şimdi bunu yaparız.” diye mi karşılık
vereceksiniz? O zaman, buyurun, böyle hükûmet ediyorsanız, böyle bir siyaset
yürütmek istiyorsanız tebrik ederiz, başarılar dileriz. 
Teşekkür
ederim. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
24.- Manisa Milletvekili Özgür Özel’in, Meclis Başkanlığı
tezkerelerinde karar yeter sayısı istemenin normal olduğuna ve Meclis
Başkanının keyfî uygulamalarına tepki gösterdiklerine ilişkin açıklaması
ÖZGÜR
ÖZEL (Manisa) – Sayın Başkan, biraz önce Meclis Başkanının Meclise bir
tezkeresi vardı. Bu tezkerede karar yeter sayısı istedik. Normal şartlarda
karar yeter sayısı istenmeyecek diye bir şey yok. İktidar partisi burada 139
milletvekilini bulunduramayacaksa nasıl iktidar partisi, ayrı bir tartışma
konusu da… O Meclis Başkanı ki hepimizin ortak kullandığı ve Meclisin sağlıklı
işlemesi açısından son derece önemli mekânlara kendi inisiyatifiyle, tek
başına, sizlere dahi danışmadan, Meclis başkan vekillerine dahi danışmadan el
koymaktadır, tasarruf kullanmaktadır. Sonra burada, Meclis Başkanlığının bir
tezkeresi oylandığında “Efendim, nasıl karar yeter sayısı isteniyor? Nasıl
‘hayır’ oyu veriliyor? Buna karşı ben şunu yaparım.” Bakın, bu tip davranışlar
başta iktidar partisi grubunu rahatsız etmelidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ÖZGÜR
ÖZEL (Manisa) – Meclis Başkanının bu keyfî uygulamaları hepimizin canına tak
etmiştir. Yurt dışına, gruplardan milletvekili talep etmek yerine, doğrudan
milletvekilleriyle temas kurmasından grubunuzun rahatsız olduğunu içeride,
başka mecralarda söyleyip, burada gelip bu yapılan saygısızlıklara sessiz
kalamazsınız. O yapılan işten sonra burada elbette tepki göstereceğiz. Sizin
yapmanız gereken, Meclis Başkanının bu tahakkümcü iradesine karşı çoğunluk
partisi olarak partinizin ve Meclisin onurunu, iradesini korumaktır. Yoksa
Meclis Başkanına içerideki uygulamaları için içeride laf söyleyip sonra buraya
çıkınca “Başkanımıza karşı bilmem ne…” demek olmaz. Sizi saymayan Başkanı biz
hiç saymıyoruz; bu Meclisi saymayan Başkanı asla saymıyoruz, asla kabul
etmiyoruz. (CHP sıralarından alkışlar)
BAŞKAN
– Sayın Turan… 
25.- Çanakkale Milletvekili Bülent Turan’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum. 
Az
önce Özgür Bey’i hayretle dinledim. Gündem ile izah edilen konu birbirinden
bağımsız. Meclis Başkanımızın yapmış olduğu tasarrufun doğruluğu, yanlışlığı
tabii ki Meclis kürsüsünde gündem olabilir, tabii ki eylem konusu olabilir,
tabii ki söylem konusu olabilir, hepsine saygı duyarız. Ancak, uluslararası bir
toplantıya diğer partilerin de oluşturduğu heyetle beraber gitmesine “hayır”
diyecek bir yaklaşımın bu konunun dışında olduğu kanaatindeyim. O yüzden
diyorum ki Meclis Başkanımızın yapmış olduğu idari bir işlemi eleştirmek başka
bir şeydir, Meclis teamüllerine uymayarak ilgili tezkereye “hayır” demek yani
uluslararası toplantıya Meclis Başkanımızın gitmesine “hayır” demek başka bir
şeydir. 
Teşekkür
ediyorum. 
FİLİZ
KERESTECİOĞLU DEMİR (İstanbul) – Sayın Başkan…
BÜLENT
TURAN (Çanakkale) – Gündeme geçelim Sayın Başkan. 
BAŞKAN
– Sayın milletvekilleri, saat altıya çeyrek var, hâlâ gündeme geçemedik. 
BÜLENT
TURAN (Çanakkale) – Daha hiçbir şey yapmadık. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Görüyorum. 
Diğer
grup başkan vekillerinin de ikinci kez söz talepleri var. 
Bu
konuyu görüşmek için ve noktalamak için grup başkan vekillerini, lütfen,
toplantıya davet ediyorum. 
Birleşime
on dakika ara veriyorum.
Kapanma Saati: 17.39
BEŞİNCİ OTURUM
Açılma Saati: 17.56
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Beşinci Oturumunu
açıyorum. 
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
3.- Türkiye Büyük Millet Meclisi Başkanlığının, Ağrı Milletvekili
Berdan Öztürk, İstanbul Milletvekili Erdal Ataş, Şanlıurfa Milletvekili Dilek
Öcalan, Şırnak Milletvekili Leyla Birlik ve Tunceli Milletvekili Alican Önlü’ye
belirtilen neden ve sürelerle izin verilmesine ilişkin tezkeresi (3/1386)
(Devam)
BAŞKAN
- Türkiye Büyük Millet Meclisi Başkanlığı tezkeresine konu Başkanlık Divanı
kararlarının oylamasına kaldığımız yerden devam ediyoruz. 
Sıradaki
kararı okutuyorum:
“2)
İstanbul Milletvekili Erdal Ataş’ın, Tunceli’de ve İstanbul’da yapacağı siyasi
çalışmalar, demokratik kitle örgütlerine ziyaret, katılacağı toplantılar
nedeniyle 3/10/2017 tarihinden itibaren on dört gün ardışık izinli
sayılmasını…”
ÖZGÜR
ÖZEL (Manisa) – Karar yeter sayısı talep ediyorum.
BAŞKAN
– Karar yeter sayısı istendi. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 17.57
ALTINCI OTURUM
Açılma Saati: 18.12
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Nurhayat ALTACA
KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Altıncı Oturumunu
açıyorum. 
Türkiye
Büyük Millet Meclisi Başkanlığı Tezkeresi’ne konu Başkanlık Divanının İstanbul
Milletvekili Erdal Ataş’ın izin talebine dair teklifinin oylamasında karar
yeter sayısı bulunamamıştı. 
Şimdi
söz konusu izin teklifini yeniden oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Karar yeter sayısı yoktur.
Elektronik
cihazla oylama yapacağız, oylama için iki dakika süre…
ÖZGÜR
ÖZEL (Manisa) – “Yoktur.” dediniz. Yok olunca niye elektronik?
BAŞKAN
– Karar yeter sayısı yok arkadaşlar.
ÖZGÜR
ÖZEL (Manisa) – Yoksa ara verirsiniz efendim. 
MEHMET
DOĞAN KUBAT (İstanbul) – Başkanım, ara vereceksiniz.
ÖZGÜR
ÖZEL (Manisa) – Ara veriyorsunuz Başkan.
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma
Saati: 18.13
YEDİNCİ OTURUM
Açılma Saati: 18.20
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Yedinci Oturumunu
açıyorum. 
Türkiye
Büyük Millet Meclisi Başkanlığı Tezkeresi’ne konu Başkanlık Divanının İstanbul
Milletvekili Erdal Ataş’ın izin talebine dair teklifinin ikinci oylamasında da
karar yeter sayısı bulunamamıştı. 
Şimdi,
söz konusu izin teklifini yeniden oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… Karar yeter sayısı vardır, teklif kabul edilmiştir. 
Şimdi,
diğer izin taleplerini okutuyorum: 
“Şanlıurfa
Milletvekili Dilek Öcalan, Şanlıurfa il/ilçe başkanlıklarınca planlanan
toplantılar ve halk ziyaretleri nedeniyle, 3/10/2017 tarihinden geçerli olmak
üzere 14 gün” 
BAŞKAN
– Kabul edenler… Kabul etmeyenler… Kabul edilmiştir. 
“Şırnak
Milletvekili Leyla Birlik, Şırnak’taki halk ve esnaf ziyaretleri nedeniyle,
4/10/2017 tarihinden geçerli olmak üzere 13 gün”
BAŞKAN
– Kabul edenler… Kabul etmeyenler… Kabul edilmiştir. 
“Tunceli
Milletvekili Alican Önlü, Erzincan ve Tunceli’de yapılacak aşure lokması
etkinliği, Malatya, Almanya Köln şehrinde yardım konseri, Tunceli ve Elâzığ’da
kongre çalışmaları nedeniyle, 3/10/2017 tarihinden geçerli olmak üzere 15 gün”
BAŞKAN
– Kabul edenler… Kabul etmeyenler… Kabul edilmiştir. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
VIII.- ÖNERİLER
A) Siyasi Parti Grubu Önerileri
1.- MHP Grubunun, Mersin Milletvekili Oktay Öztürk ve
arkadaşları tarafından reşit oldukları gerekçesiyle devlete ait sosyal hizmet
kuruluşlarından ayrılmak zorunda kalan korunmaya muhtaç çocukların sorunlarının
araştırılarak alınması gereken önlemlerin belirlenmesi amacıyla verilmiş olan
(10/2337) esas numaralı Meclis Araştırması Önergesi’nin ön görüşmelerinin Genel
Kurulun 9 Ocak 2018 Salı günkü birleşiminde yapılmasına ilişkin önerisi
9/1/2018
Türkiye Büyük Millet Meclisi
Başkanlığına
Danışma Kurulunun 9/1/2018 Salı günü (bugün) yaptığı
toplantısında, siyasi parti grupları arasında oy birliği sağlanamadığından
Grubumuzun aşağıdaki önerisinin İç Tüzük’ün 19'uncu maddesi gereğince Genel
Kurulun onayına sunulmasını arz ederim.
Saygılarımla.
 Erkan
Akçay
 Manisa

 MHP
Grup Başkan Vekili
Öneri:
Türkiye
Büyük Millet Meclisinin gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Mersin Milletvekili Oktay
Öztürk ve arkadaşlarının (10/2337) esas numaralı, reşit oldukları gerekçesiyle
devlete ait sosyal hizmet kuruluşlarından ayrılmak zorunda kalan korunmaya
muhtaç çocukların sorunlarının araştırılarak alınması gereken önlemlerin
belirlenmesi amacıyla verdiği Meclis araştırması açılmasına dair önergemizin
görüşmelerinin 9/1/2018 salı günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Milliyetçi Hareket Partisi
Grubu adına Mersin Milletvekili Sayın Oktay Öztürk konuşacaklardır.
Buyurun
Sayın Öztürk. (MHP sıralarından alkışlar) 
Süreniz
beş dakika. 
Sayın
milletvekilleri, konuşmalarınızı süreniz içinde bitirirseniz çalışmalarımıza
daha bir hız vermiş olacağız.
Buyurun
Sayın Öztürk.
MHP
GRUBU ADINA OKTAY ÖZTÜRK (Mersin) – Sayın Başkan, değerli milletvekilleri;
korunmaya ve bakıma muhtaç olarak sosyal hizmetler kurumlarında kalan
çocukların içerisinde bulundukları durumu araştırmak üzere bir araştırma
komisyonu kurulmasıyla ilgili bir önergemiz var. Bu konuda görüşlerimizi ifade
etmek üzere söz almış bulunuyorum. Hepinizi saygıyla selamlıyorum.
Bu
hafta, Sarıkamış şehitlerini anma haftasıydı. Bu toprakların vatan olması için
ve bu toprakların vatan olarak elde kalması için kanını sebil gibi akıtıp
şehadet şerbetini içen bütün şehitlerimizi şükranla, minnetle, saygıyla yâd
ediyorum; mekânları cennet, kabirleri pürnur olsun. 
Değerli
milletvekilleri, sosyal hizmet kurumlarında kalan çocuklarımızın korunma
hakları, 2828 sayılı Kanun gereği, reşit olana kadar devam etmekte.
Ortaöğrenime devam edenler için bu hak 20 yaşına kadar, yükseköğrenime devam
edenler için de 25 yaşından gün alıncaya kadar devam etmekte; öğrenime devam
etmeyen 18 yaşını doldurmuş çocukların bir iş veya meslek sahibi olabilmeleri
için de 20 yaşına kadar buralarda kalmalarına müsaade edilmektedir. Ancak kanun
hükmü böyle olmasına rağmen, 18 yaşını dolduran bütün çocuklar bu yurtlardan çıkarılıyorlar.
Tabii, o güne kadar devletin şefkatli elleri dışında hiçbir el tanımadıkları
için, sığınacak hiçbir dalları olmadığı için, bu yaştan itibaren dışarıya
atıldıkları vakit, gerçekle yüz yüze kaldıkları vakit ne yapacaklarını da
şaşırıyorlar. İş ararken başlarına iş geliyor, kendilerine uzanacak bir el
ararken art niyetli insanların eline düşüyorlar, çaresizlik içerisinde kıvranıp
kalıyorlar. 
Bu
konuda bir kanun teklifimiz de var. Biz diyoruz ki bu çocukların çaresizliğine
çare olmak üzere, bunların, en azından hayata tutunabilmelerini sağlayabilecek
bir zaman içerisinde devletin eli üzerlerinde olsun diye koruma kararı devam
etsin. Eğer bu konuda bir tedbir almazsak, işte, kendi başlarına kaldıkları
vakit, bazen çaresizlik içerisinde, sığınacak bir yerleri olmadığı için erken
karar veriyorlar, evlenebiliyorlar ve sonra da zulümle karşı karşıya
geliyorlar. Oysaki devlet bütün vatandaşlarının can, mal emniyetini sağlamakla
mükelleftir, akıl sağlığını sağlamakla mükelleftir, nesebinin devamını sağlamakla
mükelleftir. Bu noktada, atılması gereken adımlar ne ise bunun devlet
tarafından behemehâl atılmasını istiyoruz. 
Bu
vesileyle, 3 ocak 2018 Çarşamba günü başlayıp 5 Ocak 2018 Cuma gününe kadar
devam eden şiddetli yağmur, sel felaketine yol açarak Mersin’in Tarsus ilçesine
bağlı Kulak, Bahşiş, Kelahmet, Akarsu, Çayboyu, Ağzıdelik, Baharlı ve Çatalca
köylerimizi olumsuz yönde etkilemiştir. Buralarda ekim yapan vatandaşlarımız,
daha toprakla yüz yüze geldikleri vakit felaketi de bekler duruma geliyorlar. Hava
bulutlandığı vakit çaresizlik içerisinde ellerini ovuşturuyorlar. 
Biz
de burada her yıl, bu sel felaketinden dolayı sıkıntıya düşmüş olan
vatandaşlarımız için geçmiş olsun dileklerimizi ortaya koyuyoruz ama her yıl bu
böyle devam ediyor. Şimdi diyoruz ki artık bunun bir sonu gelmeli, bu insanlar
bu çaresizlikle yüz yüze bırakılmamalı. Devlet en kısa zamanda, hangi
tedbirlerin alınması gerekiyorsa acziyet göstermeden bu tedbirleri de almalı
diyorum.
Hepinizi
tekrar saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Öztürk.
Halkların
Demokratik Partisi Grubu adına Adıyaman Milletvekili Sayın Behçet Yıldırım
konuşacaklar.
Buyurun
Sayın Yıldırım. (HDP sıralarından alkışlar)
Süreniz
üç dakika.
HDP
GRUBU ADINA BEHÇET YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; MHP’nin grup önerisi üzerine grubum
adına söz almış bulunmaktayım. Başta eş genel başkanlarımız olmak üzere
cezaevlerinde rehin tutulan milletvekili arkadaşlarımı ve tüm siyasi tutsakları
buradan selamlıyorum.
Konuşmama
başlamadan önce, Almanya’da hafta sonu yaşanan çok talihsiz bir olaya
değinmeden önerge üzerine konuşmak istemiyorum. Dışarıdan et, saman, nohut,
mercimek ithal ederken dışarıya ise şiddet, gerilim ihraç eder duruma geldik.
Bunu niçin söylüyoruz? Almanya’da ailesinin yanına tatile giden Amedsporlu
futbolcu Deniz Naki’ye yapılan saldırıyı nefretle kınıyorum. 
Sürekli
olarak dış mihraklardan şikâyet eden kişilere buradan sesleniyorum: Acaba bu
olay, dışarıya ihraç edilen iç kaynaklı bir olay mıdır? Bu saldırıyı iktidar
kanadının hiçbir şekilde kınamaması ve herhangi bir açıklama yapmaması
düşündürücüdür. 
Değerli
milletvekili arkadaşlarım, öncelikle önemli bir sosyal sorun üzerinde
konuşuyoruz. Devlet, bakıma muhtaç olan çocuklarımıza, gençlerimize 18 yaşına
kadar sosyal hizmet sunmaktadır fakat 18 yaşından sonra gençlerimizle ne
yapacağını planlamamakta, bu gençlerimizi iş hayatına kazandırmamakta, âdeta
sokağa bırakarak kendi kaderine terk etmektedir. HDP olarak biz de yaş sınırına
tabi tutulmaksızın bu gençlerimizin iş hayatına kazandırıldıkları ana kadar
desteklenmesi gerektiği kanaatindeyiz. 
Değerli
milletvekili arkadaşlarım, önerge vesilesiyle ülkemizin önemli bir sorununa
dikkat çekmek istiyorum, bu da asimilasyon sorunudur. Asimilasyon bir insanlık
suçudur diyoruz, hep böyle diyoruz ama maalesef asimilasyonun âlâsını yatılı
bölge okullarında, YİBO’larda yaşıyoruz, yaşatıyoruz. Bu okullara ait yurtlarda
genelde kimsesiz, anne-babası ayrılmış, bir felaket sonrası ailesini kaybetmiş
ya da ekonomik koşulları çok kötü olan ailelerin çocukları gitmek zorunda
kalmaktadır. Hiç kimse çocuklarını gönüllü olarak göndermiyor. Yatılı bölge
okulları bölgemizde resmen bu amaçla 1939 yılında kurulmuş, her ne kadar yoksul
ve kimsesiz çocuklara bakmak amacıyla kurulduğu söylense de gerçek amacının
Kürt çocuklarını asimile etmek olduğunu çok iyi biliyoruz, bunu YİBO’larda
kalan öğrencilerin büyük kısmının Kürt çocuğu olmasından anlıyoruz. 
Şimdi,
bugüne geldiğimizde ise bu yurtlarda dünya kadar sorunlar yaşandığına şahit
oluyoruz. Bu okullarda yaşanan rezaletlerin en büyüğü olarak Adıyaman’ın Gerger
ilçesinde yatılı imam-hatip yurdunda erkek öğrencilerin tacize uğramasına şahit
olduk. Yine, Karaman’da Ensar Vakfında yaşanan yüz kızartıcı olaylar… Hani
zamanın Sayın Bakanı “Bir defadan bir şey olmaz.” demişti ya, o olayı
hatırlatıyorum. Adana’nın Aladağ ilçesinde kız öğrencilerin kaldığı yurtta
çıkan yangın sonucu 12 öğrencinin yaşamını yitirdiğine şahit olduk. Buna benzer
onlarca olumsuzluk sayabiliriz. Tabii, bu yurtlarda yaşanan sorunlar bu
öğrencilerin yurt hayatları bittikten sonra da devam etmektedir.
(Mikrofon
otomatik cihaz tarafından kapatıldı)
BEHÇET
YILDIRIM (Devamla) – Ülke eğitimimiz çok alt sıralarda ama bu yurtlarda kalan
çocukların başarısı çok daha aşağıdadır.
BAŞKAN
– Teşekkür ederim Sayın Yıldırım.
BEHÇET
YILDIRIM (Devamla) – Tamamlayayım, çok az bir şey kaldı.
BAŞKAN
– Lütfen…
BEHÇET
YILDIRIM (Devamla) – Söyler misiniz, bu yurtlardan kaç kişi fen liselerini,
Anadolu liselerini kazanmıştır? 
Bu
önergeyi destekliyoruz ama eksik buluyoruz. Okul öncesi, okul çağı ve okul
sonrası sorunların tespit edilerek çözümü noktasında grup olarak her türlü
desteği vermeye hazır olduğumuzu belirtmek istiyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına İstanbul Milletvekili Sayın Sibel Özdemir konuşacak.
Buyurun
Sayın Özdemir. (CHP sıralarından alkışlar)
Sizin
de üç dakikalık süreniz var.
CHP
GRUBU ADINA SİBEL ÖZDEMİR (İstanbul) – Teşekkür ederim Sayın Başkan.
Değerli
milletvekilleri, Milliyetçi Hareket Partisinin korunmaya muhtaç çocukların
sorunları üzerine verdiği Meclis araştırması önergesi hakkında ben de grubumuz
adına söz aldım. Genel Kurulu saygıyla selamlıyorum.
Yeni
yılın ilk toplantısında söz almış olmam sebebiyle de değerli Divana, siz
değerli milletvekillerimize, Meclis çalışanlarımıza ve bizi izleyen tüm
yurttaşlarımıza sağlıklı, huzurlu, mutlu nice seneler diliyorum.
Değerli
milletvekilleri, Milliyetçi Hareket Partisinin vermiş olduğu önergenin
gerekçesinde de belirtildiği üzere, Aile ve Sosyal Politikalar Bakanlığı
bünyesinde faaliyet gösteren sosyal hizmet kurumlarında barınan, 18 yaşını
doldurmuş, okula devam etmeyen ve bir meslek, bir iş sahibi olmayan gençlerin
yurtlarla olan ilişikleri kesilmektedir. Devletin himayesinde barınan bu
gençler bir meslek, bir iş sahibi de değilse güvencesiz ve güvenliksiz
koşullarda sokağa terk edilmektedir. Bu gençlerin, yaşamlarının en kritik
dönemlerinde, toplumla uyum sağlamadan, kendi ayakları üzerinde durmadan ve
hatta eğitim süreçleri tam anlamıyla tamamlanmadan bu sosyal hizmet
kurumlarıyla ilişiklerinin kesilmesi asla kabul edilemez. Gerekirse yaş sınırı
üzerinde bir düzenlemeye gidilebilmelidir. İş, yaşam ve en önemlisi barınma
koşulları güvence altına alıncaya kadar bu kurumlarda kalmaları konusunda da
önemli düzenlemeler yapılmalı ve bu konu gerçekten kapsamlı bir şekilde
tartışılmalıdır. 
Malatya
Milletvekilimiz Sayın Veli Ağbaba’nın Mart 2016 tarihinde bu konuda vermiş
olduğu bir kanun teklifi vardır. Biz bunun da gündeme alınmasını özellikle
öneriyoruz. 
Yine,
İstanbul Milletvekilimiz Sezgin Tanrıkulu’nun bir soru önergesi vardır ki Aile
ve Sosyal Politikalar Bakanlığının yapmış olduğu protokoller sonucunda bazı
cemaat, dernek, vakıflara devrettiği, tabii hepimiz için üzüntü verici cinsel
istismar vakalarının yaşandığı sevgievleri, çocukevleri uygulamalarına da bir
an evvel son verilmelidir. Biz, bu anlamda, Milliyetçi Hareket Partisinin özellikle
sosyal hizmet kurumlarından ilişiği kesilen, zor koşullarda yaşam mücadelesi
vermek durumunda kalan gençlerle ilgili vermiş olduğu araştırma önergesini
olumlu buluyor ve destekliyoruz bu önergeyi. 
Değerli
milletvekilleri, ben şunu söylemek istiyorum: Başta Aile ve Sosyal Politikalar
Bakanlığı olmak üzere, Adalet ve Kalkınma Partisi hükûmetlerinin politikaları,
çocuklara, gençlere, kadınlara ve yurttaşlarımıza güvenceli, huzurlu ve mutlu
bir gelecek sunmada yetersiz kalmıştır ve bu politikalarının başarısız olduğu
da gün gibi ortadadır. Güçlü bir sosyal devleti temin etme noktasında da Adalet
ve Kalkınma Partisinin politikaları çökmüştür; çocukların, gençlerin,
kadınların en temel yaşama hakkını dahi koruyamamıştır. İşte, çocukların her
gün cinsel istismara uğradığı, gençlerin uyuşturucu bağımlılığıyla mücadele
etmesi gerektiği, kadınların şiddete uğradığı bir ülkede Bakanlığın bütçesinin
artmış olmasının ve yapılan sosyal yardımların hiçbir anlamı ve katkısı
olmadığı da açıktır.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Özdemir.
SİBEL
ÖZDEMİR (Devamla) – İzin verirseniz tamamlayabilir miyim?
BAŞKAN
– Lütfen cümlenizi tamamlayın.
SİBEL
ÖZDEMİR (Devamla) – Teşekkür ederim Sayın Başkan.
Adalet
ve Kalkınma Partisi hükûmetlerinin ve ilgili Bakanlığın hiçbir önlem almadığı
ortadadır. 
Bu
konuda, biz, Cumhuriyet Halk Partisi olarak çocuklarımızın, gençlerimizin,
kadınların, bütün yurttaşlarımızın korunduğu güçlü bir sosyal devlet
politikasının uygulanması gerektiğini öneriyoruz ve yasama organının bu yönde
faaliyette olmasını öneriyoruz.
Teşekkür
ediyorum. (CHP sıralarından alkışlar)
BAŞKAN
– Teşekkür ederim ben de.
Adalet
ve Kalkınma Partisi Grubu adına Afyonkarahisar Milletvekili Sayın Hatice Dudu
Özkal konuşacaklar.
Buyurun
Sayın Özkal. (AK PARTİ sıralarından alkışlar)
Sizin
de süreniz üç dakika.
AK
PARTİ GRUBU ADINA HATİCE DUDU ÖZKAL (Afyonkarahisar) – Sayın Başkan, değerli
milletvekilleri; Genel Kurulu saygıyla selamlıyorum.
Aile
ve Sosyal Politikalar Bakanlığına bağlı kurumlarda korunma ve bakım altında
bulunan her bir çocuğumuz öğrenim durumları dikkate alınarak
değerlendirilmektedir. Ortaöğretim için 20 yaş, yükseköğrenim için 25 yaşına
kadar ve bir de gencin gerektiğinde talebi doğrultusunda, 2828 sayılı Kanun’un
24’üncü maddesi gereğince himaye onayıyla kurumlarda kalması devam
ettirilmektedir. Kurumdan reşit olarak ayrılan gençler, en son ayrıldığı
kuruluş müdürlüğünce görevlendirilecek grup sorumlusu, sosyal çalışmacı,
psikolog, çocuk gelişimci, öğretmen ya da sosyolog tarafından bir yıl süreyle
izlenmekte ve topluma uyum sağlamada karşılaştığı güçlüklerin çözümünde
rehberlik yapılmaktadır. Bu süreçte de ekonomik olarak desteklenmektedir,
ayrıca barınma sorunu yaşayan gençlerimiz için Sosyal Yardımlaşma Vakfından barınma
desteği sağlanmaktadır. 
Reşit
olarak kurum bakımından ayrılan gençlerin izlenmesi ve ihtiyaç duyulan
rehberlik çalışmaları için il müdürlüklerimizin bünyesinde 2013 yılında
oluşturulan bakım sonrası rehberlik izleme ve değerlendirme komisyonları bulunmaktadır.
Komisyon, üçer aylık periyotlarla, genel müdürlüğe, yapılan rehberlik
çalışmalarıyla ilgili bilgileri göndermektedir. İl müdürlüklerinde oluşturulan
bakım sonrası izleme ve rehberlik komisyonlarının çalışmalarının desteklenmesi
amacıyla çocuk alanında çalışan personele ve kurum bakımındaki gençlere yönelik
“Hayata Hazırlama, İstihdam ve Bakım Sonrası Rehberlik Eğitimi Programı”
başlığı altında ilgili başkanlık personellerince il müdürlüklerinde eğitim
verilmektedir. Eğitim programı, çocuk bakım kuruluşu olan tüm illerde personel
ve çocuk sayısıyla orantılı olarak gerçekleştirilmektedir. Bugüne kadar Aile ve
Sosyal Politikalar Bakanlığı tarafından, kurumda kalıp, ondan sonra reşit olup
ayrılanlardan 43.386 kişi kamu kurumlarında istihdam edilmiştir. 
Bu
duygularla 2018 yılının ilk Genel Kurulunun hayırlara vesile olmasını diler,
Genel Kurulu saygıyla selamlarım. (AK PARTİ sıralarından alkışlar) 
BAŞKAN
– Teşekkür ederim. 
Milliyetçi
Hareket Partisi grup önerisini oylarınıza sunacağım: Kabul edenler… Kabul
etmeyenler… Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 8/1/2018 tarihinde Adana Milletvekili
Meral Danış Beştaş ve arkadaşları tarafından, 9 Ocak 2013 tarihinde Fransa'nın
başkenti Paris'te Kürt kadın siyasetçiler Sakine Cansız, Fidan Doğan ve Leyla
Şaylemez'in bir suikast sonucu öldürülmesi olayının aydınlatılması amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin Genel Kurulun 9 Ocak 2018 Salı günkü birleşiminde
yapılmasına ilişkin önerisi
9/1/2018
Türkiye Büyük Millet Meclisi
Başkanlığına
Danışma Kurulunun 09/01/2018 Salı günü (bugün) yaptığı
toplantısında siyasi parti grupları arasında oy birliği sağlanamadığından
grubumuzun aşağıdaki önerisinin İç Tüzük’ün 19’uncu maddesi gereğince Genel
Kurulun onayına sunulmasını saygılarımla arz ederim. 
 Filiz
Kerestecioğlu Demir
 İstanbul
 Grup
Başkan Vekili
Öneri:
8
Ocak 2018 tarihinde Adana Milletvekili Sayın Meral Danış Beştaş ve arkadaşları
tarafından 9 Ocak 2013 tarihinde Fransa'nın başkenti Paris'te Kürt kadın
siyasetçiler Sakine Cansız, Fidan Doğan ve Leyla Şaylemez'in bir suikast sonucu
öldürülmesi olayının aydınlatılması amacıyla Türkiye Büyük Millet Meclisine
verilmiş olan 6416 sıra numaralı Meclis araştırması önergesinin diğer
önergelerin önüne alınarak görüşmelerinin 09/01/2018 Salı günkü birleşiminde
yapılması önerilmiştir.
BAŞKAN
– Önergenin gerekçesini açıklamak üzere, öneri sahibi Halkların Demokratik
Partisi Grubu adına Adana Milletvekili Sayın Meral Danış Beştaş konuşacaklar. 
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de Genel Kurulu saygıyla selamlıyorum. 
Bugün
9 Ocak. 9 Ocak 2013 tarihinde Paris’te, Lafayette’te 3 Kürt kadın siyasetçi,
devrimci uluslararası bir organizasyonla katledildi. Öncelikle saygıyla
andığımı ve bu cinayetlerin çözüm sürecinde çok önemli bir kırılma noktası
olduğunu da ifade etmek istiyorum. 
Konuşmama
geçmeden önce, bugün Elbistan’da, Dersim’de ve Mersin’de bu kadın
siyasetçilerin, Fidan Doğan, Leyla Şaylemez ve Sakine Cansız’ın anmalarının
yapıldığını ve özellikle Dersim ve Mersin’de herhangi bir müdahalenin
olmadığını ama Maraş Elbistan’da çok çirkin bir saldırıya -aralarında
milletvekillerimizin de olduğu- maruz kalındığını paylaşmak istiyorum. 
Bizzat
milletvekili arkadaşlarımızın bize gönderdikleri mesajda, sadece 12 kişinin
temsilen mezarlığa gidişine izin verildiğini ve bu sürede, beyaz tülbent asılan
mezarlığın, beyaz tülbendin üzerine postallarla basıldığını, karanfillerin
toplandığını ve mezarlıkta bulunan harflerin söküldüğünü, ayrıca komutan orada olduğu
hâlde, çok ciddi bir şekilde, “korkunç, pis” diyebileceğim, dilime alamayacağım
küfürler edildiğini ve bunu kınadığımızı, kabul edilemez bulduğumu ifade etmek
istiyorum.
Beş
dakikada uzun anlatamayacağım ama şöyle özetleyeyim: Türkiye vatandaşı 3 Kürt
kadını Paris’te öldürüldü. Öldüren kim? Türkiyeli, Ömer Güney, yine bir Türkiye
vatandaşı. Peki, olay ne zaman oldu? 3 Ocakta Sayın Öcalan’la yapılan ilk
görüşmenin hemen altı gün sonrasında yapıldı. Şimdi, bu konuda Hükûmetin çok
sayıda açıklaması var. İlk cenaze töreninde barış sürecine sahip çıkıldığı
mesajı verildi. Bizzat Erdoğan, Arınç tarafından, yüz binlerce insanın cenaze
törenine katılması konusunda hem teşvik hem bir sahiplenme vardı. Ve yine, şu
anda da AKP’nin Genel Başkanı Erdoğan’ın Urfa’da yapmış olduğu bir konuşma çok
dikkat çekici: “Kardeşlerim, önce Oslo sürecini sabote ettiler, arkasından MİT
Müsteşarımızı tutuklatmak istediler. Ardından Paris’te birtakım suikastlar
yapmak istediler, süreci bozmak istediler.” Buna benzer birçok açıklama var
bizzat Hükûmet yetkilileri tarafından.
Şimdi,
bu konuda son bir hafta mutlaka dikkatinizi çekmiştir, 2 MİT mensubu uzun
süredir KCK yetkililerinin elinde ve ilk kez geçen hafta basına ve kamuoyuna
-birçok basın organında çıktı- açıklama yaptılar, üst düzey MİT yetkililerinin
isim ve kimliklerini açıkladılar, ayrıca Paris cinayetleriyle ilgili de
ayrıntılı bilgi verdiler. Paris cinayetlerinin planlayıcısı Sabahattin Asal,
bunu oradaki MİT yöneticileri söylüyor. Sabahattin Asal kim diye baktığımızda,
çözüm sürecinde bizzat Oslo’da ve İmralı’da yapılan görüşmelerde aktif rol alan
bir isim. Şimdi, burada sorular bir değil, işin içinde MİT’in olduğuna dair
bizzat elimizdeki dosyada bilgiler var. Ben, bu dosyanın, ailelerin
avukatlığını da yaptım. Arz notu, ses kaydı, bizzat 6 bin euro para verildiği,
MİT’le ilgili görüşmeler, telefon kayıtları dosyada mevcut ve sonra gizlilik
kararı verildi, şu anda dosyaya ulaşamıyoruz. Hakan Fidan yaptığı açıklamada bu
belgelerin MİT bünyesinde üretildiğini, takibinin ve soruşturmasının
yapılacağını o dönem kamuoyuna açıkladı fakat aradan geçen beş yıl zarfında ne
MİT yetkilileri ne bu belgeyi kimin yaptığı, MİT’in bu konudaki müdahilliği,
varsa paralel ya da cemaatin ne olduğu konusunda hiçbir açıklama yok.
Bu
konuda iki seçenek var: Bir, bir yandan “çözüm süreci” adı altında İmralı’da
Sayın Öcalan’la görüşülürken arkada savaş planları yapılıyordu, Sabahattin Asal
cinayetleri organize ediyordu. Birinci seçenek bu. İkincisi de, MİT’in içindeki
cemaat mensupları, Fetullahçılar tarafından bu organize ediliyordu. İkisinde de
açık bir durum var. Açıkça söylüyorum: Madem “Cemaat yaptı.” dediniz, binlerce
askeri, polisi görevden aldınız, tutukladınız, Paris cinayetlerinin sorumlusunu
neden yakalamıyorsunuz, neden yargı önüne çıkarmıyorsunuz ikinci seçenekse?
Eğer çıkarmıyorsanız bu konuda “FETÖ” dediğiniz örgütle iş birliğiniz devam
ediyor. Yok, diğer seçenekse, çözüm sürecinde arka planda savaş planları
yapıyorduysanız bu konuda bu halka, Türkiye’ye verecek hesabınız var diyorum. 
Tekrar
her 3 kadın devrimciyi, siyasetçiyi saygıyla anıyorum. (HDP sıralarından
alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına Ankara Milletvekili Sayın Şenal Sarıhan konuşacak. 
Buyurun
Sayın Sarıhan. (CHP sıralarından alkışlar)
CHP GRUBU ADINA ŞENAL SARIHAN (Ankara) – Değerli
arkadaşlar, bugün, HDP tarafından verilmiş olan araştırma önergesi üzerine
konuşmak üzere söz almış bulunuyorum CHP adına. Sakine Cansız, Fidan Doğan ve
Leyla Şaylemez’in bir suikast sonucu öldürülmeleriyle ilgili soruşturmanın
hâlen faili meçhul cinayetler arasında kalışına ilişkin görüşlerimi sunmaya
çalışacağım. 
Faili
meçhul cinayetlerin ne yazık ki Türkiye'nin âdeta bir kaderi hâline geldiği ya
da Türkiye'de yaşayan, Türkiye Cumhuriyeti vatandaşı olan insanların kaderi
hâline geldiği gibi bir gerçeklikle karşı karşıyayız. 
Elimde
birden çok isim var ama birkaç anımsatma yapmak isterim: 2 Nisan 1948’de
Sabahattin Ali, 24 Mart 1978’de Doğan Öz –isimleri seçerek okuyorum- 22
Temmuzda Kemal Türkler, Bahriye Üçok, 7 Martta Çetin Emeç, 20 Eylülde Musa
Anter, 30 Aralık 1994’te Onat Kutlar, 2 Temmuzda 35 insan, Sıddık Bilgin -tarihlerini
söylemekten vazgeçeyim- Vedat Aydın ve benim canım arkadaşım Faik Candan, Metin
Can, İzzet Kezer, Şerif Avşar -takibini yaptığım- Onat Kutlar, Gaffar Okkan,
yine, dostum Necip Hablemitoğlu ve meslektaşım, Diyarbakır Baro Başkanı Tahir
Elçi.
Bütün
bu isimler -bu isimleri daha da çoğaltabiliriz, herhâlde bugünlerde ölümünü
anacağımız, kendisini yeniden yâd edeceğimiz Uğur Mumcu’nun adından biraz önce
söz etmedim, 24 Ocak- bütün bu insanlar yaşamlarını bir faili meçhul cinayetle
yitirdiler. 
Bugün
aynı zamanda Cemal Süreya’yı da andık. Benden önce konuşan arkadaşlarım atıf
yaptılar. Ben bir dörtlüğünü sizinle paylaşmak istiyorum. Şöyle soruyor: “Sizin
hiç babanız öldü mü? / Benim bir kere öldü, kör oldum / Yıkadılar, aldılar
götürdüler / Babamdan ummazdım bunu, kör oldum.” 
Şimdi
düşünün arkadaşlar, gözünüzün önünde hastalıktan ya da başka bir nedenle
yitirdiğiniz, kendi elinizle toprağa verdiğiniz, ölüm nedenini bildiğiniz
insanlar için bile yoğun acılar yaşarsınız. Eğer sizin en yakınınız, koynunda
yattığınız anneniz, koynunda yattığınız babanız, koynunuza aldığınız eşiniz
kaybolup gitmişse, nasıl öldüğü konusunda bir bilginiz yoksa, bunun hiç olmazsa
adalet yoluyla ortaya çıkarılmasını, bu gerçeğin bulunmasını, acınızın biraz
soğutulmasını istersiniz ama her faili meçhul cinayet bu soğuma imkânını dahi
size vermez.
(Mikrofon
otomatik cihaz tarafından kapatıldı) 
ŞENAL
SARIHAN (Devamla) – Bir dakikalık izin verir misiniz?
BAŞKAN
– Tamamlayın lütfen Sayın Sarıhan.
ŞENAL
SARIHAN (Devamla) – Şimdi biz ne yapıyoruz? Güvenlik gerekçesiyle pek çok insan
hakkını ihlal ediyoruz. Oysa önümüzde somut bir görev duruyor, bu somut görev
de insanı yaşatma görevi. Biz bunu yapabiliriz, biz karar verebilirsek bunu
yapabiliriz. Halide Edip Adıvar’ın Fatih Mitingi’ndeki bir sözünü anımsatmak
istiyorum, diyor ki o en kara günlerde: “Her gecenin bir sabahı vardır.
Topunuz, tüfeğiniz olmasa bile inancınız ve hak arama kararlılığınız vardır.”
Eğer bu kararlılıkta olursak, gerçeğin üzerine gitmeyi başarabilirsek faili
meçhul cinayetlere de son verebiliriz.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Sarıhan. 
ÖZGÜR
ÖZEL (Manisa) – Karar yeter sayısı talep ediyoruz.
BAŞKAN
– Bir konuşmacı daha var ama.
ÖZGÜR
ÖZEL (Manisa) – Ha, var mı? Tamam. 
Ben
şimdiden talep etmiş olayım da. 
BAŞKAN
- Adalet ve Kalkınma Partisi Grubu adına Adıyaman Milletvekili Sayın Adnan
Boynukara konuşacak.
BÜLENT
TURAN (Çanakkale) – İzin verirse biz de konuşacağız Sayın Başkan. 
ÖZGÜR
ÖZEL (Manisa) – Sayın Boynukara’ya, elbette, boynumuz kıldan ince.
BAŞKAN
– Hepimiz hata yapıyoruz canım, olabilir. 
Buyurun
Sayın Boynukara. (AK PARTİ sıralarından alkışlar) 
AK
PARTİ GRUBU ADINA ADNAN BOYNUKARA (Adıyaman) – Teşekkürler Sayın Başkan.
Araştırma
önergesini farklı yönlerle konuşmak mümkün, sürece ilişkin resmî yazışmaları,
bu yazışmalara verilmeyen cevapları, bunları detaylı bir şekilde, alt alta
koyup konuşabiliriz ancak önceki yıl da, bir önceki yıl da bunlar gündeme
geldi. Şu an için Fransız yargısının Türkiye’ye ilettiği herhangi bir cevap söz
konusu değil, herhangi bir cevap yok. Bu olayın iki tarafı var; Fransa ve PKK
terör örgütü. Fransa’daki yargısal süreç konusunda Türkiye yargısıyla
paylaşılmış herhangi bir bilgi yok. Olayın diğer tarafı ise tüm istihbarat
örgütlerinin nüfuz ettiği terör örgütü PKK. Aslında PKK çok ortaklı bir şirket,
istihbarat örgütlerinin farklı hisselere sahip olduğu bir terör şirketi. Örgütü
takip eden, örgütü okuyan, örgütün eylemlerini izleyen herkes bunların ne
anlama geldiğini çok iyi bilir. Terör örgütünün çok ortaklı bu yapısını
görmezden gelerek sonuca ulaşmamız mümkün değil. Evet, bu mesele -biraz önce de
ifade edildi- uluslararası bir komplodur ve maalesef birileri bu uluslararası
komployu Türkiye’ye bulaştırmak istemektedir ama bu boş bir çabadır çünkü
taraflar nettir: Fransa Hükûmeti, Fransa yargısı ve PKK. 
Ben
PKK’nın bu süreçteki iç tartışmalarına değinecek değilim. Konuyu netleştirmek
için söylüyorum sadece. Terör örgütlerinin yaşadığımız coğrafyayı karıştırmak
istediğini biliyoruz. Bunların kimler tarafından desteklendiği konusu da gizli
değil. Amerika Birleşik Devletleri ve kimi Avrupa ülkelerinin terör örgütlerine
yardım etme konusunda ne kadar istekli olduğu da gayet açık. 
Açık
ve net olan diğer bir konuysa Türkiye’nin pozisyonudur. Türkiye, sahipleri
bilinen tüm terör örgütleriyle mücadele eden bir ülkedir. Türkiye, kendi iç
sorunlarını vatandaşlarıyla konuşarak çözmeye çalışan bir ülkedir. Terör
örgütlerine nüfuz eden, terör örgütlerine sahiplik eden uluslararası güçlerin
engellemesi sonucu Türkiye’nin yürüttüğü çabalar başarısız kalmıştır. Buradan
hareketle, vatandaşı olduğumuz bu ülkeyi ve bu devleti suçlamanın doğru olmadığına
inanıyorum. 
Heyetinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Boynukara.
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısı arayacağım. 
Önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime
on dakika ara veriyorum. 
Kapanma
Saati: 18.54
SEKİZİNCİ OTURUM
Açılma Saati: 19.04
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Sekizinci Oturumunu
açıyorum. 
Halkların
Demokratik Partisi grup önerisinin oylamasında karar yeter sayısı
bulunamamıştı.
Şimdi,
öneriyi tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… 
Kâtip
üyeler arasında bir anlaşmazlık olduğundan elektronik cihazla oylama yapacağız.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 19.07
DOKUZUNCU OTURUM
Açılma Saati: 19.13
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Dokuzuncu Oturumunu
açıyorum. 
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı.
Şimdi,
öneriyi tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… 
Kâtip
üyeler arasında mutabakat bulunmadığı için elektronik cihazla oylama yapacağız.
İki
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, öneri kabul edilmemiştir. 
Sayın
milletvekilleri, şimdi Cumhuriyet Halk Partisi Grubunun İç Tüzük'ün 19'uncu
maddesine göre verilmiş bir önerisi var; onu görüşeceğiz. 
Öneriyi
okutacağım, işleme alacağım ve oylarınıza sunacağım. 
3.- CHP Grubunun, Türkiye Büyük Millet Meclisi gündeminin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan 420, 423, 424, 436, 437, 444, 445, 448, 449, 450, 452, 453, 454, 455, 467,
468, 470, 483, 484, 496, 498, 499 ve 500 sıra sayılı Kanun Tasarılarının yine
bu kısmın 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19,
20, 21, 22 ve 23’üncü sıralarına alınmasına ve diğer işlerin buna göre teselsül
ettirilmesine ilişkin önerisi
9/1/2018
Türkiye Büyük Millet Meclisi
Başkanlığına
Danışma Kurulunun 9/1/2018 Salı günü (bugün) yaptığı
toplantısında siyasi parti grupları arasında oy birliği sağlanamadığından,
grubumuzun aşağıdaki önerisinin İç Tüzük’ün 19’uncu maddesi gereğince Genel
Kurulun onayına sunulmasını saygılarımla arz ederim. 
 Özgür
Özel
 Manisa
 CHP
Grubu Başkan Vekili
Öneri:
Türkiye
Büyük Millet Meclisi gündeminin “Kanun Tasarı ve Teklifleri ile Komisyonlardan
Gelen Diğer İşler” kısmında yer alan 420, 423, 424, 436, 437, 444, 445, 448,
449, 450, 452, 453, 454, 455, 467, 468, 470, 483, 484, 496, 498, 499 ve 500
sıra sayılı kanun tasarılarının, yine bu kısmın 1, 2, 3, 4, 5, 6, 7, 8, 9, 10,
11, 12, 13, 14, 15, 16, 17, 18, 19, 20, 21, 22 ve 23’üncü sıralarına alınması
ve diğer işlerin buna göre teselsül ettirilmesi önerilmiştir.
BAŞKAN
– Cumhuriyet Halk Partisi grup önerisinin gerekçesini açıklamak üzere, öneri
sahibi olarak Cumhuriyet Halk Partisi Grubu adına Manisa Milletvekili Sayın
Özgür Özel konuşacaklar.
Buyurun
Sayın Özel. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri; grup
önerimiz aslında, bir Anayasa’ya aykırılığı, bir İç Tüzük ihlalini ve yerleşik
uygulamaların terkini geriye getirmek, düzeltmek, aslında, Meclisin yapması
gereken, Meclis Başkanının yapması gereken bir işi yapmadığı için, yanlış yola
dönmüş olan bir işi doğru yola oturtmak üzere yapılmış bir iş. 
Anayasa’nın
121’inci maddesi var. Sizler bu Meclisi Anayasa’ya göre yönetmek
durumundasınız, Meclis Başkanı bu Anayasa’ya göre yönetmek durumunda, bizler bu
Anayasa’ya bağlı kalmak durumundayız. Hepimiz Anayasa’ya, Anayasa üzerine yemin
ettik, Anayasa’ya göre yemin ettik. Anayasa’nın 121’inci maddesi diyor ki:
Olağanüstü hâl süresince çıkarılan kanun hükmünde kararnameler çıkarıldığı gün
Meclise yollanır, Meclis tarafından gündemin ilk sırasına alınır ve ne kadar
süre içinde görüşüleceği de İç Tüzük’te belirlenir. İç Tüzük’e atıf yapıyor; İç
Tüzük’ün 128’inci maddesi son derece açık. 128’inci madde, OHAL KHK’lerinin
yirmi gün içinde komisyonda, eğer yirmi günde komisyon aşaması tamamlanmazsa
kalan on günde doğrudan Meclis gündemine alınarak görüşülmesini açık ve net
şekilde düzenlemiş. 
Bugüne
kadar bütün uygulamalar şu şekilde: Hepimiz hep söylüyoruz ya -biraz önce
oylamada Adalet ve Kalkınma Partisinin sayın grup başkan vekili, siz Meclis
Başkan Vekili- temayüller önemli. Temayüller önemlidir; katı temayüller,
yerleşik uygulamalar, bazen yazılı metinlerin de ilerisindedir. Hem yazılı bir
metin var hem katı bir temayül var.
BÜLENT
TURAN (Çanakkale) – Teamül, teamül. 
ÖZGÜR
ÖZEL (Devamla)- O da şudur: Anayasa’da yazan ifade gereğince OHAL KHK’si
Meclise geldiğinde, kendiliğinden 1’inci, 2’nci, 3’üncü sırada yerini alır.
Meclise bir OHAL KHK’si geldiğinde eğer ilk sıralarda bir başka OHAL KHK’si
varsa arkasına, yoksa 1’inci sıraya gelir. Bugüne kadar hep böyle yapılmış.
Fahri Bakırcı’nın “Mecliste Yerleşik Uygulamalar” kitabının 128’inci sayfası
açıkça OHAL KHK’lerinin öncelik ve ivedilikle görüşüleceğini hatta diğer
KHK’lerdeki “ivedilikle” ifadesinden ayrı, OHAL KHK’leri için süre açısından
bir sınırlama da olduğu için -otuz gün olduğu için- diğer KHK’lerin de önüne
geçeceğini açıkça ifade ediyor. 
Bugüne
kadar bütün uygulama böyleyken 15 Temmuz darbe girişiminden sonra, 20 Temmuzda
ilan edilen ve bu Meclise karşı yapılan, en basit deyimle bir siyasi nankörlük
ve bugün geldiği hâliyle de bu sivil darbe sonucunda olağanüstü hâl KHK’sini
Anayasa’dan aldığınız yetkiyle çıkarıyorsunuz, “Anayasa bu yetkiyi veriyor.”
diye kullanıyorsunuz. Anayasa diyor ki: “Bu KHK Mecliste ilk sıraya girecek,
yirmi gün içinde komisyonda görüşülmese bile, doğrudan Mecliste otuz gün içinde
kanunlaşacak.” 30 tane KHK var, 5 tanesi kanunlaştı, geri kalan KHK’ler
bekliyor. Ne açıdan, ne için? Anayasa’ya aykırı olarak. Ne amaçla? Anayasa’ya
göre aldığınız bir yetkiyi suistimal ederek bunu uygulamıyorsunuz. Biz diyoruz
ki: “KHK’leri bundan önceki dönemlerde olduğu gibi ilk sıralara alın, görüşün.”
KHK’ler arapsaçı. Peşi sıra, bütün KHK’ler aynı kanunları değiştiriyor. Bir
deli kuyuya bir taş atıyor, kırk akıllı çıkaramıyor. Meclisin komisyonları
toplanmalı, oturup KHK’leri görüşmeli, birbiriyle çelişen maddelerini
düzenlemeli, Anayasa’ya aykırı maddelerini düzeltmeli ya da iptal etmeli,
ardından da Anayasa Mahkemesi denetimine de girmelidir. Bunun aksini yapmak,
Anayasa’dan aldığı bir yetkiyi kullandığını iddia edip Anayasa’yı ihlal etme
suçudur. Bugün yapılan iş, ileride Türkiye açısından hem uluslararası hukukta
hem de siyasi tarihte son derece ayıplı, kabul edilemez, savunulamaz bir noktaya
gelecektir. Yapılan KHK’ler zaten amacı dışında, kar lastiğini, taşeronu,
bilmem neyi düzenliyor -o konuyu da birazdan Adalet ve Kalkınma Partisi grup
önerisinde ilgili arkadaşlarımız cevaplayacaklar- ama siz, bugün, burada bu
grup önerimize… 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Başkan, bir dakika müsaade eder misiniz.
BAŞKAN
– Size bir dakika ek süre veriyorum.
Buyurun.
ÖZGÜR
ÖZEL (Devamla) – Eğer siz bugün, burada, Cumhuriyet Halk Partisinin grup
önerisine göre OHAL KHK’lerini gündemin ilk sıralarına almazsanız işlediğiniz
Anayasa’ya aykırılığa bir de Mecliste grup olarak bir kez daha iştirak etmiş
olacaksınız. 
Bu
konuda Anayasa Mahkemesi açık çek vermiş; suistimal için açık çek koçanı; daha
önceki kararlarıyla çelişiyor, diyor ki: “Al sana bir açık çek; adına ‘OHAL’
de, içine ne yazarsan yaz ben bakmıyorum.” Bugünkü bu yetki ihlalinin,
Anayasa’ya aykırı tutumun bir sorumlusu da Anayasa Mahkemesinin kendisini hiçe
sayan, kendisini yok sayan Hükûmeti Anayasa’yı ihlal suçuna teşvik eden ve üç
maymunu oynayan tavrıdır; sen ne yaparsan yap görmüyorum, duymuyorum,
konuşmuyorum demektir. Bu ayıba ortak olmayın. 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) - KHK’ler Meclis gündemine alınana kadar, bugünkü gibi, İç
Tüzük’ten kaynaklı bütün hakları kullanıp KHK dışındaki tüm konulara Meclis
içinde Cumhuriyet Halk Partisi olarak en katı direnci uygulayacağımızı bir kez
daha yüce Meclisin bilgilerine sunuyor, saygılar sunuyorum. (CHP sıralarından
alkışlar) 
BAŞKAN
– Teşekkür ederim Sayın Özel.
Milliyetçi
Hareket Partisi Grubu adına Manisa Milletvekili Sayın Erkan Akçay konuşacaklar.

Buyurun
Sayın Akçay. (MHP sıralarından alkışlar)
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri; Cumhuriyet
Halk Partisinin grup önerisi üzerine Milliyetçi Hareket Partisi Grubu adına söz
aldım. Muhterem heyetinizi saygıyla selamlıyorum. 
Bu
KHK’lerin öne alınmasıyla ilgili görüşlerimiz şu şekilde arkadaşlar: Bu dönemde
30 tane olan OHAL kanun hükmünde kararnamesinin 5’i görüşüldü ve kanunlaştı
-zaman bakımından da oldukça süratle kanunlaştığını ifade edebiliriz- şu anda
23’ü Genel Kurul gündeminde, 2’si de komisyonda. 
Daha
evvelki, önceki yasama dönemlerinde Türkiye Büyük Millet Meclisine sunulan ve
Meclis İçtüzüğü’nün 77’nci maddesi uyarınca hükümsüz sayılmayan ve toplamda 268
adet kanun hükmünde kararname 26’ncı Döneme intikal etmiş ve 4 Aralık 2015
tarihinde komisyonlara havale edilmiş. Bu 268 kanun hükmünde kararnamenin
252’si Anayasa’nın 91’nci maddesi uyarınca çıkarılan kanun hükmünde kararname
yani OHAL dışındaki KHK’ler, 16’sı ise yine Anayasa’nın 121’inci maddesindeki
OHAL kapsamındaki kanun hükmünde kararnameler. Yani OHAL kararnamesi, sadece bu
en son 15 Temmuzdan sonra çıkan KHK’lerin dışında yani 30 KHK’nin dışında 16 da
olağanüstü hâl kanun hükmünde kararnamesi bekliyor. 
Şu
anda Maliye Bakanlığı teşkilat kanunu yok. 13 Aralık 1983’te 178 sayılı bir
Kanun Hükmünde Kararname çıkmış, 1983 yılında çıkan bir KHK’yle idare ediliyor
Maliye Bakanlığı. Bu ciddi bir durumdur. Tabii, özellikle 16 Nisan Anayasa
referandumuyla kabul edilen yeni Anayasa değişiklinde buna yönelik son derece
açık, net ve sağlam bir çözüm de öngörülüyor. “Eğer bir OHAL kararnamesi üç ay
içerisinde görüşülüp karara bağlanmazsa çıkarılan kararname yürürlükten
kalkar.” diyor.
Bizim
Milliyetçi Hareket Partisi Grubu olarak bu konudaki önerimiz şu muhterem
arkadaşlar: Bu başta OHAL kararnameleri olmak üzere, bunların Genel Kurulda
görüşülmesi hususunda bütün gruplar olarak bir mutabakat sağlayabileceğimiz
kanaatindeyim. Biz, bütün grupları, bir araya gelerek bunların bir an evvel
yasalaşması için ortak tutum almaya davet ediyoruz.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Akçay.
Halkların
Demokratik Partisi Grubu adına İstanbul Milletvekili Sayın Filiz Kerestecioğlu
konuşacak. 
Buyurun
Sayın Kerestecioğlu. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; aslında, burada bulunduğum süre boyunca, üç dakika boyunca
resmini tutup Sayın İdris Baluken’in sessiz izlenmesini isterdim. (HDP
sıralarından alkışlar) Ama onun başına gelenlerin, onun yaşadıklarının bir kez
daha anlatılmasının daha doğru olduğunu düşündüğüm için onları ifade edeceğim. 
Diyarbakır
Milletvekili, Grup Başkan Vekilimiz İdris Baluken 30 Ocak 2017 tarihinde oy
birliğiyle serbest bırakıldı. Aslında, zaten hukuksuz olarak tutuklanmıştı. 21
Şubat 2017 tarihinde ise ameliyat olduğu hastanenin kapısında, tahliyeye itiraz
yetkisi olmayan savcının hukuk dışı işlemiyle tutuklandı. Aradan on ay
geçtikten sonra, KHK’yle savcılara tahliyeye itiraz yetkisi verilmesi de
aslında iktidarın suçüstü yakalanmasıdır. Baluken, ameliyatından sonra doktor
raporlarıyla sabit bir şekilde üç ay tedavi görmesi gerekirken hastane
kapısında tutuklandı. Baluken’i oy birliğiyle tahliye eden heyet üyelerinin
tümü alt görevlere getirildi. Yeni heyet, Baluken’e 4 Ocak 2018 tarihinde on
altı yıl, sekiz ay ceza verdi. Peki, hangi etkinliklere verildi bu ceza? 15
Kasım 2011 tarihinde Diyarbakır’daki bir cenaze törenine katıldığı iddia edilip
ceza verildi. Hâlbuki Baluken o gün Mecliste dönemin İçişleri Bakanı İdris Naim
Şahin hakkında verilen gensoruda paralel yapının tehlikelerinden bahsederken
AKP Grubu Gülen cemaatiyle iç içeydi. Tümü değiştirilen mahkemeye heyeti
Baluken’in Ankara’da olduğunu görmezden geldi. Baluken’in dosyası tamamen,
katıldığı miting, yaptığı konuşma, gittiği kamuya açık toplantılardan
ibarettir. Bunun hepsini aslında sizler de biliyorsunuz. Baluken’in şahsında,
Türkiye’deki barış umuduna, demokratik siyaset isteğine on altı yıl sekiz ay
ceza verildi.
Diyor
ki İdris Baluken: “Çok değerli arkadaşlar ve ülkenin değerli kamuoyu;
demokratik siyaset çalışmalarımızın hedef alındığı yargılama süreçlerinin
hukuki değil, siyasi olduğu tüm ülke ve uluslararası kamuoyu tarafından
bilinmektedir. Sahip olduğumuz kararlı irade, bütün bu siyasi soykırım sürecini
boşa çıkarmayı başaracaktır. Demokrasi, barış ve özgürlük mücadelemizin mutlaka
başarıya ulaşacağına dair inancımla, her bir arkadaşımızı ve Türkiye halklarını
selamlıyorum.”
Saygılar
sunuyorum. (HDP ve CHP sıralarından alkışlar) 
BAŞKAN
– Teşekkür ederim Sayın Kerestecioğlu. 
Adalet
ve Kalkınma Partisi Grubu adına Bilecik Milletvekili Sayın Halil Eldemir
konuşacak. 
Buyurun
Sayın Eldemir. (AK PARTİ sıralarından alkışlar) 
AK
PARTİ GRUBU ADINA HALİL ELDEMİR (Bilecik) – Sayın Başkan, değerli
milletvekilleri; Cumhuriyet Halk Partisinin İç Tüzük’ün 19’uncu maddesine göre
vermiş olduğu grup önerisi aleyhine söz almış bulunuyorum. Bu vesileyle sizleri
ve aziz milletimizi saygıyla selamlıyorum. 
2018
yılının ilk yasama gününde, bu yılın Türkiye Büyük Millet Meclisimiz için,
ülkemiz için, milletimiz için hayırlar getirmesini diliyorum. 
Ayrıca,
bugün bundan yüz üç yıl önce Allahuekber Dağları’nda Sarıkamış’ta mücadele
etmiş, şehit olmuş, gazi olmuş tüm ecdadımızı da rahmetle anıyorum.
Milletimizin,
istiklal ve hürriyeti için canını seve seve feda edeceğine dünya ve tarih
birçok sefer şahit olmuştur; Çanakkale Savaşı buna şahitlik etmiştir,
Kutülamare buna şahitlik etmiştir, Sarıkamış buna şahitlik etmiştir, Kurtuluş
Savaşı buna şahitlik etmiştir ve neticesinde de 15 Temmuzda milletimizin
yürüttüğü mücadele de buna şahitlik etmiştir. 
Değerli
milletvekilleri, Cumhuriyet Halk Partisinin önerisiyle alakalı olarak, kanun
hükmünde kararnamelerin hepsi Anayasa’ya uygun yapılıyor. Bir kere, Türkiye
Büyük Millet Meclisi olarak bizler Hükûmete kanun hükmünde kararname yapma ve
olağanüstü hâl yetkisi veriyoruz; bu çerçevede kanun hükmünde kararnameler
çıkarılıyor. Şimdi, burada, kanun hükmünde kararnamelerin Meclise hiç
gelmediğini, Genel Kurulda hiç konuşulmadığını söylemek doğru olmaz. Bundan
önce, 30 tane kanun hükmünde kararnamenin 5 tanesini görüştük. Ama şunu da iyi
bilelim ki biz burada kanun hükmünde kararnamelerle ilgili ne zaman bir çalışma
yapsak, bu çalışmanın yapıldığı esnada bunların gece yapıldığı, gündüze
bırakılmadığı vesair, vesair, birçok bahanelerle de bu kanun hükmünde
kararnameler konuşulurken burada eleştiriler oldu. Şunu söyleyeyim: Bunlar sıra
sayısı alıyor ve neticesinde de bizim şu anda gündemimizde bekliyor. İşte,
günün şu saatine geldik, hâlâ gündemimize geçemedik. İşte, grup önerilerinde
sağlayacağımız zaman tasarruflarıyla da kanun hükmünde kararnameleri bir an
önce görüşürüz. 
Ben,
şu anda bizim çalışma düzenimizle alakalı da grup önerimizin olduğunu söylüyor,
Cumhuriyet Halk Partisinin önerisini Genel Kurulumuzun takdirlerine
bırakıyorum. 
Tekrar
yüce heyetinizi saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Karar yeter sayısı…
BAŞKAN
– Teşekkür ederim. 
Cumhuriyet
Halk Partisi Grubunun önerisini oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… 
Kâtip
üyeler arasında yine mutabakat yok. 
Elektronik
cihazla oylama yapalım. 
MAHMUT
TANAL (İstanbul) – Sayın Başkanım, Sayın Burhan Kuzu Hocam orada, olağanüstü
hâllerle ilgili kanun hükmünde kararnamelerde bu işin uzmanı. 
BAŞKAN
– Siz onların sohbetini sonra yaparsınız Sayın Tanal. 
MAHMUT
TANAL (İstanbul) – Kitaplarında “Bir an önce Meclise gelmesi lazım.” der. Ne
olur, bu konuda Meclis uzman görüşlerinizden yararlanmak ister değerli Hocam. 
BAŞKAN
– İki dakika süre veriyorum. 
(Elektronik
cihazla oylama yapıldı)
BAŞKAN
– Karar yeter sayısı yoktur. 
Birleşime
beş dakika ara veriyorum.
Kapanma Saati: 19.36
ONUNCU OTURUM
Açılma Saati: 19.43
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Nurhayat ALTACA
KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin Onuncu Oturumunu
açıyorum.
Cumhuriyet
Halk Partisi grup önerisinin oylamasında karar yeter sayısı bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Öneriyi
kabul edenler… Kabul etmeyenler… 
Kâtip
üyeler arasında bir mutabakat sorunu var. 
İki
dakika süre veriyorum ve oylamayı elektronik cihazla yapacağım.
(Elektronik
cihazla oylama yapıldı)
BAŞKAN
– Öneri kabul edilmemiştir, karar yeter sayısı vardır. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
4.- AK PARTİ Grubunun, Genel Kurulun çalışma saatlerinin
yeniden düzenlenmesine; gündemin "Kanun Tasarı ve Teklifleri ile
Komisyonlardan Gelen Diğer işler” kısmında bulunan 507 sıra sayılı Anayasa ve
Adalet Komisyonları Üyelerinden Kurulu Karma Komisyon Raporu ile 289 ve 289'a
1'inci Ek sıra sayılı Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporlarının bu kısmın 1’inci ve 2’nci
sıralarına alınarak bu kısımda bulunan işlerin sırasının buna göre teselsül
ettirilmesine ilişkin önerisi 
Sayı: 627  9/1/2018
Türkiye
Büyük Millet Meclisi Başkanlığına
Danışma
Kurulunda 9/1/2018 Salı günü (bugün) oy birliği sağlanamadığından, İç Tüzük’ün
19’uncu maddesi gereğince, grubumuzun aşağıdaki önerisinin Genel Kurulun
onayına sunulmasını arz ederim.
 Bülent
Turan
 Çanakkale
 Grup
Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer İşler” kısmında
bulunan 507 sıra sayılı Anayasa ve Adalet Komisyonları Üyelerinden Kurulu Karma
Komisyon Raporu ile 289 ve 289'a 1'inci Ek sıra sayılı Dilekçe Komisyonu ile
İnsan Haklarını İnceleme Komisyonu Üyelerinden Kurulu Karma Komisyon
Raporlarının bu kısmın 1’inci ve 2’nci sıralarına alınarak bu kısımda bulunan
işlerin sırasının buna göre teselsül ettirilmesi,
Genel
Kurulun;
9
Ocak 2018 Salı günkü (bugün) birleşiminde sözlü soruların görüşülmesini
müteakip gündemin “Kanun Tasarı ve Teklifleri ile Komisyonlardan Gelen Diğer
İşler" kısmında bulunan 507 sıra sayılı Anayasa ve Adalet Komisyonları
Üyelerinden Kurulu Karma Komisyon Raporu’nun görüşmelerinin tamamlanmasına
kadar,
10
Ocak 2018 Çarşamba günkü birleşiminde iki saat süreyle sözlü soruların
görüşülmesi ve sözlü soruların görüşülmesini müteakip gündemin "Kanun
Tasarı ve Teklifleri ile Komisyonlardan Gelen Diğer İşler” kısmında bulunan 460
sıra sayılı Kanun Tasarısı’nın görüşmelerinin tamamlanmasına kadar,
11
Ocak 2018 Perşembe günkü birleşiminde gündemin "Kanun Tasarı ve Teklifleri
ile Komisyonlardan Gelen Diğer İşler” kısmında bulunan 465 sıra sayılı Kanun
Tasarısı’nın görüşmelerinin tamamlanmasına kadar, 
Çalışmalarını
sürdürmesi,
Önerilmiştir.

BAŞKAN
– Önerinin gerekçesini açıklamak üzere Adalet ve Kalkınma Partisi Grubu adına
Kırıkkale Milletvekili Sayın Ramazan Can konuşacaklar. 
Buyurun
Sayın Can. (AK PARTİ sıralarından alkışlar) 
AK
PARTİ GRUBU ADINA RAMAZAN CAN (Kırıkkale) – Sayın Başkan, değerli milletvekilleri;
Genel Kurulu saygıyla selamlıyorum. 
Grup
önerimizde, Sayın Leyla Zana’nın yeminle ilgili ve devamsızlıkla ilgili, 507
sıra sayılı Anayasa ve Adalet Komisyonları Üyelerinden Kurulu Karma Komisyon
Raporu’nun görüşülmesini gündemin 1’incii sırasına; yine 289 ve 289’a ek 1
-yine Karma Komisyon- bu sefer Dilekçe Komisyonu ile İnsan Haklarını İnceleme
Komisyonu Üyelerinden Kurulu Karma Komisyonunun kamu denetçiliği çalışmalarıyla
ilgili raporunun görüşülmesini gündemin 2’nci sırasına alınmasını grup önerisi
olarak öneriyoruz. 
Bugün
-yani 9 Ocak Salı günü- Sayın Leyla Zana’yla ilgili, Karma Komisyonun
hazırlamış olduğu raporun müzakere edilmesini ve gündemin bu şekilde
tamamlanmasını, yirmi dört saat geçtikten sonra yarın itibarıyla oylanmasını;
ayrıca bugün bir saat süreyle Ulaştırma Bakanının sözlü sorulara cevap
vermesini, yarın itibarıyla, 10 Ocak itibarıyla iki saat süreyle sözlü sorulara
Aile Bakanımız ile Gençlik ve Spor Bakanımızın cevap vermesini ve 460 sıra
sayılı Uluslararası Sözleşme’ye kadar, kanun görüşmelerinin tamamlanmasına
kadar; ayrıca 11 Ocak 2018 Perşembe günü diğer işlerle birlikte 465 sıra sayılı
Uluslararası Sözleşme’nin görüşülmesine kadar Genel Kurulun çalıştırılmasını
takdirlerinize sunuyoruz grup önerisi olarak.
Hepinizi
tekrar saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
Halkların
Demokratik Partisi Grubu adına İzmir Milletvekili Sayın Müslüm Doğan
konuşacaklar.
Buyurun
Sayın Doğan. (HDP sıralarından alkışlar) 
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri;
konuşmama başlamadan önce Amedspor futbolcusu Deniz Naki’ye Almanya’da yapılan
saldırıyı kınıyorum ve Hükûmetimizden de, özellikle Dışişleri Bakanından bu
konuyu Alman Hükûmetiyle istişare ederek kimler tarafından bu saldırıya
uğradığı, niçin uğradığı konusunda da geniş bilgi alınmasını talep ediyorum.
Değerli
milletvekilleri, Kahramanmaraş Pazarcık’ta, 5 Ocak 2018 tarihinde, 2014 yılında
yaptıkları bir basın açıklaması gerekçe gösterilerek gözaltına alınan EĞİTİM
SEN üyeleri Özgür Güler, Bazo Çiftepala, Erdal Tanrıverdi, Adem Erin, Sedat
Sakallı, Herdem Şahin ve Serkan Altınöz’ün dört yıl aradan sonra, yaptıkları
basın açıklamasının suç gibi gösterilmesi kabul edilemez bir durumdur. Yapılan
bu hukuksuzluğun derhâl ortadan kaldırılması gerekmektedir. Bu hukuksuzluğun
nedeni, aslında sadece demokratik hakların kullanılmasıdır. Özellikle sabah
saatlerinde, erkenden ailelerinin önünde, çocuklarının önünde, apar topar ve
ağır bir şekilde gözaltına alınmaları aslında Türkiye demokrasisinin ulaştığı
konumu göstermektedir. Bundan derhâl çıkılması gerekir. Bu ruh hâli aslında
ülkemizin hak ettiği bir ruh hâli değil. OHAL koşulları göstermiştir ki en
küçük demokratik hak arama mücadeleleri bile tutuklanmayla sonuçlanmaktadır. Bu
da ülkemizin içerisinde bulunduğu hukuksuzluğu, adaletsizliği göstermekte olup
OHAL’in bir an önce kaldırılması gerekirken son Bakanlar Kurulu kararıyla da
yeniden OHAL uzatılmıştır. 
Değerli
milletvekilleri, 20 Temmuz 2016 tarihinden beri OHAL uygulanmasının şartlarını
belki ilk iki ay, bir buçuk ay anlayabiliriz ancak hâlâ darbe koşullarının
devam edip etmediği, OHAL’in niçin gerektiği hususları Türkiye kamuoyuna,
halklara, inançlara anlatılamıyor. Hükûmetin bu konuda gerekçesini açıklaması
gerekir. Niçin OHAL’e ihtiyaç duyuyorsunuz? Neden demokratik zeminlerin yeniden
ortaya konmasından kaçıyorsunuz? Aslında bunu kamuoyuyla paylaşmanız gerekir.
Arkadaşlarımız burada da ifade etti, Hükûmet temsilcileri de ifade ettiler; bir
buçuk ay içerisinde aslında OHAL’in kaldırılacağı ifade edilmişti ama maalesef
günümüze kadar kaldırılmadığı gibi yeniden uzatılma kararıyla da karşı karşıya
olduğumuzu görüyoruz. 
Değerli
milletvekilleri, OHAL aslında yeni darbe koşullarını yaratacak bir sistemdir,
karanlık bir düzendir. İhlaller sürmektedir. Bakın, insanlar öldükten sonra
bile, mezarlarda, bu provokatörler, provokatif tüm güçler, karanlık güçler
ortaya çıkabilmektedir. Bu da demokratik yapımızı güçlendirmekten çok
zayıflatmaktadır. Özellikle mezarlara yapılan bu saldırılar halklar arasındaki,
inançlar arasındaki kadim bağların zayıflamasına neden olmaktadır. OHAL’in bu
şartlarda yeni provokasyonlara neden olabileceğini çok iyi biliyoruz. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Sayın Doğan, teşekkür ederim. 
Cumhuriyet
Halk Partisi Grubu adına İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar) 
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla selamlıyorum.
Tabii,
bir önceki önerge ile şimdiki önergeyi birlikte ele almak lazım. 
Sayın
Başkan, hukukçusunuz, Anayasa’mızın 11’inci maddesini okuduğumuz zaman
Anayasa’nın 11’inci maddesi “Anayasa hükümleri, yasama, yürütme ve yargı
organlarını bağlar.” der. Peki “Anayasa hükümleri, yasama, yürütme ve yargı
organlarını bağlar.” deniliyor. Anayasa’mızın olağanüstü hâlle ilgili 121’inci
maddesinin son fıkrası şu şekilde: “Olağanüstü hal süresince, Cumhurbaşkanının
başkanlığında toplanan Bakanlar Kurulu… “ Buradaki usul hükümleri İç Tüzük’ün
128’inci maddesine atıf yapar. İç Tüzük’ün 128’inci maddesinin ilk fıkrasına
baktığımız zaman “Komisyonlarda ivedilik ve öncelikle otuz gün içerisinde kanun
hükmünde kararnameler görüşülür.” der.
Şimdi,
Anayasa’mızın 11’inci maddesi “Bu Anayasa hükümleri herkesi bağlar.” diyorsa,
İç Tüzük’ün 128’inci maddesi “Otuz gün içerisinde kanun hükmünde kararnameler
görüşülür.” diyorsa, Türkiye Büyük Millet Meclisi kürsüsünde oturan Sayın
Divan, Sayın Meclis Başkanı Anayasa’nın bu hükümlerini hiçe sayarak, mevcut
olan 30 tane kanun hükmünde kararnamenin 25 tanesini bir tarafa bırakarak,
sanki bu işler diğer işlerden çok daha önemsizmiş, bir ehemmiyeti yokmuş gibi
bir tarafa bırakarak bu şekilde AK PARTİ’nin getirmiş olduğu önerge Anayasa’nın
hükümlerine aykırıdır, bunun derhâl geri çekilmesi lazım. Ne için? Anayasa’nın
amir hükmü budur. Eğer siz bunu geri çekmezseniz ne olur? Bunun da müeyyidesi
yine var. Bunun da müeyyidesi, Anayasa’mızın 14’üncü maddesi uyarınca hakkın kötüye
kullanılması yasağı var. Burada hakkın kötüye kullanılması yasağını… Meclis
Başkanlığı ve aynı zamanda Divan ve aynı zamanda AK PARTİ Grubu bu hakkını
kötüye kullanmaktadır. Nedir bu? Çünkü olağanüstü hâl nedeniyle çıkarılan kanun
hükmünde kararnameler, 2016 yılındaki Anayasa Mahkemesinin kararı uyarınca…
“Ben denetleyemem. Her türlü kanun dışı işlemi yapabilirsin, ben sana açık çek
verdim.” diyor ve “Burada kanun hükmünde kararnamelerle de o dönemde çıkarılan
her türlü yolsuzluk, kanun dışı, hukuk dışı ve despot işlemler de idari, cezai,
mali soruşturmaya tabi değildir.” deniliyor. 
Bu
açıdan baktığımız zaman, bu önerge gerek Anayasa’mızın ruhuna gerek İç Tüzük’e
aykırı. 
Sayın
Burhan Kuzu Hoca biraz önce buradaydı…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tanal. 
MAHMUT
TANAL (Devamla) - …onun Üçdal Yayıncılıktan yayımlamış olduğu “Kanun Hükmünde
Kararnameler” kitabında ne deniliyor? “Otuz gün içinde ivedilik ve öncelikle
görüşülür.” diyor. 
Bir
dakika, bitirebilir miyim Sayın Başkanım izninizle? Çok bilimsel bir konu. Özür
dilerim. 
BAŞKAN
– Tamam, peki. 
Bir
dakika ek süre. 
YUSUF
BAŞER (Yozgat) – Mahmut Bey, Kanunları uyguluyoruz. 
MAHMUT
TANAL (Devamla) – Teşekkür ederim. 
Sayın
Vekilim diyor ki: “Kanunları uyguluyoruz.” Bildiğim kadarıyla siz Yozgat’ın bir
dönem Baro Başkanıydınız. Yahu, arkadaş, eğer kanunları uygulamıyorsak burada
ne işiniz var? 
YUSUF
BAŞER (Yozgat) – Kanunları uyguluyoruz da siz burada başka bir…
MAHMUT
TANAL (Devamla) – Anayasa’mız diyor ki: Ettiğimiz yemin uyarınca, bizim,
kanuna, Anayasa’ya, insan haklarına göre hareket etmemiz lazım. 
Şimdi,
ben burada Sayın Burhan Kuzu Hocaya soruyorum… Gözlerim onu arıyor ama buldum.
Ya, Değerli Hocam, hakikaten, o kitaplarda yazdığınız doğrultuda niçin burada
siz oy kullanmıyorsunuz? Yani, “Siyaset ayrı, bilim etiği ayrı.” mı
diyeceksiniz? (CHP sıralarından alkışlar) Yani, yazdığınız kitaplarda deniliyor
ki: “Otuz gün içerisinde…” Öğrencilere öyle öğrettiniz, kamuoyuna öyle
öğretiyorsunuz. Bakın, Kemal Gözler Hocanın İnsan Hakları Hukuku kitabı aynı
şeyi yazıyor. Yani, bu sizin yazdığınız kitaptakiler gerçek dışı mı? Eğer
öğrenciler “İstediğin zaman getirilebilir.” dese, siz sınıfta bırakmayacak
mısınız? O öğrenciyi sınıfta bırakacaksınız ama burada gelip ters bir oy
vereceksiniz, yazdıklarınızın tam tersine oy vereceksiniz. 
(Mikrofon
otomatik cihaz tarafından kapatıldı)
MAHMUT
TANAL (Devamla) – Bu gerçekten doğru bir işlem değil. 
Ben
teşekkür ediyorum. 
Sabrınıza
teşekkürler Başkanım, sağ olun. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum…
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısı arayacağım. 
Önergeyi
kabul edenler…
Kâtip
üyeler arasında bir anlaşmazlık var.
Elektronik
cihazla oylama yapacağız. 
İki
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, öneri kabul edilmiştir.
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
2.- Konya Milletvekili Mustafa Baloğlu’nun, (2/1401) esas
numaralı 5271 Sayılı Ceza Muhakemesi Kanununun 138. Maddesinde Değişiklik
Yapılmasına İlişkin Kanun Teklifi’nin doğrudan gündeme alınmasına ilişkin
önergesi (4/124)
Türkiye Büyük Millet Meclisi
Başkanlığına
(2/1401)
esas numaralı 5271 Sayılı Ceza Muhakemesi Kanununun 138. Maddesinde Değişiklik
Yapılmasına İlişkin Kanun Teklifi’m Komisyonda havale tarihinden itibaren kırk
beş gün içerisinde görüşülmediğinden Türkiye Büyük Millet Meclisi İçtüzüğü’nün
37’nci maddesi gereğince doğrudan gündeme alınmasını arz ederim.
 Mustafa
Baloğlu
 Konya

BAŞKAN
– Teklif sahibi olarak Konya Milletvekili Sayın Mustafa Baloğlu konuşacak.
Buyurun
Sayın Baloğlu. (AK PARTİ sıralarından alkışlar)
Süreniz
beş dakika.
MUSTAFA
BALOĞLU (Konya) - Sayın Başkanım, değerli milletvekilleri; İç Tüzük’ümüzün
37’nci maddesine göre söz aldım. Sizleri ve aziz milletimizi saygıyla
selamlıyorum.
Değerli
milletvekilleri, öncelikle Sarıkamış şanlı tarihimizin hüzünlü bir yaprağıdır.
Bu vesileyle Sarıkamış Harekâtı’nın 103’üncü yıl dönümünde hem Sarıkamış
şehitlerimizi hem de bütün şehitlerimizi rahmetle, minnetle anıyorum.
Ceza
Muhakemesi Kanununun 138. Maddesinde Değişiklik Yapılmasına İlişkin Kanun
Teklifi’ni arkadaşlarımızla birlikte daha önce vermiştik, kırk beş gün
içerisinde sonuçlandırılmadığı için İç Tüzük 37’ye göre sizlerin, Genel Kurulun
takdirine sunacağız.
Bilindiği
üzere, suç işlendikten sonra maddi gerçeğe ulaşmak amacıyla cumhuriyet savcısı
tarafından çeşitli delil toplama yollarına başvurulmaktadır. Kamuoyunda dinleme
olarak bilinen iletişimin denetlenmesi usulü de bu yollardan bir tanesidir
ancak iletişimin kayda alınması, doğrudan doğruya özel hayata ilişkin bir alana
müdahale niteliği gösterdiğinden Ceza Muhakemesi Kanunu’muzda ayrıntılı bir
şekilde düzenlenmiştir. Şu hâlde, bir suç dolayısıyla yapılan soruşturma ve
kovuşturmada, suç işlendiğine ilişkin somut delillere dayanan kuvvetli şüphe
sebeplerinin varlığı ve başka suretle delil elde edilmesi imkânının bulunmaması
durumunda hâkim ve gecikmesinde sakınca bulunan durumlarda cumhuriyet savcısı
kararıyla şüpheli veya sanığın iletişimi dinlenebilir, kayda alınabilir ve
sinyal bilgileri değerlendirilebilir. Soruşturma, kovuşturma sırasında
iletişimin denetlenmesi suretiyle delil elde etme işleminin esas ve usulleri
5271 sayılı Ceza Muhakemesi Kanunu’nun 135 ila 138’inci maddelerinde
düzenlenmektedir. 
Ceza
muhakemesi sürecinin delil elde etme yöntemi olan iletişimin denetlenmesi
tedbirine, suç soruşturması veya kovuşturması kapsamında yalnızca şüpheli ya da
sanık bakımından başvurulabileceği kabul edilmiştir. Ayrıca, başka suretle
delil elde etme imkânı bulunmadığı takdirde 135’inci maddenin (8)’inci
fıkrasında sayılan önemli bazı suçlar bakımından son çare olarak bu yola
başvurulabilmektedir. Kanunumuz, bu düzenlemede, örneğin uyuşturucu madde
ticareti suçunda olduğu gibi başka suretle delil elde etme imkânının çok güç
olduğu suçları ve bu suçların faillerini ortaya çıkarmak amacıyla önemli
toplumsal yarar ve haberleşme özgürlüğü ve özel hayatın dokunulmazlığı gibi
temel insan haklarına saygı arasında dengeyi ihmal etmemiş, konuyu Avrupa İnsan
Hakları Mahkemesinin içtihatlarına uygun bir şekilde ele almıştır. Kanun
gereğince gizli tutulması mecburi olan bu delil elde etme yönteminde ancak
insan ticareti, kasten öldürme, işkence, cinsel saldırı, uyuşturucu madde
ticareti, ihaleye fesat karıştırma, kara para aklama, casusluk ve anayasal
düzene karşı suçlar gibi kamu düzenini ciddi boyutta sarsan suçlar bakımından
başvurulabilmektedir. Ayrıca, usule uygun bir şekilde yapılmakta olan
iletişimin dinlenmesinde söz konusu soruşturma veya kovuşturmayla ilgisi olmayan
başka suçlara ilişkin deliller de elde edilebilmektedir. Bu durumda nasıl
hareket edileceği kanunun 138’inci maddesinde düzenlenmiştir. 
İletişimin
dinlenmesi sırasında yapılmakta olan soruşturma ve kovuşturmayla ilgisi olmayan
başka suçlara ilişkin deliller kural olarak dikkate alınmamaktadır. Fakat
135’inci maddenin (8)’inci fıkrasında belirlenen suçlarla ilgili tesadüfen elde
edilen deliller dikkate alınacak ve bu deliller muhafaza altına alınmak
suretiyle cumhuriyet savcılığına bildirilmektedir. Belirtilen düzenlemenin
yapıldığı Ceza Muhakemesi Kanunu’muzun 138’inci maddesinin (1)’inci fıkrasında,
135’inci maddenin (6)’ncı fıkrasında sayılan suçlara atıf yapılmaktadır ancak
21 Aralık 2014 tarihinde kabul edilen 6526 sayılı Kanun’la 135’inci maddeye iki
yeni fıkra eklenmiş ve (6)’ncı fıkra (8)’inci fıkra olarak teselsül
ettirilmiştir. Dolayısıyla, 138’inci maddedeki atıf eski düzenlemeye yönelik
olduğu için değiştirilme zorunluluğu doğmuştur.
Teklifte,
Ceza Muhakemesi Kanunu’nun 138’inci maddesinin 2’nci fıkrasındaki “altıncı
fıkra” ibaresi “sekizinci fıkra” olarak değiştirilmek suretiyle, 6526 sayılı
Kanun’da yapılan değişikliğin neden olduğu atıf uyumsuzluğunun giderilmesi
sağlanmaktadır.
Kanun
teklifimizle ilgili desteğinizi bekliyor, hepinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim. 
ÖZGÜR
ÖZEL (Manisa) – Karar yeter sayısı istiyorum.
BAŞKAN
– Önergeyi oylarınıza sunuyorum ve karar yeter sayısı arayacağım.
Önergeyi
kabul edenler…
Kâtip
üyeler arasında bir anlaşmazlık var, oylamayı elektronik cihazla yapacağız.
İki
dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmiştir. 
ÖZGÜR
ÖZEL (Manisa) – Sayın Başkan, İç Tüzük 60’a göre pek kısa bir söz talep ediyorum.

BAŞKAN
– Buyurun Sayın Özel, bir dakika. 
VI.- AÇIKLAMALAR (Devam)
26.- Manisa Milletvekili Özgür Özel’in, iktidar partisinin,
muhalefet milletvekillerinin doğrudan gündeme alınma önergelerini reddetmesine
rağmen kendi partisinden milletvekilinin teklifinin doğrudan gündeme alınmasını
kabul etmesine ilişkin açıklaması
ÖZGÜR
ÖZEL (Manisa) – Sayın Başkan, İç Tüzük’ün 37’nci maddesine göre 2 sayın
milletvekili ve 11 arkadaşının vermiş olduğu bir kanun teklifinin doğrudan
gündeme alınmasını görüştük. Bununla ilgili, bütün muhalefet partilerinin
kamuoyunda yüksek beklenti yaratmış konularda komisyonda bekleyen ve doğrudan
gündeme alınması taleplerini çoğunluk oylarıyla reddeden Adalet ve Kalkınma
Partisi, kendi milletvekilinin komisyonda gündeme almadığı, kendi iradesiyle
gündeme almadığı bir teklifi Mecliste doğrudan gündeme almıştır. Yapılan iş,
tamamen akıl, vicdan ve Meclisteki imkânsızlıkların telafisine olanak veren bir
maddenin, sadece muhalefetten geldiği zaman partizanca reddedilip kendilerinden
geldiği zaman kabul edilme hâlinin bizatihi tam üzerinde suçüstü hâlidir. Bu
durumu milletimize şikâyet ediyoruz. Taşerona kadroyu defalarca burada
reddedenler, gazilerle ilgili maddeleri reddedenler, geçen hafta Milliyetçi
Hareket Partisinin uzman çavuşlarla ilgili getirdiği önergeleri reddedenler,
teklif kendi milletvekilinden gelince kanun teklifini doğrudan kabul
etmektedirler. Milletimiz bu durumu görmelidir. 
Teşekkür
ederim.
BAŞKAN
– Teşekkür ederim ben de. 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
27.-
Çanakkale Milletvekili Bülent Turan’ın, yapılan oylamanın AK PARTİ Grubunun
takdiri olduğuna ve bunun değerlendirmesinin bir başka siyasi partinin grup
başkan vekiline düşmediğine ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum. 
Öncelikle,
az önceki İç Tüzük’le ilgili oylama AK PARTİ Grubunun takdiridir. Bunun
değerlendirmesi, bir başka siyasi partinin grup başkan vekiline düşmez. 
Bunun
dışında, madem bu kadar hassaslar… 
HALUK
PEKŞEN (Trabzon) – Böyle bir şey olabilir mi ya? 
BÜLENT
TURAN (Çanakkale) – Efendim? 
ÖZGÜR
ÖZEL (Manisa) – “Böyle bir şey olabilir mi?” dedi. 
BÜLENT
TURAN (Çanakkale) – Neden olmasın? Eğer bu kadar haklılarsa…
BAŞKAN
– Buyurun, devam edin Sayın Turan.
BÜLENT
TURAN (Çanakkale) – Sayın Başkan, az önce kendi ifadesiyle “çok önemli” olan bu
kanun teklifinin gündeme alınmasına kendileri de “evet” demediler. Kaldı ki
daha önceki grup başkan vekilinin “Dünyanın en iyi işini de yapsanız biz size
‘evet’ demeyiz.” dediğini biliyoruz. Dolayısıyla, hangi kanun teklifine bizim
“evet” diyeceğimizin, hangisine “hayır” diyeceğimizin takdiri bizim grubumuza
aittir. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler. 
ÖZGÜR
ÖZEL (Manisa) – Sayın Başkan, tutanağa geçsin: Ben bu kanun teklifi çok
önemlidir demedim, bu konuda bir yargıda bulunmadım. Bundan önce, muhalefet
partilerinden gelen, toplumda yüksek beklenti yaratan kanun tekliflerine, İç
Tüzük 37’ye göre ilkesel olarak karşı çıkıp ret oyu verdiler. Yoksa şeyi mi savunuyor
yani gazilerle ilgili düzenlemeyi getiriyorsun, ret oyu veriyor; ne diyor? 
BÜLENT
TURAN (Çanakkale) – 37’yi bir sene boyunca Sezgin Bey kullandı.
ÖZGÜR
ÖZEL (Manisa) – “Efendim, oradan gelmedi.” 
BAŞKAN
– Karşılıklı konuşmayın lütfen.
ÖZGÜR
ÖZEL (Manisa) – Ama kendilerinden geldiğinde bizlere kapattıkları bu yolu
açıyorlar. 
BAŞKAN
– Teşekkür ederim Sayın Özel. 
ÖZGÜR
ÖZEL (Manisa) – Partizanca davranıyorlar, bunu teşhir ediyorum. 
BAŞKAN
– Sayın Özel, teşekkür ederim. 
BÜLENT
TURAN (Çanakkale) – Bir daha Özgür Bey’e sorarız ne yapacağımızı Sayın Başkan,
çok istiyorsa. 
BAŞKAN
– Sayın milletvekilleri, gündemin “Sözlü Sorular” kısmına geçiyoruz. 
IX.- SÖZLÜ SORULAR VE
CEVAPLARI
(x)
1.-Trabzon Milletvekili Haluk Pekşen'in, Trabzon Büyükşehir
Belediyesine ait araçların deneyimli personel eksikliği nedeniyle kaza yaparak
hurdaya çıktığı iddiasına ilişkin İçişleri Bakanından sözlü soru önergesi
(6/61) ve Ulaştırma, Denizcilik ve Haberleşme Bakanı Ahmet Arslan’ın cevabı
2.-Niğde Milletvekili Ömer Fethi Gürer'in, Niğde iline
yönelik bazı ulaşım yatırımlarına ilişkin sözlü soru önergesi (6/124) ve
Ulaştırma, Denizcilik ve Haberleşme Bakanı Ahmet Arslan’ın cevabı
3.-Niğde Milletvekili Ömer Fethi Gürer'in, Niğde ilindeki
bazı yol yapım çalışmalarına ilişkin sözlü soru önergesi (6/125) ve Ulaştırma,
Denizcilik ve Haberleşme Bakanı Ahmet Arslan’ın cevabı
4.- Niğde Milletvekili Ömer Fethi Gürer'in,
Çamardı-Kışlakçı-Pozantı duble yol yapım çalışmalarına ilişkin sözlü soru
önergesi (6/127) ve Ulaştırma, Denizcilik ve Haberleşme Bakanı Ahmet Arslan’ın
cevabı
5.-İstanbul Milletvekili Ali Özcan'ın, 2011-2015 yılları
arasında yapılan otoyollar ile ilgili verilere ilişkin sözlü soru önergesi
(6/135) ve Ulaştırma, Denizcilik ve Haberleşme Bakanı Ahmet Arslan’ın cevabı
6.- Niğde Milletvekili Ömer Fethi Gürer'in, Niğde'deki kaza
riski bulunan bir yol ile ilgili alınan önlemlere ilişkin sözlü soru önergesi
(6/145) ve Ulaştırma, Denizcilik ve Haberleşme Bakanı Ahmet Arslan’ın cevabı
7.-Trabzon Milletvekili Haluk Pekşen'in, Sabiha Gökçen
Havalimanı'nın temizlik ve hijyen koşullarının iyileştirilmesine ilişkin sözlü
soru önergesi (6/217) ve Ulaştırma, Denizcilik ve Haberleşme Bakanı Ahmet
Arslan’ın cevabı
8.- Niğde Milletvekili Ömer Fethi Gürer'in, Osmaniye'nin
Kadirli ilçesine bağlı bir köyün yol sorununa ilişkin sözlü soru önergesi
(6/223) ve Ulaştırma, Denizcilik ve Haberleşme Bakanı Ahmet Arslan’ın cevabı
9.- Niğde Milletvekili Ömer Fethi Gürer'in, Niğde'nin hızlı
tren projesi kapsamı dışında bırakıldığı iddiasına ilişkin sözlü soru önergesi
(6/224) ve Ulaştırma, Denizcilik ve Haberleşme Bakanı Ahmet Arslan’ın cevabı
10.- Niğde Milletvekili Ömer Fethi Gürer'in, Niğde ilinden
geçen demir yolu hattına ilişkin sözlü soru önergesi (6/225) ve Ulaştırma,
Denizcilik ve Haberleşme Bakanı Ahmet Arslan’ın cevabı
11.- Niğde Milletvekili Ömer Fethi Gürer'in, Niğde'nin
havaalanı ihtiyacına ilişkin sözlü soru önergesi (6/226) ve Ulaştırma,
Denizcilik ve Haberleşme Bakanı Ahmet Arslan’ın cevabı
12.- Niğde Milletvekili Ömer Fethi Gürer'in, Niğde-Adana
arasında uygulanan karşılıklı tren seferlerinin yeniden başlatılmasına ilişkin
sözlü soru önergesi (6/227) ve Ulaştırma, Denizcilik ve Haberleşme Bakanı Ahmet
Arslan’ın cevabı
13.- Adana Milletvekili Elif Doğan Türkmen'in, Adana'nın
Feke-Mansurlu-Gaffaruşağı yolunun bakım ve onarımının yapılmamasına ilişkin
sözlü soru önergesi (6/275) ve Ulaştırma, Denizcilik ve Haberleşme Bakanı Ahmet
Arslan’ın cevabı
14.- Balıkesir Milletvekili İsmail Ok'un, Balıkesir'deki
Emniyet Köprülü Kavşağı ile Altıeylül Kavşağı yapımı işine ilişkin sözlü soru
önergesi (6/285) ve Ulaştırma, Denizcilik ve Haberleşme Bakanı Ahmet Arslan’ın
cevabı
15.- Balıkesir Milletvekili İsmail Ok'un, Balıkesir
Büyükşehir Belediye Başkanı'nın bir açıklamasına ilişkin sözlü soru önergesi
(6/304) ve Ulaştırma, Denizcilik ve Haberleşme Bakanı Ahmet Arslan’ın cevabı
16.- Balıkesir Milletvekili Ahmet Akın'ın, Ankara-Balıkesir
arasındaki Karesi Ekspresi ve Mavi Tren seferlerinin yol yenileme çalışmaları
nedeniyle kaldırılmasına ilişkin sözlü soru önergesi (6/307) ve Ulaştırma,
Denizcilik ve Haberleşme Bakanı Ahmet Arslan’ın cevabı
17.-Trabzon Milletvekili Haluk Pekşen'in, Şanlıurfa ilinin
metro ve hafif raylı sistem ihtiyacına ilişkin sözlü soru önergesi (6/342) ve
Ulaştırma, Denizcilik ve Haberleşme Bakanı Ahmet Arslan’ın cevabı
18.- Niğde Milletvekili Ömer Fethi Gürer'in,
Konya-Aksaray-Nevşehir-Kayseri Yüksek Hızlı Tren Hattının güzergâhına ilişkin
sözlü soru önergesi (6/356) ve Ulaştırma, Denizcilik ve Haberleşme Bakanı Ahmet
Arslan’ın cevabı
19.- Niğde Milletvekili Ömer Fethi Gürer'in,
Konya-Aksaray-Nevşehir-Kayseri Yüksek Hızlı Tren Projesi'ne ilişkin sözlü soru
önergesi (6/357) ve Ulaştırma, Denizcilik ve Haberleşme Bakanı Ahmet Arslan’ın
cevabı
20.- Niğde Milletvekili Ömer Fethi Gürer'in, Niğde Havaalanı
için ayrılan ödenek miktarına ilişkin sözlü soru önergesi (6/389) ve Ulaştırma,
Denizcilik ve Haberleşme Bakanı Ahmet Arslan’ın cevabı
21.- Niğde Milletvekili Ömer Fethi Gürer'in, Hızlı Geçiş
Sistemi ücretlerinde indirim yapılmasına ilişkin sözlü soru önergesi (6/397) ve
Ulaştırma, Denizcilik ve Haberleşme Bakanı Ahmet Arslan’ın cevabı
22.- Niğde Milletvekili Ömer Fethi Gürer'in, Hızlı Geçiş
Sistemi'nden 2015 yılında etiketsiz geçen araçlara ilişkin sözlü soru önergesi
(6/470) ve Ulaştırma, Denizcilik ve Haberleşme Bakanı Ahmet Arslan’ın cevabı
23.- Niğde Milletvekili Ömer Fethi Gürer'in, Niğde ilinde
cep telefonu ile iletişim sağlanamayan köylere ilişkin sözlü soru önergesi
(6/475) ve Ulaştırma, Denizcilik ve Haberleşme Bakanı Ahmet Arslan’ın cevabı
24.- Niğde Milletvekili Ömer Fethi Gürer'in, Devlet Demir
Yollarında kapatılan istasyonlara ve işten çıkarılan personele ilişkin sözlü
soru önergesi (6/498) ve Ulaştırma, Denizcilik ve Haberleşme Bakanı Ahmet
Arslan’ın cevabı
25.- Niğde Milletvekili Ömer Fethi Gürer'in, Niğde-Çamardı
arasındaki yol yapım çalışmalarına ilişkin sözlü soru önergesi (6/499) ve
Ulaştırma, Denizcilik ve Haberleşme Bakanı Ahmet Arslan’ın cevabı
26.- Niğde Milletvekili Ömer Fethi Gürer'in, Niğde'nin il
merkezi ile Bor ilçesinin yüksek hızlı tren ağı kapsamına alınmasına ilişkin
sözlü soru önergesi (6/505) ve Ulaştırma, Denizcilik ve Haberleşme Bakanı Ahmet
Arslan’ın cevabı
27.- Konya Milletvekili Mustafa Hüsnü Bozkurt'un, Esenboğa
Havalimanı'ndan yurt dışına yapılan direkt uçuşlara ilişkin sözlü soru önergesi
(6/553) ve Ulaştırma, Denizcilik ve Haberleşme Bakanı Ahmet Arslan’ın cevabı
28.- Niğde Milletvekili Ömer Fethi Gürer'in, Niğde-Ankara
Otoyolu Projesi'ne ilişkin sözlü soru önergesi (6/603) ve Ulaştırma, Denizcilik
ve Haberleşme Bakanı Ahmet Arslan’ın cevabı
29.- Niğde Milletvekili Ömer Fethi Gürer'in,
Pozantı-Çiftehan-Ulukışla-Zengen yolunun genişletilmesine ilişkin sözlü soru
önergesi (6/604) ve Ulaştırma, Denizcilik ve Haberleşme Bakanı Ahmet Arslan’ın
cevabı
30.- İzmir Milletvekili Atila Sertel'in, Devlet
Demiryollarında geçici işçi ve sözleşmeli işçi statüsünde çalışanların kadroya
alınmasına ilişkin sözlü soru önergesi (6/623) ve Ulaştırma, Denizcilik ve
Haberleşme Bakanı Ahmet Arslan’ın cevabı
31.- Niğde Milletvekili Ömer Fethi Gürer'in, Niğde-Ankara
Otoyolu için yapılan kamulaştırmaların bedellerinin ödenmemesine ilişkin sözlü
soru önergesi (6/639) ve Ulaştırma, Denizcilik ve Haberleşme Bakanı Ahmet
Arslan’ın cevabı
32.- Niğde Milletvekili Ömer Fethi Gürer'in, İstanbul
Haydarpaşa-Pendik Demiryolu Hattı'nın yapımına ilişkin sözlü soru önergesi
(6/657) ve Ulaştırma, Denizcilik ve Haberleşme Bakanı Ahmet Arslan’ın cevabı
33.- Niğde Milletvekili Ömer Fethi Gürer'in, İzmir Devlet
Hava Meydanları İşletmesine Ege Denizi'nde arama ve kurtarma faaliyetleri için
taşınmaz tahsisi yapılmasına ilişkin sözlü soru önergesi (6/659) ve Ulaştırma,
Denizcilik ve Haberleşme Bakanı Ahmet Arslan’ın cevabı
34.- Niğde Milletvekili Ömer Fethi Gürer'in, DHMİ'nin
işlettiği havalimanlarından zarar eden olup olmadığına ilişkin Ulaştırma,
Denizcilik ve Haberleşme Bakanı'ndan sözlü soru önergesi (6/660) ve Ulaştırma,
Denizcilik ve Haberleşme Bakanı Ahmet Arslan’ın cevabı
35.- Niğde Milletvekili Ömer Fethi Gürer'in,
Zengen-Ulukışla-Pozantı yolunun duble yol yapılmasına ilişkin sözlü soru
önergesi (6/663) ve Ulaştırma, Denizcilik ve Haberleşme Bakanı Ahmet Arslan’ın
cevabı
36.- Trabzon Milletvekili Haluk Pekşen'in, bakan
korumalarının yolcu uçaklarına silahla binmelerinin oluşturduğu risklere
ilişkin sözlü soru önergesi (6/664) ve Ulaştırma, Denizcilik ve Haberleşme
Bakanı Ahmet Arslan’ın cevabı
37.- Niğde Milletvekili Ömer Fethi Gürer'in,
Ankara-Aksaray-Adana ve Antalya-Aksaray-Nevşehir-Kayseri Yüksek Hızlı Tren
Projelerine ilişkin sözlü soru önergesi (6/678) ve Ulaştırma, Denizcilik ve
Haberleşme Bakanı Ahmet Arslan’ın cevabı
38.- Niğde Milletvekili Ömer Fethi Gürer'in, Niğde
Havaalanı'nın ihale tarihine ilişkin sözlü soru önergesi (6/679) ve Ulaştırma,
Denizcilik ve Haberleşme Bakanı Ahmet Arslan’ın cevabı
39.- Niğde Milletvekili Ömer Fethi Gürer'in, TCDD'nin yük
taşımacılığındaki payını artırmaya yönelik çalışmalara ilişkin sözlü soru
önergesi (6/734) ve Ulaştırma, Denizcilik ve Haberleşme Bakanı Ahmet Arslan’ın
cevabı
40.- Niğde Milletvekili Ömer Fethi Gürer'in, demir
yollarının çift hatlı hale getirilmesine yönelik çalışmalara ilişkin sözlü soru
önergesi (6/735) ve Ulaştırma, Denizcilik ve Haberleşme Bakanı Ahmet Arslan’ın
cevabı
41.- Niğde Milletvekili Ömer Fethi Gürer'in, TCDD'nin yol
yapım çalışmaları ile ray ve travers değiştirme çalışmalarına ilişkin sözlü
soru önergesi (6/736) ve Ulaştırma, Denizcilik ve Haberleşme Bakanı Ahmet
Arslan’ın cevabı
42.- Niğde Milletvekili Ömer Fethi Gürer'in, Niğde Havaalanı'nın
yapımına ilişkin sözlü soru önergesi (6/765) ve Ulaştırma, Denizcilik ve
Haberleşme Bakanı Ahmet Arslan’ın cevabı
43.- Niğde Milletvekili Ömer Fethi Gürer'in, Niğde-Ankara
Otoyolu'nun yapımına ilişkin sözlü soru önergesi (6/766) ve Ulaştırma, Denizcilik
ve Haberleşme Bakanı Ahmet Arslan’ın cevabı
44.- Niğde Milletvekili Ömer Fethi Gürer'in, görevde
yükselme ve unvan değişikliği sınavına ilişkin sözlü soru önergesi (6/777) ve
Ulaştırma, Denizcilik ve Haberleşme Bakanı Ahmet Arslan’ın cevabı
45.- İstanbul Milletvekili Mehmet Bekaroğlu'nun, 2017 Yılı
Yatırım Programı'nda Ovit Tüneli ve bağlantı yolları için ayrılan ödeneğe
ilişkin sözlü soru önergesi (6/835) ve Ulaştırma, Denizcilik ve Haberleşme
Bakanı Ahmet Arslan’ın cevabı
46.- Niğde Milletvekili Ömer Fethi Gürer'in, 2002 yılından
itibaren TCDD'nin personel, istasyon ve sefer sayılarında meydana gelen
değişime ilişkin sözlü soru önergesi (6/859) ve Ulaştırma, Denizcilik ve
Haberleşme Bakanı Ahmet Arslan’ın cevabı
47.- Niğde Milletvekili Ömer Fethi Gürer'in, son beş yılda
kara yollarında yapılan onarım ve yeniden asfaltlama çalışmalarına ilişkin
sözlü soru önergesi (6/860) ve Ulaştırma, Denizcilik ve Haberleşme Bakanı Ahmet
Arslan’ın cevabı
48.- Niğde Milletvekili Ömer Fethi Gürer'in, 2015, 2016 ve
2017 yıllarında erişimi engellenen internet sitelerine ilişkin sözlü soru
önergesi (6/861) ve Ulaştırma, Denizcilik ve Haberleşme Bakanı Ahmet Arslan’ın
cevabı
49.- Niğde Milletvekili Ömer Fethi Gürer'in, Niğde-Bor
arasında meydana gelen trafik kazalarına ilişkin sözlü soru önergesi (6/862) ve
Ulaştırma, Denizcilik ve Haberleşme Bakanı Ahmet Arslan’ın cevabı
50.- Niğde Milletvekili Ömer Fethi Gürer'in, son beş yılda
limanlara demir yolları ile taşınan yük miktarına ve demir yolu yük
taşımacılığının mevcut durumuna ilişkin sözlü soru önergesi (6/863) ve
Ulaştırma, Denizcilik ve Haberleşme Bakanı Ahmet Arslan’ın cevabı
51.- İzmir Milletvekili Atila Sertel'in, İzmir-Ankara Yüksek
Hızlı Tren Projesi'ne ilişkin sözlü soru önergesi (6/924) ve Ulaştırma,
Denizcilik ve Haberleşme Bakanı Ahmet Arslan’ın cevabı
52.- İzmir Milletvekili Atila Sertel'in, Tire-Belevi yolunun
yapımına ilişkin sözlü soru önergesi (6/925) ve Ulaştırma, Denizcilik ve
Haberleşme Bakanı Ahmet Arslan’ın cevabı
53.- Niğde Milletvekili Ömer Fethi Gürer'in, çocukları suça
teşvik ettiği iddia edilen yurt dışı lisanslı internet oyunlarının takibine ve
yasaklanmasına ilişkin sözlü soru önergesi (6/938) ve Ulaştırma, Denizcilik ve
Haberleşme Bakanı Ahmet Arslan’ın cevabı
54.- Niğde Milletvekili Ömer Fethi Gürer'in, vatani görevini
yapmakta olan erlerin ve ailelerinin mektup ve kargo gönderilerinden ücret
alınmamasına yönelik bir çalışma olup olmadığına ilişkin sözlü soru önergesi
(6/996) ve Ulaştırma, Denizcilik ve Haberleşme Bakanı Ahmet Arslan’ın cevabı
BAŞKAN
– Sayın milletvekilleri, soru-cevap işlemine ayrılan süreyi daha verimli
kullanmak için uzlaşıyı da dikkate alarak önergelerin okunması işlemi
yapılmayacaktır. Önergeler tam metin hâlinde tutanak dergisinde
bastırılmaktadır. Ayrıca, cevaplanacağı önceden bildirilen soru önergelerinin
özet bilgilerini içeren liste gruplara dağıtılmıştır. 
Şimdi,
sözlü soru önergelerini cevaplandırmak üzere Ulaştırma, Denizcilik ve
Haberleşme Bakanı Sayın Ahmet Arslan’ı kürsüye davet ediyorum. 
Buyurun
Sayın Bakan. (AK PARTİ sıralarından alkışlar) 
Süreniz
altmış dakika. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Saygıdeğer Başkanım,
değerli milletvekili arkadaşlarım; ben de sözlü soru önergelerini
cevaplandırmak üzere huzurlarınızdayım. Hepinizi saygıyla selamlıyorum.
Saygıdeğer
Başkanım, hafta sonu Sarıkamış şehitlerinin 103’üncü yıl dönümünde Türkiye’nin
her yerinde sadece Sarıkamış şehitlerini değil, dünden bugüne bu coğrafyada
istikbalimiz ve istiklalimiz için gözünü kırpmadan Sarıkamış’ta olduğu gibi,
Çanakkale’de olduğu gibi donmak pahasına da olsa şehadet şerbeti içen ecdadı
rahmetle, minnetle yâd ettik, bugün bir kere daha bu kürsüden rahmetle,
minnetle yâd etmek isterim ve 81 ilin 81’inde ecdadı anmak adına yürüyüşlere
katılan vatandaşlarımıza da bir kere daha minnetlerimi ve saygılarımı
iletiyorum. (CHP sıralarından alkışlar)
Değerli
Başkanım, Trabzon Milletvekili Sayın Haluk Pekşen’in (6/61) esas numaralı Sözlü
Soru Önergesi’nin cevabı: Konuyla ilgili olarak İçişleri Bakanlığından alınan
bilgiye göre, Trabzon Büyükşehir Belediye Başkanlığının talebi doğrultusunda
6360 sayılı Kanun’un geçici 1’inci maddesinin (9)’uncu bendi hükmüne istinaden
Trabzon Valiliği Devir, Tasfiye ve Paylaştırma Komisyonunun 13/8/2014 tarih ve
162 sayılı Karar’ı neticesinde ihtiyaç fazlası personel belirlenerek atama
talepleri İçişleri Bakanlığı aracılığıyla Devlet Personel Başkanlığına
bildirilmiştir. İlgili personel hizmetine ihtiyaç duyulmaması nedeniyle söz
konusu kanun gereğince ihtiyaç fazlası olarak belirlenmiş, Büyükşehir
Belediyesi tarafından kırsal alandaki hizmetler çalışan personelin eğitimli ve
tecrübeli olması sebebiyle aksatılmadan yürütülmektedir. Öte yandan, bu
hizmetler esnasında kırsal alanda iş kazası neticesinde araç ve iş
makinelerinden hurdaya ayrılan olmamıştır.
Niğde
Milletvekili Sayın Ömer Fethi Gürer’in (6/124), (6/125), (6/127), (6/145),
(6/223), (6/224), (6/225), (6/226), (6/227), (6/356), (6/357), (6/389),
(6/397), (6/470), (6/475), (6/498), (6/499), (6/505), (6/603), (6/604),
(6/639), (6/657), (6/659), (6/660), (6/663), (6/678), (6/679), (6/734),
(6/735), (6/736), (6/765), (6/766), (6/777), (6/859), (6/860), (6/861),
(6/862), (6/863), (6/938), (6/996) esas numaralı 40 adet sözlü soru önergesini
sektörler itibarıyla toplu olarak cevaplandırmak istiyorum. 
Değerli
Başkanım, değerli milletvekilleri; Karayolları Genel Müdürlüğünün sorumluluk
ağındaki yollar, üst yapı kaplamasının standardının yükseltilmesi ve yolda
sürüş konforunun sağlanması için “bitümlü sıcak karışım” dediğimiz BSK’yla
kaplanmaktadır. 2017 yılında 2.318 kilometre BSK yapılarak toplam BSK uzunluğu
23.422 kilometreye çıkarılmıştır.
Üst
yapı yenileme çalışmaları bölünmüş yollar açıldıktan sonra yapılan tamir ve
tadilat çalışması değildir. Yıllık ortalama olarak 1.542 kilometre bitümlü
sıcak karışım yapımı gerçekleştirilmektedir. Sathi kaplamalı yollarda da yıllık
ortalama 15.544 kilometre yapım ve onarım yapılmaktadır.
Niğde-Ankara
Otoyolu’nun ihalesi 14 Nisan 2017 tarihinde yapılmış, sözleşmesi imzalanmış,
ağustos ayı itibarıyla da yolun yapımına başlanmıştır. Sözleşmesine göre bitim
süresi üç yıl olmakla birlikte, çok daha önce bitirilmesi hedeflenmektedir. 
Niğde-Altunhisar
kavşağından Gümüşler kavşağına bağlantıyı sağlayan Niğde Çevre Yolu şu anki
trafik hareketi nedeniyle ihtiyaç olmamasından kaynaklı olarak yatırım
programında yer almamaktadır. 
ÖMER
FETHİ GÜRER (Niğde) – “Yapılacak.” demiştin. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) –
Çamardı-Kamışlı-Pozantı yolunun tek yol standardında onaylı projeleri
tamamlanmış olup ileriki yıllarda trafik hacmine ve bölgedeki trafik gelişimine
bağlı olarak bölünmüş yol olarak değerlendirilecektir. Toplam 56 kilometre
uzunluğundaki, tek yol standardında, Ereğli ayrımı, Ulukışla-Pozantı devlet
yolunun hız sınırındaki değişiklikler trafik yoğunluğundaki artış ve günün
şartlarına göre güzergâhın 2x2 olarak projelendirilmesi için öncelikle kılavuz
planı hazırlanmış ve proje çalışmalarına başlanılmıştır. Niğde-Pozantı
Otoyolu’nun bağlantı yollarının güzergâhı içerisinde kalan Niğde ili Pınarcık
köyüne ait taşınmazlar toplulaştırma kapsamında değerlendirilmiş olup söz
konusu mevkide Karayolları Genel Müdürlüğü tarafından kamulaştırma
yapılmamıştır.
Kara
yollarımız üzerinde meydana gelen trafik kazalarına ait istatistiki bilgiler
2918 sayılı Karayolları Trafik Kanunu’nun 5’inci maddesi gereğince trafik kaza
tespit tutanaklarının düzenlenmesi ve buna bağlı olarak kaza istatistiklerinin
toplanması Emniyet Genel Müdürlüğünün görev alanına girmektedir. Bu kapsamda,
trafik kaza tespit tutanaklarına göre, Niğde-Bor arasında meydana gelen
kazalarda yoldan kaynaklanan herhangi bir sorun olmadığı anlaşılmıştır. 
Van
çevre yolu, 2x3 şeritli, toplam 41 kilometre olarak bölünmüş yol standardında
yapılmaktadır. Proje kapsamında 4 adet farklı seviyeli köprülü kavşak,
Edremit-Kurubaş-Özalp yolu kavşağı ve Erciş yolu bağlantısı olmak üzere Çevre
ve Şehircilik Bakanlığımız tarafından 18’inci madde uygulamasına yönelik plan
çalışmaları bitirilme aşamasına getirilmiştir, proje, yatırım programında
vardır, plan çalışmaları biter bitmez ihalesini yapacağız. Yine 1’nci kısım 23
kilometre olup 3 kilometrelik kesim alt temel seviyesinde tamamlanmıştır. 2’nci
kısım 18 kilometre olup 16 kilometrelik kısmında alt temel ve sanat yapıları
seviyesinde çalışmalar tamamlanmıştır.
Öte
yandan, Niğde ili Çiftlik ilçesi Kitreli kasabası yolu,
Niğde-Hacıbeyli-Dikilitaş köyü yolu, Osmaniye ili Kadirli ilçesi Köseli köyü
yolu, Niğde ile Çamardı arasındaki Gümüşler kasabası yolu Karayolları Genel
Müdürlüğü yol ağında bulunmamaktadır.
“HGS
gelirleri yatırım tutarını karşılamakta mıdır?” diye bir soru vardı. Gelirler
yatırım tutarını karşılamaktadır, ayrıca HGS gelirleriyle sadece HGS proje
bedeli değil, HGS sistemlerinin işletilmesi, bakımı, onarımı ve geliştirilmesi
masrafları da karşılanmaktadır. Diğer taraftan, 2015 yılında HGS’den etiketsiz
geçen araç sayısı 2 milyon 728 bin 912 adet olup bu geçişlere ilişkin idari
para cezası tebligatları 2016 yılında araç sahiplerine gönderilmiştir. Geçiş
ücretleriyle ilgili olarak vatandaşlarca açılan dava sayısı ise 10.255’tir. 
Saygıdeğer
Başkanım, değerli milletvekili arkadaşlarımız; yüksek hızlı ve hızlı tren
hatları koridor yaklaşımıyla doğu-batı aksında ve kuzey-güney aksında yapılmak
üzere belirlenmektedir. Antalya-Konya-Aksaray-Nevşehir-Kayseri güzergâhı
Antalya’yı İç Anadolu’ya bağlayacaktır;
Kırıkkale-Kırşehir-Aksaray-Ulukışla-Adana-Mersin güzergâhı ise özellikle
saydığım bölgelerin Mersin ve İskenderun limanlarına ulaşımını sağlamış olacak,
böylece önemli bir güzergâhı tamamlamış olacağız. Bu güzergâhlarda hızlı tren
proje çalışmaları devam etmekte olup söz konusu etüt, proje çalışmalarının
tamamlanmasını müteakip yapım ihalesine çıkılacaktır. Ankara-Mersin güzergâhı
kapsamında Niğde il sınırları içerisinden geçen Kırıkkale-Kırşehir-Aksaray-Ulukışla
demir yolu projemiz bulunmakta, Niğde ilimiz de Ulukışla-Niğde hattının
modernizasyonuyla birlikte hızlı tren hattına bağlanmış olacaktır. 
ÖMER
FETHİ GÜRER (Niğde) – “Yüksek” yok ama değil mi?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli Vekilim,
yüksek hızlı tren ile hızlı trenin farkı şu: Yüksek hızlı tren sadece yolcuya
hizmet eder, 250 kilometre hızla gider; hızlı tren ise 200 kilometre hızla hem
yolcuya hem yüke hizmet eder. Dolayısıyla bölgenin yolculuk ve yük yoğunluğu
dikkate alınarak yüksek hızlı tren veya hızlı tren olarak
projelendirilmektedir. 
Kapadokya
bölgesiyle ilgili çalışmalar ise tüm projelerde olduğu gibi teknik kriterlere
göre belirlenerek kültür varlıklarını koruma bölge kurulları dâhil olmak üzere
ilgili tüm kurum kuruluşların olumlu görüşleri alınmıştır. Mevcut
Kayseri-Niğde-Ulukışla demir yolu hattına yol yenilemesi yapılarak yol
standardı yükseltilmiş, hattın sinyalizasyonu da tamamlanmıştır. 
Haydarpaşa-Pendik
demir yolu hattının yapımıyla ilgili olarak veya bir başka ifadeyle Marmaray
Projesi’nin Halkalı’ya ve Gebze’ye kadar uzatılmasıyla ilgili olarak
çalışmalarımız devam etmekte, arkeolojik kazılar, sözleşmeye dâhil edilen ilave
işler, güzergâh üzerindeki bazı mülk ve hak sahiplerinin hukuki talepleri
nedeniyle işin ilerlemesinde öngörülmeyen bazı durumlar olmuş, buna bağlı
olarak gecikmeler yaşanmıştır ancak son bir yıl içerisinde çok ciddi bir
hızlanma söz konusudur. Ağustos ayı içerisinde altyapı inşaatını, eylül ayı içerisinde
de inşallah sinyalizasyonu bitireceğiz. Ondan sonra, kalan sürede de testleri
yaparak bu yıl sonu itibarıyla banliyö hatlarını Gebze’den Halkalı’ya Marmaray
araçlarıyla kesintisiz yolcu taşınabilir hâle getireceğiz. 
Ayrıca,
yüksek hızlı trenlerimiz de Ankara’dan kalkıp Haydarpaşa’ya kadar veya
Halkalı’ya kadar gidebilecek hâle gelecektir. İnşallah bu sene sonu itibarıyla
bu hizmeti vermiş olacağız. 
Değerli
Başkanım, değerli milletvekilleri; 6461 sayılı Türkiye Demiryolu Ulaştırmasının
Serbestleştirilmesi Hakkında Kanun’la TCDD altyapı işletmecisi, TCDD
Taşımacılık ise tren işletmecisi olarak yapılandırılmıştır. Böylece özel
sektörün de ulusal demir yolu ağı üzerinde devlet şirketleriyle beraber
taşımacılık yaparak demir yolları sektöründeki payının artırılmasına imkân
sağlanmıştır. 
Sektörde
beş tren işletmecisine lisans verilmiştir. Hâlen 12.608 kilometre demir yolu
ağında işletmecilik yapılmakta olup 3.971 kilometre demir yolu inşaatında da
çalışmalar devam etmektedir. 10.515 kilometrelik demir yolu hattı âdeta yeniden
yapılırmışçasına yenilenmiş durumdadır. 880 kilometrelik kesimin
rehabilitasyonu ve yol yenileme çalışması devam etmektedir. 4.660 kilometrelik
hat elektrikli hâle, 5.534 kilometrelik hat ise sinyalli hâle getirilmiştir.
Ayrıca 1.637 kilometrelik hattın elektrikli, 2.323 kilometrelik hattın ise
sinyalli hâle getirilmesi çalışmaları devam etmektedir.
Öte
yandan, demir yollarımızın çift hatlı hâle getirilmesine yönelik çalışmalar
kapsamında da 595 kilometrelik konvansiyonel demir yolu hattı çift hatlı hâle
getirilmiştir.
Bunun
yanı sıra, 36 kilometre uzunluğundaki Arifiye-Pamukova hattının kalan 10
kilometrelik kısmını da bu yılın ilk çeyreğinde tamamlayarak çift hatlı hâle
getirmiş olacağız.
Yapımı
devam eden Başkentray Projesi kapsamında da 36 kilometre güzergâh uzunluğuna
sahip Sincan-Kayaş kesiminde toplam 150 kilometre uzunluğundaki yeni yol
yapılarak çoklu hat hâline getirilmiş olacaktır. Bunu da şubat sonu itibarıyla
inşallah bitirmiş olacağız.
Bunlara
ilaveten, yapımı devam eden lojistik merkezler, iltisak hatları gibi projelerin
de tamamlanmasıyla birlikte yük taşımacılığında demir yolu payının artırılması
hedeflenmektedir. 
Diğer
taraftan, demir yolu yük taşımacılığında 2004 yılından itibaren blok tren
işletmeciliğine geçilmiş oldu. Böylece 2017 yılında 28,5 milyon ton yük
taşınarak on beş yıl öncesine göre yük taşıma miktarında yüzde 79, yük taşıma
gelirlerinde ise yüzde 250 oranında artış sağlanmıştır.
Sayın
Başkanım, değerli milletvekilleri; son on yıl içerisinde 9 adet demir yolu
istasyonu bölgedeki gelişmeler nedeniyle tren trafiğine kapatılmıştır; değerli
vekilimizin bu istasyon sayısına yönelik sorusunun cevabı. Buralarda çalışan
personel ise ihtiyaç olan diğer istasyon veya garlarda görevlendirilmiş olup
herhangi bir personelin işten çıkarılması söz konusu değildir.
TCDD
İşletmesi Genel Müdürlüğü bünyesinde 2002 yılında toplam 43.141 personel var
iken TCDD Taşımacılık Anonim Şirketine memur ve işçi -geçici işçiler dâhil
olmak üzere- toplam 10.750 personel nakledilmiştir. TCDD Taşımacılık Anonim
Şirketine ait 10.750 personelin nakledilmesiyle birlikte, işten ayrılan, emekli
olan, vefat eden arkadaşlarımız dâhil olmak üzere 2017 tarihi itibarıyla TCDD
İşletmesi Genel Müdürlüğü bünyesinde çalışan toplam personel sayısı 14.386’ya
düşmüştür.
ÖMER
FETHİ GÜRER (Niğde) – Taşeron kaç?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – O soruları da
sorarsınız, onlara da cevap veririm. 
ÖMER
FETHİ GÜRER (Niğde) – Sordum, onun içinde var.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Şimdi müsaadenizle
bunlara cevap vereyim.
ÖMER
FETHİ GÜRER (Niğde) – Sayın Bakanım, 22 bin de taşeron var, ben söyleyeyim
size.
BAŞKAN
– Sayın Gürer, lütfen; sonra, sonra.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – TCDD İşletmesi Genel
Müdürlüğüne ait 6.658 adet lojman olup yapılan incelemeler sonucu son on yılda,
depreme dayanıksız olduğu tespit edilen toplam 302 adet lojman yıktırılmıştır.
Öte yandan Kayseri-Niğde-Adana güzergâhında “yayla treni” olarak tanımlanan
trenin yerine Erciyes Ekspresi bölgesel tren olarak işletilmektedir.
ÖMER
FETHİ GÜRER (Niğde) – O eskiden de vardı Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Sayın Başkanım,
değerli milletvekilleri; her 100 kilometrede sivil ulaşıma açık bir
havalimanına erişme hedefimiz doğrultusunda havalimanları inşa ediyoruz. Bu
anlamda, kâr eden havalimanları var, zarar eden havalimanları var ancak zarar
eden havalimanları kâr eden havalimanlarını destekler vaziyette ve bölge
halkının da sivil ulaşımını sağlar vaziyettedir. Dolayısıyla bütün bu ağı
bütüncül olarak ele alıyoruz ve bunların bir ağın bütünü olduğunu unutmadan
hareket ediyoruz ki bu çerçevede bu sene içerisinde iç hat, dış hat toplam
taşıdığımız yolcu sayısı 193 milyon 300 binin üzerine çıkarak rekor seviyeye
erişmiştir. Yine bu çerçevede, Devlet Hava Meydanları İşletmesi Genel Müdürlüğü
2016 yılında 1 milyar 527 milyon 57 bin 226 Türk lirası kâr elde etmiş, bu
kârdan 888 milyon 500 bin 993 Türk lirası temettü olarak hazineye ödenmiştir. 
Yine,
havacılık sektöründeki gelişmelere bağlı olarak Niğde ili ve yöresinin sivil
hava ulaşım ihtiyacının karşılanması amacıyla bir havalimanı yapılması yolcu
trafiğinin yoğunluğuna ve bölgedeki gelişmelere bağlı olarak yer tespiti,
fizibilite, ÇED ve sondaj çalışmaları böyle bir takvim çerçevesinde
yapılabilecektir. 
Öte
yandan, Ege Denizi’nde arama kurtarma faaliyetleri için Urla Arama Kurtarma
İstasyonu ve Eğitim Tesislerine yakın lokasyonda, en az 40 bin ile 50 bin
metrekare miktarlı, deniz kenarında bir taşınmazın Devlet Hava Meydanları
İşletmesi Genel Müdürlüğüne devrinin sağlanması konusunda Millî Emlak Genel
Müdürlüğüyle koordineli bir şekilde çalışmalar yürütülmektedir. 
Sayın
Başkanım, değerli milletvekilleri; GSM altyapısı olmayan yerleşim yerlerine
altyapı projesi kurulması kapsamında Niğde ili Bor Kızılkapı, Ulukışla
Madenköy, Ünlüyaka, Çamardı, Üçkapılı ve Merkez, Özyurt yerleşim yerleri
kapsama altına alınmıştır. Buna ilave olarak 1.472 yeni yerleşim yerine mobil
internet altyapısının kurulması kapsamında Niğde ili Ulukışla Gedelli ve
Tekneçukur yerleşim yerlerine baz istasyonu kurulumu yapılacaktır.
İnternet
erişiminin engellenmesine yönelik işlemler Bakanlığımız ilişkili kuruluşu olan
Bilgi Teknolojileri ve İletişim Kurumu tarafından 5651 sayılı Kanun kapsamında
resen ve/veya mahkeme kararları kapsamında gerçekleştirilmektedir. BTK
tarafından yapılan işlemlerin rakamsal değerlerinin ve internet site
isimlerinin açıklanması, suçun önlenmesi ve suçla mücadelede sıkıntılara sebep
olabilecek ve özellikle çocuk pornosuna ilişkin içeriklerin de deşifre olmasına
yol açacaktır. Bu rakamlardan hareketle, uluslararası düzeyde ülkemiz aleyhine
haksız algı oluşmasına meydan vermemek ve olası bilgi kirliliğini önlemek adına
diğer ülkelerde de olduğu gibi bu rakamlar resmî olarak toplu şekilde
açıklanmamaktadır. Ancak sosyal ve akademik çalışmalarda kullanılmak üzere
orantısal istatistikler “internet.btk.gov.tr” web sayfasında “İstatistikler”
seçeneği altında belirli aralıklarla yayımlanmaktadır. 
5651
sayılı Kanun’un 8’inci maddesi kapsamında resen uygulanan tüm erişim engelleme
tedbirlerinin yaklaşık yüzde 99,7’si dört suç düzenlemesi ki bunlar “çocukların
cinsel istismarı, müstehcenlik, fuhuş ve kumar oynanması için yer ve imkân
sağlama” suçları kapsamında gerçekleşmiş; diğer binde 3’lük bölümünü ise kalan
suçlar yani intihara yönlendirme, uyuşturucu veya uyarıcı madde kullanılmasını
kolaylaştırma, sağlık için tehlikeli madde temini ve yine, 5816 sayılı Atatürk
Aleyhine İşlenen Suçlar Hakkında Kanun’da yer alan suçlardan oluşmaktadır. 
Çocukların,
zararlı içerikler içeren bilgisayar oyunlarından korunması kapsamında
Uluslararası Çocuk ve Bilgi Güvenliği Etkinlikleri “Dijital Oyunlar” temasıyla
9-11 Ekim 2017 tarihlerinde Bilgi Teknolojileri ve İletişim Kurumunda
gerçekleştirilmiş, yapılan çalıştaylar ve sempozyumlarda dijital oyunlar bütün
yönleriyle tartışılarak ele alınmış, bu konunun üzerine önemle gidilmesine
yönelik çalışmalarımız devam etmektedir. 
İnternette
2016 ve 2017 yılında yasaklanan kumar, şiddet, uyuşturucuya teşvik siteleri
bağlamında açılan dava bulunmamaktadır. Ayrıca köylere ücretsiz internet
hizmeti verilmesiyle ilgili bir uygulama bulunmamakla birlikte bu bölgelere bu
hizmetin götürülmesine yönelik zaten Evrensel Hizmet Fonu’ndan gerekli kaynağı
ayırıyoruz. 
Diğer
taraftan, vatani görevini yapmakta olan erlerin gönderileriyle ilgili olarak
6586 sayılı Kanun kapsamında “Görme engellilere özgü yazı içeren gönderiler ile
askerî öğrencilerin, sözleşmeli erbaş ve erler ile uzman erbaşlar hariç erbaş
ve erlerin 100 grama kadar ağırlıktaki gönderileri, özel hizmet ücretleri
hariç, posta ücretlerinden muaftır.” şeklinde düzenleme yapılmıştır. Ayrıca
asker anne ve babalarının, eşlerinin ve kardeşlerinin askerlere göndereceği
mektup ve kargo gönderilerinden de herhangi bir ücret alınmamasını temin
yönünde kanun değişikliği çalışmalarımız sürdürülmektedir. 
Sayın
Başkanım, değerli milletvekilleri; Sayın Fethi Gürer’in önergeleriyle ilgili
olarak, son olarak 10 Şubat 2018 tarihinde Bakanlığımızda görevde yükselme
sınavı yapılacaktır. Yüce heyetinize bu bilgileri saygıyla sunuyorum. 
İstanbul
Milletvekili Sayın Ali Özcan’ın (6/135) esas numaralı Sözlü Soru Önergesi’nin
cevabı: 2011-2017 yılları arasında 432 kilometre yeni otoyol yapılmış, 2017
yılı itibarıyla otoyol ağımızın uzunluğu 2.657 kilometreye çıkmıştır. Hâlen 978
kilometre otoyolda yapım çalışmalarımız devam etmektedir. Yap-işlet-devret
modeliyle gerçekleştirmeyi hedeflediğimiz 2.377 kilometre uzunluğundaki otoyol
projelerinin hayata geçirilmesiyle 2023 yılında Türkiye’nin otoyol ağı 5.034
kilometreye çıkmış olacaktır. 
Sayın
Başkanım, değerli milletvekilleri; Trabzon Milletvekili Sayın Haluk Pekşen’in
(6/217), (6/342) ve (6/664) esas numaralı üç adet sözlü soru önergesinin yine
toplu olarak cevaplandırılması işlemine geçiyorum.
Sabiha
Gökçen Havalimanı’nın mülkiyeti Savunma Sanayii Müsteşarlığında olup hâlen
Havaalanı İşletme ve Havacılık Endüstrileri Anonim Şirketi yani HEAŞ tarafından
işletilmektedir. Sabiha Gökçen Havalimanı’nın terminal genelinde denetimleri
haftanın farklı gün ve saatlerinde 236 personel tarafından gerçekleştirilmiş ve
sürekli hâle getirilmiştir. Temizlik personeli ve ilgili denetleyici şef sayısı
artırılmış, günlük temizlik kontrol turları 2 katına çıkarılmıştır. Güncel
duruma göre operasyonun sürekli takibi yapılarak gerekli artırımlar
gerçekleştirilmektedir. 
Hava
ve kara trafiği ile hava aracında silah taşınması hususunda genel kurallar
Millî Sivil Havacılık Güvenlik Programı’nın 123 maddesiyle belirlenmiştir.
Özellikle üst düzey devlet görevlilerinin korunmasını amaçlayan bu düzenlemeyle
gerek silah taşıyacak görevli personel sayısının kısıtlanması ve kimler
olduğunun belirlenmesi gerekse bu görevlilerin kendilerinin veya uçuşlarının kayıt
altında olması da havacılık güvenliği açısından olumlu bir gelişme olarak
değerlendirilmektedir. 
Belediyeler
tarafından gönderilen ana plan önerileri içerisinde yer alan raylı sistem
projeleri Bakanlığımızca incelenerek sistem seçimi ve kriterlere uygunlukları
onaylanmakta ve Bakanlar Kurulu kararıyla gerçekleştirilmektedir. Bu kapsamda
Şanlıurfa iliyle ilgili olarak Bakanlığımıza onay için sunulmuş herhangi bir
raylı sistem projesi bulunmamaktadır.
MAHMUT
TANAL (İstanbul) – Urfalılar yandı yani Urfa hiçbir programda yok Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Efendim, Urfalılar
yanmıyor. Şanlıurfa’daydım geçen hafta. Şanlıurfa’nın ulaşılır ve erişilir
olabilmesi adına olağanüstü bir gayretimiz var. Ulaşımla ilgili her modda, her
türde, her türlü desteği veriyoruz. Şanlıurfa etraf illere bölünmüş yollarla
bağlanmış durumda. (AK PARTİ sıralarından alkışlar) Şanlıurfa’nın raylı
sistemleri konusunda da belediye ulaşım ana master planını yapacak, ona bağlı
olarak bize gelecek, elbette ki gereğini yapacağız. Hiç merak etmeyin, biz
Urfa’yı da diğer 80 ilimizi de birbirinden ayırmadan, ulaşılabilir ve
erişilebilir hâle getirmek için gece gündüz çalışıyoruz, çalışmaya da devam
edeceğiz. 
Değerli
Başkanım, Adana Milletvekili Sayın Elif Doğan Türkmen’in (6/275) esas numaralı
Sözlü Soru Önergesi’nin cevabı: 56 kilometre uzunluğundaki
Mansurlu-Gaffaruşağı-Feke yolunun 36 ile 56’ncı kilometreleri arasında sathi
kaplama mevcuttur. 2016 yılında 11 kilometresi temel seviyesinde tamamlanmış
olup 2017 yılında da bunun 2,5 kilometresinin asfalt kaplaması yapılmıştır.
Ayrıca 2017 yılında 4 kilometrelik kesim daha alt temel seviyesinde tamamlanmış
olup kalan kesimlerin asfalt tabakasının tamamlanması bu sene içerisinde
bitirilecektir. 
Değerli
Başkanım, Balıkesir Milletvekili Sayın İsmail Ok’un (6/285) ve (6/304) esas
numaralı sözlü soru önergeleri aynı mahiyette olduğundan birlikte
cevaplandırmak istiyorum. 
Balıkesir
Emniyet Köprülü Kavşağı ve 6 Eylül Kavşağı’yla ilgili olarak sözleşme gereği
işin bitim tarihi 25/3/2016 olarak belirlenmiş olmasına rağmen birbirine yakın
olan iki kavşakta aynı anda çalışma yapılmasının şehir içi trafiğini olumsuz
etkileyeceği düşünülerek, sırayla yapılmıştır. Bu anlamda, hastane
bağlantısında da sıkıntı yaşatmama yolundaki bu çalışmamız sonucunda 6 Eylül
Kavşağı’nın yapımından sonra Emniyet Köprülü Kavşağı da tamamlanmıştır; her
ikisi de 31/12/2017 tarihi itibarıyla trafiğe sunulmuştur. 
Balıkesir
Milletvekili Sayın Ahmet Akın’ın (6/307) esas numaralı Sözlü Soru Önergesi’nin
cevabı: Değerli Başkanım, değerli milletvekilleri; Ankara-Balıkesir arasındaki
yol yenileme çalışmaları tamamlanmış ve 10/1/2017 tarihi itibarıyla tren
işletmeciliğine başlanmıştır. İzmir Mavi Treni
Eskişehir-Kütahya-Balıkesir-İzmir arasında, Karesi Ekspresi ise
Balıkesir-İzmir-Balıkesir arasında işletilmeye başlanmıştır. 
Konya
Milletvekili Sayın Mustafa Hüsnü Bozkurt’un (6/553) esas numaralı Sözlü Soru
Önergesi’nin cevabı: 2017 kış tarife döneminde yerli hava yolu işletmelerine
Ankara’dan Almanya, Avusturya, Azerbaycan, Fransa, Kuzey Kıbrıs Türk
Cumhuriyeti, Rusya, Suudi Arabistan, Ukrayna ve Ürdün olmak üzere 9 ülkeye
direkt uçuş gerçekleştirmeleri için izin verilmiştir.
Ayrıca,
Ankara-Stockholm hattında 2017 kış tarife döneminde uçuş planlanmamakla
birlikte bundan sonra hava yolu şirketlerinin uçuş talepleri olması durumunda
Esenboğa Havalimanı’mızın büyütülmesine bağlı olarak yeteri katar slot verme
imkânımız olduğu için bunun da gereği yapılıp gerekli izinler verilecektir. 
İzmir
Milletvekili Sayın Atila Sertel’in (6/623), (6/924), (6/925) esas numaralı üç
adet sözlü soru önergelerinin cevabı: TCDD İşletmesi Genel Müdürlüğü bünyesinde
geçici işçi statüsünde istihdam edilen 3.261 geçici işçi 5620 sayılı Kanun
kapsamında 2007 yılında sürekli işçi kadrosuna geçirilmiştir. 5620 sayılı Kanun
gereği gerekli şartları taşımadığı için sürekli işçi kadrosuna geçirilemeyen ve
hizmet akdi askıda olan işçiler yılda altı aydan az olmamak üzere geçici işçi
pozisyonunda çalıştırılabilmekteyken 24 Aralık 2017 tarih ve 30280 sayılı Resmî
Gazete’de yayımlanan 696 sayılı Kanun Hükmünde Kararname’nin 106’ncı maddesiyle
yapılan düzenleme sonucu geçici işçilerin çalışma sürelerinin dört aya kadar
uzatılması da imkân dâhilinde olmuştur. Bunu da memnuniyetle ifade etmek
isterim.
İzmir-Ankara
Yüksek Hızlı Tren Projesi’nin tüm kesimlerinde altyapı yapım çalışmaları devam
etmekte olup altyapı çalışmaları genelinde yüzde 28 fiziki ilerleme
sağlanmıştır. Üstyapı ve elektrifikasyon, sinyalizasyon ve telekomünikasyon dediğimiz
EST işleri kapsamında da Polatlı, Afyonkarahisar, Uşak kesiminin ihalesi
14/11/2017 tarihinde yapılmış, hattın 2019 yılında tamamlanması, Uşak-İzmir
kesimine ait ihalenin ise 2018 yılı içerisinde yapılarak hattın 2020 yılında
tamamlanması planlanmaktadır. Proje için şu ana kadar 983 milyon Türk lirası
harcanmış olup yaklaşık olarak 8 milyar 340 milyon Türk lirası daha harcanarak
proje tamamlanacaktır. 
Toplam
20,5 kilometre uzunluğundaki Belevi-Tire yolu işine 5/4/2017 tarihinde
başlanılmış, Belevi Gölü’nün zemin ıslahı ve dolgu çalışmaları yapılmıştır.
Ancak kesinleşen ihale kararına karşı yapılan itiraza istinaden Ankara 17.
İdare Mahkemesinde açılan dava sonucu ilgili mahkeme tarafından verilen
2017/543 sayılı yürütmenin durdurulması Kararı gereğince 29/6/2017 tarihinde iş
durdurulmuş olup yapılan değerlendirmeler sonucunda yeni yükleniciyle 22/9/2017
tarihinde sözleşme imzalanmış ve 6/10/2017 tarihinde iş yeri teslimi yapılarak
yapım çalışmalarına yeniden başlanmıştır. İşin proje bedeli 73 milyon 500 bin
Türk lirası olup 2019 yılı son çeyreğinde tamamlanması hedeflenmiş…
ATİLA
SERTEL (İzmir) – Sayın Bakanım, 4 Eylül 2018 için söz verdiniz orada.
BAŞKAN
– Sayın Sertel, lütfen…
ATİLA
SERTEL (İzmir) – Tire halkına söz verdiniz. 
BAŞKAN
– Sayın Sertel, lütfen… 
ATİLA
SERTEL (İzmir) – 2019’a aktarmayın.
BAŞKAN
– Sayın Sertel, size söylüyorum, lütfen… 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli Sertel…
BAŞKAN
– Sayın Bakan, siz Genel Kurula hitap eder misiniz lütfen.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli Vekilim…
ATİLA
SERTEL (İzmir) – Sayın Bakanım, sizin töreninize katıldım, alkışladım, söz
verdiniz orada.
BAŞKAN
– Sayın Sertel, size söz vermedim.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli Başkanım, çok
teşekkür ediyorum, değerli vekilim sağ olsunlar, İzmir milletvekillerimiz de bu
işin temel atma töreninde bize eşlik ettiler, nezaketlerine de teşekkür
ediyorum.
ATİLA
SERTEL (İzmir) – Evet, sözünüz 4 Eylül 2018.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Söz de verdim ancak
ben söz verdiğimde mahkemenin devam eden işi durduracağını, sözleşmeyi
bitirerek tasfiye yapacağımı, yeni bir firmaya vereceğimi, onun yeniden
başlayacağını bilemiyordum. 
ATİLA
SERTEL (İzmir) – Devam etmedi Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Ancak memnuniyetle
ifade ederim ki bütün bu süreçleri hızlı bir şekilde yerine getirdik, işe
başlandı. Dolayısıyla işin bir an önce bitirilmesi, o bölgedeki…
ATİLA
SERTEL (İzmir) – Sayın Bakanım, her ay orada insan ölüyor.
BAŞKAN
– Sayın Sertel, rica etsem, lütfen… Duymuyorsunuz. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Zaten Sayın Sertel, bu
projeyi yapma sebebimiz, insanımızın hizmetine bu projelerin sunulmasıdır.
ATİLA
SERTEL (İzmir) – Ben halk için konuşuyorum.
BAŞKAN
– Ama Sayın Sertel, böyle bir usul yok.
ATİLA
SERTEL (İzmir) – Ben halkımız için söylüyorum Sayın Bakanıma. 4 Eylül 2018, söz
verdiniz Sayın Bakanım.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Sayın Başkanım,
değerli milletvekilleri; İstanbul Milletvekili Sayın Mehmet Bekaroğlu’nun
(6/835) esas numaralı Sözlü Soru Önergesi’nin cevabı: Sayın Başkanım, değerli milletvekilleri,
Ovit Tüneli ve Bağlantı Yolları Projesi 2017 Yılı Yatırım Programı’nda 5 milyon
294 bin Türk lirası ödenekle yer almakla birlikte, yıl içerisinde başka
projelerden yaptığımız projeler arası aktarmayla 299 milyon 919 bin lira para
aktarılmış, böylece 305 milyon 213 bin Türk lirasına yükseltilmiştir. Söz
konusu proje, ülkemizin şu an bitmek üzere olan en uzun tünelidir. Tek tüpü
mevsim şartları dikkate alınarak hizmete sunuldu. Artık insanlar Ovit’le
İyidere-İkizdere-İspir arası yol alırken yollarda kalmıyorlar. Memnuniyetle bir
gidiş bir geliş olarak hizmete sunduk. Diğer tüpün asfaltını da havanın hızlı
soğuması nedeniyle dökemedik ancak ilkbaharla birlikte inşallah bu asfaltı da
dökeceğiz ve nisan sonu itibarıyla ikinci tüpü de bitireceğiz, iki gidiş iki
geliş hizmete sunmuş olacağız.
Ovit
Tüneli, gerçekten, insanımızın memnuniyetle seyahat konforunu yükselterek
kullanabileceği bir tünel. Böylece Karadeniz’i, Doğu Karadeniz’i İspir-Erzurum
üzerinden Kars, Iğdır, Nahçıvan’a, İran’a; güney istikametinde de İran’a,
Irak’a, Suriye’ye daha rahat bağlamış olacağız. Önemli bir koridoru yerine
getirmiş olacağız. 
Değerli
Başkanım, bütün bu çalışmaları yaparken elbette ki insanımızın hayatını
kolaylaştırmak hedefimiz, polemiklere girmeden ülkeyi erişilebilir,
ulaşılabilir hâle getirmek.
Dilimin
döndüğünce sorulara cevap vermeye çalıştım. Ancak bir konuyu özellikle
vurgulamak istiyorum: Yaptığımız bölünmüş yollarla, yaptığımız otoyollarla
insanımızın hayatını kolaylaştırıyoruz, seyahat konforunu artırıyoruz, seyahat
süresini azaltıyoruz, yaşamını kazandırıyoruz; zira, ölüm oranları yüzde 64
oranında düşmüş durumda. Bu, bizim memnuniyetimiz. Yine, araçların bakım
tutumundan tasarruf sağlıyoruz, akaryakıttan tasarruf sağlıyoruz, karbondioksit
salınımından tasarruf sağlıyoruz. Amacımız, bunları yapmakla birlikte, bölgeler
arası kalkınmışlık farkını ortadan kaldırmak ve bölgelerin sanayisinin,
endüstrisinin büyümesi, taşımacılığı geliştirmektir. Bunu yaparken de…
Hiçbir
zaman polemiğe girmek istemiyorum ama değerli arkadaşlar, dünden beri bir konu
çok gündeme getirildi, sizlerle paylaşmak isterim. Sayın Kılıçdaroğlu burada
bir kamyonun İstanbul-Ankara arası seyahatindeki masrafından bahsetti, bir
kamyonun. Sayın Başbakanımız da çıktı, kamyonla ilgili değerleri verdi ve
düzeltti. Sonra, Cumhuriyet Halk Partisinden 2 milletvekili arkadaşımız
İstanbul’dan yola çıktılar, Ankara’ya kadar bir tırla geldiler. Değerli
arkadaşlar, bütçe konuşmalarında gündeme gelen kamyon idi, tır değil. Tır
farklı. Tır nedir? Bir çekicisi vardır, ayrıca bir de dorsesi vardır, çekici
ile dorse birlikte 4 dingil veya 4 akstır. 4 dingil ve 4 akslık araçların
otoyollarda veya köprülerdeki ücretleri farklıdır, kamyonların ücretleri
farklıdır. Örnek vermek gerekirse…
ÖMER
FETHİ GÜRER (Niğde) – Onu da şoför kullanıyor. Biz şoförlerin mağduriyetini
anlatıyoruz Sayın Bakan, siz nasıl örnek veriyorsunuz? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Şoförlerin
mağduriyetlerini doğru veriler üzerinden anlatın. 
ÖMER
FETHİ GÜRER (Niğde) – Doğru veri, tır işte o da. 
ATİLA
SERTEL (İzmir) – Yarın kamyonla da gelirler Sayın Bakan, kamyonla da gelirler. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Bizim amacımız ne?
Bizim amacımız, şoförün hayatını kolaylaştırmak, yol konforunu yükselterek
şoförün aracını rahat kullanması, şoförün hayatını kurtarmak, şoförün akaryakıt
tasarrufunu sağlamak, şoförün yükünü bir yerden bir yere kolay götürmesini
sağlamak. Bütün bunları yaparken insanımızın hayatını kolaylaştırıyoruz, aynı
zamanda şoförün de hayatını kolaylaştırıyoruz. 
ÖMER
FETHİ GÜRER (Niğde) – Şoförlere bir sorun nasıllar? 
ATİLA
SERTEL (İzmir) – Şoförlere bir sorun Sayın Bakan, şoförler memnun mu? Şoförler
memnun mu Sayın Bakan? 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli arkadaşlar,
rakamları söyleyeyim: 4. sınıf araç için Ankara-İstanbul arası otoyol ücreti 49
lira -bu tırınki- ancak kamyonun ki 35 lira 25 kuruştu, şimdi 38 lira 75 kuruş.
Bunu çıkıp -o zamanki konuşmadaki- “Rakamları düzeltiyorum.” deyip kamyon
yerine tır sürerseniz zaten orada bitmiştir, kamyon yerine tırla rakam söz
konusu olmaz. 
ÖMER
FETHİ GÜRER (Niğde) – İkisini de şoför sürüyor, onu anlattı, şoförün
mağduriyetini anlattı. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Kaldı ki köprü
ücretleri 3. sınıf araçlar için 30 lira 15 kuruştu, çift yönlü 60 lira 30
kuruştu. Arkadaşlar bir de tablo yayınlamışlar, diyorlar ki: “Köprü geçiş
ücreti 82 lira.” Tır için olsa dahi 82 lira çift yönlüdür yani 41 liradır. 41
lira nerede, 82 lira nerede? 
Döndük,
asıl söz konusu olan, bahis konusu olan kamyondur. Kamyon için 30 lira 15 kuruş
idi, bugün de 32 lira 30 kuruş. 32 lira nerede, 82 lira nerede? 
Değerli
arkadaşlar, bir şey daha, yine değerli milletvekillerimizin basınla paylaştığı
tablodan alıyorum, diyor ki: “Ankara-İstanbul arası 500 kilometre. Kilometre
başına da 1,20 liralık akaryakıt harcanır.” Onların rakamını alıyorum. Ve yine
diyor ki: “1.100 lira yakıt parası.” 500 kilometre diyorsanız, kilometre başına
da 1,20 lira diyorsanız 600 lira eder, 1.100 lira etmez. Kaldı ki mesafe 500
kilometre değil değerli arkadaşlar.
İLYAS
ŞEKER (Kocaeli) – Matematikten çakmışlar, ikisi de sınıfta kalmış.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Yok, yok, matematik
güzel de Değerli Vekilim, başka bir şey var. 
ÖMER
FETHİ GÜRER (Niğde) – Yalnız, Sayın Başkan, o arkadaşlar burada yok, soruların
içinde bu sorular da yok, onlar varken konuşturun. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Kamyonu nereden
başlatmışlar biliyor musunuz? Selimpaşa’dan başlatmışlar. Çünkü İstanbul’un
merkezinden başlatsa…
ÖMER
FETHİ GÜRER (Niğde) – Bize müdahale ediyorsunuz, Bakan burada olmayanlara cevap
veriyor. Bizim sorulara atlayarak cevap verdi.
BAŞKAN
– Sayın Gürer, lütfen…
ÖMER
FETHİ GÜRER (Niğde) – E, bizim sorulara atlayarak cevap verdi.
BAŞKAN
– Ama yok böyle bir usul. Sayın Bakan cevap veriyor, lütfen…
ATİLA
SERTEL (İzmir) – Evet, sorulara cevap verecekti, vermedi. 
BAŞKAN
– Sorular bitince elinizi kaldırırsınız.
ATİLA
SERTEL (İzmir) – Bitmedi. 
BAŞKAN
– Zaten sisteme girmişsiniz, size söz vereceğim, o zaman söylersiniz
söyleyeceklerinizi. Lütfen…
ATİLA
SERTEL (İzmir) – Sorulara yanıt vermedi.
ÖMER
FETHİ GÜRER (Niğde) – Arkadaşlar burada olsaydı, öyle konuşsaydı. 
BAŞKAN
– Buyurun Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli arkadaşlar,
Ankara-İstanbul arası 425 kilometredir, köprüye kadar sayarsanız 450’dir, 500
değildir. 
ATİLA
SERTEL (İzmir) – Sayın Bakan, ona başka yerde cevap versen daha iyi olur. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Ancak 500’ü tutturmak
için İstanbul’un da batısında Mahmutbey’e 43 kilometre mesafesi olan
Selimpaşa’dan kalkılıyor ki 500’ü tutturalım. E, ben olsam Kapıkule’den
gelirdim, 700’ü de tuttururdum, onu da söyleyeyim.
Değerli
arkadaşlar, bir şeyi daha sizinle paylaşmak istiyorum. Söz konusu tırın 27 F
7903 plakalı çekicisi var. Kamyon olsa önde de arkada da tek plaka olacak. Tır
olduğu için çekicisinin plakası bu. Bir de dorsesi var. Dorsenin de plakası 34
ZBV 54. Bu araçla bu yol alınıyor. Söz konusu araç, söz konusu tır -kamyon
değil, tır- 2 Ekim 2017 tarihinde Mecidiye’den yola giriyor, Gerede’den
çıkıyor. Ne yazık ki, HGS’si olmasına rağmen HGS gişesini kullanması gerektiği
hâlde OGS gişesini kullanıyor, bir de cezalı duruma düşmüş, bir de 10 kat
cezası var. Bu vesileyle şöyle bir faydası oldu: Söz konusu tırın sahibini
buradan uyarıyoruz, gitsin, işlemini yapsın; arkadaşlar HGS’sinde yeteri kadar
bakiye olması nedeniyle, başvurusu üzerine o cezayı da kaldırıp 42 lirayla
işlemini yapabilir hâle getirecekler. Lütfen daha dikkatli olsun.
Değerli
arkadaşlar, Bakanlık olarak biz ülkenin…
ÖMER
FETHİ GÜRER (Niğde) – O kayıtlar yanlış olmasın, Manisa’daki traktöre de
kesmişler ya cezayı. Bir yanlışlık olmasın.
İLYAS
ŞEKER (Kocaeli) – Adamın da başını yakmışsınız. 
BAŞKAN
– Sayın milletvekilleri, Sayın Bakana saygısızlık yapmayalım lütfen.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Hayır, bu fotoğraflar
da var, fotoğrafla da gösterebilirim. 
Değerli
arkadaşlar, traktörle ilgili de söyleyelim: Ne yazık ki bazen plakaların
içerisindeki “0” rakamının üzerine bir çivi çakarak “8” gibi okunmasına sebep
oluyorlar veya başka sahteciliklere insanlar gidebiliyor. İstisnai olarak bu
durumda elbette ki cihaz yanlış okuyor, yanlış okuduğu zaman da ilgili bize
müracaat ediyor. Biz zaten ne yapıyoruz? Biz Deli Dumrulluk yapmıyoruz, hiç
karıştırmayın. Bizim yaptığımız şu: Onun itirazı üzerine görüntüleri alıyoruz,
inceliyoruz, Emniyet kayıtlarındaki o plakalı aracın ne tür bir araca ait
olduğunu tespit ediyoruz. Vatandaşımız haklıysa baş göz üstüne, gereğini
yapıyoruz. Nitekim orada da gereğini yaptık, yapmaya devam ederiz. Ama söz
konusu olan çekicili dorseli tırın cezası fotoğraflarıyla, videosuyla sabittir.
Müracaatını yapsın, bu cezadan kurtulsun diyorum. 
Yaptığımız,
dün de olduğu gibi, bugün de olduğu gibi insanımızın erişimini, ulaşımını
sağlamak, ülkemizin bulunduğu konum itibarıyla taşımacılık pastasından daha
fazla pay alması; uluslararası taşıma koridorlarındaki avantajını ülke lehine,
insanımız lehine, milletimiz lehine kullanacak, katma değer oluşturacak şekilde
ana koridorları tamamlamaktır. Bütün ulaştırmanın her türünde yaptığımız budur,
bundan sonra da yapmaya devam edeceğiz. 
Elbette
ki Meclisimizin denetim hakkına saygı duyuyoruz, bu konuda müteşekkiriz ancak
bir teşekkürü daha ifade etmek isterim. Bakanlığımızın iş ve işlemleriyle
ilgili ne zaman ki Meclise geldik, Meclisimiz her zaman bizim önümüzü açtı, her
zaman işlerimizi kolaylaştıracak düzenlemeler yaptı. Dolayısıyla siz saygıdeğer
milletvekillerimizi katkılarınızdan, desteklerinizden dolayı minnetle, şükranla
anarken çok çok teşekkür ediyorum. 
Değerli
Başkanım, saygılarımı arz ediyorum. Sorulara cevaplarımı bitirdim. (AK PARTİ
sıralarından alkışlar) 
BAŞKAN
– Teşekkür ederim.
İMRAN
KILIÇ (Kahramanmaraş) – Sayın Başkan…
BAŞKAN
– Sırayla gideceğiz Sayın Kılıç.
Sayın
Gürer, buyurun.
ÖMER
FETHİ GÜRER (Niğde) – Teşekkür ederim Sayın Başkan.
Sayın
Bakan sorduğum soruları istediğim biçimiyle yanıtlamadı, zaten yanıtlaması
mümkün değildi. Niğde ilinde havaalanı konusunda, on beş yıldır gelen Adalet
Kalkınma Partisinin tüm genel başkanları Niğde’ye havaalanı yapılacağının
sözünü verdi. Sayın Bakan da geldiğinde referandumda bile “Sizin havaalanı
konusuyla ilgileniyoruz.” dedi. Şimdi burada yaptığı açıklamada bu yıl olmadığı
gibi bundan sonra da olup olmayacağı meçhule gidiyor. Rica ediyorum, bundan
sonra Niğde’ye gelip de “Havaalanı yapılacak.” biçiminde açıklama yapmasınlar
çünkü Niğdeli on beş yıldır aldatılıyor. 
İkincisi:
Ankara-Kayseri-Niğde-Adana tren yolu güzergâhı vardı. Bu güzergâhta, yüksek
hızlı tren güzergâhı içinde yalnızca Niğde merkez devre dışı bırakılıyor.
Ankara-Kayseri-Sivas’a gidiyor, öbür taraftan Ankara-Aksaray Ulukışla ilçesi
üzerinden Adana’ya gidiyor. Yüksek hızlı tren de Niğde merkeze gelmiyor. 
Bunun
yanında Niğde-Çiftlik yolu 35 kilometre, yıllardır bitirilmiyor. Bu yolun, 35
kilometrelik yolun da bitirilmesini talep ediyoruz. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Sayın Başkan, bir dakika olmadı ki.
BAŞKAN
– Teşekkür ederim. 
Sayın
Sertel…
ATİLA
SERTEL (İzmir) – Sayın Bakan, 4 Eylül 2018 tarihinde Tire-Belevi yolunun
biteceğini, binlerce insanın, Tirelinin gözünün içine baka baka söyledi, şimdi
bu yolu 2019’a atmış. 
Sayın
Bakan, Karslı; ben, Kars’tan sorumlu milletvekiliyim. Bakın, Karslılardan bana
o kadar çok talep geliyor ki. Şehir stadını yıktınız. O şehir stadının da
açılış tarihini 6 Kasım 2016 olarak verdiniz. 2017 yılının Ocak ayı geçti,
2018’in Ocağına geldik hâlâ bir stat yapılmadı.
Sayın
Bakan, hafta sonu Kars’tayken haberiniz olmuş ancak Karslı kardeşlerimize
demişsiniz ki dolmuşçularla ilgili: “Bu sorun, benim sorunum değil, gidin
belediyeye halledin. Kime oy verdiyseniz o halletsin.” Siz Kars’tan
sorumlusunuz ve Kars’ta bir tek konuda, sadece bir konuda size teşekkür etmek
istiyorum: Akyaka yollarını söylemiştim, yapmışsınız, teşekkür ediyorum. 
(Mikrofon
otomatik cihaz tarafından kapatıldı) 
ATİLA
SERTEL (İzmir) - Ama Digor, Selim, Kağızman, Sarıkamış, Arpaçay, Susuz
yollarına da el atın, Tire-Belevi yolu gibi olmasın. Bari Kars’a sahip çıkın.
ÖMER
FETHİ GÜRER (Niğde) – Bizim soru sayımız çok fazlaydı Sayın Başkan, 1 dakika
dolmadan kestiniz.
BAŞKAN
– Sayın Bakan, cevap verecek misiniz?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Müsaadenizle toplu olarak
cevap vermek istiyorum.
BAŞKAN
– Buyurun kürsüye.
Süreniz
beş dakika…
ÖMER
FETHİ GÜRER (Niğde) – Bu hızlı geçiş sistemi ücretlerinde indirim yapacak
mısınız Sayın Bakan? Bayağı kâr ediyorsunuz, indirim yapın vatandaş için. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Saygıdeğer Başkanım,
değerli milletvekilleri; Niğde havalimanıyla ilgili ne söylediğimi ben de çok
iyi biliyorum, Niğde milletvekillerimiz de çok iyi biliyor. 
Söylediğimiz
şu: Geçmişte “her ile bir havalimanı yapacağız” diye gitmişler bir tane tabela
takmışlar, biraz da taş dökmüşler, ne yazık ki hepsi yarım kalmıştı. Şırnak
öyledir, bugün hizmet veriyor; Iğdır öyledir, bugün hizmet veriyor; Bingöl
öyledir, bugün hizmet veriyor. Nitekim Bayburt, Gümüşhane de öyledir, 16’sında
inşallah tekliflerini alıyoruz, yapıyoruz.
Niğde’yle
ilgili söylediğimiz: Geçmişte yapılan bu hataya AK PARTİ hükûmetleri olarak biz
düşmeyeceğiz, sırayla yapıyoruz. Aksaray-Niğde ortak bir havalimanı olabilir mi
diye çalıştık, ortak havalimanı ekonomik olmuyor, Niğde’nin ihtiyacı ayrı,
Aksaray’ın ihtiyacı ayrı diye gittim açıklama yaptım ve bir cümle daha ilave
ettim, günü geldiğinde…
ÖMER
FETHİ GÜRER (Niğde) – Ne zaman? Ne zaman?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - …yolculuk değerleri
kurtardığında bölgesel taşımacılığa bağlı olarak AK PARTİ Hükûmeti olarak
Niğde’de havalimanı yapacağız ancak bugün değil dedim, bugün bu ifadeyi
tekrarlıyorum. Ben bu konuda ne söylediğimi biliyorum, ne söylediğimin
arkasındayım. 
Hızlı
tren veya yüksek hızlı trenin ne olduğunu da birkaç cümleyle ifade edeyim:
Değerli arkadaşlar, yüksek hızlı trenin konvansiyonel trenden farkı şudur: 250
kilometre hızla yolcu götürür, sadece yolcu götürür, öyle her mahallede
duramaz; yüksek hızlı tren olmaktan çıkar. Hızlı tren de aynı şekilde, 200
kilometre hızla hem yolcu hem yük taşır, elbette ki hedef, bütün illeri
birbirine bağlamaktır ancak, her ilin merkezine girebilme şansı yoktur, buna
coğrafya karar verir. 
ÖMER
FETHİ GÜRER (Niğde) – Orada demir yolu var Sayın Bakan. Yeni demir yolu
yapıyorsunuz, Niğde’de demir yolu var. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Buna coğrafya karar
verir. Dolayısıyla biz Karadeniz’den başlayarak Akdeniz’e inecek bir hızlı tren
hattı yapacağız. Nitekim buna da Niğde’yi bağlayacağız diyoruz, bugün de
söylüyorum. 
Sayın
Sertel, 4 Eylül 2018’de bitecek dedim.
ATİLA
SERTEL (İzmir) – Siz dediniz. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Haklısınız, ben
söyledim ancak bu aksaklıkların, bu gecikmelerin, mahkeme kararlarının
olacağını sizin de bilme şansınız yoktu, benim de. Neye güvenerek söyledim? 
ATİLA
SERTEL (İzmir) – Sağlam yapın Sayın Bakan, işi sağlam yapın. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Neye güvenerek
söyledim? 2017 yazını değerlendireceğim, 2018 yazında da bu işi bitireceğim.
Ben, 2017 yazını mahkeme kararları nedeniyle iş yapmadan geçirdim, yapacak da
bir şey yok, kendimi mahkemenin yerine koyacak hâlim yok. Hocam, hukuka da
mahkemeye de saygımız var. (AK PARTİ sıralarından alkışlar) 
Değerli
Hocam, Kars Şehir Stadı… Yüklenici yapamadı, tasfiye edildi, yeniden ihale
yapıldı. 
ATİLA
SERTEL (İzmir) – Sayın Bakan, sağlam yapın ihaleyi. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Yüklenici yapamayınca
benim yapabileceğim, Gençlik ve Spor Bakanlığı olarak, feshetmektir, tasfiye
etmektir, yeniden yapmaktır; nitekim yapıyoruz. 
ATİLA
SERTEL (İzmir) – Sağlam yapın ihaleleri, sağlam. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Dolmuşlarla ilgili…
Biz -başkalarıyla bizi karıştırmasınlar- vatandaşın kapısına gideriz, “Başka
partiye oy verme, bana oy ver.” deriz ancak seçildiğimiz günden sonra Hükûmet
olarak aldığımız sorumluluk 80 milyon adınadır, Kars’ta da 300 bin adınadır.
“Git oy verdiğin adama söyle.” demeyiz. Ancak şunu söyledim: Belediyenin
işidir. Ben de belediye başkanından rica ediyorum, belediye başkanının yerine
ben karar veremem. Belediye başkanı kendi kararını kendisi verecek.
ATİLA
SERTEL (İzmir) – Sayın Bakan, eğer ihale olsaydı 100 bin liradan alacaklardı en
az, 100 bin liradan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Sayın Sertel, yollara
gelince… Bakın, 81 ilde ne yapıyorsak Kars’ta da aynısını yapıyoruz.
Değerli
arkadaşlar, ben şimdi Kars’ta ne yapıyoruz deyince diyeceksiniz ki: “Zaten
bizim illerimizde, bizim ilçelerimizde de aynısını yapıyorsunuz.” O yüzden
ayrıntıya girmeyeceğim ama iki cümleyle ifade etmek gerekirse Akyaka’da da…
Selim’in içini sıcak asfalt yaptık, Digor’un içini sıcak asfalt yaptık, Akyaka’nın
içini sıcak asfalt yaptık -söylendi ya burada bu ilçeler- Sarıkamış’ın içini
sıcak asfalt yaptık, Susuz’un, Arpaçay’ın içini sıcak asfalt yaptık. Bir tek
Kağızman kaldı, onun da sıcak asfalt çalışması devam ediyor. (AK PARTİ
sıralarından alkışlar) Niye? Çünkü AK PARTİ hükûmetleri on beş yıldır diyor ki:
“Batıda ne varsa doğuda da olacak. Doğu illeri ile batı illeri arasındaki
kalkınmışlık farkını yok edeceğiz.” 
ATİLA
SERTEL (İzmir) – Kars’ı, Kars’ı… Sayın Bakan, Kars’ın yollarını yap, Kars’ın.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) - Nitekim on beş yıldır
yok ediyoruz ama geçmişte o kadar çok ihmal edilmişti ki, on beş yıldır
koşmamıza rağmen hedefimize henüz erişemedik. Hiç merak etmeyin, Türkiye'nin
her yerine eriştiriyoruz, ulaştırıyoruz; buna Kars ve ilçeleri dâhildir. 
Saygılar
sunuyorum. (AK PARTİ sıralarından alkışlar) 
BAŞKAN
– Sayın Bakan, teşekkür ederim.
ÖZGÜR
ÖZEL (Manisa) - Sayın Başkan…
BAŞKAN
– Buyurun.
ÖZGÜR
ÖZEL (Manisa) - Sayın Bakan konuşmasında kamuoyu tarafından da, basından,
görsel medyadan da takip edilen 2 milletvekilimiz ki Uşak Milletvekilimiz Özkan
Yalım ve İstanbul Milletvekilimiz Aykut Erdoğdu’nun bir tırla İstanbul’dan
Ankara’ya gelip köprü geçiş ücretlerini doğrudan tespit etmek için yaptıkları seyahatle
ilgili onlardan bahsettiğine hiçbir şüpheye yer vermeyecek şekilde “2
milletvekili” deyip “HGS yerine OGS’den geçtiler, yolu uzattılar.” gibi
kendilerini kamuoyu önünde de zor durumda bırakacak ithamlarda bulunmuştur.
Özkan Yalım, cevap hakkını İç Tüzük 69’a göre kürsüden kullanmak istiyor
efendim.
BAŞKAN
– Burada bir sataşma yok.
ÖZGÜR
ÖZEL (Manisa) – Var efendim.
ÖZKAN
YALIM (Uşak) – Var, nasıl yok? “HGS yerine OGS” dedi.
BAŞKAN
– Sayın milletvekilleri, bir dakika müsaade eder misiniz. 
ÖMER
FETHİ GÜRER (Niğde) - Sahtekârlıkla suçladı Sayın Başkan. “Girdi çıktılar.”
dedi.
BAŞKAN
- Şimdi, şu aşamayı bir bitirelim. Daha bu aşama bitmedi. Şu anda
soru-cevaptayız. 
ÖZGÜR
ÖZEL (Manisa) - Ama Sayın Başkan doğrudan sataşma var. 
BAŞKAN
– Bakın, Sayın Özel, lütfen…
Ben
şimdi Sayın Fethi Gürer’in sorusunu alacağım. 
Sayın
Kılıç ve Sayın Ilıcalı; sisteme girmişsiniz ama bu aşamada sadece soruları
cevaplandırılan milletvekillerine söz veriyoruz. Dolayısıyla size söz
veremeyeceğim. 
Ben
Sayın Gürer’e bir dakikalık söz vereyim… 
MAHMUT
TANAL (İstanbul) – Sataşma var Başkan.
ÖZGÜR
ÖZEL (Manisa) – Sayın Başkanım, ona…
BAŞKAN
– …daha sonra sizin talebinizi değerlendireceğim. 
Buyurun
Sayın Gürer. 
ÖMER
FETHİ GÜRER (Niğde) – Sayın Başkan, biraz evvel Sayın Bakanın konuşmasında da
ifade ettim, Hızlı Geçiş Sistemi ücretlerinde indirim yapılmasıyla ilgili
sorumuz vardı, onu Sayın Bakan yanıtlamadı. Kâr eden kurum durumunda, neden
indirim yapılmıyor?
İkincisi,
Devlet Demir Yollarında ve KİT’lerde çalışan taşeron işçileri kadroya alınmadı.
Bu konuda da Sayın Bakanın bir çalışmada bulunmasını öneriyorum. 
Ayrıca,
Niğde’nin Tepe-Çiftlik ilçesi arasındaki 35 kilometrelik bağlantı yolunun
yıllardır yapılmadığını belirttim, o konuya hiç değinmediler. 
Altunhisar-Ankara
yol bağlantısının duble yol yapılması, Zengen-Pozantı arasının duble yol
yapılması, ayrıca Çamardı-Pozantı arasının duble yol yapılması konusundaki
önerilerimizi de Sayın Bakan kelimeler arasında istediğimiz cevabı vermeyerek
sonlandırdı. 
Ayrıca,
Bor çevre yolunun yapılmayacağını söyledi. Bu konuda da geçen seçimde manşetler
atılmıştı “Yapılıyor, hayırlı olsun.” diye. Bor-Niğde arasındaki yol
güzergâhında da organize sanayi ve üniversitenin varlığında mutlaka kara
yollarında düzenleme gerekiyor. Yapılmasını talep ediyoruz. 
BAŞKAN
– Teşekkür ederim Sayın Gürer, süreniz doldu. Bundan sonraki sorularınızı başka
bir soru önergesiyle gündeme getirebilirsiniz. 
ÖMER
FETHİ GÜRER (Niğde) – Verdim, verdim, onları da verdim Sayın Bakan. 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, sizin talebinizi de Sayın Yalım için bahsettiğiniz konuyu da
yerinden bir dakika söz vererek…
ÖZGÜR
ÖZEL (Manisa) – Ama Sayın Başkanım…
ÖZKAN
YALIM (Uşak) – Hayır, “Rakamları yanlış verdiniz.” dedi, bizim rakamlarımız
doğru. 
ÖZGÜR
ÖZEL (Manisa) – Sayın Başkanım…
ATİLA
SERTEL (İzmir) – Yalancılıkla itham ediyor. 
BAŞKAN
– Bakın, bir sataşma söz konusu değil. 
ÖZGÜR
ÖZEL (Manisa) – Sayın Başkanım, bakın…
ÖZKAN
YALIM (Uşak) – Yalancılıkla itham ediyor.
BAŞKAN
– Hayır, “yalancılık” demedi, hayır, öyle bir şey söylemedi. OGS’yi…
ÖZGÜR
ÖZEL (Manisa) – Sayın Başkanım, bakın…
ATİLA
SERTEL (İzmir) – “Yanıltıyor.” diyor ya.
ÖZKAN
YALIM (Uşak) – Tutanaklarda var Başkan. 
BAŞKAN
– Grup… 
ÖZGÜR
ÖZEL (Manisa) – Ya…
BAŞKAN
– Kendi arkadaşlarınıza söyleyin. Ben duyamıyorum sizi. 
Buyurun.

ÖZGÜR
ÖZEL (Manisa) – Sayın Başkanım, çok özür dilerim ama…
BAŞKAN
– Estağfurullah. 
ÖZGÜR
ÖZEL (Manisa) – Bakın, meramımı anlatamadım. Sayın Bakan kürsüden Özkan Yalım’ı
kastederek “HGS değil, OGS’den çıktılar. Yolu uzattılar. Kamuoyunu
yanılttılar.” dedi. 
BÜLENT
TURAN (Çanakkale) – Her zaman yaptıkları. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Hayır, ben…
ÖZGÜR
ÖZEL (Manisa) – Bu bir sataşma ve bu sataşmaya cevap 69’a göre kürsüdendir.
Açıklama hakkı istemiyoruz, bu sataşmaya cevap, vermek istiyoruz Sayın
Başkanım. 
İSMAİL
TAMER (Kayseri) – İstanbul 450 kilometre, “500” dediniz.
BAŞKAN
– Sayın Bakan, bu konuda bir açıklama yapacak mısınız?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Memnuniyetle.
BÜLENT
TURAN (Çanakkale) – Sataşma değil, cevap verme Sayın Bakan, sataşma değil.
BAŞKAN
– Yerinizden buyurun. 
Kastettiğinin
ne olduğunu anlamak için söz veriyorum kendisine. 
ÖZGÜR
ÖZEL (Manisa) – Ama biz duyduk efendim yani. Neyse yani yapsın da.
BAŞKAN
– Kastını bir anlayalım.
Buyurun.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli Başkanım,
sürücünün geçmişte bir cezası var; HGS’den geçmesi gerekirken OGS’den geçmiş,
dolayısıyla cezalı durumda. “Bize müracaat etsin, cezasını ortadan kaldıralım.”
dedim. Dolayısıyla sizin dediğiniz değil, ben bunu ifade ettim, bir.
BAŞKAN
– Evet.
ÖZGÜR
ÖZEL (Manisa) – “Kamuoyunu yanılttınız.” dedi.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Otoyolun, köprülerin
fiyatlarını, müsaade edin de, en iyi benim kurumum biliyor. Ben de çıktım,
zaten bu rakamları açıkladım. Dolayısıyla, HGS’den geçtiler, OGS’den geçtiler;
sürücünün geçmişte yaptığı… Tarihini de söyledim, 2 Ekimde.
ATİLA
SERTEL (İzmir) – Ya, geçmişle ne alakası var, siz olayı anlattınız ya. Olur mu
öyle şey.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sürücünün 2 Ekimde
yaptığı hatadan kaynaklı bir cezası var. Plakayı da zikrettim ki gelsin bize
başvursun, o cezayla ilgili işlemi düzeltelim. 
Diğer
köprü geçiş rakamları ve otoyol rakamları zaten bizim internet sitemizde de
olan, ölçümde de çıkan rakamlar.
BAŞKAN
– Burada bir sataşma yok.
ÖZGÜR
ÖZEL (Manisa) – Sayın Başkan…
ÖMER
FETHİ GÜRER (Niğde) – Verdiği bilgiler doğru değil Sayın Başkan.
BAŞKAN
– Ya, niye itiraz ediyorsunuz! Anlamadım ya!
ATİLA
SERTEL (İzmir) – Anlasanız zaten söz vereceksiniz, anlasanız söz vereceksiniz.
BAŞKAN
– Dinliyorum.
ÖMER
FETHİ GÜRER (Niğde) – Tutanaklara bak, tutanaklara.
BAŞKAN
– Buyurun Sayın Bakan. Bitti mi?
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli Başkanım, HGS
ücretlerinin indirilmesine yönelik de, arz ettim: HGS ücretleri… Biz mevcut
sistemi çalıştırıyoruz, bakımlı, onarımlı tutuyoruz ve sistemi geliştiriyoruz.
Zaten bu kendi döngüsünü tamamlıyor. Dolayısıyla, sistemi geliştirmiyor olsak,
dedikleri doğru, indirime gitmek gerekebilir ama şu anki durumda HGS
ücretlerinde -zaten 7 lira alıyoruz- herhangi bir indirime gitmemiz söz konusu
değil.
BAŞKAN
– Bunda nerede sataşma var?
ÖZGÜR
ÖZEL (Manisa) – Sayın Başkan, bakın, nerede sataşma olduğunu vicdanen
söyleyeyim: Özkan Yalım yerine geldi, İsmail Tamer diyor ki: “Kaçak mı geçtin
Özkan?” Diyor mu? Diyor. Bu algıyı yarattı.
BÜLENT
TURAN (Çanakkale) – Her zaman kaçak geçiyor bu.
BAŞKAN
– Bir dakika, dinliyorum.
ÖZGÜR
ÖZEL (Manisa) – Bak, “Her zaman kaçak geçiyor.” diyor.
BAŞKAN
– Sayın Turan, bir dakika, lütfen.
Ben
sizi dinliyorum.
ÖZGÜR
ÖZEL (Manisa) – İki: “Kamuoyunu yanılttılar. Verdikleri rakamlar doğru değil.”
diyor. Yalancılıkla itham ediyor.
İki
arkadaş -kamuoyunda- dün tırla gelmiş… “Sürücünün eski kaçak geçişi var.”
diyor, sürücü burada. “Araç sahibinin…” dese başka bir şey anlarım. Ve bu,
bizim arkadaşlarımızın dün yaptıkları ve kamuoyunda ciddi karşılık bulmuş bu
işlemin de bir sahtecilik olduğu algısını yaratıyor. Buna cevap vermek
durumundayız. İki dakikalık bir cevap hakkı kullanmak istiyoruz İç Tüzük 69’a
göre.
BAŞKAN
– Buyurun Sayın Yalım. (CHP sıralarından alkışlar)
ÖZKAN
YALIM (Uşak) – Teşekkür ederim.
BAŞKAN
– Şimdi, meseleyi açıklayınca talep yerine getirilir ama mesele açıklanmadan
her talebi yerine getireceğiz diye bir kaide, kayıt yok.
BÜLENT
TURAN (Çanakkale) – Kaçak geçmiş mi, geçmemiş mi Sayın Başkanım, onu anlamak
istiyoruz.
SALİH
CORA (Trabzon) – Özkan Bey, giderken haber vermedin, İstanbul’a götürülecek
eşyalarımız vardı.
BAŞKAN
- Buyurun Sayın Yalım.
Süreniz
iki dakika.
X.- SATAŞMALARA İLİŞKİN KONUŞMALAR
1.- Uşak Milletvekili Özkan Yalım’ın, Denizcilik ve
Haberleşme Bakanı Ahmet Arslan’ın sözlü soru önergelerine cevaben yaptığı
konuşması sırasında şahsına sataşması nedeniyle konuşması
ÖZKAN
YALIM (Uşak) – Başkanım, çok teşekkür ederim.
BAŞKAN
– Rica ederim.
Buyurun.
ÖZKAN
YALIM (Devamla) – Sayın Bakan, ilk önce sizinle bir seyahate çıkmak isterim
sadece Ankara’dan İstanbul’a kadar. 
ABDURRAHMAN
ÖZ (Aydın) – Tırla mı, tırla mı?
ÖZKAN
YALIM (Devamla) – Hiç fark etmez, ister özel araçla ister tırla.
3-4
tane kamyoncu parkına gideceğiz, ben sizi kamyoncularla konuşturacağım ve de
sizin Hükûmetinizle alakalı, yaptığınız politikalarla alakalı, yapmış olduğunuz
hatalı sözleşmelerle, yapmış olduğunuz köprülerle, tünellerle alakalı ne
gerekiyorsa sizler direkt söz sahibi olan vatandaştan, nakliyeciden,
kamyoncudan cevabını alacaksınız. Eğer bunu kabul ediyorsanız siz belirleyin
günü, istediğiniz gün sizinle birlikte seyahate çıkacağım Ankara’dan İstanbul’a
kadar; bu bir. (CHP sıralarından alkışlar) 
SALİH
CORA (Trabzon) – Kaçak mı gidilecek, doğru yoldan mı gidilecek? 
ÖZKAN
YALIM (Devamla) – İkincisi, Sayın Bakan, tekrar söylüyoruz: Biz, Selimpaşa’dan
hareket ettik kamyonla birlikte. Biliyorsunuz, kamyonla Yavuz Sultan Selim
Köprüsü’ne girmek için Mahmutbey gişelerini geçtikten sonra ikinci çıkıştan
çıkarız.
SALİH
CORA (Trabzon) – HGS mi, OGS mi?
ÖZKAN
YALIM (Devamla) - Çıktıktan sonra, HGS’ye 250 TL para yüklendi ve de HGS düşe
düşe devam ettik. Köprüden çıktık, ta ki normal Ankara otobanına bağlanmadan
önce ödememizi yaptık. Ödememiz tam 155 TL Sayın Bakan, bunun da belgesi var
bizde. Yapmış olduğumuz…
SALİH
CORA (Trabzon) – Özkan Bey, kamyon mu, tır mı?
ÖZKAN
YALIM (Devamla) - Hatta araç boş geldi. Bakın, araç 4’üncü sınıf. Bakın, tekrar
ediyorum: Genel Başkanımın verdiği rakamlar gayet doğru, araç 4’üncü sınıf. 
SALİH
CORA (Trabzon) – Dorsesi var mı?
ÖZKAN
YALIM (Devamla) - 4’üncü sınıf bir araç, boş geldik, 1.100 TL’lik mazot yaktık;
eğer biz dolu gelseydik 1.450-1.500 TL yakardık. Onun için, vatandaş 2.000
TL’ye buraya yük getiriyor İstanbul’dan, bu maliyetin içinde, 1.509’un içinde
şoför maliyeti bile yok yani tamamen zarar ediyor. Siz vatandaşı 10 numara yağ
yakmaya zorluyorsunuz, siz vatandaşı haksız yere tonaj atmaya zorluyorsunuz. 
İLYAŞ
ŞEKER (Kocaeli) – Genel Başkanı da mı yanlış bilgilendiriyorsunuz?
ÖZKAN
YALIM (Devamla) - Çünkü kamyoncu para kazanamıyor, çünkü kamyoncunun yüküne siz
daha da ekonomik yük getiriyorsunuz. Kamyoncuya destek vermiyorsunuz, 275
TL’lik Osmangazi Köprüsü’yle yüküne yük getiriyorsunuz.
BAŞKAN
– Teşekkür ederim Sayın Yalım. (CHP sıralarından alkışlar)
Sayın
Bakan…
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Sayın Başkanım,
müsaadenizle direkt cevap vermek istiyorum, çünkü cevap vermemi istediği
sorular sordu sayın vekilimiz. 
BAŞKAN
– Açıklama yapacaksanız yerinizden söz vereceğim.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Hayır, kürsüden sataşma
yaptı direkt bana ve sataşarak cevap verme hakkım oldu, sataşmadan söz
istiyorum. 
ÖZGÜR
ÖZEL (Manisa) – Efendim “Siz kamyoncuyu düşünmüyorsunuz.” diyerek bir sataşmada
bulunduk. 
BAŞKAN
– Peki, buyurun, size de sataşmadan iki dakika verelim, bu faslı kapatmış
olalım böylelikle.
Buyurun
Sayın Bakan. 
2.- Ulaştırma, Denizcilik ve Haberleşme Bakanı Ahmet
Arslan’ın, Uşak Milletvekili Özkan Yalım’ın sataşma nedeniyle yaptığı konuşması
sırasında şahsına sataşması nedeniyle konuşması
ULAŞTIRMA,
DENİZCİLİK VE HABERLEŞME BAKANI AHMET ARSLAN (Kars) – Değerli arkadaşlar,
bizim, İstanbul arasında seyahat etmeye ihtiyacımız yok. Sebebi ne?
ÖMER
FETHİ GÜRER (Niğde) – Özel uçakla gidersiniz.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Çünkü biz gece gündüz
vatandaşın içerisindeyiz.
ÖZKAN
YALIM (Uşak) – Hayır, özel uçakla gidersiniz, özel uçakla gidersiniz. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Her hafta sonu, her
yerde kamyoncuyla, sürücüyle, esnafla, taşıyıcıyla beraberiz. Bu konuda hiç ama
hiç şüphe yok, bir.
ÖZKAN
YALIM (Uşak) – O zaman buyurun gidelim Sayın Bakan. 
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Değerli arkadaşlar,
burada, kürsüde rakamları söylenen, kamyondu; seyahat edilen, tır; birbirinden
çok farklı iki araç, bir. İkincisi, güzergâh boyunca geldiğinizde bir ekran
gözüküyor orada, 150 küsur lira ücret. Bütün televizyonlar ve bütün vatandaş
bunu köprü parası zannediyor. Buna otoyol dâhil, bir. İkincisi, köprü parası
tek yönlü alınır, sonra o araç geriye döndüğünde ayrıca para verilmez.
Dolayısıyla, köprü parasını yarı yarıya diye düşünmeniz lazım. Bu konuda hiç
ama hiç şüphe yok.
Bir
de bir şeyi daha söyleyeyim: Değerli arkadaşlar, hep kamyoncuların
içerisindeyiz, hep taşıyıcıların içerisindeyiz. Elbette ki onların haklarını
koruyoruz, sistemi düzenliyoruz, mesleğe bir itibar getirdik. Özellikle, atıl
kapasiteyi yok ederek verimli çalışmaları adına Karayolu Taşıma Yönetmeliği’yle
birçok düzenleme getirdik. Size 2 tane rakam söyleyeyim, takdiri yüce Meclise
bırakayım: Üçüncü sınıf, yani kamyon, Asya yakasına giderken -Taşıyıcılar
Kooperatifinden aldım bu rakamları arkadaşlar, benim rakamlarım değil- 1.500
lira artı KDV’ye gider; Avrupa yakasına giderken de 1.500 ile 1.900 artı KDV’ye
gider. Dördüncü sınıf tır ise Asya yakasına 1.500 liraya, 1.850 liraya, Avrupa
yakasına 1.950 lira ile 2.200 lira arasında gider. Bu paraya taşıma yaptığına
göre elbette ki bütün masraflarını bu paradan çıkarıyor, bir de kâr ediyor
kendisi de.
ÖZKAN
YALIM (Uşak) – 10 numara yağ yaktırıyorsunuz Sayın Bakan.
ULAŞTIRMA,
DENİZCİLİK VE HABERLEŞME BAKANI AHMET ARSLAN (Devamla) – Takdirlerinize arz
ediyorum. (AK PARTİ sıralarından alkışlar)
BAŞKAN
– Sayın Bakan, teşekkür ederim.
BÜLENT
TURAN (Çanakkale) – Teşekkür ederiz Sayın Bakanım.
IX.- SÖZLÜ SORULAR VE CEVAPLARI (Devam)
1.-Trabzon Milletvekili Haluk Pekşen'in, Trabzon Büyükşehir
Belediyesine ait araçların deneyimli personel eksikliği nedeniyle kaza yaparak
hurdaya çıktığı iddiasına ilişkin İçişleri Bakanından sözlü soru önergesi
(6/61) ve Ulaştırma, Denizcilik ve Haberleşme Bakanı Ahmet Arslan’ın cevabı
2.-Niğde Milletvekili Ömer Fethi Gürer'in, Niğde iline
yönelik bazı ulaşım yatırımlarına ilişkin sözlü soru önergesi (6/124) ve
Ulaştırma, Denizcilik ve Haberleşme Bakanı Ahmet Arslan’ın cevabı
3.-Niğde Milletvekili Ömer Fethi Gürer'in, Niğde ilindeki
bazı yol yapım çalışmalarına ilişkin sözlü soru önergesi (6/125) ve Ulaştırma,
Denizcilik ve Haberleşme Bakanı Ahmet Arslan’ın cevabı
4.- Niğde Milletvekili Ömer Fethi Gürer'in,
Çamardı-Kışlakçı-Pozantı duble yol yapım çalışmalarına ilişkin sözlü soru
önergesi (6/127) ve Ulaştırma, Denizcilik ve Haberleşme Bakanı Ahmet Arslan’ın
cevabı
5.-İstanbul Milletvekili Ali Özcan'ın, 2011-2015 yılları
arasında yapılan otoyollar ile ilgili verilere ilişkin sözlü soru önergesi
(6/135) ve Ulaştırma, Denizcilik ve Haberleşme Bakanı Ahmet Arslan’ın cevabı
6.- Niğde Milletvekili Ömer Fethi Gürer'in, Niğde'deki kaza
riski bulunan bir yol ile ilgili alınan önlemlere ilişkin sözlü soru önergesi
(6/145) ve Ulaştırma, Denizcilik ve Haberleşme Bakanı Ahmet Arslan’ın cevabı
7.-Trabzon Milletvekili Haluk Pekşen'in, Sabiha Gökçen
Havalimanı'nın temizlik ve hijyen koşullarının iyileştirilmesine ilişkin sözlü
soru önergesi (6/217) ve Ulaştırma, Denizcilik ve Haberleşme Bakanı Ahmet
Arslan’ın cevabı
8.- Niğde Milletvekili Ömer Fethi Gürer'in, Osmaniye'nin
Kadirli ilçesine bağlı bir köyün yol sorununa ilişkin sözlü soru önergesi
(6/223) ve Ulaştırma, Denizcilik ve Haberleşme Bakanı Ahmet Arslan’ın cevabı
9.- Niğde Milletvekili Ömer Fethi Gürer'in, Niğde'nin hızlı
tren projesi kapsamı dışında bırakıldığı iddiasına ilişkin sözlü soru önergesi
(6/224) ve Ulaştırma, Denizcilik ve Haberleşme Bakanı Ahmet Arslan’ın cevabı
10.- Niğde Milletvekili Ömer Fethi Gürer'in, Niğde ilinden
geçen demir yolu hattına ilişkin sözlü soru önergesi (6/225) ve Ulaştırma,
Denizcilik ve Haberleşme Bakanı Ahmet Arslan’ın cevabı
11.- Niğde Milletvekili Ömer Fethi Gürer'in, Niğde'nin
havaalanı ihtiyacına ilişkin sözlü soru önergesi (6/226) ve Ulaştırma,
Denizcilik ve Haberleşme Bakanı Ahmet Arslan’ın cevabı
12.- Niğde Milletvekili Ömer Fethi Gürer'in, Niğde-Adana
arasında uygulanan karşılıklı tren seferlerinin yeniden başlatılmasına ilişkin
sözlü soru önergesi (6/227) ve Ulaştırma, Denizcilik ve Haberleşme Bakanı Ahmet
Arslan’ın cevabı
13.- Adana Milletvekili Elif Doğan Türkmen'in, Adana'nın
Feke-Mansurlu-Gaffaruşağı yolunun bakım ve onarımının yapılmamasına ilişkin
sözlü soru önergesi (6/275) ve Ulaştırma, Denizcilik ve Haberleşme Bakanı Ahmet
Arslan’ın cevabı
14.- Balıkesir Milletvekili İsmail Ok'un, Balıkesir'deki
Emniyet Köprülü Kavşağı ile Altıeylül Kavşağı yapımı işine ilişkin sözlü soru
önergesi (6/285) ve Ulaştırma, Denizcilik ve Haberleşme Bakanı Ahmet Arslan’ın
cevabı
15.- Balıkesir Milletvekili İsmail Ok'un, Balıkesir
Büyükşehir Belediye Başkanı'nın bir açıklamasına ilişkin sözlü soru önergesi
(6/304) ve Ulaştırma, Denizcilik ve Haberleşme Bakanı Ahmet Arslan’ın cevabı
16.- Balıkesir Milletvekili Ahmet Akın'ın, Ankara-Balıkesir
arasındaki Karesi Ekspresi ve Mavi Tren seferlerinin yol yenileme çalışmaları
nedeniyle kaldırılmasına ilişkin sözlü soru önergesi (6/307) ve Ulaştırma,
Denizcilik ve Haberleşme Bakanı Ahmet Arslan’ın cevabı
17.-Trabzon Milletvekili Haluk Pekşen'in, Şanlıurfa ilinin
metro ve hafif raylı sistem ihtiyacına ilişkin sözlü soru önergesi (6/342) ve
Ulaştırma, Denizcilik ve Haberleşme Bakanı Ahmet Arslan’ın cevabı
18.- Niğde Milletvekili Ömer Fethi Gürer'in,
Konya-Aksaray-Nevşehir-Kayseri Yüksek Hızlı Tren Hattının güzergâhına ilişkin
sözlü soru önergesi (6/356) ve Ulaştırma, Denizcilik ve Haberleşme Bakanı Ahmet
Arslan’ın cevabı
19.- Niğde Milletvekili Ömer Fethi Gürer'in, Konya-Aksaray-Nevşehir-Kayseri
Yüksek Hızlı Tren Projesi'ne ilişkin sözlü soru önergesi (6/357) ve Ulaştırma,
Denizcilik ve Haberleşme Bakanı Ahmet Arslan’ın cevabı
20.- Niğde Milletvekili Ömer Fethi Gürer'in, Niğde Havaalanı
için ayrılan ödenek miktarına ilişkin sözlü soru önergesi (6/389) ve Ulaştırma,
Denizcilik ve Haberleşme Bakanı Ahmet Arslan’ın cevabı
21.- Niğde Milletvekili Ömer Fethi Gürer'in, Hızlı Geçiş
Sistemi ücretlerinde indirim yapılmasına ilişkin sözlü soru önergesi (6/397) ve
Ulaştırma, Denizcilik ve Haberleşme Bakanı Ahmet Arslan’ın cevabı
22.- Niğde Milletvekili Ömer Fethi Gürer'in, Hızlı Geçiş
Sistemi'nden 2015 yılında etiketsiz geçen araçlara ilişkin sözlü soru önergesi
(6/470) ve Ulaştırma, Denizcilik ve Haberleşme Bakanı Ahmet Arslan’ın cevabı
23.- Niğde Milletvekili Ömer Fethi Gürer'in, Niğde ilinde
cep telefonu ile iletişim sağlanamayan köylere ilişkin sözlü soru önergesi
(6/475) ve Ulaştırma, Denizcilik ve Haberleşme Bakanı Ahmet Arslan’ın cevabı
24.- Niğde Milletvekili Ömer Fethi Gürer'in, Devlet Demir
Yollarında kapatılan istasyonlara ve işten çıkarılan personele ilişkin sözlü
soru önergesi (6/498) ve Ulaştırma, Denizcilik ve Haberleşme Bakanı Ahmet
Arslan’ın cevabı
25.- Niğde Milletvekili Ömer Fethi Gürer'in, Niğde-Çamardı
arasındaki yol yapım çalışmalarına ilişkin sözlü soru önergesi (6/499) ve
Ulaştırma, Denizcilik ve Haberleşme Bakanı Ahmet Arslan’ın cevabı
26.- Niğde Milletvekili Ömer Fethi Gürer'in, Niğde'nin il
merkezi ile Bor ilçesinin yüksek hızlı tren ağı kapsamına alınmasına ilişkin sözlü
soru önergesi (6/505) ve Ulaştırma, Denizcilik ve Haberleşme Bakanı Ahmet
Arslan’ın cevabı
27.- Konya Milletvekili Mustafa Hüsnü Bozkurt'un, Esenboğa
Havalimanı'ndan yurt dışına yapılan direkt uçuşlara ilişkin sözlü soru önergesi
(6/553) ve Ulaştırma, Denizcilik ve Haberleşme Bakanı Ahmet Arslan’ın cevabı
28.- Niğde Milletvekili Ömer Fethi Gürer'in, Niğde-Ankara
Otoyolu Projesi'ne ilişkin sözlü soru önergesi (6/603) ve Ulaştırma, Denizcilik
ve Haberleşme Bakanı Ahmet Arslan’ın cevabı
29.- Niğde Milletvekili Ömer Fethi Gürer'in,
Pozantı-Çiftehan-Ulukışla-Zengen yolunun genişletilmesine ilişkin sözlü soru
önergesi (6/604) ve Ulaştırma, Denizcilik ve Haberleşme Bakanı Ahmet Arslan’ın
cevabı
30.- İzmir Milletvekili Atila Sertel'in, Devlet
Demiryollarında geçici işçi ve sözleşmeli işçi statüsünde çalışanların kadroya
alınmasına ilişkin sözlü soru önergesi (6/623) ve Ulaştırma, Denizcilik ve
Haberleşme Bakanı Ahmet Arslan’ın cevabı
31.- Niğde Milletvekili Ömer Fethi Gürer'in, Niğde-Ankara
Otoyolu için yapılan kamulaştırmaların bedellerinin ödenmemesine ilişkin sözlü
soru önergesi (6/639) ve Ulaştırma, Denizcilik ve Haberleşme Bakanı Ahmet
Arslan’ın cevabı
32.- Niğde Milletvekili Ömer Fethi Gürer'in, İstanbul
Haydarpaşa-Pendik Demiryolu Hattı'nın yapımına ilişkin sözlü soru önergesi
(6/657) ve Ulaştırma, Denizcilik ve Haberleşme Bakanı Ahmet Arslan’ın cevabı
33.- Niğde Milletvekili Ömer Fethi Gürer'in, İzmir Devlet
Hava Meydanları İşletmesine Ege Denizi'nde arama ve kurtarma faaliyetleri için
taşınmaz tahsisi yapılmasına ilişkin sözlü soru önergesi (6/659) ve Ulaştırma,
Denizcilik ve Haberleşme Bakanı Ahmet Arslan’ın cevabı
34.- Niğde Milletvekili Ömer Fethi Gürer'in, DHMİ'nin
işlettiği havalimanlarından zarar eden olup olmadığına ilişkin Ulaştırma,
Denizcilik ve Haberleşme Bakanı'ndan sözlü soru önergesi (6/660) ve Ulaştırma,
Denizcilik ve Haberleşme Bakanı Ahmet Arslan’ın cevabı
35.- Niğde Milletvekili Ömer Fethi Gürer'in,
Zengen-Ulukışla-Pozantı yolunun duble yol yapılmasına ilişkin sözlü soru
önergesi (6/663) ve Ulaştırma, Denizcilik ve Haberleşme Bakanı Ahmet Arslan’ın
cevabı
36.- Trabzon Milletvekili Haluk Pekşen'in, bakan
korumalarının yolcu uçaklarına silahla binmelerinin oluşturduğu risklere
ilişkin sözlü soru önergesi (6/664) ve Ulaştırma, Denizcilik ve Haberleşme
Bakanı Ahmet Arslan’ın cevabı
37.- Niğde Milletvekili Ömer Fethi Gürer'in,
Ankara-Aksaray-Adana ve Antalya-Aksaray-Nevşehir-Kayseri Yüksek Hızlı Tren
Projelerine ilişkin sözlü soru önergesi (6/678) ve Ulaştırma, Denizcilik ve
Haberleşme Bakanı Ahmet Arslan’ın cevabı
38.- Niğde Milletvekili Ömer Fethi Gürer'in, Niğde
Havaalanı'nın ihale tarihine ilişkin sözlü soru önergesi (6/679) ve Ulaştırma,
Denizcilik ve Haberleşme Bakanı Ahmet Arslan’ın cevabı
39.- Niğde Milletvekili Ömer Fethi Gürer'in, TCDD'nin yük
taşımacılığındaki payını artırmaya yönelik çalışmalara ilişkin sözlü soru
önergesi (6/734) ve Ulaştırma, Denizcilik ve Haberleşme Bakanı Ahmet Arslan’ın
cevabı
40.- Niğde Milletvekili Ömer Fethi Gürer'in, demir
yollarının çift hatlı hale getirilmesine yönelik çalışmalara ilişkin sözlü soru
önergesi (6/735) ve Ulaştırma, Denizcilik ve Haberleşme Bakanı Ahmet Arslan’ın
cevabı
41.- Niğde Milletvekili Ömer Fethi Gürer'in, TCDD'nin yol
yapım çalışmaları ile ray ve travers değiştirme çalışmalarına ilişkin sözlü
soru önergesi (6/736) ve Ulaştırma, Denizcilik ve Haberleşme Bakanı Ahmet
Arslan’ın cevabı
42.- Niğde Milletvekili Ömer Fethi Gürer'in, Niğde
Havaalanı'nın yapımına ilişkin sözlü soru önergesi (6/765) ve Ulaştırma,
Denizcilik ve Haberleşme Bakanı Ahmet Arslan’ın cevabı
43.- Niğde Milletvekili Ömer Fethi Gürer'in, Niğde-Ankara
Otoyolu'nun yapımına ilişkin sözlü soru önergesi (6/766) ve Ulaştırma,
Denizcilik ve Haberleşme Bakanı Ahmet Arslan’ın cevabı
44.- Niğde Milletvekili Ömer Fethi Gürer'in, görevde yükselme
ve unvan değişikliği sınavına ilişkin sözlü soru önergesi (6/777) ve Ulaştırma,
Denizcilik ve Haberleşme Bakanı Ahmet Arslan’ın cevabı
45.- İstanbul Milletvekili Mehmet Bekaroğlu'nun, 2017 Yılı
Yatırım Programı'nda Ovit Tüneli ve bağlantı yolları için ayrılan ödeneğe
ilişkin sözlü soru önergesi (6/835) ve Ulaştırma, Denizcilik ve Haberleşme
Bakanı Ahmet Arslan’ın cevabı
46.- Niğde Milletvekili Ömer Fethi Gürer'in, 2002 yılından
itibaren TCDD'nin personel, istasyon ve sefer sayılarında meydana gelen
değişime ilişkin sözlü soru önergesi (6/859) ve Ulaştırma, Denizcilik ve
Haberleşme Bakanı Ahmet Arslan’ın cevabı
47.- Niğde Milletvekili Ömer Fethi Gürer'in, son beş yılda
kara yollarında yapılan onarım ve yeniden asfaltlama çalışmalarına ilişkin
sözlü soru önergesi (6/860) ve Ulaştırma, Denizcilik ve Haberleşme Bakanı Ahmet
Arslan’ın cevabı
48.- Niğde Milletvekili Ömer Fethi Gürer'in, 2015, 2016 ve
2017 yıllarında erişimi engellenen internet sitelerine ilişkin sözlü soru
önergesi (6/861) ve Ulaştırma, Denizcilik ve Haberleşme Bakanı Ahmet Arslan’ın
cevabı
49.- Niğde Milletvekili Ömer Fethi Gürer'in, Niğde-Bor
arasında meydana gelen trafik kazalarına ilişkin sözlü soru önergesi (6/862) ve
Ulaştırma, Denizcilik ve Haberleşme Bakanı Ahmet Arslan’ın cevabı
50.- Niğde Milletvekili Ömer Fethi Gürer'in, son beş yılda
limanlara demir yolları ile taşınan yük miktarına ve demir yolu yük
taşımacılığının mevcut durumuna ilişkin sözlü soru önergesi (6/863) ve
Ulaştırma, Denizcilik ve Haberleşme Bakanı Ahmet Arslan’ın cevabı
51.- İzmir Milletvekili Atila Sertel'in, İzmir-Ankara Yüksek
Hızlı Tren Projesi'ne ilişkin sözlü soru önergesi (6/924) ve Ulaştırma,
Denizcilik ve Haberleşme Bakanı Ahmet Arslan’ın cevabı
52.- İzmir Milletvekili Atila Sertel'in, Tire-Belevi yolunun
yapımına ilişkin sözlü soru önergesi (6/925) ve Ulaştırma, Denizcilik ve
Haberleşme Bakanı Ahmet Arslan’ın cevabı
53.- Niğde Milletvekili Ömer Fethi Gürer'in, çocukları suça
teşvik ettiği iddia edilen yurt dışı lisanslı internet oyunlarının takibine ve
yasaklanmasına ilişkin sözlü soru önergesi (6/938) ve Ulaştırma, Denizcilik ve
Haberleşme Bakanı Ahmet Arslan’ın cevabı
54.- Niğde Milletvekili Ömer Fethi Gürer'in, vatani görevini
yapmakta olan erlerin ve ailelerinin mektup ve kargo gönderilerinden ücret alınmamasına
yönelik bir çalışma olup olmadığına ilişkin sözlü soru önergesi (6/996) ve
Ulaştırma, Denizcilik ve Haberleşme Bakanı Ahmet Arslan’ın cevabı (Devam)
BAŞKAN
– Soru önergeleri cevaplandırılmıştır.
BÜLENT
TURAN (Çanakkale) – Gündeme devam edelim Sayın Başkanım.
BAŞKAN
– Sayın milletvekilleri, birleşime yirmi dakika ara veriyorum.
Kapanma Saati: 21.18
ON BİRİNCİ OTURUM
Açılma Saati: 21.46
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin On Birinci Oturumunu
açıyorum. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci
sıraya alınan Ağrı Milletvekili Leyla Zana’nın 1’inci Yasama Yılı ile 2’nci
Yasama Yılı 01.10.2016 ila 30.04.2017 Döneminde Anayasa’nın 81’inci Maddesine
Uygun Biçimde Andiçmeden Aralıksız Olarak Genel Kurulun 212 Birleşimine
Katılmamasına Bağlı Devamsızlığı Nedeniyle Anayasa’nın 84’üncü ve İçtüzüğün 138’inci
Maddeleri Uyarınca Gerekli Değerlendirmenin Yapılması İçin Başkanlık Divanının
20.07.2017 Tarihli ve 41 Numaralı Kararı ve Türkiye Büyük Millet Meclisi
Başkanlığı Tezkeresi ile Anayasa ve Adalet Komisyonları Üyelerinden Kurulu
Karma Komisyon Raporu’nun görüşmelerine başlıyoruz. 
XI.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Komisyonlardan Gelen Diğer İşler
1.- Ağrı Milletvekili Leyla Zana’nın 1’inci Yasama Yılı ile
2’nci Yasama Yılı 01.10.2016 ila 30.04.2017 Döneminde Anayasa’nın 81’inci
Maddesine Uygun Biçimde Andiçmeden Aralıksız Olarak Genel Kurulun 212
Birleşimine Katılmamasına Bağlı Devamsızlığı Nedeniyle Anayasa’nın 84’üncü ve
İç Tüzük’ün 138’inci Maddeleri Uyarınca Gerekli Değerlendirmenin Yapılması İçin
Başkanlık Divanının 20.07.2017 Tarihli ve 41 Numaralı Kararı ve Türkiye Büyük
Millet Meclisi Başkanlığı Tezkeresi (3/1171) ile Anayasa ve Adalet Komisyonları
Üyelerinden Kurulu Karma Komisyon Raporu (Sıra Sayısı: 507) (x)
BAŞKAN
– Sayın milletvekilleri, görüşülen konu Meclisin işleyişiyle ilgili bir husus
olduğu için söz konusu görüşmeler sırasında Hükûmetin temsili aranmayacaktır. 
Komisyon?
Yerinde. 
Komisyon
Raporu 507 sıra sayısıyla bastırılıp dağıtılmıştır. 
Sayın
milletvekilleri, söz konusu komisyon raporu üzerinde görüşme İç Tüzük’ün 72’nci
ve 138’inci maddesine göre yapılacak olup Komisyona, siyasi parti grupları
adına birer üyeye, şahısları adına 2 üyeye söz verilecektir. Son olarak savunma
hakkı çerçevesinde üyeliğinin düşmesi istenen sayın milletvekiline veya sayın
milletvekilinin savunma yapmak için bildireceği bir üyeye söz verilecektir. 
Konuşma
süreleri Komisyon ve siyasi parti grupları için yirmişer dakika ve şahıslar
için on dakikadır. Savunma için ise makul bir süre tanınacaktır. 
İlk
söz Halkların Demokratik Partisi Grubu adına Muş Milletvekili Sayın Ahmet
Yıldırım’da.
Buyurun
Sayın Yıldırım. (HDP sıralarından alkışlar) 
Süreniz
yirmi dakika. 
HDP
GRUBU ADINA AHMET YILDIRIM (Muş) – Teşekkür ederim. 
Sayın
Başkan, değerli milletvekili arkadaşlarım; açıkçası, Sayın Zana adına savunma
yapacak olan ve Anayasa Komisyonu üyesi olan arkadaşımız bu konunun hukuki,
anayasal ve uluslararası sözleşmelere aykırı taraflarını ayrıntısıyla irdeleyecek
bir konuşma yapacaktır. Ancak, bu konunun teknik boyutuna ve ayrıntılarına
geçmeden önce, Leyla Zana, bir Kürt kadın, Kürt kimliği, kadın kimliğiyle
çeyrek asrı aşkın bir süredir Türkiye siyaset sahnesinde rejimin insanları tek
tipleştirmeye çalıştığı anlayışına karşı eşsiz bir mücadele veren bir
siyasetçidir. 
Bir
kişinin siyasetçi olarak kabul görmesi onun ne milletvekilliğine bağlıdır ne bu
Parlamentoda bulunmasına ve siyaset yapmasına hak tanınmasına bağlıdır ne de
bir siyasi parti içerisinde yer almasına bağlıdır. Bir kişinin siyasetçiliğinin
ölçüsü ve kabulü, onun siyaset yaptığı sosyolojik katman nezdinde görmüş olduğu
kabulle alakalı bir durumdur. 
Bu
konuda onun vekilliğini şu Parlamentoda ikinci defa düşürerek bu utancı bu
halka yaşatmaya çalışanlar bilmelidir ki Leyla Zana’nın akreditasyonu şuradaki
oylamayla belli olmayacaktır. Leyla Zana, Kürt halkının bir temsilcisi ve
siyasetçisidir, fazlasıyla bunun kabulünü almış ve görmüştür. 
Şimdi,
bu Parlamento yüz yıllık tekçilik zihniyeti üzerine kurulmuş olan bu
cumhuriyette ilk ötekileştirilen Leyla Zana olma hâli üzerinden
değerlendirilmeyecektir. Kürtler ötekidir veya etnik olarak Türk olmayanlar
ötekidir, erkek egemen zihniyetin toplumsal yaşamın bütün hücrelerinde cereyan
ettiği bu gerçeklikte kadınlar ötekidir, AKP iktidarında katmerlenerek devam
etmiş olan finans kapitalin ve sermayeye bir sistem hazırlama çabası içerisinde
olan bu iktidar nezdinde emekçiler ötekidir, aynı şekilde Müslüman olmayanlar
ötekidir, Müslümanlar içerisinde Sünni olmayanlar ötekidir ve ötekilerin
silsilesi iyi bir çerçeve içerisinde ele alındığında aslında bu ülkede 80
milyon insanın totalinde bir avuç mutlu azınlık dışındaki kahir ekseriyet ve
büyük bir çoğunluk hem ötekidir hem ezilmiştir hem mağdurdur hem mazlumdur. 
Bizim
Halkların Demokratik Partisi olarak bu tekçilik zihniyeti üzerinden zuhur eden
bu zulüm düzenine karşı siyaset yapan ve bu felsefeyle kurulmuş olan bir
paradigmamızın olduğunu herkes çok iyi bilmektedir. Kürtler ve dostları,
iğneyle kuyu kazar sabrıyla, hak ettikleri, halktan destek aldıkları ölçüde
legal demokratik siyaseti güçlendirmeye ve yüz yıllık geçmişin açığa çıkarmış
olduğu toplumsal meseleleri demokratik yollardan, hukukun üstünlüğünü esas
alarak ve barışçıl yöntemlerle bütün güvenlik doktrinlerini reddeden bir
anlayışla siyaset yapmaktadır. 
Şimdi,
şu 59 kişiyle Parlamentoya geldiğimiz 1 Kasımdan bugüne kadar her ne kadar
şimdiye kadar 5 arkadaşımızın resmî olarak vekilliği düşürülmüş olsa bile oyunu
aldıkları sosyolojik katmanların ve seçilmiş oldukları illerin
milletvekilleridir. Buradan bakıldığında, şu 59 kişilik sınırlı sayıdaki
Parlamento grubu içerisinde 80 milyonluk çoğulcu kültürel bir yapıya sahip olan
Türkiye fotoğrafının tamamını görebilirsiniz. Aramızda Ermeni vardır, aramızda
Çerkez vardır, aramızda Arap vardır, aramızda Kürt vardır, aramızda Türk
vardır, Sünni vardır, Alevi vardır, Ezidi vardır, Hristiyan vardır. Yani HDP,
bir Türkiye fotoğrafının minyatürünü kendi içinde oluşturarak büyük hedefler
peşinde Türkiye partisi olma yolunda ilerlediği ve ilerlemek istediği için
statükocular nezdinde bu özellikleri affedilmez günah olarak kabul edilmiş ve
zalimlerin, zulüm uygulayıcılarının hışmına uğramıştır. 
Evet,
bununla birlikte, bu yolda ilerlemeye çalışan zulüm uygulayıcıları bu ülkede
şehirlerin gözler önünde ve uluslararası toplumun ibretle izlemesiyle
yakılmasına sebep olmuşlar mıdır son iki yılda? Evet, şehirlerin yakılmasına ve
yıkılmasına sebep olmuşlardır zalimler. 
Yine,
bir şeyi daha başarmışlardır. Sivil ölümlerinin yaygınca cereyan etmesine ve
onların cenazelerinin sokak ortasında kalmasına sebep olmuşlar mıdır zalimler?
Evet, olmuşlardır. 
Yine,
seçimlerde Ali Cengiz oyunları yaparak, sandıklarla oynayarak ve binbir türlü
şaibeyi kendi üzerine düşürerek meşruiyet gölgesi adı altında bir rejimin
değiştirilmesine kalkışmışlar mıdır? Evet, kalkışmışlardır. 
Yüz
binlerin, milyonların seçmiş olduğu belediyeleri o zalimler gasbetmişler midir?
Evet, gasbetmişlerdir. Bu ülkenin bugün itibarıyla yüzde 41’inin kendi
seçmediği belediye başkanları tarafından yönetiliyor olması bu ülkenin nasıl
bir iktidar tarafından yönetildiğinin en bariz nişanesidir. Bu ülkenin yüzde
40’ı kendi seçmedikleri tarafından yönetiliyor yerelde. 
Yine,
o zalimler, ülkede yaşayan bütün halkların alın teriyle elde ettiği vergileri
savaşa, tanka, topa, kan politikalarına harcayarak insanları yoksullaştırmışlar
mıdır? Evet, yoksullaştırmışlardır. Bütün bunları yaparken kendi zihin
dünyalarını ve tahayyüllerini topluma dikte ettirmek üzere bunu kurgulamışlar mıdır,
bu amacı taşımışlar mıdır? Evet, bu amaç doğrultusunda hareket etmişlerdir.
Gelinen nokta tam bir fiyasko. Bu istediklerinde bütün kötülüklerle hemhâl olan
bu zihniyet dünyası peki bu amacını bu halklara kabul ettirebilmişler midir?
Hayır, kabul ettirememişlerdir. Çünkü HDP şahsında bir bütün olarak çoğulcu
Türkiye fotoğrafının iradesini kırabilmişler midir? Hayır, kıramamışlardır.
HDP’ye geri adım attırabilmişler midir? Asla geri adım attıramamışlardır. En
değerlilerini aralarından aldıktan sonra onları korkutabilmişler midir? Zinhar
korkutamamışlardır. 
Yine,
çamurlaştırdıkları medya üzerinden algı operasyonlarıyla kendi yalan dolan,
kirli, rantçı politikalarını halka kabul ettirebilmişler midir? Asla kabul
ettirememişlerdir. HDP’li milletvekillerine, yöneticilere -il, ilçeden Genel
Merkeze kadar- diz çöktürebilmişler midir? Hadleri ve hakları değildir. Hakikat
yolculuğuna çıkmış olanlar canlarını vermeye razı olurlar ama vekâletini
aldıkları milyonların onuruna sahip olmak üzere asla geri adım atmamışlar, diz
çökmemişlerdir. Bu da bu zulüm uygulayıcıları ve zalimlere dert olsun. 
Bir
siyasi parti alçak siyasi soykırım operasyonlarıyla en değerlileri aralarından
alındı diye yenilgiye uğramaz. Bir siyasi anlayış ve mücadele zindanlara
tıkıldı ve bazıları öldürüldü diye yenilmez. Yenilgi ne zaman olur arkadaşlar,
biliyor musunuz? Umut yitirildiği zaman, özgürlük, kalıcı onurlu barış ve
demokrasi mücadelesinden vazgeçildiği zaman yenilgi olur. Çok şükür ki bunların
hiçbirinden vazgeçmedik. Bu ülkede 80 milyon insanın bütün etnik
çeşitliliğiyle, dinsel, kültürel, inançsal çeşitliliğiyle bir arada yaşama
umudunu yitirmedik; her zamankinden daha diri, eşitçe, kardeşçe, herkesin kendi
rengiyle bütün kamusal ve toplumsal yaşama ve yönetim süreçlerine katılabilme
inancını en kısa sürede bu özlemi duyanlarla birlikte sağlayacağımıza
inanıyoruz biz. Yoksa kalkıp Sayın Zana’nın, Karma Komisyonda yürütülen
tartışmalardan sonra, neymiş, efendim, yemin etmediği için Genel Kurulda
çalışmalara aralıksız katılmamış olma hâli üzerinden vekilliğini düşürseniz ne
olur, düşürmeseniz ne olur? Bunu zafer sayıyorsanız bu pespaye bir Pirus
zaferidir. Siz Leyla Zana ve onun gibi düşünen milyonlara kendi düşüncenizi
kabul ettirdiğinizi mi sanıyorsunuz? Yoksa Leyla Zana gibilerinin barış,
demokrasi, özgürlük, mücadele azmini artırdığınızın ne kadar farkındasınız,
bilmiyorum. 
Neymiş?
Bakın “meclis” Arapça bir kelime; toplanılan, tartışılan, karar alınan yer.
Evet, bu Meclis toplanıyor mu? Ağır aksak, eksik, çoğunluğun elini kaldırmak üzere
kapılardan koşarak gelip içeri girdiği ve sonra gittiği yarım toplanma hâlini
yaşıyor. İkincisi neydi? Tartışmalar yürüyor mu? Kulaklarını gerçeğe, gözünü
güneşe kapatmış olanlara rağmen halkın vicdanında ona layık olmaya çalışanların
tartışmasına kısmen tanıklık ediyor. Karar alabiliyor mu? Asla alamıyor.
Alınmış kararları çoğunluk partisinin oylarıyla geçirme sürecine tanıklık
ediyor bu Parlamento. Meclis böyle bir meclis. Parlamento ise -söylemeye gerek
yok- İtalyanca kökene sahip bir kavram olduğu ve yurttaşların oyuyla seçilmiş
olanların yasa yaptığı, bütçe çıkardığı ve denetim görevini yerine getirdiği
kurum olarak tanımlanıyor. Bu Parlamento yasa yapabiliyor mu? Şimdiye kadar kör
topal, ağır aksak yapabiliyordu ama artık yasaların buradan değil, başka
yerlerden yapılıp bu çoğunluk partisinin oylarıyla, kendi oylarıyla geçmesine
sebep olurlar ama inanın, büyük bir çoğunluğu yasaların maddelerini bile
okumazlar.
Yine,
bütçe çıkarılabiliyor mu? Başka yerde hazırlanmış olan bütçeler gelip buradan
geçiyordu. Bu yıldan sonra -yeni sisteme Türkiye halkları asla müsaade
etmeyecektir- bütçe başka yerde hazırlanacak, buraya sunulmaya bile ihtiyaç
duyulmayacaktır.
Denetleme
görevi yapabiliyor mu? Hayır, yapamıyor. Bizzat çoğunluk partisi ve onun
Hükûmeti tarafından engellenmiştir. Yani şu kurum artık zaten bir parlamento
değildir. Leyla Zana burada olsa ne olur, olmasa ne olur veya bu Parlamentonun
sandalye sayısı 550’den 600’e çıksa ne olur, çıkmasa ne olur? Siz çok kutsuyor
olabilirsiniz ama saygınlığı kalmamış, saygınlığı bizzat iktidar marifetiyle
ortadan kaldırılmış bu kurum, evet, bir yerlerde adına “Meclis”, bir yerlerde
“Parlamento” denilebilir ama onun ruhuna ve felsefesine aykırı ne kadar
alengirli iş varsa onların yapıldığı bir yere dönüşmüştür.
Şimdi,
Allah aşkına, şunu soruyorum: Bu Parlamentoya kimin ihtiyacı var? Leyla
Zana’nın kişisel olarak bu Parlamentoya ihtiyacı mı var? Selahattin
Demirtaş’ın, Figen Yüksekdağ’ın, İdris Baluken’in, Çağlar Demirel’in, Selma
Irmak’ın, Abdullah Zeydan’ın, Burcu Çelik’in, Gülser Yıldırım’ın bu
Parlamentoya ihtiyacı mı var? Veya neymiş, Leyla Zana yemin etmemiş; neymiş,
devam etmemiş. Peki, yemin edip devam edenlerin, aykırı, sizden farklı
düşündüğü, farklı bir ülke tahayyülüne sahip olduğu için, başına neleri getirdiğini
bütün ülke ve dünya ibretle izlemiyor mu? Mesele yemin etmek ve şu Parlamentoya
gelmek meselesi midir? Yani kendisinin, Leyla Zana’nın affına sığınarak onun
adına söyleyeyim: Yemin etmediği, bu Parlamentoya gelmediği ve bu kürsüde
konuşma yapmadığı için belki hakkında daha az dava açılmış, tutuklanmaktan
kurtulmuştur. Burada gerçeği konuşanlar, hakkında soruşturmalar açılan ve
cezaevine tıkılarak rehin tutulan kişiler olmuştur. Şahsi olarak benim için de
hiçbir anlamı kalmamış, çoğunluk partisinin ellerinin kaldırılıp
indirilmesiyle, içeriğinde nelerin olduğu bilinmeyen bazı yasaların, torba
yasaların, yönergelerin ve bütçelerin geçirildiği bir kuruma dönüşmüştür. Kimi,
bu 550 arkadaştan kaç kişiyi bu Parlamentodaki işler ve işlemler tatmin ediyor
bilemem ama getirdiğiniz nokta itibarıyla, Parlamento şahsında iktidarınızın,
siyasi anlayışınızın üzerine ne kadar halel düşürdüğünüzün farkında mısınız
bilmiyorum. 
Bakın,
değerli arkadaşlar, cumhuriyet tarihi boyunca, HDP’nin 2005 ile 2018’e
geldiğimiz şu günkü zaman kesiti içerisinde uğradığı siyasi saldırıların,
güvenlik güçlerinin saldırılarının, iktidarın havuzlaştırdığı ve
çamurlaştırdığı medya ayağıyla uğradığı haysiyet cellatlığı operasyonlarının şu
ülke tarihinde ikinci bir kesiti yoktur, ikinci bir örneği yoktur. HDP’nin son
iki yılda yaşadığı pratiğin veya ona yaşatılan bu pratiğin yaşatıldığı ikinci
bir iktidar dönemi yoktur. Bu ülkeyi aklınca tekçilik adına kurtarmaya
çalışanların ülkeyi kamplaştırdığının, böldüğünün, zihinlerde, duygularda böldüğünün
ne kadar farkındasınız bilmiyorum. Sizin bu zihniyetinizin yönetmeye devam
etmek istediği bu ülkenin, bu zihniyet istikametinde ilerlemesi durumunda
geleceği yoktur. Ülkeyi hızla bölmeye çalışıyorsunuz. Gönüllerde böldüğünüz
ülkeyi fiziken bölmenize de ramak kaldı. HDP’nin bu felsefesi, bu siyaset yapma
biçimi, bu ruhu bu ülkenin bütünselliğinin en büyük teminatıdır. HDP şu
Meclisten, çekildiği andan itibaren bu ülkeyi bölme politikalarınıza daha fazla
katkı sunmamak adına çekilmiyor yoksa biz buradaki ceylan derisi koltukların ne
sevdalısıyız ne de kişisel olarak bunun bize kazandıracağı bir şey var. Rant
yok bizim için, iş takipçiliği yok, ihale yok, adam kayırmacılık yok; cefa var,
bedel ödemek var ama mazlumların duygularına tercüman olma, onların derdine
deva olma, onların sorunlarına çözüm olma, bu ülkeyi birlik içerisinde daha
aydınlığa, daha demokrasiye, daha özgürlüklere, daha barışçıl günlere
götürebilme çabamız var bizim. 
Bakın,
halk adına yapıldığı iddia edilen şeyleri söyleyeyim. Şu ülkenin en büyük
utançlarından biri olan 695 ve 696 sayılı KHK’ler bu ülkenin üzerine yeni bir
karabasan gibi çöken o kanun hükmünde kararnamelerin hemen ardından yükselen
itirazlara Hükûmet yetkililerinin vermiş olduğu cevaplar ibretliktir. Neymiş?
Halkın talebiymiş tek tip elbise. Siz bu ülkeyi oluşturan halkı ne sandınız ya?
Bu kadar kötü duygulu bir halk profiline sahip olduğunuzu mu sanıyorsunuz? Bu
halkın Guantanamoya, Ebu Gureyb’e özendiğini mi sanıyorsunuz? Siz kendi ruh
dünyanızda kirletmiş olduğunuz tahayyülleri nasıl halka mal edebilirsiniz? Halk
size oy verirken alın, bu ülkeyi dört yıl boyunca hakkaniyet ölçüsünde yönetin
diye oy verdi, onlar adına bütün kötülükleri sergileyin diye oy vermedi. Halk
istiyormuş tek tip elbiseyi, halk istiyormuş KHK’yle çıkan ve demokrasiyi
ortadan kaldıran, hukukun üstünlüğünü yerle yeksan eden, barış umutlarını
çökerten bu uygulamaları -neymiş- halk istiyormuş. Siz Türkiye’yi oluşturan 80
milyonluk halkı vampir mi sandınız ya? Bu halkı bu kadar canavarlaşmış mı
sandınız? Bu halkı işkencesever mi sandınız? Bu halkın işkenceyi arzuladığını
mı düşünüyorsunuz? İnsanlık onuruna dönük bir işkence olduğu Birleşmiş
Milletler ve birçok uluslararası sözleşmede kabul edilmiş olan tek tip kıyafet
uygulamasını siz kendi politikalarınız olarak kabul edin ama bu halkın üzerine
yığmayın, “Halk istemiş.” demeyin. Kendi kirli tahayyüllerinizi ve ülke
özlemlerinizi de bunun üzerinden yönetmeye çalışmayın. 
Ben
bu duygu ve düşüncelerle, çoğunluk partisinin kendisine yakışan yeni bir adımı
attığını, milyonların iradesini ayaklar altına alan bu politikalarının, daha
hızla kendi sonlarına doğru yaklaşan bir işe hizmet etmekten başka hiçbir işe
yaramayacağını ifade ederek bütün Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Yıldırım. 
Cumhuriyet
Halk Partisi Grubu adına Zonguldak Milletvekili Sayın Ünal Demirtaş
konuşacaklar. 
ÖZGÜR
ÖZEL (Manisa) – Muğla Milletvekili Akın Üstündağ konuşacak efendim.
BAŞKAN
– Peki, Muğla Milletvekili Sayın Akın Üstündağ konuşacak. 
Buyurun.
(CHP sıralarından alkışlar) 
CHP
GRUBU ADINA AKIN ÜSTÜNDAĞ (Muğla) – Teşekkür ediyorum Sayın Başkan.
Sayın
Başkan, değerli milletvekilleri; öncelikle, hepinizi saygıyla selamlıyorum. 
Gerçekten,
ülkemiz şu anda çok ağır bir demokrasi bunalımı içerisinde. Darbe teşebbüsü bir
lütuf olarak kullanılıyor ve bütün demokratik kanallar iktidar tarafından birer
birer tıkanıyor. Demokratik düzen ve düşünce özgürlüğü ağır bir baskı altında.
Olağanüstü hâlle birlikte oluşturulan üstü örtülü tehdit havasıyla birlikte
normal şartlarda yapılmayan birçok uygulama maalesef hayata geçiriliyor.
Olağanüstü hâl kanun hükmünde kararnameleri âdeta bir sopa olarak kullanılıyor.
Olağanüstü hâlle ilgili olmayan birçok konu KHK’lerle düzenlendiği gibi, KHK’lerle
Anayasa’da güvence altına alınan birçok temel hak ve hürriyet de askıya
alınmaya devam ediyor. 
Olağanüstü
hâl KHK’leriyle birlikte adil yargılanma hakkı göz ardı edilerek birçok kişi
işinden oluyor, hapislere atılarak özgürlüğü elinden alınıyor. Cumhuriyet Halk
Partisi olarak ifade etmeye çalıştığımız birçok yanlış maalesef, görmezden
gelindi ve bunun sonunda da anlaşıldı ki darbe teşebbüsünden bir buçuk yıl
sonra, sahte byLock yüklemelerinden dolayı 11 binin üzerinde kişinin bir buçuk
yıldır haksız olarak yargılandığını, işinden olduğunu iktidar şimdi
öğrenebildi. Hâlbuki ne zamandan beri biz bunları söylüyorduk. 
Milletvekilleri
hapse atılıyor, millet iradesi ıskata uğratılıyor, muhalefet belediyeleri bir
işgal anlayışı içerisinde ya görevden alınıyor ya da yerlerine kayyum atanıyor,
bunun içerisine belediye meclis üyeleri de dâhil oluyor. İktidar bu
antidemokratik uygulamayı kendi belediyelerine dahi uygulamaktan geri kalmıyor,
bir emir komuta zinciri içerisinde belediye başkanları teker teker görevden
alınmayı kendileri için âdeta büyük bir lütuf olarak görüyor. 
2019
sürecine doğru giderken iktidar adım adım tek adam iktidarını ülkeye
yerleştiriyor. Tek bir kişinin iradesi, millet iradesinin önüne geçiyor.
Koskoca bir ülke âdeta uçuruma doğru sürüklenirken millet büyük bir tedirginlik
ve korku içerisinde olup bitenleri seyrediyor. Milletler camiasındaki saygın
yerimiz bütün bu uygulamalarla yok edildiği gibi, giderek yalnızlaşan ve
demokrasiden uzaklaşan, maalesef, bir ülke hâline gelmiş durumdayız. 
Değerli
milletvekilleri, darbeye direnen ve demokrasisine sahip çıkmaya çalışan bu
Meclis, olağanüstü hâlle birlikte âdeta devre dışına çıkarılmıştır. Meclisin
iradesi iktidar milletvekilleri tarafından saraya teslim edilmiş ve kahredici
bir parti ve lider aidiyeti bütün demokratik anlayışların önüne geçmiş
durumdadır. Millet iradesinin temsilcisi olan milletvekilleri teker teker
Meclisten uzaklaştırılıyor, temsil görevleri işlevsiz hâle getiriliyor. Buna
karşı çıkanlar da ya bölücü ya da FETÖ’cü damgası vurularak
itibarsızlaştırılmaya çalışılıyor. 
Değerli
milletvekilleri, çözüm sürecinde masanın devrilmesinden sonra iktidar âdeta bir
ray değiştirmiş ve çözüm sürecinin getirdiği riskleri dahi öngöremeyen iktidar
bir öç alma refleksini devreye sokmuş durumdadır. Nitekim, önümüzdeki
düzenlemeyle Leyla Zana’nın milletvekilliği devamsızlık unsuruna bağlanarak
ortadan kaldırılmak isteniyor. Bu da uygulanan o dönüş sürecinin sonunda
geldiğimiz nokta maalesef. 
Değerli
milletvekilleri, milletvekillerinin en önemli sorumluluklarından biri de
Meclisteki faaliyetlere katılmak ve Meclisteki oturumlara katılarak temsil
ettiği kitlenin ve toplamda millet iradesinin çalışmalara yansımasını
sağlamaktır. Bu, milletvekilliği için bir yükümlülüktür. Hiçbir milletvekili bu
sorumluluğunu yerine getirmekten imtina etme gibi bir duruma gelemez. En son
yapılan İç Tüzük değişikliğinde 3’üncü madde içerisinde yapılan bir
değişiklikle ant içmekten imtina eden milletvekillerinin milletvekili
sıfatından kaynaklanan haklardan yararlanamayacağı da hüküm altına alınmış
durumdadır. Milletvekili seçimlerinin kesinleşmesinin ardından yapılan ilandan
sonraki beşinci günde milletvekilleri ant içer. Bu ilk oturumda milletvekilleri
yemin ederek görevlerine başlarlar. Ancak Leyla Zana, geçerli yemin etmekten
imtina etmiş ve bu zamana kadar da yemin etme imkânı olmasına rağmen yemin
etmeyerek bu göreve başlamamıştır. Kaldı ki milletvekili adayı olurken
milletvekilinin yemin etme zorunluluğu olduğu bilinen bir gerçektir. Bir
milletvekilinin yemin metnini kendi siyasi anlayışına göre değiştirmesi de
doğru bir tavır değildir. Yemin metni üzerinden siyasi bir sonuç almak gibi bir
duruma da hiç kimsenin ulaşması zaten mümkün değildir. Yani milletvekilinin
yemin metnini kendi siyasi iradesine göre değiştirme gibi bir seçeneği
düzenlemelerin hiçbirinde mevcut değil. 
Değerli
milletvekilleri, burada konuya objektif yaklaşmak durumundayız. Siyasi
saiklerden veya kısa vadeli parti çıkarlarından uzak durmak, doğruyu bulmak
adına daha isabetli olur düşüncesindeyiz zira burada Meclisin alacağı karar
içtihat niteliğinde, genel bir uygulama hâline gelebilir. Bir cezalandırma
saikiyle de değerli arkadaşlarım, hareket etmemek gerekir. 
Anayasa’mızın
81’inci maddesine göre ant içme, milletvekilinin görevine başlaması için kurucu
bir şekil şartı niteliğindedir. Dolayısıyla milletvekili yemin etmeden
Meclisteki ve komisyonlardaki oturumlara katılamaz. Milletvekilinin ant içme
metni Anayasa’mızın 81’inci maddesinde düzenlenmiştir. Nasıl ki bir doktor
Hipokrat Yemini etmeden doktorluk yapamazsa, bir avukat, bir hâkim, bir savcı
yemin etmeden göreve başlayamazsa burada da kanun koyucu ant içmeyi
milletvekilliği için bir ön şart olarak ortaya koymuş durumdadır. 
Ağrı
Milletvekili Leyla Zana’nın 17/11/2015 tarihindeki, seçimden hemen sonraki ilk
oturumda Anayasa’ya uygun yemin etmediği oturumu yöneten Meclis Başkanı Sayın
Deniz Baykal tarafından saptanmış ve kendisi uyarılmıştır. 
Değerli
arkadaşlar, burada, uyarıdan sonra, o oturumda Leyla Zana bu yemini düzeltmemiş
ve o tarihten sonra da -bildiğim kadarıyla da- böyle, yemin etme gibi bir
talepte bulunmamıştır hâlbuki devamlı yemin etme imkânı mevcut olmasına rağmen.

Değerli
arkadaşlar, burada Meclisin dikkat edeceği en önemli konulardan birisi;
uygulamalar arasındaki farklar subjektif ve kişiye özel olmamak durumundadır.
İktidar devamsızlık konusunda gerçekten samimiyse Başbakanlığı elinden
alındıktan sonra hemen hemen hiçbir oturuma gelmeyen Sayın Ahmet Davutoğlu’nun
devamsızlığından dolayı önümüze bir tezkere getirilmesi gerekir. İşte, bu
uygulamaların kişisel, subjektif ve siyasi saikler ile bir hırs ve kin
duyguları içerisinde yapıldığını gösteriyor. 
Değerli
arkadaşlar, milletvekilinin usulüne uygun yemin etmeyerek göreve başlamaması
hakkaniyete ve temsil görevinin gereğine uygun olmadığı gibi, milletvekili
hakkında yemin etmemesinden yola çıkarak devamsızlık gibi bir maddeyi
işletmenin de hukuki tartışmalara yol açacağı kesindir. Burada Anayasa’yı ve İç
Tüzük’ü zorlama, İç Tüzük’ün arkasından dolanma gibi bir durum söz konusudur.
Burada herkes biliyor ki asıl önemli olan buradaki konu yemin etmemek değil,
devamsızlık nedeniyle Leyla Zana’yı Meclisten uzaklaştırmak.
Değerli
arkadaşlar, eğer uzun süre yemin etmemek, görevini yerine getirmemek şeklinde
düşünülüyorsa burada, İç Tüzük’te -alt komisyonda söylediğimiz gibi- yemin
etmek için belirli bir süre, belirli bir tahdit konulması gerekiyor. Üç ay,
altı ay ya da bir yıl gibi ya da tahdit şeklinde “beş birleşim, on birleşim,
elli birleşim” gibi bir süreyi İç Tüzük’te koymak lazım, eğer gerçekten yeminle
ilgili problem varsa. Eğer buna rağmen yeminden imtina ediliyorsa o takdirde
devamsızlıktan değil, yemin etmemekten dolayı milletvekilliğinin düşürülmesi
hususu Meclisin önüne getirilmelidir. İç Tüzük’teki bu boşluk kullanılarak gerçekte
yemin etmemek ama görünürde devamsızlık nedeniyle göreve son verme hatalı
olacaktır. Alt komisyon ve ana komisyon görüşmelerinde bu görüşümüzü
samimiyetle ortaya koyduk. Burada yapılan uygulamaya yönelik olarak muhalefet
etme ya da katılma şeklinde değil, Meclisin gerçekten ne istediği ve doğrunun
ne olduğuyla ilgili olarak İç Tüzük’teki bu boşluğun bir düzenlemeyle yeniden
doldurulması gerektiği üzerinde durduk.
Değerli
arkadaşlar, özet olarak, burada konunun, yemin etmemek değil burada siyasi
saiklerle iktidarın Meclis üzerinde uygulamış olduğu, milletvekilleri üzerinde
uygulamış olduğu şimdiye kadarki politikanın bir sonucu olarak önümüze
getirildiğini özellikle paylaşmak isterim.
Değerli
arkadaşlar, sürem varken bir konuyu da sizlerle paylaşmak isterim. Hemen bütçe
görüşmelerinden sonra, alelacele Meclisi kapatarak -ki yeterli süre varken-
taşeronların da yer aldığı 696 sayılı Kanun Hükmünde Kararname’yle ilgili son
derece yanlış bir uygulamayı iktidar önümüze getirmiştir.
Burada
Cumhuriyet Halk Partisi olarak taşeronlarla ilgili, taşeronların -kadroya sahip
olarak- yıllardır mahrum kaldıkları emeklerinin karşılığını onlara iade etmek,
onların şimdiye kadarki sorunlarını ortadan kaldırmak amacıyla gerçek bir kadro
verilmesini istedik ama gördük ki Mecliste hiç tartışılmadan, yine bir
olağanüstü hâl kararnamesiyle, maalesef, birçok eksikliği ve hatayı içinde
barındıran bir kararnameyle düzenlendi.
Bunu
bir OHAL kararnamesiyle düzenlemek mümkün değil. Artısıyla eksisiyle, bütün
taşeronların içinde yer aldığı, aynı zamanda kadroya sahip bir işçi hangi
haklara sahipse onların haklarına sahip olacak şekilde, tamamını, bütün
taşeronları içeren bir düzenleme mutlaka Meclise getirilmelidir. Buna ilişkin
ihtiyaç değerli arkadaşlarım, hâlâ devam ediyor.
Biz
diyoruz ki gelin, hep beraber bu sorunu tamamen ortadan kaldıralım. Meclisi,
birbiriyle didişen bir Meclis, milletvekillerini dışarıya atan,
milletvekillerinin birçok gerekçelerle Meclis dışına atılması için bu konuda
çalışma yapan bir Meclis olmaktan çıkarıp gerçekten, toplumun sorunlarına ortak
çözümler üreten bir Meclis hâline getirelim. Emeğiyle geçinen bu insanların ve
ailelerinin rahatlatılması için bunun mücadelesini ve düzenlemelerini mutlaka
hep beraber yapalım diyorum.
Burada,
Leyla Zana’yla ilgili olan düzenleme, biraz önce de söylediğim gibi, Meclisten
gerçek bir halk iradesinin, milletin iradesinin tam olarak yansıtılmasını
engelleyecek tarzda milletvekillerinin Meclisten uzaklaştırılmasına karşıyız.
Takdir Genel Kurulundur.
Genel
Kurulu saygıyla selamlıyorum. (CHP sıralarından alkışlar) 
BAŞKAN
- Teşekkür ederim Sayın Üstündağ. 
Komisyon
görüşmeyecek herhâlde?
Şahsı
adına Iğdır Milletvekili Sayın Mehmet Emin Adıyaman konuşacaklar. 
Buyurun
Sayın Adıyaman. (HDP sıralarından alkışlar)
Süreniz
on dakika. 
MEHMET
EMİN ADIYAMAN (Iğdır) - Sayın Başkan, değerli milletvekilleri; öncelikle
Başkanlık tezkeresinin temel konusu, Sayın Leyla Zana’nın yemin metnini
Anayasa’daki şekliyle okumadığına dayanıp ve bunun devamsızlıkla
bağlantılandırılarak vekilliğinin düşürülmesine ilişkin. 
Tabii,
ben öncelikle yemin metniyle ilgili birkaç hususu kısaca özetlemek istiyorum.
Bu yemin metni, aslında 1980 askerî darbesinin iradesinin bir ürünü. Tamamen
ırkçı, totaliter, Meclis iradesini yok sayan, Türkiye gerçeğine uymayan bir
yemin metni ve bu yemin metni, geçmişten beri tartışma konusu olmuş, sadece
Sayın Leyla Zana’yı değil, farklı inanç ve düşüncelerde, siyasi görüşlerde olan
pek çok kişiyi rahatsız etmiş bir dikta yemin metni. Maalesef, 1980 darbesinden
günümüze kadar faşist cuntanın bu Meclis üzerinde bir vesayet olarak dayattığı
bu yemin metni, 1980’den bu yana yani otuz yedi yıldır bu Meclis üzerinde
vesayetini, dikta rejiminin ruhunu sürdürmeye devam ediyor. 
Geçmiş
dönemlerde, özellikle 24’üncü Dönemde Anayasa değişikliği üzerinde bir uzlaşma
komisyonu bildiğiniz üzere kurulmuş ve o komisyonda bu yemin metninin
değiştirilmesine ilişkin bir konsensüs ortaya çıkmıştı ancak Anayasa’nın tümden
değişikliği üzerine tam bir mutabakat sağlanamadığı için değiştirilemedi. Oysa
çok iyi biliyoruz ki bu Parlamentonun büyük çoğunluğu vicdani ve ahlaki olarak
bu yemin metninin doğru olmadığını, bu yemin metninin ırkçı olduğunu; insan
ahlakına, insan düşüncesine, insan olmaya, hukuka, çağdaş demokrasiye ve
Türkiye'nin çoğulcu yapısına uymadığını bilmektedir. Ama mesele Halkların
Demokratik Partisi olunca, mesele Sayın Leyla Zana olunca mevcut siyasal
iktidar siyasi saiklerle, kendi Meclis çoğunluğuna dayanarak bunu eğerek,
bükerek yani hukuku araçsallaştırarak bir şekilde, tıpkı eş genel
başkanlarımızın ve milletvekillerimizin siyasi saiklerle hukuk
araçsallaştırılarak tutuklanmaları gibi şimdi de Meclis İçtüzüğü
araçsallaştırılarak Sayın Leyla Zana’nın vekilliği düşürülmeye çalışılıyor.
Oysa bu Parlamentonun en öncelikli olarak kendisinin meşruiyeti anlamında, en
başta halkın iradesiyle seçilmiş olan seçilmişlere karşı bir saygı göstermesi
gerekiyor. Buna dayanmayan bir Meclis iradesi olsa olsa cunta rejiminin, cunta
zihniyetinin esareti altında demektir. 
Geçmişten
günümüze kadar, bu darbeci zihniyetin yemin metni hep bu Mecliste problem
olmuştur. Sayın Leyla Zana’nın 1994 yılında yine benzer nedenlerle
milletvekilliği düşürülmüş ve yıllarca cezaevinde yatmış ama geçen tarihî süreç
bir gerçeği ortaya çıkardı, evet, Sayın Leyla Zana o dönemde haklıydı ve o
dönemin muktedirleri olan, o dönemin Meclis çoğunluğunu oluşturan kafatasçı,
ırkçı zihniyetler mahkûm oldu. Bugün de belki çok önemsenmiyor ama yıllar sonra
bugün bile tarihe mal olacak, bugünün muktedirleri olan, bugünün çoğunluğunu elinde
bulunduran Meclisteki iktidar partisi, tarih
karşısında bunun siyasal, ahlaki ve vicdani hesabını verecektir.
Şimdi,
değerli milletvekilleri, yemin metninin esasında aykırılık neydi hepinize
hatırlatmak isterim. “Yüce Türk milleti önünde ant içerim.” cümlesindeki “Türk”
kelimesi “Büyük Türk milleti önünde…” yani “Türk” ve “Türkiye” değişik olan tek
şey buydu. Esasen “Türk” kelimesi ile “Türkiye” yani ya da “Türk milleti” ile
“Türkiye milleti” kelimeleri kavramsal anlamda içerik olarak aslında aynı şeyi
ifade eder. Özü itibarıyla “Türkiye milleti” Türkiye gerçekliğini, Türkiye'deki
çoğulcul yapıyı, Türkiye'deki inançsal, kültürel, siyasal ve sınıfsal pek çok
farklılığı bütünleştiren, daha gerçekçi, daha doğru bir terimdir. Üstelik Sayın
Leyla Zana 7 Haziranda aynen bu yemini yapmıştı ve aynı Meclis Başkanlığında
yine Sayın Deniz Baykal vardı ve bu yemin geçerli kabul edilmişti. Ama 7
Hazirandan 1 Kasıma gittiğimizde, 1 Kasımdaki konjonktür ve bu dönemdeki belki
ortamın yaratmış olduğu atmosferde aynı yemin metni maalesef geçersiz kabul
edildi. 
Şimdi,
tabii, burada tamamen hukukun dışında, İç Tüzük’e aykırı, Anayasa’ya aykırı ve
Meclis teamüllerine aykırı, tamamen siyasi saiklerle bu tezkere önümüze gelmiş
bulunmaktadır. Teknik anlamda birkaç hususu ifade etmek istiyorum yani -içimizde
hukukçu arkadaşlarımız var- öncelikle birkaç noktayı hakikaten salt hukuk
tekniği açısından değerlendirelim. Öncelikle siyasi boyutuna girmiyorum, onu
değerlendirdik yani eş genel başkanlarımızdan milletvekillerimize ve oradan
Sayın Leyla Zana’ya genel anlamda demokratik Kürt siyasetinin bu Meclisin
dışına atılması, demokratik Kürt siyasetinin gelişmesinin önünün engellenmesi
ve bu alanın daraltılmasına ilişkin bir konseptin, bir stratejinin mevcut AKP
iktidarı tarafından uygulandığını hepimiz biliyoruz. Bunlara çok fazla
girmiyorum. Bu siyasi saikle de bu tezkerenin geldiğini biliyoruz. 
Ama
başka bir teknik boyutu şu: Şimdi, İç Tüzük’e baktığımızda İç Tüzük’ün 35’inci
maddesi komisyonların görevlerini belirtir ama komisyonların görevleri arasında
yemin etmemiş bir milletvekilinin veya yeminden imtina etmiş bir
milletvekilinin durumunun incelenmesine ilişkin İç Tüzük’te bir hüküm yok.
Anayasa’nın 81’inci maddesi milletvekilinin belirtilen yemini yapacağını
söyler. Ama yeminden imtina etme hâlinde, yemin etmeme hâlinde veya yeminin
geçersiz olması hâlinde nasıl bir yaptırımın uygulanacağını Anayasa
düzenlememiş. 
Peki,
bakıyoruz İç Tüzük’e,. İç Tüzük’te var mıdır? İç Tüzük’ün 3’üncü maddesine
bakıyoruz. İç Tüzük’ün 3’üncü maddesinde de yine bir yaptırım yok. Yakın
tarihte değiştirilen İç Tüzük’ün 3’üncü maddesinin önceki hâlinde hiçbir
yaptırım yok, hiçbir açıklama ve izah yok. Az önceki hatibin de izah ettiği
gibi bir süre de yok. “Şu kadar sürede yemin edecektir, etmezse vekilliği
düşürülecek.” şeklinde bir düzenleme de yok. Peki, neye dayanarak biz Sayın
Zana’nın vekilliğini düşürüyoruz? İşte, AKP çoğunluğunun kendi keyfî yorumuna
dayanarak; Meclis çoğunluğuna dayanan bir yorum. 
Aslında
Sayın Zana’nın durumu hukuk tekniği açısından bir askı hâlidir. Sayın Leyla
Zana’nın “milletvekili” sıfatından kaynaklanan hakları kullanması yemine
tabidir. Onun milletvekili seçilmesi halkın iradesine bağlı bir durumdur. Halk
seçmiştir onu. Ha, yemin edip etmemesi milletvekilliğinden kaynaklanan, o
sıfattan kaynaklanan hakları kullanmaya ilişkindir. Zaten Sayın Leyla Zana
seçildiği günden bu tarafa özlük hiçbir hakkı verilmemiştir. Bir soru önergesi
kabul edilmiyor, Genel Kurul çalışmalarına katılamıyor. Katılsa Sayın Başkanlık
müsaade edecek mi? Etmeyecek. E müsaade etmediği bir vekile “Devamsızlık
yaptınız.” deyip vekilliğini düşürmek aslında abesle iştigaldir. Başka bunun
bir izahı yok. Hem “Şu salona giremezsin.” deniliyor hem de “Niye girmediniz?”
deyip vekilliği düşürülüyor. Böyle bir çelişki olabilir mi? Ama özel bir
durumdur, belki Parlamento tarihinde bir ilktir bu durum. Ama bu anlayışla bu
bir teamül hâlini alacaktır. Yarın çoğunluğu elde edecek başka bir siyasal
iktidar aynı şeyi sizlere uygulayacaktır.
Dolayısıyla
mevcut değişiklik hâlinde bile, İç Tüzük 3’üncü maddenin yeni değişiklik
hâlinde bile, yine ne diyor yeni hâlinde? Milletvekilliği yemininin edilmemesi
hâlinde o sıfattan doğan haklardan faydalanamıyor. E zaten fiilen Sayın Leyla
Zana faydalanmıyor, odası yok, soru önergesi veremiyor, araştırma önergesi
veremiyor, Genel Kurul çalışmalarına katılmıyor. Dolayısıyla bu tamamen siyasi
saiklere dayalı bir tezkere. Bu, hukuka ve Anayasa’ya aykırıdır diyoruz. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Şahsı
adına ikinci olarak Çanakkale Milletvekili Sayın Bülent Turan konuşacak. (AK
PARTİ sıralarından alkışlar) 
Sayın
Turan, süreniz on dakika.
BÜLENT
TURAN (Çanakkale) – Sayın Başkan, değerli milletvekilleri; Gazi Meclisimizi
saygıyla selamlıyorum.
Öncelikle,
Karma Komisyonun 507 sıra sayılı Raporu’nu görüşmek için bugün Genel Kurul
toplandı. İsteriz ki her milletvekili milletin kendine verdiği yasama
faaliyetini eksiksiz yerine getirsin ve böyle bir toplantı, böyle bir görüşme,
böyle bir rapor görüşmesi yapmak zorunda kalmayalım. Bir milletvekilinin
vekilliğinin düşmesinden bu Meclisin bir üyesi olarak hiç kimsenin keyif
alacağını, gurur duyacağını düşünmüyorum. İsteriz ki tüm vekillerimiz, halkın
bize yüklemiş olduğu görevi, emaneti ilk günden son güne kadar tüm yasama
faaliyetlerine katılarak yerine getirsinler. Çünkü millet bize görev verirken
“Bu Meclise git, sonuna kadar haklarımı kolla, demokratik rejim içerisinde
kendine düşeni yap.” diyerek oy veriyor.
Değerli
arkadaşlar, ancak önümüzde bir problem var, bir sorun var. Biz şu an şeklî bir
işlem için bir aradayız. Burada çok fazla siyasi yorum yapıp olayı ajite etmek
tarafında değilim. Bu şeklî işlemin gereği olarak Anayasa’nın 84’üncü
maddesinin son fıkrasında “Meclis çalışmalarına özürsüz veya izinsiz olarak bir
ay içerisinde toplam beş birleşim günü katılmayan milletvekilinin
milletvekilliğinin düşmesine, durumun Meclis Başkanlık Divanınca tespit
edilmesi üzerine, Genel Kurulca üye tamsayısının salt çoğunluğunun oyuyla karar
verilebilir.” deniliyor. Yine, benzer ifadeler, aynı Anayasa maddesinin
açıklaması İç Tüzük 138’de ifade edilmiş durumda. Söylemek istediğimiz şu:
Önümüzde, bir vekilin hiçbir gün Meclise gelmemesi, yemin dahi etmemesi, yasama
faaliyetlerine katılmaması üzerine doğan şeklî bir işlem var. Takdirî bir
işlemden bahsetmiyorum. Divan toplanmış, devamsızlığı tespit etmiş. Aynı
şekilde, ilgili milletvekilinin tam 212 kez birleşime katılmadığını tespit
etmiş, buna ilişkin de yemin daveti tekrar tekrar kendisine iletilmiş. Ve yine
onun dışında, ödenek ve yolluk kesintisi gibi bir ara ceza, ara formül ifade
edilmiş ancak buna rağmen o şeklî işlemler yerine gelmediğinden dolayı da
bildiğiniz gibi bugünkü Genel Kurul gündemi açılmış olmuş. 
Değerli
arkadaşlarımız, öncelikle bu tarz bir işlem yani milletin yetki verip, görev
verip göndermesine rağmen Meclise gelmemek, yemin etmemek, yasama
faaliyetlerine katılmamak öncelikle, bizi seçen, buraya gönderen milletimize
saygısızlıktır diye düşünüyorum. Altını çiziyorum, keşke herkes, sevse de
sevmese de, istese de istemese de bu usuli işlemleri yerine getirse, Meclisi bu
tarz konularla meşgul etmese. 
MEHMET
EMİN ADIYAMAN (Iğdır) – Davutoğlu niye gelmiyor?
BÜLENT
TURAN (Devamla) - Altını çiziyorum, biz bundan keyif almıyoruz ama bu işin hakkını
yapmak, usulü yerine getirmek de bizim görevimiz. 
Bakınız
değerli arkadaşlar, aslında söz almayacaktım, çok geç saat oldu ama bu
açıklamayı yapma ihtiyacı hissettim çünkü konuşmacı arkadaşlarımızın vicdandan
öte, çok sert ifadelerle partimizi, Genel Başkanımızı itham ettiğini gördüm.
Bakınız
değerli arkadaşlar, milletvekillerini sadece el kaldırıp indiren bir robot gibi
görmek demokrasiye haksızlıktır, buradaki sistemin işleyişine haksızlıktır. 
AHMET
YILDIRIM (Muş) – Kesinlikle haksızlıktır.
SİBEL
YİĞİTALP (Diyarbakır) – Niye sıralar boş?
BÜLENT
TURAN (Devamla) - Bizler bu tarz çalışmalar yaparken milletin bize vermiş
olduğu yetki için elimizi kaldırıyoruz. Sayısal kurallar buralarda yazılmış,
Anayasa’da yazılmış, o yüzden bunları yapıyoruz. O yüzden “Siz çoğunluksunuz,
siz el kaldırıyorsunuz.” demek “Demokrasi dışında işler yapın.” demektir aynı
zamanda. Biz görevimizi yapıyoruz değerli arkadaşlar. Bunun bir itham konusu
olmaması lazım. Tabii ki elimizi kaldıracağız, tabii ki kendi kanaatimizle beraber,
partimizin aldığı kararlarla beraber, Anayasa’ya, İç Tüzük’e uygun işleri
beraber yapacağız. Israrla bu çoğunluk vurgusunun, el kaldırmak, indirmek
tarzı, güya aşağılamanın, bu Gazi Meclise haksızlık olduğu kanaatindeyim. Bu
Meclis aynı usullerle Kurtuluş Savaşı’nı yaptı; bu Meclis benzer usullerle,
darbelerden sonra kapanma iddiası ortaya konulduğunda o direnci gösterdi; 15
Temmuzda hakeza onlar gösterdi. O yüzden bu Meclisin gücünden dolayı “el
kaldır, indir” tarzı aşağılanmalara rağmen, bombalanmak istendi, kapılarına
kilit vurulmak istendi. 
Ve
yine değerli arkadaşlar, AK PARTİ kurulduğu günden bugüne kadar yaptığımız her
şeyi millet için yapmaya çalıştık. Az önce yine kıymetli vekilin ısrarla “Tek
tip elbise nasıl olur da halkın istediği bir şey olur?” demesini hayretle
karşıladım. 
FİLİZ
KERESTECİOĞLU DEMİR (İstanbul) – Niye?
BÜLENT
TURAN (Devamla) - Biz on beş yıldan beri iktidardayız. Tek tip elbise iddiasını
ilk gün gündeme getirmedik. Önümüzde bir mesele var. Siz belki Kandil’e
gitmekten, oraya buraya gitmekten Sincan’a gelememiş olabilirsiniz ama Sincan’a
gittiğinizde o şehit yakınları, o gaziler bu talebi iletiyorlar bizlere. Siz,
gelin…
FİLİZ
KERESTECİOĞLU DEMİR (İstanbul) – Biz Sincan’a İdris Baluken’e gidiyoruz. Siz
konuşmanızı bilin gerçekten. Sincan’a İdris Baluken’e gidiyoruz, bu sıralardaki
arkadaşınıza.
TÜLAY
KAYNARCA (İstanbul) – Dinler misiniz.
BAŞKAN
– Karşılıklı cevap vermeyelim lütfen.
Sayın
Turan, buyurun.
BÜLENT
TURAN (Devamla) – Herkes konuşuyor, ses çıkarmıyor. Siz de dinlerseniz daha iyi
anlaşabiliriz.
Ben
tekrar ediyorum: Eğer Sincan’a, Silivri’ye o davalara gelirseniz orada halkın
bu talebi ilettiğini göreceksiniz. “Biz bunları gece rüyamızda gördük, o yüzden
yapıyoruz.” falan değiliz değerli arkadaşlar. Siz “…”(x) yazan
alçakların gündem oluşturmasını görmeyeceksiniz, şehitlerin, gazilerin
yakınlarının bu konudaki talebini görmeyeceksiniz, “Neden bu?” diye
soracaksınız. 
SİBEL
YİĞİTALP (Diyarbakır) – Ne alakası var?
BÜLENT
TURAN (Devamla) – O yüzden, hukuk aynı şekilde taleplerle bağlıdır, o yüzden
gündeme gelmiştir. 
SİBEL
YİĞİTALP (Diyarbakır) – Ne alakası var, Leyla Zana’nın vekilliğinin düşmesiyle
ne alakası var?
BÜLENT
TURAN (Devamla) – Değerli arkadaşlarımız, bu güzel bir üslup değil. 
SİBEL
YİĞİTALP (Diyarbakır) – Yahu, ne alakası var?
BÜLENT
TURAN (Devamla) – Yani “Ne alakası var?” kahve ifadesi, bu güzel değil bence,
gerek yok. 
SİBEL
YİĞİTALP (Diyarbakır) – Ne alakası var, Leyla Zana’nın vekilliğinin düşmesiyle
ne alakası var?
BÜLENT
TURAN (Devamla) – Anlattım, siz geç geldiniz galiba. Bir daha anlatırım arzu
edersiniz. 
SİBEL
YİĞİTALP (Diyarbakır) – Hayır, hiç öyle değil. 
BÜLENT
TURAN (Devamla) – Değerli arkadaşlar, “Herkesi ötekileştirdiniz. Herkesi öteki
görüyorsunuz.” dediler. Yapmayın, yapmayın. Bu ülkede 80 milyon kimin derdi
varsa, hangi sosyal kesimin sorunu varsa bunu çözmek için büyük bedeller
ödeyerek, büyük riskler alarak adımlar attık. “Baldıran zehrini içtik.” diyen
bizdik. 
SİBEL
YİĞİTALP (Diyarbakır) – İdris Baluken’e on sekiz yıl ceza verildi, on sekiz
yıl.
BÜLENT
TURAN (Devamla) – Daha düne kadar Kürtçeyle ilgili konuşmak bile endişe
sebebiyken okullarda eğitimden tutun da isim koymaya kadar bu hakları veren
biziz, Kürtçe TV hakkını veren bizim iktidarımız.
SİBEL
YİĞİTALP (Diyarbakır) – İdris Baluken’e on sekiz yıl niye verildi?
BAŞKAN
– Sayın milletvekilleri…
SİBEL
YİĞİTALP (Diyarbakır) – İdris Baluken’e on sekiz yıl niye verdiniz?
BÜLENT
TURAN (Devamla) – Bunları inkâr edebilirsiniz, halkımız biliyor; bunları yok
sayabilirsiniz, milletimiz biliyor. Yoksa, on beş yıl iktidar olmak kolay bir
iş değil. 
“Herkesi
ötekileştiriyor.” diyorsunuz, daha dün Genel Başkanımız Bulgar Kilisesinin
restorasyon açılışını yaptı; “Herkesi dışlıyor.” diyorsunuz, imam-hatibin
katsayısını biz çözdük, başörtüsünü biz çözdük. Kimin ne derdi varsa onları
masaya yatırmak bizim görevimiz, çözmek görevimiz. 
SİBEL
YİĞİTALP (Diyarbakır) – İdris Baluken niye on sekiz yıl aldı?
BÜLENT
TURAN (Devamla) – Tabii ki cennette yaşamıyoruz, eksiğimiz vardır, çözülemeyen
sorunlarımız vardır ama bunları ortak bir akılla çözmeyi bir görev biliyoruz. 
“Hiçbir
vekilin görevinin bitmesinden keyif almıyoruz.” dedim. Ne olacak bağırılınca?
Bir daha söylüyorum: Keyif almıyoruz. Ama bir aynaya bakın. Hocanın anlattığı
örneklerde olduğu gibi, ters yola girmiş “Herkes ters.” Sen ters yoldasın
belki. Bir bakın aynaya, bu çözüme beraber katkı sağlayın, bu çözüme beraber
omuz vermeye çalışın. İsterdik ki sizler bu demokratik yürüyüşümüzde size
düşeni yerine getirseydiniz de hiç bunları konuşmuyor olsaydık. Şimdi “Kimin ne
derdi varsa masaya yatırmak için önemli riskler aldık.” diyorum,
bağırıyorsunuz. 
Soruyorum:
Ahmet Kaya bugün hayatta olsaydı… 
SİBEL
YİĞİTALP (Diyarbakır) – Hapiste olacaktı, hapiste olacaktı.
MAHMUT
TOĞRUL (Gaziantep) – İçerideydi, içeride. İçeri atardınız. 
BÜLENT
TURAN (Devamla) – …ülkeyi terk etme imkânı olur muydu? Olmazdı. Ama… 
SİBEL
YİĞİTALP (Diyarbakır) – Hapiste olacaktı. 
MAHMUT
TOĞRUL (Gaziantep) – İçeri atardınız. 
BÜLENT
TURAN (Devamla) – Asla doğru söylemiyorsunuz. 
MEHMET
EMİN ADIYAMAN (Iğdır) – Arkadaşları hep içeride. 
BÜLENT
TURAN (Devamla) – Eğer öyle olsaydı kimin içeride, kimin olmadığını halk
biliyor. 
SİBEL
YİĞİTALP (Diyarbakır) – Biliyor. 
BÜLENT
TURAN (Devamla) – Siz böyle devam etmeye çalışın. 
Değerli
arkadaşlar…
MEHMET
EMİN ADIYAMAN (Iğdır) – Arkadaşları hep içeride, Ahmet Kaya’nın arkadaşları
içeride. 
BÜLENT
TURAN (Devamla) – Yapmayın ya. İnsaf güzel bir nimettir, insaflı olun bence.
MEHMET
EMİN ADIYAMAN (Iğdır) – Ahmet Kaya’nın arkadaşları içeride, onu en başta
söyleyeyim. Ahmet Şık içeride.
BÜLENT
TURAN (Devamla) – Bakın, değerli arkadaşlar, bu ülkede hangi sosyal kesimin ne
derdi varsa masaya yatırmaya, bu millete olan borcumuzu ödemeye, gece gündüz
çalışmaya devam edeceğiz. 
SİBEL
YİĞİTALP (Diyarbakır) – 6 milyon oy alan partinin genel başkanı içeride. 
BÜLENT
TURAN (Devamla) – Bir sevdamız var, istiyoruz ki 80 milyon huzur içerisinde,
barış içerisinde, kardeşlik içerisinde; tek bayrak, tek vatan, tek devlet, tek
millet anlayışı içerisinde yoluna, hayatına devam etsin. (AK PARTİ sıralarından
alkışlar) On beş yıldan beri bu görevi yapmaya çalıştık. İstiyoruz ki bundan
sonra da bu millet “Devam edin.” dediği müddetçe devam edelim. 
Başkalarının
uzantıları, başka örgütlerin göz kırpanları ne derse desin, biz halkımızın bize
verdiği görevi yerine getirmeye çalışacağız. Tüm sosyal kesimlerin derdini
masaya yatırarak kardeşçe, ön yargısız “Bizim gibi düşünüyor mu düşünmüyor mu;
giyiniyor mu giyinmiyor mu?” diye bakmaksızın dertlerini çözmek için demokratik
rejim içerisinde adım atmaya devam edeceğiz. 
Bu
duygularla hepinizi saygıyla selamlıyorum.
Hayırlı
akşamlar diliyorum. (AK PARTİ sıralarından alkışlar) 
BAŞKAN
– Teşekkür ederim.
Sayın
Yıldırım…
AHMET
YILDIRIM (Muş) – Sayın Başkan, Sayın Turan, konuşmasında “Siz Kandil’e
giderken…
BÜLENT
TURAN (Çanakkale) – Hiç sataşmadım ama.
AHMET
YILDIRIM (Muş) – Bekleyin, söyleyelim.
“…biz
Sincan Cezaevine gidiyorduk.” diyerek açıktan sataşmada bulunmuştur.
BAŞKAN
– Buyurun iki dakika.
X.- SATAŞMALARA İLİŞKİN KONUŞMALAR (Devam)
3.- Muş Milletvekili Ahmet Yıldırım’ın, Çanakkale
Milletvekili Bülent Turan’ın 507 sıra sayılı Komisyon Raporu üzerinde şahsı
adına yaptığı konuşması sırasında Halkların Demokratik Partisine sataşması
nedeniyle konuşması
AHMET
YILDIRIM (Muş) – Şimdi, Sayın Turan’ın konuşmasını hayretler içerisinde
izledik, hayret etmemek de mümkün değil. 
Yani
onlar şu Parlamentoda halkın iradesi olan milletvekillerini korumaya çalışıyor
da birileri bu iradeyi kırmaya, o iradeyi Meclis dışına atmaya çalışıyor. Çok
üzüldük. Millet iradesine ne saygı varmış da, milletvekillerinin çalışma
koşullarına burada ne kadar büyük saygı varmış da biz bilmiyormuşuz. Ama gide
gele “İstemiyoruz, üzülüyoruz, asla tasvip etmiyoruz; İç Tüzük var, yasa var.”
Niye? Şaibelerle, zorbalıkla, hileyle, desiseyle bir rejimi değiştirmeyi
biliyorsunuz da şu inanmadığınız millet iradesine müdahale anlamına gelen İç
Tüzük’ü mü değiştirmesini bilmiyorsunuz? Değiştirin. Çok rahatsızsanız, elinizi
kolunuzu İç Tüzük ve Anayasa bağlamışsa değiştirirsiniz; 16 maddeli, 18 maddeli
olmaz da 25 maddeli olurdu Anayasa. Hiç kimseyi böyle sağa, sola çekmeye gerek
yok. Davutoğlu kaç kere geldi ya, kaç kere onun burada mazeretleri okundu?
Mesela bizim arkadaşlarımızın mazeretleri okundu bugün. Nasıl korunuyor bu eski
Başbakan, nasıl korunuyor? 
Biz,
sadece Sincan’ı değil, Kandıra’yı da biliriz, Edirne Cezaevini de biliriz; bu
parti sıralarında oturanların hepsinin yolu cezaevlerinden geçti. Tekrar
söylüyoruz: Bu ülkenin özgürlüğü, kalıcı onurlu barışı, demokrasisi bunu gerektiriyorsa
biz bunu asla ödemekten geri durmayız. Doğru, arkadaşlarımız Genel Başkanınızın
ricası, ısrarıyla Kandil’e gittiler ama o ısrarda, o ricada bulunan, yok,
baldıran zehri içmek uğruna bunu yaptığını iddia edenler biraz daha dürüstçe,
biraz daha samimice tavır takınıp onların ricasıyla o iş ve işlemleri
gerçekleştirenleri cezaevine atıp on yedi yıl hapis cezası vermezlerdi.
Teşekkürler.
(HDP sıralarından alkışlar)
BAŞKAN
– Teşekkür ederim.
BÜLENT
TURAN (Çanakkale) – Bunlara cevap verdik daha önce.
BAŞKAN
- Birleşime on dakika ara vereceğim.
Grup
başkan vekillerini toplantıya davet ediyorum.
Kapanma Saati: 22.49
ON İKİNCİ OTURUM
Açılma Saati: 23.39
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 46’ncı Birleşiminin On İkinci Oturumunu açıyorum. 
507 sıra sayılı
Karma Komisyon Raporu’nun görüşmelerine devam ediyoruz.
XI.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
1.- Ağrı Milletvekili Leyla Zana’nın 1’inci Yasama Yılı ile
2’nci Yasama Yılı 01.10.2016 ila 30.04.2017 Döneminde Anayasa’nın 81’inci
Maddesine Uygun Biçimde Andiçmeden Aralıksız Olarak Genel Kurulun 212
Birleşimine Katılmamasına Bağlı Devamsızlığı Nedeniyle Anayasa’nın 84’üncü ve
İç Tüzük’ün 138’inci Maddeleri Uyarınca Gerekli Değerlendirmenin Yapılması İçin
Başkanlık Divanının 20.07.2017 Tarihli ve 41 Numaralı Kararı ve Türkiye Büyük
Millet Meclisi Başkanlığı Tezkeresi (3/1171) ile Anayasa ve Adalet Komisyonları
Üyelerinden Kurulu Karma Komisyon Raporu (Sıra Sayısı: 507) (Devam)
BAŞKAN
- Komisyon? Yerinde.
Şimdi
“Son söz savunmanındır.” ilkesinden hareketle savunma yapmak üzere Ağrı
Milletvekili Leyla Zana adına Meral Danış Beştaş’a söz vereceğim.
Sayın
Danış Beştaş, Leyla Zana sizi yetkilendirdi değil mi?
MERAL
DANIŞ BEŞTAŞ (Adana) – Evet.
BAŞKAN
– Tamam, peki. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkanım, yapmış olduğunuz sunuş konuşmasından -oturumu
açtıktan sonraki- benim süresi dâhilinde İç Tüzük’ün 72’nci maddesi gereğince
görüşmelerin devamına ilişkin verdiğim önergeyle ilgili bir işlem yapmadığınız
anlaşılıyor.
BAŞKAN
– Evet, yapmadım.
ÖZGÜR
ÖZEL (Manisa) – Bugün görüşmeleri açarken görüşmelerin İç Tüzük 72’ye göre
başladığını söylediniz, tutanaklarda var. İç Tüzük 72, açıkça şu şekilde
düzenlenmiş: “...her siyasi parti grubunun grupları adına ve iki üyenin
kendileri adına birer defa konuşma hakları vardır. Bu konuşmalar yapıldıktan
sonra -tam şu anı tarif ediyor- görüşmelerin devam etmesine dair önerge
verilmemişse, -ki verdim- Başkan görüşmelerin tamamlandığını bildirir.” 
Bu
aşamada, sizin İç Tüzük 72’ye göre görüşmelerin tamamlandığını bildirmeniz için
benim önerge vermemiş olma şartım var, oysa verildi. Daha önce de defalarca
olduğu gibi bu önergeyi okuyup daha sonra Genel Kurulun oyuna sunmanız gerekir
ama siz, savunma hakkını düzenleyen bir diğer İç Tüzük maddesine geçip orada
savunmaya söz vermeye niyet ediyorsunuz, bunu beyan ediyorsunuz. Bu aşamadan
sonra, İç Tüzük 72’ye göre verdiğim önergeyi “Görüşmeler savunmadan sonra
tamamlanmıştır.” gibi işleme alırsanız şayet, bu “Son söz savunmanındır.” diyen
Anayasa'da, İç Tüzük'te ve evrensel hukuktaki en amir hükmü ihlal etmiş
olursunuz. O aşamada, siz, bu İç Tüzük 72 önerisini işleme aldığınızda -bir an
için önergenin kabul edildiğini düşünelim- bu kez yapılmış savunmayı yok sayan,
yeniden gruplara söz veren, şahıslara söz veren ve sonra bir kez daha savunmaya
söz veren bir tutum içinde olacaksınız. Oysa Mecliste hiçbir başlamış işlem,
yapılan bir uygulama bir taleple yok sayılamaz. İç Tüzük 72’ye göre verilen
önerge -ki önergenin gerekçesinde de “Konunun daha iyi anlaşılması talep
edilmiştir.” dediğimiz için- işlemi yok saymaya yönelik değildir. İşlemin bu
aşamasında gruplar ve şahıslar adına... Ki bir kereyle sınırlıdır son cümlede
“İkinci kez bu hak verilir.” demesi yani 72’ye göre bir kez daha verip üçüncü,
dördüncü yok burada, ikinci hak var. Siz bu önergeyi, 72’nin verdiği bu hakkı
72’ye göre gruplar ve şahıslardan sonra kullandırtmazsanız ve savunmaya
başlarsanız o bambaşka bir maddeye gider. O maddede bu önergeyi işleme
aldığınızda, bir an için yüce Meclisin bu önergeyi kabul ettiğini düşünelim,
önerge, öncesindeki işlemleri hiçe düşürür, yoka düşürür, yok eder. Oysa, İç
Tüzük, her uygulamasıyla kendinden önce yapılmış işlemleri yok etmeyecek bir
bütünlükle devamlılığı önermektedir ve sağlamaktadır. Bu yüzden, burada
önergemin 72’ye göre işleme alınmasını, kabul edilirse gruplara ve şahıslara…
Savunmaya değil çünkü savunma her şeyi dinledikten sonra, ithamları, destekleri
dinledikten sonra o hakkı kullanacaktır. O aksi durum savunmanın bu hakkını
kullanmasından sonra başka sözlere imkân verir ve bütün işlemleri boşa düşürür.
Bu konuda hukukçu kimliğinize, tarafsızlık yemininize dayanarak kararınızı bir
kez daha gözden geçirmenizi talep ediyorum. 
BAŞKAN
– Şimdi, sayın milletvekilleri, biraz önce verdiğim arada grup başkan
vekillerini toplantıya çağırdım ve verdiğimiz sürenin de çok da fazlasının
üstüne çıkarak bu konuyu görüşmeye çalıştık. Buradaki problem, 72’nci maddede
düzenlenen önergenin verilme anı; problem bu. İki görüş var: Bir görüş, 72’nci
maddeye ilişkin, yeniden görülmesine ilişkin önergenin savunma bittikten sonra
işleme alınması; diğer bir görüş ise konuşmalar yapıldıktan ama savunma
yapılmadan önceki aşamada işleme alınması. Şimdi, böyle bir uygulama şimdiye
kadar pek yapılmadığı için, benim şahsi düşüncelerimin ötesinde elbette ki
Kanunlar Kararlarla da bu işi birlikte görüşmek, değerlendirmek durumundayım
her başkan vekilinin yaptığı gibi. Ortaya şöyle bir durum çıktı ve bu -çok açık
yüreklilikle söylüyorum- beni de ikna etti, durum şu: Biz bu görüşmeleri
tamamladıktan sonra yani “Son söz savunmanın.” ilkesinden hareket ederek
savunmayı da dinledikten sonra kimseye söz vermeyeceğiz Sayın Özel, hiç kimseye
söz vermeyeceğiz, sadece bir işlem yapacağız tıpkı Meclisi kapatma işlemini
yaptığım gibi. Eğer ben bu 72’nci maddeye göre verilen önerge üzerinde herhangi
bir kişinin konuşmasına başvurmuş olsam o zaman haklısınız ama bu 72’nci
maddeye göre verilen önergeyi okuduktan ve işlemi yaptıktan sonra ben kimseye
söz vermeyeceğim. Dolayısıyla “Son söz savunmanındır.” hakkı ve ilkesi
geçerliliğini korumuş olacak. 
MUSTAFA
ELİTAŞ (Kayseri) – Sayın Başkan…
ÖZGÜR
ÖZEL (Manisa)- Sayın Başkan…
BAŞKAN
– Ha Meclisi kapatmış olacağım, ha bu önergeyi işleme koymuş olacağım. 
ÖZGÜR
ÖZEL (Manisa) – Önergeyi işleme koyduğunuzda ya kabul edilirse? 
BAŞKAN
– Baştan başlayacağız. 
ÖZGÜR
ÖZEL (Manisa) – O zaman bütün işlemleri yok sayacaksınız, bütün işlemleri. 
BAŞKAN
– Bütün gruplar baştan başlayacak, konuşacak; şahıslar, son savunma, hepsi
baştan başlayacak. 
ÖZGÜR
ÖZEL (Manisa) – İç Tüzük başlanmış bir işlemin yok sayılmasını mümkün saymaz.
Bunun istisnaları İç Tüzük 13’te…
BAŞKAN
– Bakın, o zaman bu söylediğiniz şey 72’nci maddenin uygulanmasının içini
boşaltıyor. 
ÖZGÜR
ÖZEL (Manisa) – Aynen, sizin yaptığınız işlem…
BAŞKAN
– Hayır, bu sizin söylediğiniz şey boşaltıyor içini. 
ÖZGÜR
ÖZEL (Manisa) – Sayın Başkanım…
BAŞKAN
– Biz karşılıklı konuşmayalım, Sayın Elitaş’a söz vereyim. 
Buyurun
Sayın Elitaş. 
MUSTAFA
ELİTAŞ (Kayseri) – Sayın Başkanım, şu andaki konuştuğumuz iş 507 sıra sayısı. 
BAŞKAN
– Evet. 
MUSTAFA
ELİTAŞ (Kayseri) – 507 sıra sayısının konusu İç Tüzük 138’inci madde, Anayasa
84’üncü madde. İç Tüzük 138’inci madde savunmanın konuşmasını düzenlemiş, İç
Tüzük 60’ıncı madde de süreleri belirlemiş. Diyor ki 60’ın son fıkrası:
“İçtüzükte başka bir süre belirtilmemiş veya aksi, Danışma Kurulunun teklifiyle
Genel Kurulca kararlaştırılmamışsa siyasi parti grupları, komisyon ve Hükümet
adına yapılan konuşmalar yirmi, üyeler tarafından yapılan konuşmalar on dakika
ile sınırlıdır.” 72’nci madde de konuşmacı sayısını belirlemiş. Bakın, 70’inci
maddede süre yok. İç Tüzük önünüzde Sayın Başkanım. “Tüzükte başkaca bir hüküm
yoksa, her konuda…” Konu ne? 507 sıra sayısı. 507 sıra sayısının görüşmelerinin
tamamlanması, savunmanın yaptığı anda yürürlüğe girmiş demektir çünkü işlemin
bitmesi, İç Tüzük 72’nci maddeye göre kimlerin konuşacağı tespit ediliyor.
Siyasi parti grupları ve şahsı adına 2 milletvekili konuşmasını yapıyor. Süreyi
ne belirliyor? 60’ıncı madde belirliyor. 
BAŞKAN
– Evet. 
MUSTAFA
ELİTAŞ (Kayseri) – 60’ıncı madde, eğer aksine başka bir karar alınmamışsa ya da
İç Tüzük’te herhangi bir şekilde süre tanımlanmamışsa yirmişer dakikalık konuyu
gündeme getiriyor. Şu anda sizin savunmayı çağırmanız, yaptığınız işlem
doğrudur; savunmayı çağırmanız, savunmadan sonra ne gerekiyorsa onu yapmanız
gerekir. 
ÖZGÜR
ÖZEL (Manisa) – Sayın Başkanım, doğrusunu yapacaksak bir, her türlü sınırlama
özgürlükler lehine yorumlanır. İki, savunma hakkı kutsaldır. Üç, şu anda karar
vereceğiz, yirmi dört saat de ara verilecek. Yirmi dört saat serinleme süresi
şu: Savunmayı dinledikten sonra herkes vicdanıyla baş başa kalsın.
BAŞKAN
– Evet.
ÖZGÜR
ÖZEL (Manisa) – Şu anda Adalet ve Kalkınma Partisi Grubunda 17 milletvekili
var. 
SALİH
CORA (Trabzon) – Sizde kaç kişi var?
ÖZGÜR
ÖZEL (Manisa) – Sizin bu kararınız, savunmayı 17 milletvekili önünde yaptırıp
daha sonra milletvekillerini yirmi dört saatlik süreden sonra buraya gelip bir
karar vermelerine zorlar. 
BÜLENT
TURAN (Çanakkale) – CHP’de 6 kişi var.
ÖZGÜR
ÖZEL (Manisa) – Bir hukukçu kimliğinizle burada aldığınız karar, Meclisin
mevcut durumunu da göz önüne aldığınızda boş sıralara gecenin bir yarısında… 
HASAN
BASRİ KURT (Samsun) - CHP’den de 6 kişi var burada.
ÖZGÜR
ÖZEL (Manisa) – …17 iktidar partisi milletvekilinin bulunduğu noktada savunmayı
yaptırmak ya da yaptırmamak ama İç Tüzük 72’nci maddenin verdiği bir yetkiyi
kullandırtmamak noktasına geliyor. Siz bu hakkı savunma sonrasına bıraktığınız
anda Meclisin aldığı kararla ikili bir sonuç doğuruyorsunuz: Bir tanesi
reddedilmesi durumundaki sonuç, birisi kabul. Buradan iktidar partisinin
çoğunluğu vardır, nasılsa reddedilir diye bakamayız. Kabul edildiği noktada, o
anda…
BAŞKAN
– Yalnız, oylama noktası şu anda bizi ilgilendiren bir konu değil Sayın Özel, o
başka bir şey… 
ÖZGÜR
ÖZEL (Manisa) – Ama Başkanım, şu anda…
BAŞKAN
- …o yirmi dört saat sonra gündeme gelecek olan bir şey. 
ÖZGÜR
ÖZEL (Manisa) – Hayır, hayır, İç Tüzük 72’ye göre verdiğim önergeyi savunmadan
sonra gündeme alıp oylatacaksınız ya… 
BAŞKAN
– Evet.
ÖZGÜR
ÖZEL (Manisa) – …işte, o anda kabul edilmesi durumunda yapılan savunmayı da
boşa düşüren ve yeniden grupları, şahısları ve savunmayı dinleyen bir iş. Bu
durumda…
BAŞKAN
– Ama sizin mantığınıza göre o zaman 72’nci maddedeki önergenin hiç yapılmaması
gerekiyor.
ÖZGÜR
ÖZEL (Manisa) – Hayır… 
BAŞKAN
– Evet.
ÖZGÜR
ÖZEL (Manisa) – …şu aşamada yapılması gerekir efendim. 
Bakın,
izninizle şurayı bir kez…
BAŞKAN
– Hayır, Sayın Özel -konuşuyoruz, sohbet ediyoruz diyeyim artık- sizin
mantığınıza göre hangi aşamada yapılırsa yapılsın kabulü hâlinde ondan önceki
bütün görüşmelerin boşa düşmesi anlamına geliyor çünkü yeniden müzakere…
ÖZGÜR
ÖZEL (Manisa) – Hayır, değil efendim çünkü 72 bu maddeyi şöyle yorumluyor,
bakın, 72 diyor ki: “Görüşmelerin devam etmesine dair önerge verilmiş ve önerge
de Genel Kurulda işaret oyuyla kabul edilmiş ise…”
BAŞKAN
– Evet.
ÖZGÜR
ÖZEL (Manisa) – “…birinci fıkra gereğince siyasî parti gruplarına ve
milletvekillerine –savunmaya demiyor- ikinci defa…”
BAŞKAN
– Evet.
ÖZGÜR
ÖZEL (Manisa) – “…konuşma hakkı…” “Yeniden konuşma hakkı” demiyor.
BAŞKAN
– Evet. 
ÖZGÜR
ÖZEL (Manisa) – Bu önerge bir kereliktir.
BAŞKAN
– Evet, konuşma… 
ÖZGÜR
ÖZEL (Manisa) – Ve önceki bu önerge…
BAŞKAN
- Aynı koşullarda, aynı sürede konuşma hakkına sahip olmayacak mısınız Sayın
Özel?
ÖZGÜR
ÖZEL (Manisa) – Başkanım, özür dilerim.
Şunu
ifade edeyim: Bir kez konuştuk, önerge kabul edildi.
BAŞKAN
– Evet.
ÖZGÜR
ÖZEL (Manisa) – İkinci bir konuşma ve bitiyor. Önceki işlemi yoka düşürmüyor,
aksine tamamlıyor, bir süre daha veriyor ve bitiriyor sonra.
BAŞKAN
– Bakın, sizin dediğiniz gibi olsa -tam da siz ifade ettiniz- diyelim ki bu
konuşmalar yapıldı, savunmaya geçmeden 72’yi gündeme aldık.
ÖZGÜR
ÖZEL (Manisa) – Aldınız.
BAŞKAN
– Tekrar başa döndük mü? Döndük.
ÖZGÜR
ÖZEL (Manisa) – Döndük. Bir kerelik daha söz verdiniz, ilave söz hakkı.
BAŞKAN
– Savunma nerede? Savunma ne zaman konuşacak?
MAHMUT
TANAL (İstanbul) – Daha sonra.
BAŞKAN
– Öyle şey olur mu?
MAHMUT
TANAL (İstanbul) – Aynen öyle.
ÖZGÜR
ÖZEL (Manisa) – Savunma, bu görüşmeler tamamlandıktan sonra son sözünü
söyleyecek.
BAŞKAN
– Olur mu? O zaman savunmaya söz hakkı vermiyoruz olur.
ÖZGÜR
ÖZEL (Manisa) – Bakın, bu madde, 20, diyelim ki herkes kullandı hakkını.
BAŞKAN
– O zaman bütün gruplar ikişer kere konuşur. 
ÖZGÜR
ÖZEL (Manisa) – Evet.
MUSTAFA
SEZGİN TANRIKULU (İstanbul) – Evet.
BAŞKAN
- Bu ikişer kere konuşmayı savunma bir kerede cevap vermiş olur.
ÖZGÜR
ÖZEL (Manisa) – Savunma hakkı sınırsız. Yani yirmişer dakika mı konuşacaklar
kırkar dakika mı, onu belirliyorsunuz şu anda. Yirmişer mi kırkar mı? 
BAŞKAN
– Yok, o mantık doğru bir mantık değil.
ÖZGÜR
ÖZEL (Manisa) – Savunma zaten sınırsız. Savunma bir kez, iki kez diye bir şey
yok, savunma hakkı sınırsız.
BAŞKAN
– Savunmanın lehine yapılması –arkadan da söylendiği gibi- savunmanın lehine
olan bir durum zaten.
ÖZGÜR
ÖZEL (Manisa) – Sayın Başkan…
MAHMUT
TANAL (İstanbul) – O zaman tüm Meclisin burada olması lazım, 17 kişi değil ki.
BAŞKAN
– Eğer kabulü hâlinde, bakın, bütün işlemini, savunmanın da tamamlanmasından
sonra -ben işlem yapıyorum- kimseye söz vermeyeceğim.
ÖZGÜR
ÖZEL (Manisa) – Ya kabul edilirse? Bir daha vereceksiniz. Her şeyi mahvedecek…
BAŞKAN
– Kabul edilirse baştan herkes konuşacak, savunma da konuşacak.
ÖZGÜR
ÖZEL (Manisa) – Konuşacak ve sizin o yaptığınız iş…
BAŞKAN
– Evet, problem yok çünkü o zaman.
ÖZGÜR
ÖZEL (Manisa) – 72’nci maddedeki iki kez sınırlamasının dışında yaptığınız
için…
BAŞKAN
– Hayır, dışında olmuyor, iki kere oluyor zaten Sayın Özel.
ÖZGÜR
ÖZEL (Manisa) – Sayın Başkanım…
BAŞKAN
- Bakın, bunu tartışmayalım. Ben düşüncemi söylüyorum. Sizin önergenizi, 72’nci
maddeye uygun önergenizi savunma bittikten sonra işleme alacağım.
MUSTAFA
SEZGİN TANRIKULU (İstanbul) – Çok yanlış.
ÖZGÜR
ÖZEL (Manisa) – Bu yanlış.
BAŞKAN
- Ben öyle düşünüyorum.
ÖZGÜR
ÖZEL (Manisa) – O zaman usul tartışması açalım.
BÜLENT
TURAN (Çanakkale) – Zaten tartıştık.
ÖZGÜR
ÖZEL (Manisa) – Yok canım.
BAŞKAN
– Çünkü, bu, açıkça söylüyorum, “Son söz savunmanındır.” ilkesine aykırı bir
durum değil. Neden değil? Çünkü son söz, savunma kullandıktan sonra kimseye söz
vermeyeceğim. 
MUSTAFA
SEZGİN TANRIKULU (İstanbul) – Peki, 72 kabul edilirse?
BAŞKAN
– Ha Meclisi kapatmış olacağım ha önerge oylamış olacağım.
ÖZGÜR
ÖZEL (Manisa) – Siz “Nasılsa reddedilecek.” diyorsunuz, ya kabul edilirse?
BAŞKAN
– Kabul edilirse baştan başlayacağız, savunma yine konuşacak.
ÖZGÜR
ÖZEL (Manisa) – İşlemi yoka düşürmüş olacaksınız.
BAŞKAN
– Hayır, niye? O zaman 72’yi görüşemeyiz hiç hayatımız boyunca, boşa düşülmüş
oluyor. 
ÖZGÜR
ÖZEL (Manisa) – Hayır, neden görüşemeyelim…
BAŞKAN
– Kabul edildi, bütün gruplar konuşacak, şahıslar konuşacak, tekrar savunma
konuşacak. 
ÖZGÜR
ÖZEL (Manisa) – Sayın Başkanım, şu anda yaptığımız işlem, 72 işleme alınırsa
yirmişer dakika mı konuşacağız, kırk dakika mı?
BAŞKAN
– Sayın Özel, ben bu düşüncedeyim.
MUSTAFA
SEZGİN TANRIKULU (İstanbul) – Sayın Başkan, duruşma gibi ve ceza yargılaması
gibi düşün.
BAŞKAN
– Ben bu düşüncedeyim çünkü işlem yapacağım, kimseye söz vermeyeceğim bu
noktada savunmayı dinledikten sonra, sataşma olursa dahi söz vermeyeceğim,
hiçbir şekilde söz vermeyeceğim; sadece verdiğiniz önergeyi oylayacağım ve
Meclisi kapatacağım. O önergenin oylanması ile Meclisin kapanması arasında
işlem olarak hiçbir fark yok, eylem çünkü, sözsel durumu yok. 
ÖZGÜR
ÖZEL (Manisa) – Ya kabul edilirse, ya kabul edilirse?
BAŞKAN
– Kabul edilirse baştan başlayacağız.
ÖZGÜR
ÖZEL (Manisa) – Ama olmaz ki efendim, yoka düşeceksiniz.
BÜLENT
TURAN (Çanakkale) – Mesele anlaşıldı Sayın Başkan. Teşekkür ederiz. Kaç saat
konuşacağız?
BAŞKAN
– Niye olmasın, ben şimdi Genel Kurulun neye karar vereceğini bilemem ki.
ÖZGÜR
ÖZEL (Manisa) – E, tamam, onu söylüyoruz; iki ihtimali de gözetmek
durumundasınız.
BAŞKAN
– İki şıkkı da söylüyorum size: Kabul edilirse baştan başlayacağız, kabul
edilmezse görüşmeler tamamlanmış olacak. 
BÜLENT
TURAN (Çanakkale) – Mesele vuzuha kavuştu Sayın Başkanım. 
MUSTAFA
SEZGİN TANRIKULU (İstanbul) – Sayın Başkan, ceza yargılaması ve duruşma gibi
düşünürseniz böyle olmaz.
ÖZGÜR
ÖZEL (Manisa) – Kararınız bu yöndeyse…
BAŞKAN
- Kararım bu noktada, usul tartışması açacaksanız da dinlerim sizi.
FİLİZ
KERESTECİOĞLU DEMİR (İstanbul) – Sayın Başkan, artık bir…
BAŞKAN
– Sayın Kerestecioğlu, sizi dinleyeyim.
Buyurun.
FİLİZ
KERESTECİOĞLU DEMİR (İstanbul) – Sayın Başkan ve burada bulunan az sayıdaki
milletvekili, hiçbir usul tartışmasına girmeyeceğiz çünkü esas olan şu anda
usul falan değil, asıl yani özne. Öznesi olmayan bir şey tartışılıyormuş gibi
davranılıyor şu anda. Şu anda var olan şey gerçekten Leyla Zana’dır yani
1990’larda milletvekilliği düşürülmüş, bu Meclisten çıkarılmış, götürülmüş bir
kadının, bir milletvekilinin tekrar milletvekilliğinin düşürülmesidir. Aslında
özne ve esas olan budur. O nedenle kayıtlara geçmesi için söz aldım. Yani
sessizliğimiz bu 72, 138’le ilgili görüşümüzün olmamasından değildir,
yaptığınız işlemin usule uygun olmadığını düşünüyoruz ama bu bir yana, asıl
olan zaten milletvekillerimizin milletvekilliğinin düşürülmesidir ve bu
iktidarın tarihe milletvekilliği düşüren, parti -sözde- kapatmadan aslında
parti kapatan bir iktidar olarak geçecek olmasıdır. Sadece bunu ifade etmek
istedik. Gerisi, her ikisi de, aslında, komisyonda da bununla ilgili üstelik
olumlu oy vermiş iki partinin arasındaki tartışmalardır. 
ÖZGÜR
ÖZEL (Manisa) – Biz olumlu oy vermedik. 
FİLİZ
KERESTECİOĞLU DEMİR (İstanbul) – Bizim için çok da esasa dair bir şey değildir,
gerçekten sadece ayrıntıdır. 
Teşekkürler.

BAŞKAN
– Ben teşekkür ederim. 
Sayın
Özel, nedir talebiniz? 
ÖZGÜR
ÖZEL (Manisa) – Talebim şu: Eğer bahsettiğiniz gibi önergemi işleme
almıyorsanız usul tartışması açıyorum.
BAŞKAN
– Evet almayacağım, görüşmelerin sonunda alacağım, savunmadan sonra alacağım. 
ÖZGÜR
ÖZEL (Manisa) – O zaman usul tartışması açıyorum, şu anda almanız konusunda
usul tartışması açıyorum efendim. 
BAŞKAN
– Tamam, peki. 
ÖZGÜR
ÖZEL (Manisa) – Aleyhte.
BAŞKAN
– Aleyhte Sayın Özgür Özel…
MAHMUT
TANAL (İstanbul) – Aleyhte.
BAŞKAN
– …Sayın Mahmut Tanal. 
MUSTAFA
ELİTAŞ (Kayseri) – Lehte.
BAŞKAN
- Sayın Elitaş lehte.
RAMAZAN
CAN (Kırıkkale) – Lehte.
BAŞKAN
– Sayın Ramazan Can lehte.
Sayın
Mustafa Elitaş, buyurun lütfen. (AK PARTİ sıralarından alkışlar) 
Süreniz
üç dakika. 
XII.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın 507 sıra sayılı Komisyon Raporu’nun görüşmelerinin devamı
hususunda verilmiş önergeyle ilgili uygulamasının İç Tüzük hükümlerine aykırı
olup olmadığı hakkında
MUSTAFA
ELİTAŞ (Kayseri) – Sayın Başkan, değerli milletvekilleri; bugüne kadarki
yaptığımız uygulamalarda hiç olmayan yeni bir usul ihdas edilmeye çalışılan bir
durum. Bizim yaptığımız işlem, biraz önce ifade ettiğim gibi, 507 sıra sayılı
Karma Komisyon Raporu’nun burada görüşülmesi. Konu, 138’inci madde. 138’inci
madde, milletvekilinin devamsızlığıyla ilgili konunun değerlendirilmesi. 
Aslında
İç Tüzük’te “genel esaslar” diye tabir ettiğimiz 60’ıncı maddeye göre
görüşmeler yapılır. 60’ıncı maddenin son fıkrasına göre, İç Tüzük’te başkaca
bir süre belirtilmemişse ilk yapılan konuşmalar yirmi, ikinci yapılan
konuşmalar onar dakikayla sınırlıdır. Burada üye sayısı, kimlerin konuşacağı
belirtilmemiş. 138’inci madde, savunmasını yapan milletvekilinin konuşma
hakkını orada düzenlemiş. Aslında başka usullerde, kanun tasarı ve
tekliflerinde veya diğer konularda savunma hakkı, milletvekilinin konuşma hakkı
olmadığından dolayı o sadece 138’inci maddedeki belirlenen usulle devam ediyor.
72’nci maddede verilmesi gereken önergenin, 507 sıra sayılı Komisyon Raporu’nun
görüşmeleri sırasında bütün işlem bittikten sonra değerlendirmesi imkânı ortaya
çıkar. Velev ki -ben o kanaatte de olmamama rağmen siz biraz önce açıklama
yaptınız- eğer İç Tüzük 72’nci maddeye göre verilmiş bir önerge varsa zaten
önergelerin… 72’nci maddede süreleri söylemiyor. Nereye bakmamız lazım? 60’a
gitmemiz lazım çünkü “İkinci kere yapılan konuşmalarda onar dakika, bunun
yarısı kadardır süre.” diyor. Gruplar, siyasi partiler, komisyon adına yirmişer
dakika, ikinci konuşmalar da bunun yarısı kadardır yani üyeler adına yapılan on
dakika konuşma beş dakikaya, diğer konuşmalar da, siyasi parti grupları ve
diğer kişiler hakkında yapılan konuşma da onar dakikaya düşecek bir işlemdir.
Bugüne
kadar olmamış bu usul, Cumhuriyet Halk Partisinin sadece… Aslında gönül isterdi
ki arkadaşların söylediği gibi saat dokuzdan önce Türkiye Büyük Millet
Meclisinde görüşülsün bu. Fakat bugün yaptığımız görüşme; bir saat, hatta kırk
beş dakika süreyle Sayın Bakanın sözlü sorulara verdiği cevap, denetimle ilgili
kısım, ondan sonra bir baktık saat 21.00 olmuş. 4 tane siyasi parti grubunun
önerisi var. Bu grup önerisiyle oyalama taktikleri yerine gelmemiş olsaydı,
onlar gerçekleşmemiş olsaydı, herhâlde, savunmayı yapacak arkadaş da Türkiye
Büyük Millet Meclisinin televizyonlarının açık olduğu zamanda savunma yapma
imkânını bulmuş olacaktı. Ama açıkçası, niye bu anlamda, bu şekilde
yaptıklarını anlayabilmiş değilim. 
Sayın
Başkanlığın, şu andaki işlemin bitmediği, işlemin devam etmesi konusundaki
kararının lehinde olduğumuzu ifade ediyor, hepinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim.
Aleyhte
Sayın Özgür Özel…
ÖZGÜR
ÖZEL (Manisa) – Sayın Başkan, teşekkür ederim.
Önce
Sayın Elitaş’ın bıraktığı yerden başlayalım. Ne diyordu Sayın Elitaş İç Tüzük
değişmeden önce? Diyordu ki: “Grup önerileri on, on, on; kırk dakika çok,
engellemeye dönüyor. Göreceksiniz, bu İç Tüzük’te benim istediğimi verin; ikide
başlasak, on beş dakika şu sürse, on beş dakika bu sürse saat üç gibi gündeme
geçeceğiz.” Ne oldu? Gündeme akşam dokuz buçukta geçtik. Neden? Biz dedik ki:
İstediğiniz kadar İç Tüzük’ü değiştirin. Sonuçta, eğer siz iktidar etme
biçiminizde yani buradaki çoğunluğunuza güvenerek Meclisin diğer partilerini
hiçe sayarsanız biz bir şekilde o deveyi o iğne deliğinden geçiririz. Ya delik
büyür, ya deve küçülür. Geldiğimiz noktada bu grup hatta Milliyetçi Hareket
Partisi Grubu İç Tüzük’te ne istediyseniz verdi ama sonuç, bugün çıkıyorsunuz
yine burada “Gördünüz mü, bu vakte kadar, eskisinden de geç...” Bu, iktidar
olma, iktidar etme biçiminizi tartışmanız gerekiyor; uzlaşma, diğer partileri
dikkate alma. Bugünkü durum... Ben çok net bir şey söyledim: Anayasa açıkça
“KHK’ler ilk sıraya alınır.” demesine rağmen, İç Tüzük süre düzenlemesi
yapmasına rağmen hem OHAL KHK’si için bir yetki kullanacaksınız Anayasa’ya dair
hem de Anayasa’nın “Öncelikle görüşülür.” hükmünü uygulamayacaksınız,
müeyyidesizlikten yararlanacaksınız. 
MUSTAFA
ELİTAŞ (Kayseri) – İvedilik başka. İvediliğin ne olduğuna bak, ivedilik var
orada.
ÖZGÜR
ÖZEL (Devamla) – Ben dedim ki: “İç Tüzük’ten kaynaklanan bütün hakları
kullanırız.” Burada savunma hakkıyla ilgili bir ihlal var, yanlış uygulamalar
var ama bir gerçek var. İç Tüzük’ün 72’nci maddesi diyor ki: “Gruplar ve
şahıslar konuştuktan sonra önerge verilmemişse...” Verilirse ne olur? Oylama
yapılır. Oylamada “evet” çıkarsa... Sizin dediğiniz gibi olursa yirmişerin
üstüne onar dakika daha konuşma verilir. Sonra, sanki herkes aleyhte konuşuyor
gibi bakıp da “Savunma hepsini dinledi.” Lehte olacak, aleyhte olacak ama
savunma son olarak çıkacak, sınırsız şekilde süresini kullanacak. İç Tüzük
72’ye göre müzakerelere bir kereliğine... İlave söz önergesidir o, bir
kereliğine; 138’de hiçbir yeri yoktur. O yüzden önce 72’nin verdiği hakkı
kullandıracaksınız. Ben diyeceğim ki gerekçemde olduğu gibi: “Grupların ve
şahısların düşünceleri yeterince anlaşılmadı, devam etmesinde fayda var.” Onar
ya da yirmişer dakika daha görüşülecek, sonra da kutsal savunma hakkı
kullandırılacak. Ama siz bunu yapmayıp, savunmayı kürsüye çıkartıp sonra İç Tüzük
72’nin hakkını kullandırırsanız -velev ki bir an için olduğunu düşünelim-
önerge kabul edildiğinde, konuşmalar da diyelim ki üç buçuk saatlik savunma da
güme gidecek, sil baştan yapacaksınız ve tekrar aynı işlem olacak. Bu durumda
72’ye göre bir önerge hakkı daha doğacak, oysa 72 bir kerelik bu hakkı veriyor.
Yaptığınız iş, şurada 30 milletvekiliyle, 17 milletvekiliyle oturup Anayasa’nın
ve İç Tüzük’ün…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) - …üzerinize yüklediği yükümlülükleri yerine getirmeyip… Yani
burada toplantı yeter sayısı yok, karar yeter sayısı yok, 17 milletvekiliyle
Anayasa’nın en ciddi, İç Tüzük’ün en ciddi sonuç doğuran… Burada kimin
milletvekilliğinin düşürüldüğünün hiçbir önemi yok. Bir milletin, insanların, 60,
70, 90, 100 bin seçmenin…
BAŞKAN
– Sayın Özel, teşekkür ederim. 
ÖZGÜR
ÖZEL (Devamla) – Toparlıyorum. 
…temsilcisinin
milletvekilliğini düşüreceksiniz; bunu yaparken bu iş 17 kişiyle olmaz. Allah
şahittir, hepimiz biliyoruz, göz göze bakıyoruz; burada 150 milletvekiliniz
olsaydı, İç Tüzük 72’ye göre işlem yapıp, önergeyi reddedip yolunuza
yürüyecektiniz. O yüzden, yaptığınız iş vicdani değildir, samimi değildir;
yaptığınız iş, riyaset makamının iktidar partisinden olmasında… İçeride yapmış
olduğumuz görüşmelerde de Sayın Başkan daha burada söylemişken “Son söz
savunmanındır ama.” diye, Sayın Başkan şimdi dönüyor ve bu durumda İç Tüzük’ü
eğiyor büküyor ve bir hâle getiriyor. Her şeyi yapabilirsiniz ama tarih burada
yaptığınız Anayasa ihlalini aynen OHAL KHK’lerinde olduğu gibi yazacaktır,
tarih önünde mahkûm olacaksınız. 
Teşekkür
ediyorum. (CHP sıralarından alkışlar) 
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay. 
ERKAN
AKÇAY (Manisa) – Sayın Özel konuşması esnasında “Bu İç Tüzük yapımı sırasında
Milliyetçi Hareket Partisi ne istediyseniz kabul etti veya verdi.” şeklinde
ifade ederek sataşmada bulunmuştur, sataşmadan söz istiyorum. 
BAŞKAN
– Buyurun, iki dakika. 
X.- SATAŞMALARA İLİŞKİN KONUŞMALAR (Devam)
4.- Manisa Milletvekili Erkan Akçay’ın, Manisa Milletvekili
Özgür Özel’in usul görüşmesi nedeniyle yaptığı konuşması sırasında Milliyetçi
Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; bu İç Tüzük
değişiklikleri sürecinin nasıl işlediğini bütün parti grupları bildiği gibi
Sayın Özel de Cumhuriyet Halk Partisi de bütün gruplar da bilmektedir. Meclis
Başkanının bütün siyasi parti gruplarına çağrısı üzerine Milliyetçi Hareket
Partisinin İç Tüzük’e ilişkin bu çalışmaya olumlu cevap vermesi üzerine,
Cumhuriyet Halk Partisi ve Halkların Demokratik Partisinin kendi parti
görüşleri doğrultusunda bu görüşmelere katılmak istemeyişlerinden Adalet ve
Kalkınma Partisi ile Milliyetçi Hareket Partisi biraraya gelmiş, 18 maddenin
18’inde de tam bir mutabakat ve görüş alışverişi içerisinde tam bir uzlaşma
sağlanmıştır. Böyle bezirgân pazarlığı ile al ver pazarlıkları ve çalışmaları
kesinlikle yapılmamıştır. Bunu daha evvel defalarca tekrarladık ama ısrarla,
sanki böyle bir pazarlık varmış gibi veya biri bir şey talep etmiş, öbürü onu
kabul etmiş veya kabul etmemiş... Neticede, altına birlikte imza attığımız bir
İç Tüzük değişikliği gerçekleşmiştir. O nedenle, Milliyetçi Hareket Partisinin
bu tutumuna saygı gösterilmesini tekraren beklediğimi ifade etmek istiyorum. 
Ayrıca
bu görüşmelerle ilgili, 72’nci ve 138’inci maddeyle ilgili hususlarda Sayın
Başkanın uygulamasının yerinde olduğunu belirtiyor, hepinize saygılar
sunuyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Akçay.
ÖZGÜR
ÖZEL (Manisa) – Sayın Başkan, bir sataşma yok ama kayıtlara geçmesi açısından… 
Milliyetçi
Hareket Partisinin tutumuna saygı göstermiyor değiliz. Benim söylediğim laf
basit, alınır tutanaklar okunur. 
Elitaş
diyordu ki dedim: “Grup önerileri onar dakika çok uzun, bunu kısaltın, saat
üçte gündeme geçeceğiz.” Biz de dedik ki: Anlayışı değiştireceksiniz. Grubunuz
ne istediyseniz verdi. Bu, bir retoriktir de çünkü son dönem siyasi hayatımızda
Cumhurbaşkanının sarf ettiği bir cümledir “Ne istedilerse verdim.” Grubunuz ne
istediyseniz verdi. Hatta dedim çünkü bu talep Elitaş’ın bin yıllık talebi.
“Milliyetçi Hareket Partisi de istediğinizi verdi.” dedim. Ben “Milliyetçi
Hareket Partisi bezirgân pazarlığı yaptı, al ver yaptı.” demedim. O konuyla
ilgili çok ciddi iddialarım olabilir ama İç Tüzük bahsinin ve usul
tartışmasının dışındadır. 
Teşekkür
ediyorum.
BAŞKAN
– Tamam, teşekkür ederiz. 
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş…
MUSTAFA
ELİTAŞ (Kayseri) – Ben de sataşma değil, kayıtlara geçsin diye söylüyorum. 
İki
siyasi partinin yaptığı uzlaşma çok önemli bir uzlaşma. 2 siyasi parti birlikte
biz İç Tüzük’ü kaleme aldık. Komisyonda da söyledik, Genel Kurulda da söyledik:
“Yapılacak değişiklikler konusunda altına imza attığımız İç Tüzük’te siyasi
partiler mutabık olmadığı takdirde virgülünü de değiştirmeyiz, harfini de
değiştirmeyiz.” dedik. Biz bu uzlaşmamıza hem Milliyetçi Hareket Partisi hem AK
PARTİ olarak sonuna kadar sadık kaldık. Burada bizim herhangi bir itirazımız
yok. Açıkçası, 2 siyasi partinin uzlaşma konusundaki ilkeli davranışının en
önemli göstergesi İç Tüzük ve Anayasa değişikliği konusunda olmuştur. 
Teşekkür
ederim. 
BAŞKAN
– Teşekkür ederim. 
Ben
de kayıtlara geçmesi açısından bir iki laf söylemek istiyorum Sayın Ramazan
Can’ı çağırmadan önce. 
Sayın
Özel, biraz önceki konuşmanızda benim hukukçu kimliğimi ileri sürerek,
tarafsızlığımı ileri sürerek -belki gizli kapaklı olarak, belki ben yanlış
anladım- etki altında kaldığım şeklinde bazı imalarda bulundunuz. Ben, şu anda
da “Son söz savunmanındır.” diyorum. Savunmanın ne kadar önemli bir kurum
olduğunu hayatım boyunca savundum. 
Burada
açıkladığım konu şudur: Eğer son söz savunmanın olmaz ise o savunmadan sonra
başka birine söz vermektir. Burada bu söz verme işlemini yapmayacağız. Bunu
Başkan olarak söyledim ve benim bu tutumum da son söz savunmanın ilkesiyle asla
çatışmamaktadır. 
ÖZGÜR
ÖZEL (Manisa) – Önerge kabul edilirse yapacaksanız. 
BAŞKAN
– Önerge kabul edilirse Genel Kurulun kararıdır, uymak zorundayım. İddia
ettiğiniz gibi “boşa çıkarma” diye bir şey söz konusu olamaz. O zaman 72’yi hiç
uygulamayalım. Sizin mantığınız oraya getiriyor bizi. 
ÖZGÜR
ÖZEL (Manisa) – Hayır, öyle bir şey yok.
XII.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ayşe Nur
Bahçekapılı’nın 507 sıra sayılı Komisyon Raporu’nun görüşmelerinin devamı
hususunda verilmiş önergeyle ilgili uygulamasının İç Tüzük hükümlerine aykırı
olup olmadığı hakkında (Devam)
BAŞKAN
– Lehte son olarak Ramazan Can konuşacak. 
Buyurun
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
Öncelikle,
Sayın Başkanımızın tutumunun yerinde olduğunu kabul ediyorum. Şimdi, aslında,
burada tartışılacak fazla bir şey de yok. 72’nci maddenin başlığına
baktığımızda “Görüşmelerin tamamlanması”, 138’inci maddeye baktığımızda
“Milletvekillerinin devamsızlığı.” Sıra sayısında milletvekilinin
devamsızlığıyla ilgili Adalet ve Anayasa Karma Komisyonunun raporunu görüşüyoruz.
Burada bir kanun görüşmesi yok, bir komisyonun raporunu görüşüyoruz ve burada
da milletvekili devamsızlığı esas alınmış. Tabii ki bunları görüşürken de bir
kanun görüşmesine kıyasen görüşüyoruz. 72’nci maddede kanunu görüşürken ne
yapıyoruz? Gruplar söz alıyor 20’şer dakika, 10’ar dakika şahıs söz alıyor ve
oylama aşamasına geçiliyor. Burada 72’nci maddeyi uygulayabiliriz ama kıyasen
uyguladığımız milletvekili düşmesi; 138 ile 72’yi bir bütün olarak düşünmek
durumundayız. 138’e geldiğimizde savunma hakkı var. Dolayısıyla -Görüşmelerin
tamamlanması- 72’nci madde başlığı da değerlendirildiğinde savunma hakkıyla
beraber değerlendirmek durumundayız. Savunma hakkını buradan soyutlayamayız.
Savunma hakkı yapıldıktan sonra “Görüşmeler tamamlanmıştır.” denir, orada
72’nci madde önergesi verilebilir. Kaldı ki 72’nci madde önergesi verildi -atıyorum-
reddedildi. Bitti işlem, yirmi dört saat başlayacak. 72’nci maddedeki tekrar
görüşelim önergesi kabul edildiğinde, gayet doğaldır, yeniden başlayacak. Peki,
yeniden başladığında ne olacak? Tekrar gruplar söz alacak. Burada önemli olan,
tekrar savunma hakkı verilecek. Savunma hakkı niye verilecek arkadaşlar? Grup
niye müzakere yapar? A grubu, B grubu, C grubu farklı müzakereler yapabilir,
sanık da savunmasını ona göre şekillendirebilir. Milletvekilleri de gerek
sanığın yeniden şekillendirdiği savunmasını gerekse müzakere ortamındaki almış
olduğu hisleri yirmi dört saatte değerlendirecek, ertesi gün oylama yapacak.
Dolayısıyla, efendim “Burada işlem bitmiştir, tekrar sonra işlem nasıl kabul
edilecektir?” demek doğru değildir. 72’nci madde uygulanır, reddolursa işlem
biter. 72’nci maddeye göre kabul edilirse önerge tekrar sil baştan görüşmeler
yapılır ve savunma tekrar verilir ve doğaldır ki savunma da buna göre şekillenebilir;
bunda herhangi bir beis yoktur. Biz burada bir kanun görüşmesine kıyasen Meclis
raporunu, Komisyon raporunu görüştüğümüzden bahisle 138 ile 72’yi birlikte
değerlendirmemiz gerektiğine inanıyorum. 
Sayın
Başkanın tutumunun yerinde olduğunu belirtir tekrar Genel Kurulu saygıyla
selamlarım. (AK PARTİ sıralarından alkışlar)
BAŞKAN
– Teşekkür ederim.
Aleyhte
son olarak Sayın Mahmut Tanal konuşacaklar.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Değerli Başkan, değerli milletvekilleri; şu anda saat on
ikiyi bende on geçiyor. 
MUSTAFA
ILICALI (Erzurum) – On ikiyi on üç geçiyor.
MAHMUT
TANAL (Devamla) – On ikiyi on üç geçiyor; peki. 
SALİH
CORA (Trabzon) – On ikiyi dokuz geçiyor.
MAHMUT
TANAL (Devamla) – On ikiyi dokuz geçiyor; peki. 
ÖZGÜR
ÖZEL (Manisa) – Oyalamak için yapıyorlar, sen süreni kullan. 
MAHMUT
TANAL (Devamla) – Peki, güzel… 
Şimdi,
İç Tüzük’ümüzün 1’inci maddesi birleşimi şöyle tanımlar: “Birleşim, Genel
Kurulun belli bir gününde açılan toplantısıdır.” Biz bu güne 9 Ocakta başladık.
Hukukta çapraz sorgu vardır; sorguya alın, cevabını alın. Gayet rahat cevabını
kendiniz verdiniz; bugün ayın 10’u. Dolayısıyla, normal koşullarda bugün saat
24.00’te bittiği için -saat şu anda 24.00’ü on üç geçti” “on iki geçti” denildi-
yani netice itibarıyla, aslında bu birleşimin kapatılmış olması lazım çünkü biz
yeni bir güne başladık. 
SALİH
CORA (Trabzon) – Grup önerisinde “İşin bitimine kadar” deniliyor.
MAHMUT
TANAL (Devamla) – Ve geliyoruz, burada devam ediyoruz. 
Burada
yapılan yargılama bir ceza yargılaması. Jüri heyetlerinin bir kısmı o gün
gelmezse orada yapılan savunmalarla ilgili jüri nasıl karar verecek? Burada 4
siyasi partinin toplam milletvekili sayısı 50 milletvekili ve burada biz şekli
şeye bakamayız. Formalite usulen tamamlansın diye burada işlemler yapılmıyor.
Kanunun burada esas aramış olduğu özü, manası, milletvekilleri burada bulunacak
ki savunması yapılabilecek ki üzerinden yirmi dört saat geçtikten sonra
üzerinde sağlıklı bir karar verebilmesi için İç Tüzük’ün 138’inci maddesinin
son fıkrası yirmi dört saat geçmesini aramış; yoksa… Burada asıl amaç bu yani
milletvekilleri olacak. Yangından mal kaçırırcasına, 550 milletvekilinin
bulunduğu bir Parlamentoda 50 kişiyle bir milletvekilinin milletvekilliğinin
düşürülmesi burada tartışılıyor ki bu, kanunun amacına, ruhuna aykırı. 
72’nci
maddeyle ilgili olarak da Sayın Başkanım, bu ceza yargılamasına benzediği için
tevsiyitahkikatta yani “Son söz savunmanındır, sanığındır.” ilkesine gelmeden
acaba araştırılacak başka bir konu var mıdırın karşılığı İç Tüzük’ün 72’nci
maddesidir. Yani bu olay daha etraflıca, daha detaylıca konuşulsun, ona göre
son söz savunmanındır, verilsin. Amaç bu iken siz bu amaçtan uzaklaşıyorsunuz,
yorumu dar yorumluyorsunuz. Yani daraltıcı yorum ceza yargılamasının tamamen
dışladığı bir sistemdir. Burada asıl olan, yorumu temel hak ve özgürlüklerden
yana yapmaktır. Siz baskıcı, otoriter, kısıtlayıcı yandan yorum yaptığınız için
sizin görüşlerinize karşıyız. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
Yalnız,
Sayın Tanal, burada hukukçuluğumuzu tartışmayalım. Ama bu işin
tevsiyitahkikatla bir benzerliği yok. 
MAHMUT
TANAL (İstanbul) – Efendim, siz hiç ceza yargılamalarına girmediniz zaten, o
anlamda tabii ki bilemezsiniz. 
BAŞKAN
– Çünkü tevsiyitahkikat talebinde bulunduğunuz zaman savunmadan sonra
tevsiyitahkikat talebi geçerli olursa ve kabul edilirse mutlaka konuşacak
birileri vardır o mahkeme salonunda, oysa burada olmayacak o. 
MAHMUT
TANAL (İstanbul) – Yok efendim, son söz savunmanındır. 
BAŞKAN
– O öyledir, o öyledir.
MAHMUT
TANAL (İstanbul) – Bilmiyorsunuz, özür diliyorum, bilmiyorsunuz Sayın Başkan.
BAŞKAN
– Evet, tutumumda herhangi bir değişiklik yok. 
ÖZGÜR
ÖZEL (Manisa) – Sayın Başkan, tutumunuzda herhangi bir değişiklik yoksa bu
kadar kritik, geçmişte örneği olmayan, olmadığı söylenen, bulunamayan ve bu
kadar tartışmalı ve Anayasa ve İç Tüzük açısından milletvekilliği düşürülmesi
sonucu doğurabilecek yani burada verilebilecek en kritik kararlardan bir tanesi
konusunda Genel Kurulun oyuna başvurmanızı talep ediyorum. 
BAŞKAN
- Bu konuda karar vermek tamamen benim inisiyatifimde olan bir şey. Benim
açımdan net bir durum vardır, tartışmalı bir durum yoktur. Dolayısıyla bu
isteğinizi yerine getirmeyeceğim ve tutumumda herhangi bir değişiklik
yapmayacağım. 
ÖZGÜR
ÖZEL (Manisa) – Tamam.
XI.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
1.- Ağrı Milletvekili Leyla Zana’nın 1’inci Yasama Yılı ile
2’nci Yasama Yılı 01.10.2016 ila 30.04.2017 Döneminde Anayasa’nın 81’inci
Maddesine Uygun Biçimde Andiçmeden Aralıksız Olarak Genel Kurulun 212
Birleşimine Katılmamasına Bağlı Devamsızlığı Nedeniyle Anayasa’nın 84’üncü ve
İç Tüzük’ün 138’inci Maddeleri Uyarınca Gerekli Değerlendirmenin Yapılması İçin
Başkanlık Divanının 20.07.2017 Tarihli ve 41 Numaralı Kararı ve Türkiye Büyük
Millet Meclisi Başkanlığı Tezkeresi (3/1171) ile Anayasa ve Adalet Komisyonları
Üyelerinden Kurulu Karma Komisyon Raporu (Sıra Sayısı: 507) (Devam)
BAŞKAN
- Şimdi son söz savunmanındır diyerek savunmasını yapmak üzere, Sayın Leyla
Zana adına savunmasını yapmak üzere Meral Danış Beştaş’a söz veriyorum. 
Buyurun
Sayın Meral Danış Beştaş. 
MERAL
DANIŞ BEŞTAŞ (Adana) – Sayın Başkan, değerli milletvekilleri; savunma
yapmayacağım, peşinen söylüyorum. 
İktidar
partisinin 317 milletvekili var; evet, 317. 
SALİH
ÇETİNKAYA (Kırşehir) – 316.
MERAL
DANIŞ BEŞTAŞ (Devamla) – 316.
Şu
anda sayıyorum; 1, 2, 3, 4, 5, 6, 7, 8, 9, 10, 11, 12, 13…
SALİH
CORA (Trabzon) – Biz söyleyelim ya, sayma.
MERAL
DANIŞ BEŞTAŞ (Devamla) – …14, 15, 16, 17, 18, 19, 20.
BÜLENT
TURAN (Çanakkale) – Arkadaşınız oylanacak, sizin de yok. 
MERAL
DANIŞ BEŞTAŞ (Devamla) – Kâtip üyeyi de sayarsak, Meclis Başkan Vekilini;
burada da var, 22.
SALİH
CORA (Trabzon) – Komisyon?
MERAL
DANIŞ BEŞTAŞ (Devamla) – Diğer milletvekilleri nerede?
BAŞKAN
– Beni saymayın Sayın Danış Beştaş, benim oy kullanma hakkım yok.
MERAL
DANIŞ BEŞTAŞ (Devamla) – Yok, biliyorum.
ÖZGÜR
ÖZEL (Manisa) – Varmış gibi etki ediyor bize.
MERAL
DANIŞ BEŞTAŞ (Devamla) – Şu anda diğer 300 milletvekili ya da 290 milletvekili
nerede? Uçtu, uçtu gitti. 
BÜLENT
TURAN (Çanakkale) – Sabahtan beri oyalıyorsunuz ama.
SALİH
CORA (Trabzon) – 15 vekiliniz var burada.
MERAL
DANIŞ BEŞTAŞ (Devamla) – Şimdi, şu anda Meclis niye çalışıyor? HDP’li
vekillerin bir tanesinin daha, Sayın Zana’nın vekilliğini düşürmek için mesai
yapıyor. Sabahtan itibaren bir sürü bahaneyle… Savunmaya müdahale edilemeyecek
ama ben savunma yapmadığım için istediğiniz kadar sataşabilirsiniz.
SALİH
CORA (Trabzon) – Ben sataşmıyorum. 15 kişi var, 15 milletvekiliniz var.
MERAL
DANIŞ BEŞTAŞ (Devamla) – Siz, sabahtandır, sadece halk duymasın diye, savunma
hakkı kullanılmasın diye, Zana’ya ve diğer milletvekillerine, halkın iradesine
yapılan haksızlık kamudan gizlensin diye bize İç Tüzük anlatıyorsunuz. Sayın
Özgür Özel’i bu işten muaf tutuyorum çünkü gerçekten hukuken çok yerinde
gerekçeler ileri sürdü. Ve bir ceza yargılamasını bilen, savunmanın değerini
bilen herhangi bir kişi bunu böyle alelacele “Hadi, vekilliği düşürelim.”
demez. Bunların hepsi bahane, esasa gelelim esasa. Halk iradesini temsil eden,
en yüksek makamda oturan bir milletvekilinden söz ediyoruz. Bu milletvekili ki
dokuz yıl, on yıla yakın cezaevinde yatmış; 1994 yılında, sizin zamanında
kınadığınız ama bugün çok daha ağırını yaptığınız bir şekilde milletvekilliği
gasbediliyor. Yüz binlerce oyu alan, milyonlarca insanı, Türkiye’de 80 milyon
yurttaşı temsil eden bir milletvekilinden söz ediyoruz. Uluslararası birçok
ödüle sahip, onlara girmiyorum.
SALİH
CORA (Trabzon) – Hiç girme.
MERAL
DANIŞ BEŞTAŞ (Devamla) – Peki, nerede milletvekilleri? Milletvekilleri nasıl
karar verir? Şu anda karar yeter sayısı var mı? Yok. Şu anda toplantı yeter
sayısı var mı? Yok.
SALİH
CORA (Trabzon) – Şu an oylama yok, savunma var.
MERAL
DANIŞ BEŞTAŞ (Devamla) – İç Tüzük niye yazmış bunu? Demiş ki: “Milletvekilleri
savunmayı bir dinlesin, bir ikna olsunlar, ona göre oylarını yirmi dört saat
sonra versinler.” Ben boş sıralara ne savunması yapayım? Gece on ikiyi geçmiş.
Milletvekilleri keşke kendi özgür iradelerine göre karar verseydi, keşke kendi
vicdanlarına göre, keşke demokrasi değerlerine göre karar verseydi. Milletvekillerinin,
yukarıdan emir talimatla “Leyla Zana’nın milletvekilliği düşürülecek.” dendiği
anda başka bir oy verme şansları yok ki. Milletvekilleri olsa da olmasa da
sonuç değişmeyeceği için buradan milletvekilleri gönderildi. Beş saat önce
burada toplantı yeter sayısı yoktu ama karar yeter sayısı, 139 milletvekili
vardı, hatta 141 milletvekili. Demek ki bizim sözlerimizin hiçbir önemi yok.
Size hukuk, uluslararası hukuk, demokrasi, hukuk devleti, yemin, çoğulculuk,
bunları anlatsak ne yazar, anlatmasak ne yazar! Siz yine halk iradesini
gasbetmeye devam ediyorsunuz.
Millî
irade diye bir olgu kalmamıştır bu ülkede. Siz halktan, kamudan bu kararı
gizliyorsunuz, kaçırıyorsunuz. Leyla Zana’nın vekilliğini düşürmekle aslında
ileride sizler bunun hesabını vereceğinizi çok iyi biliyorsunuz. 5
milletvekilimizin vekilliği düşürüldü aynı yöntemle. Biz usul değiliz, biz bu
İç Tüzük maddelerinde saklı değiliz, biz halkız halk, biz bir partiyiz. Biz bir
parti olarak seçimlere girdik, sizin gibi oy aldık ve burada temsil hakkını
kazandık. Sizin ırkçı bir yemini, totaliter bir eğilimi bize dayatmaya hakkınız
yok. Meclise gelemeyen bir milletvekilinin “Niye yemin etmedin? Niye
devamsızlık yaptın?” diye usul kurallarıyla oynayarak, kuralları kendinize göre
evirerek çevirerek gelip burada milletvekilliği düşürüyorsunuz. Bu, o kadar
basit değil. Siz düşürün, siz düşürmeye devam edin. 
Şimdi
son olarak şunu söylüyorum: Evet, savunma yapmıyorum. Meclis faaliyeti şu anda
varmış gibi davranıyorsunuz. Ortada bir Meclis faaliyeti yok, ortada
milletvekilleri yok, ortada savunmayı dinleyecek bir organ yok; ortada 316
milletvekilinden 22 milletvekili var. 22 milletvekilinin burada bulunmasına
büyük değer biçiyorum şüphesiz, saygı duyuyorum ama o 22 milletvekiliyle bu
vekillik düşürülmeyecek. Leyla Zana’nın sizden hiçbir farkı yok, burada oturan
hiçbir milletvekilinden farkı yok. O, onurlu, hayatını demokrasiye, insan
haklarına, hukukun üstünlüğüne, barışa adamış bir şahsiyettir ve siz büyük bir
haksızlığa, tarihsel haksızlığa, hukuksuzluğa, zulme, zorbalığa, faşizme imza
atacaksınız. Bu ayıp size yeter! Bu ayıp size yeter! Yarın öbür gün sizler
yargılandığınızda, emin olun, sizin adil yargılanma hakkınızı ölümüne
savunacağız ama siz asla adalete yaklaşamayacaksınız. Adaletin yanından geçemiyorsunuz.
Siz, şu anda kendinizi kurtarmak için her şeyi yapıyorsunuz. Savunma hakkımız
gasbedilmiştir. Sayın Zana’dan özür diliyorum, biz sadece bir usuli işlemi
gerçekleştirmeyi reddediyoruz. Biz bir kadavra değiliz, biz kobay değiliz, biz
İç Tüzük tartışmalarının gece yarısında üzerinde yapılacağı milletvekilleri
değiliz. Hukuku da iyi biliriz, usulü de iyi biliriz ama asıl amacın halktan
gerçekleri saklamak olduğunu da çok iyi biliyoruz. 
Bu
ayıp size yeter diyorum. 
(HDP’li
milletvekillerinin Genel Kurul salonunu terk etmesi) 
BAŞKAN
– Teşekkür ederim. 
Birleşime
beş dakika ara veriyorum. 
Kapanma Saati: 00.24
ON ÜÇÜNCÜ OTURUM
Açılma Saati: 00.33
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Nurhayat ALTACA
KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin On Üçüncü Oturumunu
açıyorum. 
507
sıra sayılı Karma Komisyon Raporu’nun görüşmelerine devam ediyoruz.
Komisyon
yerinde.
507
sıra sayılı Komisyon Raporu’nun görüşmelerinin devamı hususunda İç Tüzük’ün
72’nci maddesine göre verilmiş bir önerge vardır, önergeyi okutuyorum:

Türkiye Büyük Millet Meclisi Başkanlığına
Görüşülmekte
olan konunun müzakerelerine İç Tüzük’ün 72’nci maddesi gereğince devam
edilmesini arz ve teklif ederiz.
 Özgür
Özel Mahmut Tanal Mustafa Sezgin Tanrıkulu
 Manisa İstanbul İstanbul
 Şenal
Sarıhan Sibel Özdemir Musa Çam
 Ankara İstanbul İzmir
 Niyazi
Nefi Kara Kadim Durmaz 
 Antalya Tokat
ÖZGÜR
ÖZEL (Manisa) – Karar yeter sayısı talep ediyoruz.
BÜLENT
TURAN (Çanakkale) – Karar yeter sayısı istiyoruz biz de. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Karar
yeter sayısı yoktur.
Birleşime
beş dakika ara veriyorum.
Kapanma Saati: 00.34
ON DÖRDÜNCÜ OTURUM
Açılma Saati: 00.41
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Nurhayat ALTACA
KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin On Dördüncü Oturumunu
açıyorum.
Manisa
Milletvekili Özgür Özel ve arkadaşlarının İç Tüzük’ün 72’nci maddesine göre
verdiği önergenin oylamasında karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım:
Önergeyi
Kabul edenler… Kabul etmeyenler… Karar yeter sayısı yoktur.
MUSA
ÇAM (İzmir) – Elektronik oylama yapın Sayın Başkan.
BAŞKAN
– Hiç fark etmez.
Birleşime
beş dakika ara veriyorum.
Kapanma Saati: 00.42
ON BEŞİNCİ OTURUM
Açılma Saati: 00.47
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 46’ncı Birleşiminin On Beşinci Oturumunu
açıyorum. 
Manisa
Milletvekili Özgür Özel ve arkadaşlarının İç Tüzük’ün 72’nci maddesine göre
verdiği önergenin ikinci oylamasında da karar yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım: Önergeyi
kabul edenler… Kabul etmeyenler… Karar yeter sayısı yoktur. 
3’üncü
defa da karar yeter sayısı bulunamadığından, sözlü soru önergeleri ile kanun
tasarı ve teklifleri ile komisyonlardan gelen diğer işleri sırasıyla görüşmek
için 10 Ocak 2018 Çarşamba günü saat 14.00’te toplanmak üzere birleşimi
kapatıyorum.
Kapanma
Saati: 00.48




(x) Sözlü soru önergeleri Genel Kurulda
okunmamış olup tutanağa eklidir.


(x) 507 S. Sayılı Basmayazı tutanağa
eklidir.


(x) Bu bölümde Hatip tarafından Türkçe
olmayan bir kelime ifade edildi.




