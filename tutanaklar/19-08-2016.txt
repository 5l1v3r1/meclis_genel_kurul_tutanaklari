



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

128’inci Birleşim
19 Ağustos 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- BU BİRLEŞİM TUTANAK ÖZETİ
III.- GELEN KÂĞITLAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in,
gazi ve şehit ailelerine ilişkin gündem dışı konuşması
2.- Tokat Milletvekili Kadim Durmaz’ın,
özelleştirme sonucu mağdur olan işçilere ilişkin gündem dışı konuşması
3.- İstanbul Milletvekili Serap Yaşar’ın,
15 Temmuz 2016 darbe girişimine ve devam eden terör saldırılarına ilişkin
gündem dışı konuşması
V.- AÇIKLAMALAR
1.- Erzurum Milletvekili Mustafa
Ilıcalı’nın, Yavuz Sultan Selim Köprüsü’nün hayırlı olmasını dilediğine ve
Osman Gazi Köprüsü’nün maliyeti hesaplanırken projenin tamamının bir bütün
olarak ele alınması gerektiğine ilişkin açıklaması
2.- Çanakkale Milletvekili Muharrem
Erkek’in, Kurban Bayramı’nda emeklilere birer maaş ikramiye verilmesini talep
ettiğine ilişkin açıklaması
3.- Balıkesir Milletvekili Ahmet Akın’ın,
terörün bir an önce bitmesi için Hükûmete hukuk içerisinde yapılacaklar için
destek olacaklarına, Balıkesir’in teröre en çok şehit veren illerden biri
olduğuna ve şehitlere Allah’tan rahmet dilediğine ilişkin açıklaması
4.- Kahramanmaraş Milletvekili İmran
Kılıç’ın, Anadolu’nun fethinin sonuçları itibarıyla tarihimizin en önemli
olaylarının başında geldiğine ve Anadolu’nun kapılarını açan şehit ve gazilere
Allah’tan rahmet dilediğine ilişkin açıklaması
5.- Hatay Milletvekili Birol Ertem’in, işe
ihtiyacı olan insanların istihdamında siyasi tercihlerin kriter olmaması
gerektiğine ve ayrımcılık yapan yetkilileri sorumlu davranmaya ve adil olmaya
davet ettiğine ilişkin açıklaması
6.- Bursa Milletvekili Nurhayat Altaca
Kayışoğlu’nun, 411 sıra sayılı Yasa Tasarısı’nın 75’inci maddesiyle ilgili
kamuoyu vicdanının rahatsız olduğuna ve çevreyle ilgili denetimleri devre dışı
bırakan bu maddenin tekriri müzakereyle yeniden ele alınması gerektiğine
ilişkin açıklaması
7.- Adıyaman Milletvekili Behçet Yıldırım’ın,
Adıyaman merkezde ve Havşeri suyunun getirildiği Bulam beldesinde çok ciddi su
sorunu yaşandığına ilişkin açıklaması
8.- Antalya Milletvekili Ahmet Selim
Yurdakul’un, yeni atanacak sağlık personeli sayısının artırılmasını, sağlık
çalışanlarının yıpranma payı ve döner sermaye ödeneklerinin emekliliğe
yansıtılmasını talep ettiğine ve aile hekimlerinden istenen ek işlerle ilgili
kendileriyle istaşare edilmesinin doğru olacağına ilişkin açıklaması
9.- Denizli Milletvekili Kazım Arslan’ın,
hakkında uzaklaştırma, gözaltı ve tutuklama süreci başlatılan akademisyenlerden
boşalan kadrolar nedeniyle eğitimin aksaması tehlikesi olduğuna ve eğitim ve öğretimin
aksamaması için ne tür tedbirler düşünüldüğünü öğrenmek istediğine ilişkin
açıklaması
10.- Samsun Milletvekili Kemal Zeybek’in,
Toprak Mahsulleri Ofisinin alım yapmaması nedeniyle çiftçilerin yaşadığı
sorunlara ve ayçiçeği alımlarının desteklenmesi gerektiğine ilişkin açıklaması
11.- İstanbul Milletvekili Sibel
Özdemir’in, eğitim sisteminde yaşanan mevcut sorunların çözülmediğine ve yeni
sorunların eklendiğine ilişkin açıklaması
12.- İzmir Milletvekili Müslüm Doğan’ın,
İstanbul Garip Dede Cemevi Dergâhına yapılan silahlı saldırıyla ilgili İçişleri
Bakanından bilgi almak istediğine ilişkin açıklaması
13.- Giresun Milletvekili Bülent Yener
Bektaşoğlu’nun, belediyelerin halk otobüsü taşımacılığı hizmetlerini devrettiği
şirketlerin gazi, şehit yakını, engelli ve yaşlı yurttaşların ücretsiz
taşınmasına yönelik anlaşma yapmadıklarına ilişkin açıklaması
14.- Mersin Milletvekili Hüseyin Çamak’ın,
terör sorununun silahla çözülemeyeceğine, başka ülkelerdeki sorunların
çözülmesine öncülük edenlerin kendi ülkeleri için de aynı iradeyi göstermesi
gerektiğine ilişkin açıklaması
15.- Burdur Milletvekili Mehmet Göker’in, Burdur’da
birim amirlerinin inisiyatifi doğrultusunda açığa alınan devlet memurlarının
soruşturmalarının tamamlanarak bir an önce görevlerine iadesini talep ettiğine
ilişkin açıklaması
16.- Amasya Milletvekili Mustafa Tuncer’in,
yaşanan süreçte suçlu-suçsuz ayrımının çok titiz yapılmasını ve gerçekten
suçsuz olanların mağdur edilmemesini, bir an önce Amasya çevre yolunun yapımına
başlanmasını ve Mecitözü Kaşvağı ile Çorum-Mecitözü Kavşağı arasındaki 50
kilometrelik yolun yapılmasını talep ettiğine ilişkin açıklaması
17.- Manisa Milletvekili Erkan Akçay’ın,
Hükûmetin FETÖ’yle mücadelede iktidar partisi-cemaat kavgası gibi bir görüntü
vermekten özenle kaçınması ve FETÖ’yle mücadelenin dün, bugün ve yarın perspektifiyle
ele alınarak gerçekleştirilmesi gerektiğine ilişkin açıklaması
18.- Manisa Milletvekili Özgür Özel’in,
OHAL kapsamında yayınlanan kanun hükmünde kararnamelerle Türkiye’de pek çok
şirkete el konularak kayyum atandığına, bu kayyumların o şirketin işlevini
nasıl sürdürdüğüne dikkat edilmesi gerektiğine ve Manisa’da üzüm üreticilerinin
sorunlarına ilişkin açıklaması
19.- Hakkâri Milletvekili Selma Irmak’ın,
darbe girişiminden sonra alınan güvenlik tedbirlerinin en fazla hissedildiği
alanların cezaevleri olduğuna, cezaevlerinde işkence görüldüğüne dair çok ciddi
iddiaların olduğuna ve bu konuda tedbir alınması gerektiğine, hasta tutukluların
durumuna ilişkin açıklaması
20.- Manisa Milletvekili Özgür Özel’in,
Meclisin tatile girmesini tasvip etmediklerine ve iktidar partisinin darbeleri
araştırma komisyonuna üye bildirmediği için bu komisyonun çalışmalarına
başlayamadığına ilişkin açıklaması
21.- Manisa Milletvekili Özgür Özel’in,
yazar Aslı Erdoğan’ın tutuklanmasına ilişkin açıklaması
22.- Diyarbakır Milletvekili Çağlar
Demirel’in, yazar Aslı Erdoğan’ın tutuklanmasına ilişkin açıklaması
23.- Manisa Milletvekili Erkan Akçay’ın, bu
yasama yılında yapılan bütün çalışmaların ülkemize, milletimize hayırlar ve
esenlikler getirmesini temenni ettiğine, 15 Temmuz ruhunun Türkiye’nin geleceğine
taşınmasını dilediğine ve 411 sıra sayılı Kanun Tasarısı’na MHP Grubu olarak
kabul oyu vereceklerine ilişkin açıklaması
24.- Diyarbakır Milletvekili Çağlar
Demirel’in, 411 sıra sayılı Kanun Tasarısı’na HDP Grubu olarak ret oyu
vereceklerine, Meclisin tatile gireceği bir süreçte özellikle barışın,
demokrasinin ve özgürlüklerin hayat bulmasını dilediğine ilişkin açıklaması
25.- İstanbul Milletvekili Engin Altay’ın,
bütün milletvekillerine sağlıklı bir tatil dilediğine, 15 Temmuz sonrası
siyaset kurumundaki diyalog ve iş birliği ikliminin sürmesini arzu ettiğine ve
Kurban Bayramı’nı tebrik ettiğine ilişkin açıklaması
26.- Amasya Milletvekili Mehmet Naci
Bostancı’nın, 15 Temmuzdan sonra siyasi dilin kazanmış olduğu medeni ve
rekabeti nezaketle sürdüren tavrın kalıcı olmasını ümit ettiğine ve Kurban
Bayramı’nı tebrik ettiğine ilişkin açıklaması
27.- Kayseri Milletvekili Mustafa
Elitaş’ın, milletvekillerine katkılarından dolayı teşekkür ettiğine ve Kurban
Bayramı’nı tebrik ettiğine ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 30 Ağustos Zafer Bayramı’na ve Mustafa Kemal Atatürk ile
silah arkadaşlarını rahmetle andığına ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, İstanbul Milletvekili Aykut Erdoğdu’ya başsağlığı
dilediğine ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı’nın, zor bir yasama yılı geçirildiğine ve herkese iyi tatiller
dilediğine ilişkin konuşması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Malatya Milletvekili Veli Ağbaba ve 25
milletvekilinin, geri gönderme merkezlerinin durumunun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/306)
2.- İstanbul Milletvekili Mustafa Sezgin
Tanrıkulu ve 26 milletvekilinin, TRT tarafından düzenlenen bir sınavda yaşanan
ihmallerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/307)
3.- İstanbul Milletvekili Mustafa Sezgin
Tanrıkulu ve 24 milletvekilinin, Habur Sınır Kapısı’nda 14/12/2015 tarihinden
itibaren bekletilen kamyon ve tır şoförlerinin mağduriyetlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/308)
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisini temsilen bir heyetin, Avrupa
Parlamentosu Katılım Öncesi Eylem Birimi tarafından Sırbistan Parlamentosunun
ev sahipliğinde 15-16 Eylül 2016 tarihlerinde Sırbistan’ın başkenti Belgrad’da
düzenlenecek olan “Katılım Öncesi Mali Yardım Aracı (IPA) Fonlarının İzlenmesi:
Başarılar ve Sorunlar” başlıklı parlamentolar arası konferansa katılmasına
ilişkin tezkeresi (3/825)
2.- Türkiye Büyük Millet Meclisi
Başkanlığının, Türkiye Büyük Millet Meclisini temsilen bir heyetin, 2-4 Eylül
2016 tarihleri arasında Avrupa Birliği Dönem Başkanlığını yürütmekte olan
Slovakya’nın başkenti Bratislava’da düzenlenecek olan Ortak Dış ve Güvenlik
Politikası ile Ortak Güvenlik ve Savunma Politikası Parlamentolar Arası
Konferansı’na katılmasına ilişkin tezkeresi (3/826)
VIII.- ÖNERİLER
A) Siyasi Parti Grubu Önerileri
1.- HDP Grubunun, 28/6/2016 tarihinde, Grup
Başkan Vekili Diyarbakır Milletvekili İdris Baluken tarafından, AKP Hükûmetinin
Türkiye dış politikasında sergilediği tutarsız ve ilkesiz yaklaşımlarının Türkiye’deki
iç ve bölgesel siyasal alandaki olumsuz sonuçlarının açığa çıkarılması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 19 Ağustos 2016 Cuma günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- AK PARTİ Grubunun, bastırılarak
dağıtılan 413, 416 ve 414 sıra sayılı Kanun Teklifi ve Tasarılarının kırk sekiz
saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler" kısmının sırasıyla 1, 2 ve 3’üncü sıralarına, yine bu
kısımda bulunan 45 sıra sayılı Kanun Tasarısı ile 412 sıra sayılı Olağanüstü
Hâl Kapsamında Alınan Tedbirlere İlişkin KHK ile İç Tüzük’ün 128’inci maddesine
göre doğrudan gündeme alınmasına ilişkin Türkiye Büyük Millet Meclisi
Başkanlığı tezkeresinin yine bu kısmın 4 ve 5’inci sıralarına alınmasına ve
diğer işlerin sırasının buna göre teselsül ettirilmesine; Genel Kurulun 19
Ağustos 2016 Cuma günkü birleşiminde 88 sıra sayılı Kanun Tasarısı’na kadar
olan işlerin görüşmelerinin tamamlanmasına kadar, bu birleşiminde gece 24.00’te
günlük programın tamamlanamaması hâlinde günlük programın tamamlanmasına kadar
çalışmalarına devam etmesine; 19 Ağustos 2016 Cuma günkü birleşiminde 411 sıra
sayılı Kanun Tasarısı’nın görüşmelerinin tamamlanması hâlinde 20 ve 21 Ağustos
2016 Cumartesi ve Pazar günlerine ilişkin çalışma kararının kaldırılmasına;
Türkiye Büyük Millet Meclisi’nin 23 Ağustos 2016 Salı gününden başlamak ve 1
Ekim 2016 Cumartesi günü saat 15.00’te toplanmak üzere tatile girmesine; 413
sıra sayılı Kanun Teklifi ile 412 sıra sayılı Olağanüstü Hâl Kapsamında Alınan
Tedbirlere İlişkin KHK ile İç Tüzük’ün 128’inci maddesine göre doğrudan gündeme
alınmasına ilişkin Türkiye Büyük Millet Meclisi Başkanlığı tezkeresinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi ilişkin önerisi
B) Danışma Kurulu Önerileri
1.- Danışma Kurulunun, 411 sıra sayılı
Kanun Tasarısı’nın 15’inci maddesinden sonra gelmek üzere ihdas edilen İstanbul
Kent Üniversitesi kurulmasına ilişkin 16’ncı maddenin yeniden görüşülmesine
dair Hükûmetin talebinin İç Tüzük’ün 89’uncu maddesi uyarınca uygun görüldüğüne
ilişkin önerisi
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Eskişehir Milletvekili Cemal Okan Yüksel’in HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması

2.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
3.- İzmir Milletvekili Musa Çam’ın,
Gaziantep Milletvekili Mahmut Toğrul’un 413 sıra sayılı Kanun Teklifi’nin
3’üncü maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Isparta Milletvekili
Süreyya Sadi Bilgiç ile 14 Milletvekilinin Türkiye Varlık Fonu Kurulması ile
Katma Değer Vergisi Kanununda Değişiklik Yapılmasına Dair Kanun Teklifi
(2/1319) ile Plan ve Bütçe Komisyonu Raporu (S. Sayısı: 413)
2.- Türkiye Cumhuriyeti Hükümeti ile
Japonya Hükümeti Arasında Türkiye Cumhuriyetinde Türk-Japon Bilim ve Teknoloji
Üniversitesinin Kurulmasına Dair Anlaşmanın Onaylanmasının Uygun Bulunduğu
Hakkında Kanun Tasarısı (1/744) ve Dışişleri Komisyonu Raporu (S. Sayısı 416)
3.- Türkiye Cumhuriyeti ile İsrail Devleti
Arasında Tazminata İlişkin Usul Anlaşmasının Onaylanmasının Uygun Bulunduğuna Dair
Kanun Tasarısı (1/754) ve Dışişleri Komisyonu Raporu (S. Sayısı: 414)
4.- Türkiye Cumhuriyeti Hükümeti ve
Venezuela Bolivar Cumhuriyeti Hükümeti Arasında Enerji Alanında İşbirliği ile
İlgili Anlaşmanın Onaylanmasının Uygun Bulunduğuna Dair Kanun Tasarısı (1/355)
ve Dışişleri Komisyonu Raporu (S. Sayısı: 45)
5.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük Millet
Meclisi Başkanlığı Tezkeresi (S. Sayısı: 412)
6.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi’nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411)




B) Yeniden Görüşmeleri Yapılan Tasarılar /
Teklifler (Tekriri Müzakere)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi’nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411)
XI.- SEÇİMLER
A) Komisyonlara Üye Seçimi
1.- Fethullahçı terör örgütünün (FETÖ/PDY)
15 Temmuz 2016 tarihli darbe girişimi ile bu terör örgütünün faaliyetlerinin
tüm yönleriyle araştırılarak alınması gereken önlemlerin belirlenmesi amacıyla
kurulan (10/276, 277, 278, 279) esas numaralı Meclis Araştırması Komisyonu
üyeliğine seçim
XII.- OYLAMALAR
1.- (S.Sayısı:413) Türkiye Varlık Fonu
Kurulması ile Katma Değer Vergisi Kanununda Değişiklik Yapılmasına Dair Kanun
Teklifi’nin oylaması
2.- (S.Sayısı:416) Türkiye Cumhuriyeti
Hükümeti ile Japonya Hükümeti Arasında Türkiye Cumhuriyetinde Türk-Japon Bilim
ve Teknoloji Üniversitesinin Kurulmasına Dair Anlaşmanın Onaylanmasının Uygun
Bulunduğu Hakkında Kanun Tasarısı’nın oylaması
3.- (S.Sayısı:414) Türkiye Cumhuriyeti ile
İsrail Devleti Arasında Tazminata İlişkin Usul Anlaşmasının Onaylanmasının
Uygun Bulunduğuna Dair Kanun Tasarısı’nın oylaması
4.- (S.Sayısı:45) Türkiye Cumhuriyeti
Hükümeti ve Venezuela Bolivar Cumhuriyeti Hükümeti Arasında Enerji Alanında
İşbirliği ile İlgili Anlaşmanın Onaylanmasının Uygun Bulunduğuna Dair Kanun
Tasarısı’nın oylaması
5.- (S.Sayısı:411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın oylaması
XIII.- YAZILI SORULAR VE CEVAPLARI
1.- Afyonkarahisar Milletvekili Burcu
Köksal’ın, FETÖ terör örgütü mensuplarının tespitine ilişkin Başbakan’dan
sorusu ve Başbakan Yardımcısı Nurettin Canikli’nin cevabı (7/7301)
2.- Kars Milletvekili Ayhan Bilgen’in, 15
Temmuz darbe kalkışmasıyla ilgili Kars’ta yapılan operasyonlara ilişkin
Başbakan’dan sorusu ve Başbakan Yardımcısı Nurettin Canikli’nin cevabı (7/7356)
19 Ağustos 2016 Cuma
BİRİNCİ OTURUM
Açılma Saati: 14.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Türkiye Büyük Millet Meclisinin 128’inci Birleşimini açıyorum.
Toplantı
yeter sayısı vardır, görüşmelere başlıyoruz. 
BÜLENT
YENER BEKTAŞOĞLU (Giresun) – Sayın Başkan, dün akşam sizinle burada sabahlayan
arkadaşlara öncelik tanıyın.
BAŞKAN
– Sabahlayan arkadaşlara öncelikle söz vereyim?
BÜLENT
YENER BEKTAŞOĞLU (Giresun) – Evet.
BAŞKAN
- Biz ne yapacağız Divanla birlikte? Bir güzellik düşünelim bakalım.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, gazi ve şehit aileleri hakkında söz isteyen İstanbul Milletvekili
Arzu Erdem’e aittir.
Buyurun
Sayın Erdem. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, gazi ve şehit
ailelerine ilişkin gündem dışı konuşması
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; gazilerimiz ve şehit ailelerimiz hakkında
Milliyetçi Hareket Partisi Grubu adına gündem dışı söz almış bulunmaktayım.
Gazi Meclisi saygılarımla selamlıyorum.
Değerli
milletvekilleri, çok değerli şehit aileleri, saygıdeğer gazilerimiz, kıymetli
gazi yakınları ve bizleri televizyonları başında izleyen aziz Türk milleti; bir
toprak parçasının vatan olabilmesi kolay değildir. Uğruna şehitler verilerek
kanla yoğurulan toprak parçasına “vatan” denilmektedir. Vatan, milleti meydana
getiren değerlerin başında gelmektedir. Cennet vatanımız, yüzlerce yıl
ecdadımız tarafından canları ve kanları pahasına korunmuştur. Vatan olmadan
millet, millet olmadan devlet olunmaz.
Değerli
milletvekilleri, “şehit” ve “gazi”, Türk Silahlı Kuvvetleri ile Türk Polis
Teşkilatı mensuplarından ülkesi ve milletinin bölünmez bütünlüğünü, halkın
huzur ve asayişini hedef alan her türlü illegal örgüt, oluşum, suç ve suçluyla
yurt içinde ya da yurt dışında mücadele ederken görevi başında veya görevi başında
olmasa da ölen ya da öldürülen, yaralanan ya da sakat kalanlara verilen addır.
Hepimizin hafızasına kazınmış olan 15 Temmuz darbe kalkışması gecesi kendi
canını vatanı uğruna tankların önüne siper ederek hayatlarını kaybedenler,
şehitlerimizdir; darbe gecesi yaralananlar, gazilerimizdir.
Değerli
milletvekilleri, makamların en yücesi hiç şüphe yok ki şehitlik ve gaziliktir.
Şehitlerimiz ve gazilerimiz olmadan vatan olmaz. Ülkemizin istiklali için aziz
canlarını seve seve feda eden kahramanlarımızın aileleri ise bizlere birer
emanettir. Aziz Türk milletimizin kalbinde ve toplumsal hafızasında müstesna
bir yeri olan şehitlerimizin ve gazilerimizin haklı feryatlarına kulak
vermeliyiz ve aynı zamanda kahramanlarımızın ailelerinin haklarını da
korumalıyız. Devletimizin şehitlerimize ve gazilerimize ve yakınlarına verdiği
çeşitli haklar var, ancak yapılan düzenlemeler, değişen ekonomik koşullar
sebebiyle yetersiz kalmaktadır.
Değerli
milletvekilleri, bana gelen bir maili sizlerle paylaşmak istiyorum: “Askerlik
görevim sırasında bölücü teröristlerle girilen çatışmada yaralandım, kalbimde
terörist mermisiyle yaşamaktayım. Terörist mermisi, tıbben vücudumdan
alınamamaktadır ve benimle birlikte toprağa girecektir. Bu şekilde yaşamama
rağmen gazi değilim.” Eminim, bu ve bunun gibi vücudunda terörist mermisi ve
şarapnel parçasıyla yaşayan, görme kaybına uğramış, bir bacağını kaybetmiş, bir
bacağı diğer bacağından kısa, parmaklarını kaybetmiş ve böylece fiziksel ve psikolojik
sağlıklarını yitirmiş birçok kişi gazi sayılmamıştır.
Savaştan
yara almadan sağ bir şekilde dönen yaklaşık 27 bin nüfusa sahip muharip
gazilerimiz, malul gazilerimizin sahip olduğu bazı haklardan
yararlanamamaktadır. Ayrıca Kore ve Kıbrıs gazilerimize İstiklal Madalyası
verilmiş ve şeref aylığı bağlanmıştır. Ancak sosyal güvencesi olanlarla
olmayanlar arasında eşitsizlikler bulunmaktadır.
Değerli
milletvekilleri, vatanımızın ve milletimizin bölünmez bütünlüğü ve bağımsızlığı
ve bekası uğruna başta PKK, IŞİD ve FETÖ olmak üzere bölücü örgütlerle mücadele
eden binlerce askerimiz, polisimiz ve aziz milletimizin kıymetli fertleri şehit
veya gazi olmuşlardır. En değerli varlıklarını vatan uğruna şehit vermiş
ailelerimiz ve ömür boyu ailelerine muhtaç durumda bırakılan gazilerimiz ve
yakınları, her şeye rağmen “vatan sağ olsun” demişlerdir. Şehitlerimizin ebedî
ruhlarını huzura kavuşturmak ve vatanını evladından, vücudundan, sağlığından
daha önde tutan bu kahramanlarımıza hak ettikleri saygıyı göstermek, onları
onurlandırmak, sosyal güvencelerini sağlamak devlet olarak hem borcumuz hem
görevimizdir. 
Şehit
haberlerinin ardı arkası kesilmemektedir. Hastanelerimizde yaralılarımızın
sayısı artmaktadır. İşte tam bugün Gazi Meclise ihtiyaç vardır, haklarını
vermemiz gerekmektedir. Kan akıtılarak, can verilerek sahip çıkılan bu
topraklarda huzur içerisinde yaşıyorsak bu şehit ve gazilerimizin sayesindedir.
Değerli
milletvekilleri, şehitlerimiz nurlanmış, gazilerimiz onurlanmış askerlerdir.
Türkiye Cumhuriyeti’nin bir gazi devlet, Türk milletinin de bir gazi millet,
çatısı altında bulunduğumuz bu Meclisin de Gazi Meclis olduğunu unutmamamız
gerekmektedir. 
Milliyetçi
Hareket Partisi olarak bizler “Bu vatan ya aziz Türk milletinin ya da
kimsenindir. Türkiye Cumhuriyeti bizimdir, işte bu bilinçle bizler varız,
buradayız ve olmaya devam edeceğiz.” demekteyiz. Başta Gazi Mustafa Kemal
Atatürk ve silah arkadaşları olmak üzere tüm kahraman şehitlerimizi rahmet ve
minnetle anıyorum, ailelerine sabır diliyorum. 
(Mikrofon
otomatik cihaz tarafından kapatıldı) 
ARZU
ERDEM (Devamla) - Hastanede tedavi olan gazilerimize acil şifalar diliyorum ve
görevi başında mücadele eden askerimiz ve emniyet mensubu yiğitlerimizi Allah
esirgesin diyorum. Rabb’im, birliğimizi, dirliğimizi daim eylesin.
Teşekkür
ederim. (MHP sıralarından alkışlar) 
BAŞKAN
– Teşekkür ederim Sayın Erdem. 
Gündem
dışı ikinci söz, özelleştirme sonucu mağdur olan işçiler hakkında söz isteyen
Tokat Milletvekili Kadim Durmaz’a aittir.
Bu
hafta gündem dışı konuşmak kısmetmiş size Kadim Bey.
Buyurun.
(CHP sıralarından alkışlar) 
2.- Tokat Milletvekili Kadim Durmaz’ın,
özelleştirme sonucu mağdur olan işçilere ilişkin gündem dışı konuşması
KADİM
DURMAZ (Tokat) – Teşekkür ederim Sayın Başkanım.
Biliyorsunuz,
o gün bir arkadaşımızın özel durumu vardı…
BAŞKAN
– Evet, değişiklik olmuştu.
KADİM
DURMAZ (Devamla) – Evet.
Sayın
Başkanım, değerli arkadaşlar; Elâzığ, Bitlis, Van ve Diyarbakır illerimizde
hain saldırı sonucu yaşamını yitiren şehitlerimize Cenab-ı Hak’tan rahmet,
kederli ailelerine ve ulusumuza başsağlığı diliyorum ve yaralılarımıza,
gazilerimize de acil şifalar diliyorum. 
Değerli
arkadaşlar, yıllardır özelleştirileceği konuşulan ilimizin 2 büyük enerji
santrali nihayet 5 Eylülde AKP iktidarıyla özelleştiriliyor. Tabii, Tokat,
özelleştirme deyince çok şey kaybetti, bunu orada yaşayanlar, orada doyamadığı
için doğduğu toprakları terk eden 4/C’liler, çiftçiler, işçiler, çalışanlar,
nakliyatçılar bunların acısını sanayi esnafıyla birlikte yüreğinde
taşımaktadır. 
Değerli
arkadaşlar, Almus Santrali, dönemin rahmetli Başbakanı, daha sonra
Cumhurbaşkanımız Süleyman Demirel’in 1969 yılında açtığı Almus Barajı, ülkemiz
için ciddi bir elektrik üretim kaynağı, ilimizin de ilk hidroelektrik
santraliydi ve daha sonra 1989 yılında yine merhum Turgut Özal
Başbakanlığındaki ANAP iktidarının açtığı Köklüce HES santrali, Almus’taki
yüksek kottan, 800’den 300’e düşüşünü boruyla sağlayıp dünyanın en az masrafla
en çok elektrik üreten Köklüce Hidroelektrik Santrali de o yıl üretime
geçmişti. Burada her ikisinde de yüzlerce çalışan ama en önemlisi, en çok göç
veren 2 ilçemizden biri olan Almus ve Niksar’da bu santraller buralarda çalışan
işçiler ve bununla gelişen yöredeki yan sanayilerle ciddi bir istihdam
kaynağıydı ama bu özelleştirmeyle bunu da yöremiz kaybediyor.
Değerli
arkadaşlar, Tokat’ta hesapsızca, acımasızca o akarsuların vadileri HES’lerle
tahrip edildi. Ne yazık ki o ÇED raporları, yerinde incelemeler yapılmadan,
yöre insanının kadirşinaslığı göz önüne alınarak verildi, Tokat da bu noktada
doğasından çok şey kaybetti.
Köklüce
HES’in özelliği şu değerli yurttaşlarım: 1 metreküp sudan 1 kilovat elektrik
üretilebilen çok rantabl bir projesi olan yani çok kazançlı bir hidroelektrik
santrali ama gel gör ki AKP iktidarları, ekonomik alanda ülkemizi iyi
yönetemedikleri için cumhuriyetin kazanımlarını bir bir satarak günü
kurtarmanın telaşı içerisinde bu iki güzide kuruluşu da özelleştiriyorlar ve
beraberinde ikisinde yaklaşık olarak 300’ün üzerinde çalışan işçi, memur ve bir
hayli taşeron, işsizlikle karşı karşıya kalacak -bir bölümü 4/C’li olup- ciddi
anlamda maddi kayıplara yol açılacaktır. Bizler özelleştirmedeki bu çarpıklığın
yani tabiri caizse “para basan” bir hidroelektrik santralinin satılmasının
ülkemiz açısından hiç de doğru olmadığını söylüyoruz. Bu çarpık
özelleştirmelere karşıyız ve oradaki işçilerin mağdur edilmesine gönlümüz rıza
göstermemektedir. 
Değerli
hemşehrilerim, 15 Temmuz akşamı birlikte yaşayıp ortak direniş gösterdiğimiz bu
darbe sonrası, ülkede gerçekten ciddi bir birlik ve beraberliğin susamışlığını
birlikte yaşadık ama bunun devamının getirilmesi gerekir. Kahraman Türk Silahlı
Kuvvetleri, “Peygamber ocağı” olarak bildiğimiz o kurum, ciddi oranda
incitildi, eziklik hissetti, demoralize oldu. İşte bu insanları onore etmek bu
yüce Mecliste ve Hükûmetin elinde. Hep birlikte, açılacak olan üçüncü köprüye
“Mehmetçik Köprüsü” diyelim, o kahraman Silahlı Kuvvetlerimize de bir moral
verelim diyorum.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Durmaz.
Gündem
dışı üçüncü söz, 15 Temmuz 2016 darbe girişimi ve devam eden terör saldırıları
hakkında söz isteyen İstanbul Milletvekili Serap Yaşar’a aittir.
Buyurun
Sayın Yaşar. (AK PARTİ sıralarından alkışlar) 
3.- İstanbul Milletvekili Serap Yaşar’ın,
15 Temmuz 2016 darbe girişimine ve devam eden terör saldırılarına ilişkin
gündem dışı konuşması
SERAP
YAŞAR (İstanbul) – Sayın Başkan, saygıdeğer milletvekilleri; 15 Temmuz darbe
girişimi ve devam eden terör eylemleriyle ilgili gündem dışı söz almış
bulunuyorum. Gazi Meclisimizi saygıyla selamlıyorum.
Darbe
girişimi sonrasında Diyarbakır, Van, Elâzığ, Bitlis’te art arda meydana gelen
terör saldırılarında pek çok polis, asker ve sivil vatandaşımız şehit olmuş,
pek çoğu da yaralanmıştır. Şehitlerimize Allah’tan rahmet, yaralılarımıza
hayırlı şifalar diliyorum.
Biliyoruz
ki iyi ile kötünün mücadelesi, insanlık tarihi kadar eskidir. 15 Temmuz darbe
girişimi de bu mücadelenin bir tezahürü olarak gerçekleştirilmiştir; çok şükür
ki Başkomutanımız Sayın Cumhurbaşkanımızın liderliği, Sayın Başbakanımızın
cesareti, aziz milletimizin dirayetli asil direnişi sayesinde amacına
ulaşamamıştır. Milletimiz, bu topraklarda defalarca bu mücadelenin ağır
örneklerini yaşamış ve yaşamaktadır. Allah’ın izniyle, tarihinde olduğu gibi
bugün de bu mücadelede galip gelecektir. 
Yakın
tarihimizde, hepimiz hatırlarız, 28 Şubat darbesini planlayanlar, büyük bir öz
güvenle bu sürecin bin yıl süreceğini ifade etmişlerdi. Çok şükür Allah’a,
değil bin yıl, on yıl bile süremedi. Bugün, terör örgütünün planladığı 15
Temmuz darbe girişimi için ne kadarlık bir süreç düşünüldüğünü bilmiyoruz ancak
yaşadığımız olaylara bakarsak bir süre daha devam edecek. Terör eylemlerine
baktığımızda tek bir kaynaktan yönetildiği görülen kötü hesaplar,
faaliyetlerini sürdürmeye de devam etmektedirler. 
15
Temmuzda milletimiz, kendi aklı ve ferasetiyle, engin vatan sevgisiyle kimsenin
aklına gelmeyecek yöntem ve araçları kullanarak, tanklara, toplara, silahlara
karşı cebinde toplu iğne olmaksızın, eşi benzeri görülmemiş bir galibiyet
kazanmış ve darbecilerin planlarını boşa çıkarmıştır. 
Şehit
aileleri ve gazilerimize yaptığım ziyaretler sırasında 2 tane kadın gazimizi
özellikle anmak istiyorum; bir tanesi, Vahide Şefkatlioğlu Çapa Tıp Fakültesi
Hastanesinde hâlen yoğun bakımda yatmakta, kendisinin bacağı kesilmiş, eşi
Mehmet Şefkatlioğlu şehit, kocasının şehit olduğundan haberi yok ve on beş
yaşındaki evladı ona hastanede refakat ediyor. Aynı ailede bu, dayanılası bir
acı değil açıkçası. Bir diğeri, Türkân Güder kendisi gazi, eşi Ümit Güder
şehit, evladı gazi. 
Yani,
şunu sormak istiyorum: Aslında tek bir ailede yaşanan bu denli ağır acı,
dayanılası bir şey midir? Açıkçası biraz hem kendime söylüyorum hem de bize
akıl vermeye çalışan muhataplarımıza söylüyorum bunu. Biraz empati yapmalarını
istiyorum. Ancak bu görüşmeler sırasında istisnasız her birinin, her gazimizin
o gece şehit olabileceklerinin bilinciyle hareket ettiklerini de duydum ve
gazilerimiz, şehitliğin bir nasip işi olduğunu, kendilerine nasip olmadığı için
üzüntülerini dile getirdiler. 
Buradan
ifade etmek istiyorum ki şehitlerimiz ve gazilerimiz, vatan savunmasında
verdikleri bu mücadeleyle isimlerini insanlık tarihine yazdırmış oldular.
Darbeciler ve destekçileri ise nefretle anılacaklardır. 
Ülkemiz,
göç, terör ve son olarak da darbe girişimi olmak üzere dünyanın başına musallat
olan ne kadar tehdit varsa hepsine birden maruz kalan tek ülkedir. Son dönemde
batı ülkelerinde yaşanan terör eylemleri başta yöneticileri olmak üzere orada
yaşayan tüm halkın dengesini ve ruh sağlığını bozmuştur. Fransa, Avrupa İnsan
Hakları Sözleşmesi’ni askıya aldığını açıklamış, olağanüstü hâli de uzatmıştır.
Ancak, Avrupalı dostlarımızdan, darbeye karşı bize net, güçlü destek veren pek
olmamıştır. Destekten daha çok, ilk günden itibaren, bize demokrasi dersi vermeye
çalışıp, üst perdeden konuşup akıl vermeye çalışmışlardır. Türkiye Cumhuriyeti,
bir hukuk devletidir. Maruz kaldığı tehlikeyle ölçülü tedbirler alarak mücadele
etmek hakkına sahiptir ve bu çerçevede de tedbirlerini alacak, almaya da devam
edecektir. 
Batı
dünyası, darbe girişiminden sonra alınan tedbirlerden endişe duyduklarını
söylüyor. Bu tür eleştirilerin amacı, Türkiye’nin yaşadığı olayları hafife
almak ve gözden kaçırmaya çalışmaktır. Bizim yaşadıklarımızdan daha çok,
demokrasi düşmanlarının durumlarını merak ediyor olmaları ise demokrasiye ne
kadar değer verdiklerinin bir göstergesidir.
Vatandaşlarımız,
milletimiz, 15 Temmuzda verdiği asil mücadeleyle demokrasi tarihini yeniden
yazmıştır. Kitaplarda demokrasinin beşiği olarak Batı’yı adres gösterenlerin,
şimdi bir adres değişikliğine gitmeleri gerekecektir. 
(Mikrofon
otomatik cihaz tarafından kapatıldı) 
SERAP
YAŞAR (Devamla) – 15 Temmuz sonrasında bu adres Türkiye’dir. Bu başarı
milletimizindir. 
Aziz
milletimizi, Gazi Meclisimizi saygıyla selamlıyorum, saygılar sunuyorum. (AK
PARTİ sıralarından alkışlar) 
BAŞKAN
– Teşekkür ederim Sayın Yaşar. 
Sayın
milletvekilleri, şimdi, sisteme giren sayın milletvekillerine yerinden bir
dakikalık söz vereceğim. 
Söz
vereceğim sayın milletvekillerinin isimlerini okuyorum: Sayın Ilıcalı, Sayın
Erkek, Sayın Akın, Sayın Kılıç, Sayın Ertem, Sayın Kayışoğlu, Sayın Yıldırım,
Sayın Yurdakul, Sayın Arslan, Sayın Zeybek, Sayın Özdemir, Sayın Köse, Sayın
Doğan, Sayın Bektaşoğlu, Sayın Çamak. Sayın Özkan, Sayın Göker. 
Sayın
Ilıcalı, buyurun. 
Sayın
Ilıcalı problem var, bir dakika…
Teknik
bir arıza nedeniyle beş dakika ara veriyorum. 
Kapanma Saati : 14.21
İKİNCİ OTURUM
Açılma Saati: 14.40
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
İkinci Oturumu açıyorum.
Sisteme
giren milletvekillerine yerlerinden söz vereceğim.
Söz
sırası gelen sayın milletvekili lütfen sisteme tekrar girsin.
Sayın
Ilıcalı, buyurun.
V.- AÇIKLAMALAR
1.- Erzurum Milletvekili Mustafa
Ilıcalı’nın, Yavuz Sultan Selim Köprüsü’nün hayırlı olmasını dilediğine ve
Osman Gazi Köprüsü’nün maliyeti hesaplanırken projenin tamamının bir bütün
olarak ele alınması gerektiğine ilişkin açıklaması
MUSTAFA
ILICALI (Erzurum) – Teşekkürler Başkanım.
Önümüzdeki
hafta bugün açılışı yapılacak olan Yavuz Sultan Selim Köprüsü’nün ülkemize
hayırlı olmasını dilerim. Emeği geçenlere, başta Cumhurbaşkanımız ve
Başbakanımız olmak üzere, bürokratına, müteahhidine, işçisine teşekkürlerimi
sunarım.
Diğer
taraftan Ramazan Bayramı öncesi açılışı yapılarak milletimizin hizmetine
sunulan Osman Gazi Köprüsü’nün ülkemiz için ne kadar önemli olduğunu belirtir,
köprünün maliyeti hususunda Mecliste gündeme gelen bazı yanlışlıkları düzeltmek
isterim.
Söz
konusu Osman Gazi Köprüsü 433 kilometrelik Gebze-Orhangazi-İzmir Otoyolu
Projesi kapsamında yer almaktadır. Bu nedenle söz konusu maliyetleri dikkate
alırken projenin tamamının bir bütün olarak göz önüne alınması gerekir.
Projenin yapım maliyeti 2009 fiyatlarıyla 6,3 milyar dolar olup finansman
maliyetiyle birlikte 8 milyar doları bulmaktadır.
Yatırımcı
açısından en avantajlı kesim proje içerisinde yer alan köprüdür. Otoyol
kısmında ödenecek rakam ise otomobil eş değeri cinsinden kilometre başına 5
senttir. Bu nedenle köprü maliyetinin geri ödeme süresi bir buçuk yıl değil on
yılın çok üzerindedir.
Teşekkürler.
BAŞKAN
– Teşekkür ederim Sayın Ilıcalı.
Sayın
Erkek…
2.- Çanakkale Milletvekili Muharrem Erkek’in,
Kurban Bayramı’nda emeklilere birer maaş ikramiye verilmesini talep ettiğine
ilişkin açıklaması
MUHARREM
ERKEK (Çanakkale) – Sayın Başkan, teşekkür ediyorum. 
Olağanüstü
hâl sürecinde, terör ve şiddetin çok tırmandığı bir süreçte, kanun hükmünde kararnamelerle
yönetildiğimiz bir süreçte biz Meclisin çalışması gerektiğini düşünüyoruz ama
sanıyorum ki bugün, bu dönemin son gününü hep birlikte tamamlayacağız. Ve
önümüzde önemli bir bayramımız var, dinî bir bayramımız, Kurban Bayramı’mız. 15
Temmuzdan sonra Mecliste oluşan iradeyi, uzlaşmayı gelin bu son günde, hep
birlikte, dört parti grubu olarak bu bayramda emeklilerimize birer maaş
ikramiye vererek taçlandıralım. Meclis isterse her şeye muktedirdir. Meclis
iradesiyle yapalım bunu; Meclis bu kararı alsın, Bakanlar Kurulumuz da bu dinî
bayramda, bu Kurban Bayramı’nda çok ihtiyacı olan emeklilerimize -ki
torunlarına harçlık veremeyen emeklilerimiz var- birer maaş ikramiye versin.
Emeklilerimize hakkaniyetle davranmak zorundayız, saygıyla davranmak zorundayız,
onlara verdiğimiz sözleri tutmak zorundayız. Cumhuriyet Halk Partisi olarak
bizim elimiz bu konuda havada.
Teşekkür
ediyorum.
BAŞKAN
– Teşekkür ederim.
Sayın
Akın…
3.- Balıkesir Milletvekili Ahmet Akın’ın,
terörün bir an önce bitmesi için Hükûmete hukuk içerisinde yapılacaklar için
destek olacaklarına, Balıkesir’in teröre en çok şehit veren illerden biri
olduğuna ve şehitlere Allah’tan rahmet dilediğine ilişkin açıklaması
AHMET
AKIN (Balıkesir) – Sayın Başkan, teşekkür ederim.
Maalesef
her gün ülkemizin her yerinden patlama ya da terör saldırıları haberleri
alıyoruz. Ülkemiz terörden çok çekti, bir an önce terörün bitmesi, ülkemize
huzur gelmesi için biz Hükûmete hukuk içerisinde yapılacaklar için destek
olacağımızı her seferinde ifade ettik, önerilerimizi ilettik. Dış politikada
yapılan yanlışların ülkemizde terörün azmasına yol açacağını ısrarla söyledik. 
Balıkesir
de en çok teröre şehit veren illerimizden bir tanesi. Kardeşlerimiz Ömer Faruk
Bol, Tuncay Küssen, Sercan Özkul, Mustafa Serin, Turgut Solak, Engin Balcı,
Ramazan Konuş, Servet Ildız, Özcan Mutlu, Aycan Özdil, Atilla Kaya, Gökhan
Bakır, Mehmet Kutlu, Hasan Talay, Ahmet Semerci ve daha niceleri… Şehitlerimize
Allah’tan rahmet diliyorum. 
Ayrıca,
bugün Sındırgı ilçemizin Dedeler Mahallesi’nde yine şehidimiz Mesut Demir’in
cenazesi var. Ben burada olduğum için katılamıyorum. Bütün hemşehrilerime
başsağlığı diliyorum. Vatanımızın, milletimizin başı sağ olsun.
BAŞKAN
– Teşekkür ederim.
Sayın
Kılıç…
4.- Kahramanmaraş Milletvekili İmran
Kılıç’ın, Anadolu’nun fethinin sonuçları itibarıyla tarihimizin en önemli
olaylarının başında geldiğine ve Anadolu’nun kapılarını açan şehit ve gazilere
Allah’tan rahmet dilediğine ilişkin açıklaması
İMRAN
KILIÇ (Kahramanmaraş) – Teşekkür ederim.
Ağustos ayı tarihimizde zaferlerle dolu bir aydır.
Bizans’a bağlı surlarıyla meşhur Ani Kalesi’yle Kars ve çevresi Sultan
Alparslan tarafından 1064 yılı Ağustos ayında fethedildi. Anadolu’nun fethi,
sonuçları itibarıyla tarihimizin en önemli olaylarının başında gelir. Bu fetihle
milletimiz ebedî bir vatana kavuşmuş ve bu vatan toprakları üzerinde Anadolu
Selçukluları, Osmanlı Devleti ve Türkiye Cumhuriyeti kurulmuştur. Ecdadımız,
Anadolu’ya, 4’üncü yüzyıldan başlayarak fasılalarla 11’inci yüzyıla kadar
sürecek akınlarda bulunmuşlardı. Anadolu’nun kapılarını bizlere açan
ecdadımıza, şehit ve gazilerimize Allah’tan rahmet diliyor, bize emanet edilen
Anadolu topraklarında, iman ve sadakatle, birlik ve dirlik içinde şerefle
yaşamayı nasip etmesini niyaz ediyorum. 
BAŞKAN – Teşekkür ederim. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 30 Ağustos Zafer Bayramı’na ve Mustafa Kemal Atatürk ile
silah arkadaşlarını rahmetle andığına ilişkin konuşması
BAŞKAN - Ağustos ayında aynı zamanda 30 Ağustos Zafer
Bayramı’nı kutlayacağız. Bize bugünkü cumhuriyeti hediye eden Mustafa Kemal
Atatürk ve silah arkadaşlarını da rahmetle analım. (CHP ve MHP sıralarından
alkışlar) 
Sayın Ertem… 
V.- AÇIKLAMALAR (Devam)
5.- Hatay Milletvekili Birol Ertem’in, işe
ihtiyacı olan insanların istihdamında siyasi tercihlerin kriter olmaması
gerektiğine ve ayrımcılık yapan yetkilileri sorumlu davranmaya ve adil olmaya
davet ettiğine ilişkin açıklaması
BİROL ERTEM (Hatay) – Teşekkür ediyorum Sayın Başkan. 
İşsizlere istihdam amacıyla kurulan İŞKUR aracılığıyla
üç, altı, dokuz ay çalıştırılmak üzere işçi alımı yapılmaktadır. Bu kişilerin
işe alımında yetkili olan vali ve kaymakamlar, AKP il başkanı ve ilçe başkanı
gibi davranarak takdir haklarını AKP’ye üye olan kişilerden yana
kullanmaktadırlar. Bizler ekmeğe ve işe ihtiyacı olan insanların istihdamında
siyasi tercihlerinin kriter olmaması gerektiğini düşünüyoruz. AKP’ye oy
vermeyen fakat işe muhtaç insanlarımızın suçu nedir? Halkımıza yapılan bu
haksızlığı vicdanlarınıza nasıl sığdırıyorsunuz? 
Bu vesileyle, Ulu Önder Atatürk’ün kurduğu
cumhuriyetimizde demokrasiden uzak bir şekilde insan ayrımcılığı yapan
yetkilileri sorumlu davranmaya ve adil olmaya davet ediyorum. 
Teşekkür ediyorum. 
BAŞKAN – Teşekkür ederim. 
Sayın Kayışoğlu…
6.- Bursa Milletvekili Nurhayat Altaca
Kayışoğlu’nun, 411 sıra sayılı Yasa Tasarısı’nın 75’inci maddesiyle ilgili
kamuoyu vicdanının rahatsız olduğuna ve çevreyle ilgili denetimleri devre dışı
bırakan bu maddenin tekriri müzakereyle yeniden ele alınması gerektiğine
ilişkin açıklaması
NURHAYAT ALTACA KAYIŞOĞLU (Bursa) – Teşekkür ediyorum. 
İktidar, “toplumsal uzlaşı” diye diye demokrasi
kanallarını tıkayıp bildiğini okumaya devam ediyor. Eğitimde dönüşüm hız
kesmeden sürüyor. Bakanlar Kuruluna kanunlarüstü yetkiler veriliyor, çevreye
darbe yapılıyor. Üniversitelerde seçim kaos sebebi olarak görülüyor. Paralel
hazine yasası getiriliyor. Velhasıl, özellikle torba yasalarda ölüm gösterilip
sıtmaya razı etme politikası uygulanıyor. 
Darbelerden darbe beğenmek zorunda kaldığımız
bugünlerde, bizler de muhalefet olarak bir daha kandırılmamanız için tarihsel
görevimizi yerine getirmek zorunda hissediyoruz. Bu nedenle, 411 sayılı Yasa
Tasarısı’nın dün akşam geçen 75’inci maddesiyle ilgili kamuoyu vicdanının
rahatsız olduğunu hatırlatmak istiyorum. Geleceğimize, doğamıza, çevremize
sahip çıkmak adına çevreyle ilgili denetimleri devre dışı bırakan bu maddenin
tekririmüzakereyle yeniden ele alınıp tasarıdan çıkarılmasını talep ediyorum. 
Teşekkürler. 
BAŞKAN – Sayın Yıldırım…
7.- Adıyaman Milletvekili Behçet
Yıldırım’ın, Adıyaman merkezde ve Havşeri suyunun getirildiği Bulam beldesinde
çok ciddi su sorunu yaşandığına ilişkin açıklaması
BEHÇET YILDIRIM (Adıyaman) – Teşekkürler Başkanım. 
Bulam’dan Adıyaman’a getirilen Havşeri Suyu Projesi
için kimi yetkililer elli yıllık, kimileri iki yüz yıllık su sorununu
çözdüklerini söylemişlerdi. Kasım 2011 tarihinde Adıyaman’da yapımı tamamlanan
Havşeri İçme Suyu Projesi, o dönem Başbakan olan Recep Tayyip Erdoğan tarafından
toplu açılış töreniyle hizmete açılmıştı. Açılışta AKP milletvekilleri, bu
projeye “Adıyaman ölçeklerinde çılgın projedir.” demişlerdi. AKP Hükûmetine
sesleniyorum: Bu kadar çılgınlık yeter, biraz gerçekçi olalım artık. Bu yaz
sıcaklarında Adıyaman halkı evlerinde içecek su bile bulamıyor. Günde on iki
saat su kesintisi yaşanıyor. Şu an hem Adıyaman merkezde hem de Havşeri suyunun
getirildiği Bulam beldesinde çok ciddi su sorunu yaşanmaktadır. “Elli yıllık su
sorununu çözdük.” dediğiniz proje beş yılı bile bulmadı. Çok iddialı konuşan o
yetkilileri bir an önce bu su sorununu çözmeye davet ediyorum. Üç tarafı suyla
çevrili Adıyaman’ın, bırakın sulu tarım yapmayı, içme suyu sıkıntısı yaşaması
kabul edilecek bir şey değildir. 
(Mikrofon otomatik cihaz tarafından kapatıldı) 
BAŞKAN – Sayın Yurdakul…
8.- Antalya Milletvekili Ahmet Selim
Yurdakul’un, yeni atanacak sağlık personeli sayısının artırılmasını, sağlık
çalışanlarının yıpranma payı ve döner sermaye ödeneklerinin emekliliğe
yansıtılmasını talep ettiğine ve aile hekimlerinden istenen ek işlerle ilgili
kendileriyle istaşare edilmesinin doğru olacağına ilişkin açıklaması
AHMET SELİM YURDAKUL (Antalya) – Sayın Sağlık Bakanı
Recep Akdağ ve Maliye Bakanı Naci Ağbal’dan tüm sağlık çalışanları ve 350 bin
yardımcı sağlık personeli adına Milliyetçi Hareket Partisi olarak bir
istirhamımız olacak. 
Birincisi: Dün gece yarısı kabul edilen tasarıyla yeni
atanacak sağlık personeli sayısının 22 bin değil, Milliyetçi Hareket Partisi
olarak verdiğimiz önergedeki şekilde en az 66 bin olması yönünde bayram öncesi,
2016 yılı Ekim ayı Kamu Personeli Seçme Sınavı öncesi ehliyetli ve liyakatli bu
sağlık çalışanlarına bir müjde verilmesidir. 
İkincisi: Tüm sağlık çalışanlarına yıllardır, özellikle
seçim zamanı söz verilen yıpranma payı ve döner sermayelerinin emekliliğe
yansıması sözlerinin yerine getirilmesidir. 
Üçüncüsü ise: İster nöbet hizmeti ister devir hizmeti
gibi tüm ek işleri aile hekimlerimizin yapmasını istemeden önce aile
hekimlerimizle istişare ederek, onların fikir ve önerilerini alarak hareket
etmenin en doğru yaklaşım olacağını Sayın Sağlık Bakanına ve Sayın Maliye
Bakanı Naci Ağbal’a iletilmesini istiyoruz.
Teşekkür ederim.
BAŞKAN – Teşekkür ederim. 
Sayın Arslan…
9.- Denizli Milletvekili Kazım Arslan’ın,
hakkında uzaklaştırma, gözaltı ve tutuklama süreci başlatılan akademisyenlerden
boşalan kadrolar nedeniyle eğitimin aksaması tehlikesi olduğuna ve eğitim ve
öğretimin aksamaması için ne tür tedbirler düşünüldüğünü öğrenmek istediğine
ilişkin açıklaması
KAZIM
ARSLAN (Denizli) – Sayın Başbakana soruyorum: Yeni akademik ve eğitim yılının
başlamasına kısa süre kala hakkında uzaklaştırma, gözaltı ve tutuklama süreci
başlatılan akademisyenlerden boş kalan görevler eğitimin aksamasına yol açma
tehlikesini taşımaktadır. Türkiye çapında kapatılan üniversitelerde açığa
alınan, işine son verilen, tutuklanan öğretim görevlisi ve öğretim üyesinin
sayısı nedir? Açığa alınan ve tutuklanan öğretmen sayısı nedir? Türkiye
genelinde kapatılmayan üniversiteler içinde kaç akademisyen hakkında soruşturma
başlatılmış, kaçı görevden uzaklaştırılmış, kaçı hakkında gözaltı kararı
verilmiştir? Bununla ilgili olarak, eğitim ve öğretimin aksamaması için ne tür
tedbirler almayı düşünüyorsunuz?
Teşekkür
ederim. 
BAŞKAN
– Sayın Zeybek…
10.- Samsun Milletvekili Kemal Zeybek’in,
Toprak Mahsulleri Ofisinin alım yapmaması nedeniyle çiftçilerin yaşadığı
sorunlara ve ayçiçeği alımlarının desteklenmesi gerektiğine ilişkin açıklaması
KEMAL
ZEYBEK (Samsun) – Ülkemizde tarım üreticileri, çok çalışan, emek gücü oranında
kazanamayan çiftçimiz, köylümüz, Toprak Mahsulleri Ofisinin alım yapmaması
nedeniyle, buğday, mısır, arpa ve diğer ürünlerde mağdur edilmiştir. Ayçiçeği
hasadı başlamıştır. Üç yıl önce serbest piyasada 1.600 TL’den işlem gören 1 ton
ayçiçeği, bugünlerde 1.300-1.400 TL arasında işlem görmektedir. Tarım Bakanlığı
birliklere destek vermelidir. 1 ton ayçiçeği 1.700 TL’nin altında işlem
gördüğünde çiftçimiz mağdur olmaktadır. KARADENİZBİRLİK’e destek verilerek,
Samsun, Bafra, Alaçam, Vezirköprü, Havza, Ladik, Kavak ilçelerimizdeki
çiftçilerimizin en büyük geçim kaynağı olan ayçiçeğinin alımları
desteklenmelidir. Tarım ürünlerinin desteklenmesi ülkemizin İstanbul’da ve
ekonomide güçlenmesi demektir. 
Saygılarımı
sunuyorum. 
BAŞKAN
– Teşekkür ederim. 
Sayın
Özdemir…
11.- İstanbul Milletvekili Sibel
Özdemir’in, eğitim sisteminde yaşanan mevcut sorunların çözülmediğine ve yeni
sorunların eklendiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Yeni
eğitim öğretim yılına girmemize çok az bir süre kala eğitim sistemimizdeki
mevcut sorunlar çözülemediği gibi, üzerine yeni sorunlar eklenmiştir. İşte,
kapatılan üniversitelerdeki öğrencilerin sorunları, yeni yerleşen öğrencilerin
yurt (barınma) sorunları, yerleşemeyen öğrenciler ve en önemlisi TEOG sınavları
sonrasında bir okula yerleştirilemeyen öğrenciler zorunlu olarak imam-hatip
okullarına yönlendirilmektedir. 12 Eylül darbesi sonrası uygulamaya konulan
zorunlu din derslerine ek olarak bu iktidar dönemlerinde zorunlu imam-hatip
okulları uygulaması da hayata geçmiştir. AKP’li dönemlerde iyice kronikleşen
eğitim sorunlarımızın hiçbir zaman çözülemeyeceği ve eğitimdeki bu kurumsal
çöküşten kurtulamayacağımız gün gibi ortadadır. 
Teşekkür
ederim. 
BAŞKAN
– Sayın Doğan…
12.- İzmir Milletvekili Müslüm Doğan’ın,
İstanbul Garip Dede Cemevi Dergâhına yapılan silahlı saldırıyla ilgili İçişleri
Bakanından bilgi almak istediğine ilişkin açıklaması
MÜSLÜM
DOĞAN (İzmir) – Sayın Başkan, İstanbul Garip Dede Cemevi Dergâhı’na silahlı bir
saldırı gerçekleşti birkaç gün önce. Tamamen Alevi-Sünni çatışması yaratma
çabası olan bu saldırı hakkında çok geniş bir araştırmanın yapılması ve
saldırgan ya da saldırganların tespit edilip edilmediği, bu konuda çalışmanın
hangi aşamada olduğu hususunun cevaplandırılması gerekmektedir. Konu son derece
önemlidir. Sayın İçişleri Bakanının cevaplandırmasını talep ediyorum. 
BAŞKAN
– Teşekkür ederim. 
Sayın
Bektaşoğlu…
13.- Giresun Milletvekili Bülent Yener
Bektaşoğlu’nun, belediyelerin halk otobüsü taşımacılığı hizmetlerini devrettiği
şirketlerin gazi, şehit yakını, engelli ve yaşlı yurttaşların ücretsiz
taşınmasına yönelik anlaşma yapmadıklarına ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Belediyeler
halk otobüsü taşımacılığından vazgeçtikleri veya bu hizmetleri devrettiği
şirketlerle gazi, şehit yakını, engelli ve yaşlı yurttaşlarımızın ücretsiz
taşınmasına yönelik anlaşma yapmadıkları için Türkiye’nin çeşitli il ve
ilçelerinden şikâyetler alıyoruz. Örneğin, Giresun’un Bulancak ilçesi
belediyesi de resmî aracını servisten kaldırarak taşımacılık hizmetlerini tek
taraflı olarak iptal ettiğini açıkladı. İlçede yaşayan, oğlunun da kendisi gibi
engelli raporu olan Cemil Meyveci isimli yurttaşımız yasa ve yönetmeliğe rağmen
belediyenin bu hizmetinden yararlanamadıklarını ifade etmektedir. Valiliğe ve
ilgili birimlere yazdığı dilekçelerin örnekleri vardır. Bununla ilgili olarak,
Aile ve Sosyal Politikalar Bakanlığının, İçişleri Bakanlığının, belediyelere
görevlerini hatırlatan bir genelge göndermelerini talep etmekteyiz. Yasalarla
tanımlanmış ücretsiz seyahat hakkının kullanımını kimsenin kaldırmaya hakkı
yoktur. Bu yurttaşlarımızı sosyal devletin güvencesi altına almak ve
mağduriyetlerini önlemek temel görevlerimizden birisidir. 
Teşekkür
ediyorum. 
BAŞKAN
– Teşekkür ederim. 
Sayın
Çamak…
14.- Mersin Milletvekili Hüseyin Çamak’ın,
terör sorununun silahla çözülemeyeceğine, başka ülkelerdeki sorunların
çözülmesine öncülük edenlerin kendi ülkeleri için de aynı iradeyi göstermesi
gerektiğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
Van, Elâzığ ve Bitlis’teki terör saldırılarında
verdiğimiz şehitlerin acısı yine yüreklerimizi dağladı. Fakat bu sorunun
kaynağı irdelenmedikçe hep bir yerlerden kara haberler gelecek gibi. Bu kronik
sorunun silahla çözülemeyeceği, İspanya, İrlanda, Kolombiya, Filipinler gibi
birçok ülkede görülmüştür. Birkaç yıl önce Sayın Recep Tayyip Erdoğan ve Sayın
Ahmet Davutoğlu’nun ara bulucu olmasıyla, Diplomat Haydar Berk’in Birleşmiş Milletler
nezdinde başkanlığını yürüttüğü bir süreçte, Filipinler’deki Moro İslam
Kurtuluş Cephesi adlı bir terör örgütü silah bırakma kararı aldı. Bu sayede
Filipinler’deki sorun büyük ölçüde çözüldü. Başka ülkelerdeki sorunların
çözülmesine öncülük edenler kendi ülkeleri için aynı iradeyi neden
gösteremiyor?
Genel Kurulu saygıyla selamlarım.
Teşekkür ederim.
BAŞKAN – Teşekkür ederim.
Sayın Özkan? Yok.
Sayın Göker…
15.- Burdur Milletvekili Mehmet Göker’in,
Burdur’da birim amirlerinin inisiyatifi doğrultusunda açığa alınan devlet
memurlarının soruşturmalarının tamamlanarak bir an önce görevlerine iadesini
talep ettiğine ilişkin açıklaması
MEHMET GÖKER (Burdur) – Sayın Başkan, değerli
milletvekilleri; OHAL kararnamesiyle seçim bölgem Burdur’da birim amirlerinin
inisiyatifi doğrultusunda açığa alınan EĞİTİM-İŞ’ten 7 öğretmenim,
EĞİTİM-SEN’den 4 öğretmenim ve kayıtlı öğretmenlerimiz ile bankaya para
yatırdığı veya çocuğunu özel okula gönderdiği için açığa alınan devlet
memurlarının soruşturmalarının tamamlanarak bir an önce görevlerine iadesini
talep ediyorum. Bu şahıslar için, bırakın suçlu olmayı, suçlanması bile kabul
edilebilir bir durum değildir.
Saygılarımla.
BAŞKAN – Teşekkür ederim.
Aslında sayımız doldu ama bir tek sayın milletvekili
kaldı, ona da söz vereceğim.
Sayın Tuncer…
16.- Amasya Milletvekili Mustafa Tuncer’in,
yaşanan süreçte suçlu-suçsuz ayrımının çok titiz yapılmasını ve gerçekten
suçsuz olanların mağdur edilmemesini, bir an önce Amasya çevre yolunun yapımına
başlanmasını ve Mecitözü Kaşvağı ile Çorum-Mecitözü Kavşağı arasındaki 50
kilometrelik yolun yapılmasını talep ettiğine ilişkin açıklaması
MUSTAFA TUNCER (Amasya) – Teşekkür ediyorum Sayın
Başkan.
Sayın milletvekilleri, ülkemiz darbe girişiminden
başarıyla çıkmıştır. Öncelikle bu süreçte de suçlu-suçsuz ayrımının çok titiz,
kuyumcu terazisi hassaslığında yapılmasını ve gerçekten suçsuz olanların mağdur
edilmemesini talep ediyorum.
Yine, Amasya çevre yoluyla ilgili çalışmaların
başlayacağı söylenmesine rağmen, aradan on bir-on iki yıl geçmesine rağmen
bugüne kadar hiçbir çalışma yapılmamaktadır. Bu Amasya trafiğini ve Amasya
halkını çok mağdur etmektedir. Bir an önce Amasya çevre yolunun yapımına
başlanmasını ilgililerden talep ediyorum. 
Yine, Amasya-Çorum arasındaki Mecitözü Kavşağı ile Çorum-Mecitözü
Kavşağı arasındaki 50 kilometrelik alan hâlen duble yol yapılmamıştır ve birçok
kişi mağdur olmakta, trafik kazalarına sebep olmaktadır. Bu duble yol
çalışmasında, verilen sözlerin tutulmasını…
(Mikrofon otomatik cihaz tarafından kapatıldı)
BAŞKAN – Teşekkür ederim Sayın Tuncer.
Şimdi,
talepte bulunan grup başkan vekillerine söz vereceğim.
Sayın
Akçay, buyurun.
17.- Manisa Milletvekili Erkan Akçay’ın,
Hükûmetin FETÖ’yle mücadelede iktidar partisi-cemaat kavgası gibi bir görüntü
vermekten özenle kaçınması ve FETÖ’yle mücadelenin dün, bugün ve yarın
perspektifiyle ele alınarak gerçekleştirilmesi gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Başbakan
Sayın Binali Yıldırım, 13 Ağustosta yaptığı bir konuşmada, FETÖ soruşturmasına
ilişkin olarak “Burada ölçüyü 1973’ten beri alamayız, bizim için ölçü 17-25
Aralık sonrasıdır.” demiştir. Sayın Başbakanın bu ifadesi en başta, dün, bugün
ve yarın perspektifiyle hareket edilmesi gereğini göz ardı etmektedir. Çünkü bu
FETÖ hadisesinin mutlaka bir dünü, bugünü vardır ve yarını da olacaktır.
Başlangıç noktasını 17-25 Aralık 2013 olarak belirlemek öncelikle mücadeleyi
kişiselleştirir, yaşananları bir AKP-cemaat kavgasına indirger. Oysa biz,
kişilerle mücadele ederken terör örgütünün devlet kadrolarına yerleşmesine
imkân veren anlayışla da mücadele edilmesi gerektiğini görüyoruz. Ölçüyü 17-25
Aralık olarak kabul ederseniz, terör örgütü FETÖ’nün askerî kadrolara
yerleşmesine imkân veren Ergenekon, Balyoz ve değişik kumpas davalarını ne
yapacağız? Bunları unutmak mümkün değil. 17-25 Aralıktan önce olduğu için terör
örgütünün bu faaliyetlerini göz ardı etmek anlamına gelir ki, bu da FETÖ’yle
mücadeleyi yarım bırakır. Hükûmet bu konuda bir samimiyet testinden, sınavından
geçmektedir. 
Terör
örgütüyle mücadelede bugüne kadar olduğu gibi bundan sonra da biz Milliyetçi
Hareket Partisi olarak her türlü gayreti göstereceğiz ve desteği de vereceğiz.
Özellikle, 15 Temmuz akşamından itibaren kararlı, onurlu ve samimi…
(Mikrofon
otomatik cihaz tarafından kapatıldı)
BAŞKAN
– Bir dakika daha ek süre veriyorum Sayın Akçay.
ERKAN AKÇAY (Manisa) - …tutumları ve atmosferi hepimiz biliyoruz
ve bütün milletimiz de bu atmosferden dolayı çok büyük bir beklenti
içerisindedir. Hükûmet, FETÖ’yle mücadelede iktidar partisi-cemaat kavgası gibi
bir görüntü vermekten özenle kaçınmalıdır. Bu mücadele millî birlik ve
beraberlik, demokrasi, hukuk ve bağımsızlık mücadelesidir ve altını çizerek
tekrar belirtiyorum ki FETÖ’yle mücadele kesinlikle dün, bugün ve yarın perspektifiyle
ele alınarak gerçekleştirilmelidir.
Teşekkür
ediyorum.
BAŞKAN
– Teşekkür ederim Sayın Akçay.
Sayın
Özel…
18.- Manisa Milletvekili Özgür Özel’in,
OHAL kapsamında yayınlanan kanun hükmünde kararnamelerle Türkiye’de pek çok
şirkete el konularak kayyum atandığına, bu kayyumların o şirketin işlevini
nasıl sürdürdüğüne dikkat edilmesi gerektiğine ve Manisa’da üzüm üreticilerinin
sorunlarına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
15
Temmuz darbe girişiminden sonra yayınlanan kanun hükmünde kararnamelerle OHAL
kapsamında Türkiye’de pek çok şirkete el konuldu, kayyum atandı. Bu kararların,
bu FETÖ terör örgütünün ekonomik gücünü ortadan kaldırmak için olumlu kararlar
olduğu konusunda kamuoyunda da bir yaklaşım var ancak bunu yaparken çok
dikkatli davranmak gerekiyor iki yönden: Bir, Atanan kayyumlara çok dikkat
etmek gerekiyor ve bu kayyumların o şirketin işlevini nasıl sürdürdüğüne de
dikkat etmek gerekiyor. Örneğin, Manisa Turgutlu’da Lidya Konserveciliğe el
konuldu. Lidya Konserveciliğin kayyumu şirketin bankalara olan borçlarını
ödeyeceğini ama vatandaşa olan borçlarını ödeyemeyeceğini söylüyor bu aşamada
ve Manisa’nın Selendi, Gördes, Demirci, Turgutlu, Ahmetli başta olmak üzere,
tüm ilçelerinden almış oldukları tarım ürünlerinin, salatalığın, domatesin,
biberin paralarını çiftçiye ödemiyorlar ve çiftçi, bu örgütün, bu darbe
girişiminin mağduru olduğu hâlde şu an cezasını çekiyor. Kayyumun öncelikle
bireysel çiftçinin alacaklarını ödemesi gerekiyor. Bu konuda Manisa’da,
ilçelerimizde büyük bir infial var.
Bir
diğer husus da yine, Manisa’da çiftçinin üzümle ilgili sıkıntısıdır. Üzüm,
bizim temel geçim kaynağımız. Hatalı tarım politikaları, dış politikadaki
Suriye pazarını kapatan gelişmeler, Rus uçağının düşürülmesiyle Rus pazarında,
kalıntı kriziyle Avrupa Birliğinde yaşananlarla geçen sene 6 bin, 6.500 lira
olan üzümün tonu, bugün 2.500 liradan alıcı…
(Mikrofon
otomatik cihaz tarafından kapatıldı)
BAŞKAN
– Bir dakika daha ek süre veriyorum Sayın Özel.
Buyurun.
ÖZGÜR
ÖZEL (Manisa) – Teşekkür ederim.
Rus
pazarının, Suriye pazarının, Avrupa Birliği pazarının yaşadığı ciddi
sıkıntılarla bugün gelinen noktada geçen sene tonu 6 bin liraya satılan üzüm,
2.500-3 bin liraya alıcı bulamıyor. Bankaların faiz kıskacındaki üzüm üreticileri
de çok ciddi sıkıntılar çekiyorlar. 
Genel
Kurul vasıtasıyla, Hükûmetin bu konuda dikkatini çekmek istiyoruz. Çok ciddi
tedbirler alınmazsa hem üzüm üreticimiz hem de kayyuma mal veren
çiftçilerimizin mağduriyeti Manisa’da gerçekten köylülerimizi, çiftçilerimizi
mahvediyor. Bu konuda Hükûmeti duyarlı davranmaya davet ediyoruz.
BAŞKAN
– Teşekkür ederim Sayın Özel.
Gündeme
geçiyoruz…
SELMA
IRMAK (Hakkâri) – Sayın Başkan, söz talebimiz vardı.
BAŞKAN
– Peki. Sayın Irmak, görmedim sizi.
Grup
başkan vekilinizi temsilen, buyurun.
İki
dakika söz veriyorum.
19.- Hakkâri Milletvekili Selma Irmak’ın,
darbe girişiminden sonra alınan güvenlik tedbirlerinin en fazla hissedildiği
alanların cezaevleri olduğuna, cezaevlerinde işkence görüldüğüne dair çok ciddi
iddiaların olduğuna ve bu konuda tedbir alınması gerektiğine, hasta
tutukluların durumuna ilişkin açıklaması
SELMA
IRMAK (Hakkâri) – Sayın Başkan, özellikle darbe sürecinden, darbe girişimi
sürecinden sonra ülkede kimi güvenlik tedbirleri alındı, bunları hissetmek
mümkün ancak bu darbe girişiminden sonraki alınan güvenlik tedbirlerinin en
fazla hissedildiği alanlar cezaevleri oldu. Cezaevleri bir ülkenin aynasıdır,
burada yaşananlar ülkenin gerçek durumunu ve hâlini ortaya koyar.
Sayın
Başkan, günlerdir devam eden şikâyetler alıyoruz. Özellikle, cezaevinden
cezaevine sürgünler ve sürgünler esnasında uygulanan muamele 12 Eylül cuntasını
aratmaz düzeydedir. Bilirsiniz, Türkiye, kendini 12 Eylülde cezaevlerinde
yaşanan vahşetle adlandırır ve o vahşetin Türkiye’ye neler kaybettirdiğinden
söz eder, bahseder ve hepimiz buna katılırız. Şimdi, aynı minvalde şeylerin
yaşandığını söylemek mümkündür. Sincan 2 no. lu F Tipinden Tekirdağ 2 no.lu F
Tipine gönderilen 58 kişiyle ilgili, işkence gördüklerine dair ciddi iddialar
var. Bu iddialar -iddia sahipleri de- Tutuklu Hükümlü Aileleri Dayanışma
Dernekleri Federasyonundan bize ulaşan bilgidir. 
Sayın
Başkan, yine aynı cezaevlerinde her gün, dayak dâhil, sistematik işkencenin
görüldüğüne dair çok ciddi iddialar var ve bu iddialar her geçen gün biraz daha
artmaktadır. Bu konuda gereken tedbirler alınmaz ise burada yeni bir vahşet,
yeni bir trajedinin yaşanması mümkündür. Cezaevleri görünmez kuyularıdır
toplumun ve burada neler yaşandığını hiç kimse bilmez. Ben de cezaevinde kalan
birisi olarak bunu söyleyebilirim; sesi duyulmaz, sesini buradan duyurmak en
önemli araç hâline gelmiştir maalesef. Bunun için gereken tedbirlerin derhâl
alınması gerekiyor. 
Bir
başka önemli konu ise hasta tutuklular meselesidir. Hasta tutuklular meselesi
bu ülkenin gündemini sürekli meşgul etmiştir. “Hasta” dediğimiz de geçici
şifahi hastalıklar değil, ölümcül artık yani ömrü birkaç ay kalmış olan
hastalardır. Bunların geri kalan yaşamlarını dışarıda aileleriyle birlikte
geçirmeleri ve en azından rahat bir ölüm gerçekleştirmeleri talep edilmektedir,
bunun ötesi değil. 
(Mikrofon
otomatik cihaz tarafından kapatıldı) 
BAŞKAN
– Bir dakika daha ek süre veriyorum Sayın Irmak.
Buyurun.
SELMA
IRMAK (Hakkâri) – Bununla ilgili de Mehmet Nur Çelebi arkadaşımızın hastalığının
artık daha ileri bir safhaya taşındığı ve neredeyse ölüm döşeğinde olduğu
bildirildi bize. Bu konuda da gerekli tedbirlerin alınması gerekiyor. Hasta
tutukluların serbest bırakılmasının güvenlik tedbirleriyle engellenmesi bizce
toplumun vicdanını yaralayan bir durumdur. Bunun bir an önce değerlendirilmesi
ve hasta tutukluların serbest bırakılması, geri kalan hastaların da tedavi
imkânlarının oluşturulması gerekiyor. Sibel Çapraz bunlardan birisidir,
bağırsakları dışarıda yaşamak zorunda kalıyor ve tutukluluğu devam ediyor
maalesef. 
Bunlar
da gündemimizi meşgul eden ve bizim şu anda sorumluluk alanımızda olan
konulardır. Bunlara derhâl cevap verilmesi gerekmektedir.
Teşekkür
ediyorum.
BAŞKAN
– Teşekkür ederim Sayın Irmak.
Gündeme
geçiyoruz. 
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Malatya Milletvekili Veli Ağbaba ve 25
milletvekilinin, geri gönderme merkezlerinin durumunun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/306)
Türkiye Büyük Millet Meclisi Başkanlığına
Türkiye'de
Adana, Antalya, Aydın, Bursa, Çanakkale, Edirne, Erzurum, Gaziantep, İstanbul,
İzmir, Kırıkkale, Kırklareli, Tekirdağ ve Van illerinde geri gönderme
merkezleri bulunmaktadır. Bu merkezlerle ilgili birçok sivil toplum kuruluşu
raporlar hazırlamış, yaşanan insan hakları ihlallerini ve fiziki eksiklikleri
ortaya koymuşlardır. Türkiye İnsan Hakları Kurumunun hazırladığı raporda da
geri gönderme merkezlerinde asgari insan hakları standartlarının dahi yerine
getirilmediği belirtilmiştir.
2014
yılında Türkiye'ye girmeye çalışırken Iğdır’da yakalanan 17 yaşındaki Afgan
kökenli Lütfullah Tacik vakası da geri gönderme merkezleriyle ilgili sorunları
gözler önüne sermiştir. Lütfullah Tacik yakalanmasının ardından Van Geri
Gönderme Merkezi’ne gönderilmiş, buradan sağlık kontrollerinin yapılması için
sevk aldıktan sonra hastanede yaşamını yitirmesi üzerine geri gönderme
merkezinde darbedildiği iddiaları medyada yer almıştı.
Uluslararası
Af Örgütünün Türkiye ile Avrupa Birliği arasında imzalanan Geri Kabul Anlaşması
sonrasında 16 Aralık 2015'te yayınladığı "Avrupa'nın Bekçisi" başlıklı
raporunda da Türkiye'nin ülkemizde bulunan mülteci ve sığınmacıları keyfî
olarak alıkoyduğu belirtilmiştir. Söz konusu raporda, Türkiye'nin eylül ayından
bu yana batı sınırlarında yakaladığı yüzlerce mülteci ve sığınmacıyı güney ve
doğu illerinde kurulan merkezlere sevk ettiği, bu kamplara yerleştirilen
kişilerin zorla tutuldukları, bazı mülteci ve sığınmacıların günlerce
kelepçelendiği, darbedildiği ve Türkçe bilmemelerine rağmen Türkçe birtakım
kâğıtların zorla imzalattırıldığının tespit edildiği belirtilmiştir.
Türkiye'nin,
Suriye'den yaklaşık 2,2 milyon kayıtlı geçici koruma altındaki mülteci ve diğer
ülkelerden gelen yaklaşık 300 bin sığınmacı ve mülteciyle dünyada en büyük
mülteci nüfusuna sahiplik yapan ülke konumunda olduğu belirtilen raporda, bu
yılın eylül ayına kadar Türkiye'deki mültecilerin ve sığınmacıların
karşılaştığı başlıca insan hakları sorunlarına yasa dışı alıkonulma ve sınır
dışı uygulamalarının dâhil olmadığı, bu durumun yeni geliştiği
belirtilmektedir. Raporda, Avrupa Birliğinden alınacak 3 milyar avronun yasa
dışı alıkonulma ve geri gönderme programını fonlamak için kullanılacağı iddia
edilmektedir. Bahsedilen merkezlerde zorla alıkonulan sığınmacı ve mültecilerin
aileleri ve avukatları dâhil dış dünyayla iletişim kurmalarının engellendiği,
iletişimi yetkililerden sakladıkları telefonlarla sağlayabildikleri, birçok
fiziksel istismar ve kötü muamele vakasının yaşandığı, bazı mülteci ve
sığınmacıların bir haftaya yakın tecrit altında ve kelepçeli şekilde tutulduğu
iddia edilmektedir.
Tüm
bu nedenlerle, geri gönderme merkezlerinin durumunun incelenmesi ve yaşanan hak
ihlallerinin tespit edilerek gerekli çalışmaların yapılması amacıyla
Anayasa’nın 98’inci, TBMM İçtüzüğü’nün 104’üncü ve 105’inci maddeleri gereğince
Meclis araştırması komisyonu kurulmasını arz ve teklif ederiz.
1)
Veli Ağbaba (Malatya)
2)
Özcan Purçu (İzmir)
3)
Hüseyin Çamak (Mersin)
4)
Mehmet Gökdağ (Gaziantep)
5)
Kadim Durmaz (Tokat)
6)
Mustafa Sezgin Tanrıkulu (İstanbul)
7)
Şenal Sarıhan (Ankara)
8)
Mahmut Tanal (İstanbul)
9)
Haydar Akar (Kocaeli)
10)
Aydın Uslupehlivan (Adana)
11)
Çetin Osman Budak (Antalya)
12)
Ahmet Akın (Balıkesir)
13)
Namık Havutça (Balıkesir)
14)
Onursal Adıgüzel (İstanbul)
15)
Erkan Aydın (Bursa)
16)
Ceyhun İrgil (Bursa)
17)
Lale Karabıyık (Bursa)
18)
Kazım Arslan (Denizli)
19)
Orhan Sarıbal (Bursa)
20)
Tur Yıldız Biçer (Manisa)
21)
Melike Basmacı (Denizli)
22)
Hayati Tekin (Samsun)
23)
Ömer Fethi Gürer (Niğde)
24)
Bülent Yener Bektaşoğlu (Giresun)
25)
Vecdi Gündoğdu (Kırklareli)
26)
Erdin Bircan (Edirne)

2.- İstanbul Milletvekili Mustafa Sezgin
Tanrıkulu ve 26 milletvekilinin, TRT tarafından düzenlenen bir sınavda yaşanan
ihmallerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/307)
Türkiye Büyük Millet Meclisi Başkanlığına
Türkiye
Radyo Televizyon Kurumu tarafından düzenlenen Türk sanat müziği, Türk halk
müziği, çok sesli müzik, “tonmayster”, stajyer sanatçı sınavı üzerindeki
şaibeler kuruma olan güveni sarsmaktadır. TRT tarafından düzenlenen ve yüzlerce
adayın başvurduğu bir sınavda yaşanan ihmallerin, sınavı kazananlar üzerinde
oluşan şaibenin araştırılması amacıyla Anayasa’nın 98'inci, İç Tüzük’ün 104 ve
105’inci maddeleri gereğince Meclis araştırması açılması için gereğini arz
ederim.
1)
Mustafa Sezgin Tanrıkulu (İstanbul)
2)
Veli Ağbaba (Malatya)
3)
Özcan Purçu (İzmir)
4)
Çetin Osman Budak (Antalya)
5)
Aydın Uslupehlivan (Adana)
6)
Ahmet Akın (Balıkesir)
7)
Erkan Aydın (Bursa)
8)
Nurhayat Altaca Kayışoğlu (Bursa)
9)
Şenal Sarıhan (Ankara)
10)
Kazım Arslan (Denizli)
11)
Mahmut Tanal (İstanbul)
12)
Vecdi Gündoğdu (Kırklareli)
13)
Kadim Durmaz (Tokat)
14)
Haydar Akar (Kocaeli)
15)
Onursal Adıgüzel (İstanbul)
16)
Lale Karabıyık (Bursa)
17)
Devrim Kök (Antalya)
18)
Ceyhun İrgil (Bursa)
19)
Tur Yıldız Biçer (Manisa)
20)
Orhan Sarıbal (Bursa)
21)
Melike Basmacı (Denizli)
22)
Hayati Tekin (Samsun)
23)
Ömer Fethi Gürer (Niğde)
24)
Haluk Pekşen (Trabzon)
25)
Mehmet Gökdağ (Gaziantep)
26)
Erdin Bircan (Edirne)
27)
Hüseyin Çamak (Mersin)

Gerekçe:
TRT
tarafından düzenlenen Türk sanat müziği, Türk halk müziği, çok sesli müzik,
“tonmayster”, stajyer sanatçı sınavına 6 bin kişinin müracaat ettiği ancak
sınavı kazananların seçici kurulda bulunanların birinci dereceden akrabaları ve
hatta çocukları oldukları iddia edilmektedir. Sınava başvuran vatandaşlarımızın
emekleri gasbedilmektedir ve artık, kamuoyu tarafından AKP'nin torpil
demokrasisinin işIerIik kazandığının bir kanıtı daha tescillenmektedir.
AKP'nin
torpil atamaları sayesinde birçok AKP’linin yakınları sınavlı ya da sınavsız
olarak sadece AKP’li veya AKP’ye yakın oldukları için kamuda istihdam
edilmiştir. AKP il ve ilçe teşkilatlarının neredeyse iş ve işçi bulma kurumuna
dönüşmesi medyada defalarca yer almaktadır. KPSS skandallarının henüz
aydınlanmadığı, AKP’lilerin sınavsız olarak kamu kadrolarına atanmalarının
açıklanmadığı ülkemizde bir skandalın da TRT'nin düzenlediği Türk sanat müziği,
Türk halk müziği, çok sesli müzik, “tonmayster”, stajyer sanatçı sınavında
yaşandığı basına yansımaktadır. 
Türk
sanat müziği, Türk halk müziği, çok sesli müzik, “tonmayster”, stajyer sanatçı
sınavına katılan yüzlerce adayın sınav sonucu açıklanmamıştır, sınavda seçici
kurulu oluşturan kişilerin yakınlarının sınavı geçtiği iddia edilmektedir.
Sınavı kazanan adaylardan birisinin, sınavlar başlamadan önce, bir konser
afişinde kendisini TRT İzmir Radyosu kanun sanatçısı olarak tanıttığı ancak
basında bu bilginin haber olarak yer almasından sonra, kişisel sosyal medya
hesabında yer alan afişi kaldırdığı iddiaları mevcuttur. Sınavı kazanan bir
kişinin ise sınavdan önce TRT'de göreve başladığı iddia edilmektedir.
Seçici
kurulun yakınları ve AKP’lilerin tanıdıkları sınavları geçerken kendi dalında
uzmanlıkları olan ve dünyaca tanınan birçok sanatçı bu sınavı geçememiştir.
AKP'nin torpilli atamaları sonucu kamu kurumlarında liyakat yerine "hamili
yakın" dönemi yaşanmaktadır. TRT'de yaşanan bu son skandal kamu vicdanını
yaralamakta ve binlerce vatandaşımızın devlete olan güvenini sarsmaktadır. Bu
skandalın sorumlularının belirlenmesi ve bu skandala sebep olan etkenlerin
araştırılması sebebiyle Meclis araştırması açılması elzemdir.
3.- İstanbul Milletvekili Mustafa Sezgin
Tanrıkulu ve 24 milletvekilinin, Habur Sınır Kapısı’nda 14/12/2015 tarihinden
itibaren bekletilen kamyon ve tır şoförlerinin mağduriyetlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/308)
Türkiye Büyük Millet Meclisi Başkanlığına
Habur
Sınır Kapısı’nda 14/12/2015 tarihinden beri bekletilen, mağdur durumda
bırakılan ve yurt dışı taşımacılığı yapan kamyon ve tır şoförlerinin can ve mal
güvenliklerinin korunması, sorunlarının tespit edilerek sorunlarına hızlı ve
etkili çözüm getirilmesi amacıyla Anayasa’nın 98'inci, İç Tüzük’ün 104 ve
105'inci maddeleri gereğince Meclis araştırması açılması için gereğini arz
ederim. 
1)
Mustafa Sezgin Tanrıkulu (İstanbul)
2)
Özcan Purçu (İzmir)
3)
Kadim Durmaz (Tokat)
4)
Haydar Akar (Kocaeli)
5)
Mahmut Tanal (İstanbul)
6)
Aydın Uslupehlivan (Adana)
7)
Ahmet Akın (Balıkesir)
8)
Çetin Osman Budak (Antalya)
9)
Şenal Sarıhan (Ankara)
10)
Namık Havutça (Balıkesir)
11)
Onursal Adıgüzel (İstanbul)
12)
Lale Karabıyık (Bursa)
13)
Vecdi Gündoğdu (Kırklareli)
14)
Erkan Aydın (Bursa)
15)
Ceyhun İrgil (Bursa)
16)
Kazım Arslan (Denizli)
17)
Orhan Sarıbal (Bursa)
18)
Tur Yıldız Biçer (Manisa)
19)
Melike Basmacı (Denizli)
20)
Hayati Tekin (Samsun)
21)
Ömer Fethi Gürer (Niğde)
22)
Bülent Yener Bektaşoğlu (Giresun)
23)
Mehmet Gökdağ (Gaziantep)
24)
Erdin Bircan (Edirne)
25)
Hüseyin Çamak (Mersin)
Gerekçe:

Güneydoğu
Anadolu Bölgesi’nde giderek şiddetlenen olaylar ekonomik ve sosyal hayatı
derinden etkilemektedir. Sınırdan geçiş yapacak kamyon ve tır şoförleri için
hazırlık yapılmadan, tedbir alınmadan sınır kapıları kapanmıştır. Yasal
yollardan sınır kapılarından çıkış yapan tır ve kamyonların devletin
güvencesinde olması gerekir. Dış ticaret firmalarının, tır ve kamyon
şoförlerinin yurt dışında oluşan ya da oluşabilecek güvenlik riskleriyle ilgili
kamu düzeni rehberliğinde hızlı bir şekilde bilgilendirilmesi önem arz
etmektedir. 
Sınır
dışına çıkan kamyon ve tır şoförlerinin mağduriyetleriyle ilgili parça parça,
âdeta bir Iütuf gibi yapılan çalışmaların ötesinde daha sistemli bir yapının
oluşturulması, kamyon ve tır şoförlerinin olağanüstü koşullarda da
mağduriyetlerini en aza indirecek bir sistemin kurulması bir zorunluluk olarak
ortaya çıkmıştır. Devletin asli görevi olan kişilerin can ve mal güvenliğinin
korunması yükümlülüğü ülke sınırları dışında da devam etmektedir. Bu noktada,
Hükûmetin güneydoğuda olayları öne sürerek sınır kapılarını kapatıp sınır
dışındaki kamyon ve tır şoförlerinin can ve mal güvenliğini bir kenara koyma
hakkı yoktur.
Habur
Sınır Kapısı’nın 14 Aralık 2015 tarihinden itibaren güneydoğuda yaşanan olaylar
nedeniyle kapatılması sonucu yaklaşık 7 bin tır ve kamyon şoförü sınırda mahsur
kalmıştır. Şoförlerin geçişine izin verilmediği, bazı şoförlerin pasaportlarına
el konulduğu ve yasal olmayan yollardan Türkiye'ye geçişe zorlandığı iddia
edilmektedir. Habur Sınır Kapısı’nda tır ve kamyon şoförleri aileleriyle
iletişim kuramamakta, yiyecek, giyecek ve benzeri temel ihtiyaçlarının
karşılanmasında mağduriyetler yaşamaktadır. Habur Sınır Kapısı’nda bekleyen 20
yaşını doldurmuş yaklaşık 150-200 araca el konulması durumu söz konusudur. 
Şoförlerin
bir kısmının aileleri güneydoğuda olayların yaşandığı bölgelerdedir. Aileleri
Güneydoğu'da olayların ortasında kalan şoförlerin Habur Sınır Kapısı’nda
belirsiz bir süreci beklemeleri insani ve kabul edilebilir değildir. Sınır
kapısında bekleyen şoförler Türkiye'deki vergi ve benzeri mali yükümlülüklerini
yerine getirmekten de yoksun durumdadır. Hükûmetin Habur Sınır Kapısı’nda
binlerce şoförün bekletilmesi sorunuyla ilgili gereken duyarlılığı göstermesi,
sorunun güvenlik, insani, sosyal ve mali boyutlarıyla ilgili gereken tedbirleri
alması elzemdir.
Habur
Sınır Kapısı’nda 14 Aralık 2015 tarihinden itibaren bekletilen binlerce kamyon
ve tır şoförünün mağduriyetlerinin tespiti, etkili ve sürekli çözüm önerileri
getirilmesi ve yurt dışına çıkış yapan kamyon ve tır şoförlerinin yaşadığı
sorunlara, taleplere ve can ile mal güvenliklerinin sağlanmasına yönelik çözüm
önerilerinin Türkiye Büyük Millet Meclisi tarafından kurulacak komisyon
tarafından araştırılması gereklilik arz etmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Türkiye
Büyük Millet Meclisi Başkanlığının iki tezkeresi vardır; ayrı ayrı okutup
oylarınıza sunacağım. 
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisini temsilen bir heyetin, Avrupa
Parlamentosu Katılım Öncesi Eylem Birimi tarafından Sırbistan Parlamentosunun
ev sahipliğinde 15-16 Eylül 2016 tarihlerinde Sırbistan’ın başkenti Belgrad’da
düzenlenecek olan “Katılım Öncesi Mali Yardım Aracı (IPA) Fonlarının İzlenmesi:
Başarılar ve Sorunlar” başlıklı parlamentolar arası konferansa katılmasına
ilişkin tezkeresi (3/825)
18/8/2016
Türkiye Büyük Millet Meclisi Genel Kuruluna
“Katılım
Öncesi Mali Yardım Aracı (IPA) Fonlarının İzlenmesi: Başarılar ve Sorunlar”
başlıklı parlamentolar arası konferans Avrupa Parlamentosu Katılım Öncesi Eylem
Birimi tarafından Sırbistan Parlamentosunun ev sahipliğinde 15-16 Eylül 2016
tarihlerinde Sırbistan’ın başkenti Belgrad’da düzenlenecektir. 
Anılan
toplantıya Türkiye Büyük Millet Meclisini temsilen bir heyetin katılması hususu
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun’un 9’uncu maddesi uyarınca Genel
Kurulun tasviplerine sunulur. 
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler…Kabul etmeyenler… Kabul edilmiştir. 
2.- Türkiye Büyük Millet Meclisi
Başkanlığının, Türkiye Büyük Millet Meclisini temsilen bir heyetin, 2-4 Eylül
2016 tarihleri arasında Avrupa Birliği Dönem Başkanlığını yürütmekte olan
Slovakya’nın başkenti Bratislava’da düzenlenecek olan Ortak Dış ve Güvenlik
Politikası ile Ortak Güvenlik ve Savunma Politikası Parlamentolar Arası
Konferansı’na katılmasına ilişkin tezkeresi (3/826)
18/8/2016
Türkiye Büyük Millet Meclisi Genel Kuruluna
Ortak
Dış ve Güvenlik Politikası ile Ortak Güvenlik ve Savunma Politikası
Parlamentolar Arası Konferansı 2-4 Eylül 2016 tarihleri arasında Avrupa Birliği
Dönem Başkanlığını yürütmekte olan Slovakya’nın başkenti Bratislava’da
düzenlenecektir. 
Anılan
toplantıya Türkiye Büyük Millet Meclisini temsilen bir heyetin katılması hususu
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun’un 9’uncu maddesi uyarınca Genel
Kurulun tasviplerine sunulur. 
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler…Kabul etmeyenler… Kabul edilmiştir. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır; okutup işleme alacağım ve
oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, 28/6/2016 tarihinde, Grup
Başkan Vekili Diyarbakır Milletvekili İdris Baluken tarafından, AKP Hükûmetinin
Türkiye dış politikasında sergilediği tutarsız ve ilkesiz yaklaşımlarının
Türkiye’deki iç ve bölgesel siyasal alandaki olumsuz sonuçlarının açığa
çıkarılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 19
Ağustos 2016 Cuma günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
19/8/2016
Türkiye Büyük Millet Meclisi Başkanlığına
Danışma
Kurulu 19/8/2016 Cuma günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Çağlar
Demirel
 Diyarbakır
 Grup
Başkan Vekili
Öneri:
28
Haziran 2016 tarihinde Diyarbakır Milletvekili Grup Başkan Vekili İdris Baluken
tarafından (2372 sıra no.lu) AKP Hükûmetinin Türkiye dış politikasında
sergilediği tutarsız ve ilkesiz yaklaşımlarının Türkiye'deki iç ve bölgesel
siyasal alandaki olumsuz sonuçlarının açığa çıkarılması amacıyla Türkiye Büyük
Millet Meclisine verilmiş olan Meclis araştırması önergesinin Genel Kurulun
bilgisine sunulmak üzere bekleyen diğer önergelerin önüne alınarak 19/8/2016
Cuma günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 15.21
ÜÇÜNCÜ OTURUM
Açılma Saati: 15.38
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Üçüncü Oturumunu açıyorum.
Halkların
Demokratik Partisi grup önerisinin lehinde ilk olarak Kars Milletvekili Sayın
Ayhan Bilgen konuşacak.
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; Türkiye'nin dış
politikasıyla ilgili aslında bir muhalefet partisi adına değerlendirme yapmadan
önce galiba Hükûmet adına yapılan Suriye’yle ilgili kritik, önemli
değerlendirmenin altını çizmek, dikkatlerinize sunmak ihtiyacı duyuyorum.
Başbakan Yardımcısının, Suriye politikasının büyük riskler içerdiğini ve
başından beri önemli yanlışları Türkiye'nin yaptığını ifade etmesi, itiraf
etmesi son derece önemlidir. Yanlışın neresinden dönülürse kârdır ama bu
yüzleşme, bu yanlışı itiraf yeni yanlışları beraberinde getirmemelidir.
Türkiye, Suriye politikasında bu pozisyonu takınırken, bu tavrı sergilerken
gerçekçi olmayan ama sunumu, iddiası son derece insani bir gerekçeye dayanan
yaklaşım sergilemişti. Suriye’de sivillere yönelik tutum, sivillerin demokratik
haklarına yönelik tahammülsüzlük ve Suriye yönetiminin doğrudan doğruya halka
yönelik baskıcı uygulamaları Türkiye'nin aktif bir dış politika sergileyerek
burada duyarlılık sergilediği, duyarlı, insan hakları merkezli bir yaklaşım
sergilediği iddiası üzerine oturuyordu. Elbette dünyanın neresinde bir insan
hakları ihlali varsa Türkiye'nin bu konuda duyarlılık sergilemesi doğrudur ve
bu anlamda aktif dış politikayı da burada galiba hiçbir parti reddetmez, hiçbir
parti eleştirmez. Ama birçok konuyu üst akılla izah edip, kurguyla, komployla
ele alıp ama Suriye’deki gelişmeleri, sanki arkasında hiçbir kurgu yokmuş gibi,
hiçbir plan yokmuş gibi dümdüz okumak son derece tutarsız bir yaklaşımdır.
Elbette, ülkelerdeki gelişmeleri tamamen kurgusal, tamamen, işte, dünyanın
batısında organize edilmiş bir operasyon gibi ele almak nasıl doğru değilse,
nasıl eksikse, aynı şekilde, bunu yok saymak, işin bu boyutunu görmezlikten
gelmek, hafife almak yani dümdüz okuma yapmak da o kadar eksiktir. 
Dünya,
özellikle dış politikada vizyon sahibi olmayı, değerleri önemsemeyi, tutarlı
bir vizyona sahip olmayı önemser ama bir o kadar dış politikada gücü,
gerçekçiliği de bir realite olarak ele almayı gerektirir. Türkiye, son beş
yılında Orta Doğu’ya çeki düzen verme, Orta Doğu’da rejimleri belirleme,
ülkelerin iç işlerini dizayn etme iddiası üzerine kurulu bir dış politika
sergiledi. Oysa, Türkiye'nin, ne ekonomi politik gücü ne diğer caydırıcı güç
unsurları ne dış politika hareket kabiliyeti bu konuda bu denli aktif, bu denli
müdahaleci bir pozisyon sergileme imkânına, gücüne sahip olmadığını herkes
biliyordu. Nitekim, geldiğimiz nokta da bu yaklaşımın oldukça hayalci olduğunu,
oldukça riskli olduğunu ve Türkiye’yi de ciddi bir yalnızlaşmaya, ciddi bir
maceracılığa ittiğini gösterdi. Kaldı ki özellikle insan hakları konusunda,
demokrasi konusundaki duyarlılığa dayalı bir dış politikanın tutarlı olması
gerekir. Suriye’deki rejimi antidemokratik olduğu için eleştirmek, karşısında
olmak ama bunu yaparken Suudi Arabistan’la iş birliği yapmak hiçbir şekilde
izah edilebilir bir durum değildir. Suudi Arabistan’la İslam ordusu kurmaya
varana kadar giden bir ilişkinin sonunda gelip tekrar Esad’la diyaloğa dönmek
galiba bu tutarsızlığın, bu çelişkili tavrın ve ilkeli olmayan yaklaşımın bir
sonucudur.
Değerli
milletvekilleri, Türkiye'nin dış politikadaki en temel handikaplarından birisi
de, nasıl savaşın arifesine gelecek kadar keskin, hızlı bir tavır
sergiliyorsak, o savaş noktasına geldiğimiz ilişkiyi de kolayca hemen bir
ittifak ilişkisine dönüştürebileceğimiz zehabıdır, zannıdır. Nasıl bir uçak
geriliminden bütün ilişkileri kesme aşamasına geldiğimiz Rusya’yla sergilenen
tavır düne kadar yanlış idiyse, aşırı idiyse, abartılı idiyse, bir ziyaretle,
birkaç ziyaretle bütün ilişkilerin düzeltileceği ve bir anda kırkyıllık dost
pozisyonunun sergileneceği beklentisi de gerçekçi değildir. 
Bu
anlamda, ittifak değişikliklerinin çok uzun stratejik planlamalara dayanması
gerektiği, bir kızgınlıkla bir ittifaktan çıkıp öbür ittifaka girmenin çok
dünya gerçekliğiyle bağdaşmaz olduğu da ortadadır. 
Bu
anlamda, Avrupa Birliğine yönelik taahhütler, Avrupa Konseyiyle ilgili
sorumluluklar ve bu eksendeki söylemler de önümüzdeki dönemde ciddi baş
ağrıtacaktır. Özellikle sonbahardaki zirveler hem Avrupa Konseyinin
toplantıları hem Birleşmiş Milletlerdeki Genel Kurul Türkiye'nin önüne
neredeyse izleme pozisyonunu doğuracak kadar büyük tartışmaları getirebilir ve
yine, Rusya başta olmak üzere Türkiye'nin kimi müttefiklerinin Türkiye'nin
Suriye’deki ilişkileri dolayısıyla, terör örgütlerine destek gibi iddialar
dolayısıyla Türkiye’yi ciddi biçimde tartışılır bir ülke pozisyonuna
getirecektir. 
İsrail’le
ilişkiler muhtemelen bugün daha ayrıntılı konuşulacak, tartışılacak ama eğer
hak temelli bakıyorsanız, yine, dış politikanızı bunun üzerine kuruyorsanız,
işgal edilmiş topraklar, 1948-1967 sonrası durum, mültecilerin sorunları,
Gazze’ye yönelik ambargo konularında ciddi yapısal bir değişim olmadan birazcık
ahbap çavuş ilişkisiyle, işte, nasıl özür dilendiği bile bilinmeyen, diplomatik
mekanizmalarda karşılığı olmayan süreçlerin sonunda bir anda yeniden barış
atmosferine dönmüş olması elbette kamuoyunda da şüpheyle, tereddütle
karşılanıyor. 
Biz,
Türkiye'nin bölgede kendisine tehdit olarak gördüğü ya da politikalarını
eleştirdiği her ülkeyle savaş noktasına gelmesinden yana değiliz. Orta Doğu’da
bulunan bütün halkların, bütün inançların, bütün kimliklerin birlikte barış
içinde yaşamasına tarafsız bir katkı sunması, aktif ama taraf olmadan katkı
sunması mümkünken, bir taraftan antisemitik bir dil kullanıp, açıkça bir savaş
narası niteliği taşıyacak söylem sergileyip ama arkasından da ticari ilişkileri
oldukça iyi götürmek, ama bir taraftan da kamuoyunda, toplumda son derece
hamaset dolu bir söylem kullanmak aslında dış politikadaki en önemli risklerden
birisidir. İçeride hesabını veremeyeceğiniz hiçbir ilişkiye dış politikada
girmemeniz, hiçbir angajmana girmemeniz ama aynı şekilde, hamaset ve meydan
okuma içeren bir söylem kullanıyorsanız da bunun bedelini, bunu riskini göze
almanız gerekir. 
Değerli
milletvekilleri, Orta Doğu’yla ilişkilerde, bölgeyle ilişkilerde galiba en
kritik konulardan birisi, en az iç politikayı ilgilendirdiği kadar Irak’la
ilişkileri, Suriye’yle ilişkileri, hatta İran’la ve Kafkasya’yla ilişkileri de
şekillendirecek konulardan birisi, Kürt sorununda sergilenen tutumdur. Eğer
Irak’ın kuzeyinde birtakım gelişmelere olumlu yaklaşıyorsanız bunu Suriye’deki
Kürtler için de isteyeceksiniz; aynı şekilde Balkanlardaki, Bulgaristan’daki,
Yunanistan’daki Türkler için ne istiyorsanız bunu Irak’taki, Suriye’deki
Kürtler için de isteyebileceksiniz. Böyle davranmadığınızda etnik ya da
mezhepsel kriterlerle dış politika yürüttüğünüz kaygısı, şüphesi herkeste
güçlenir. Oysa ilkeler ve değerler ekseninde bir yaklaşım sergiliyorsanız Şii
ile Sünni arasında bir ayrım gözetmeksizin bir yaklaşım sergilemek, Kürt ile
Türkmen arasında bir ayrım gözetmeksizin daha insani perspektifle yaklaşmak
zorundasınız. 
Birkaç
noktaya daha değinerek sözlerimi bitireceğim. Bunlardan birisi, dış politikanın
katılımcı ve toplumsal denetime açık tutulması konusudur, ki bu artık dünyada
dış politikanın en önemli yöntemlerinden birisidir yani sivil diplomasiye dış
politikayı açmak, dış politikayı sadece devletlerarası ilişkiden ibaret
görmemektir. 
İkincisi
de: İkili ilişkilerde kişisel ilişkileri teamülün, geleneğin önüne
geçirmemektir. Türkiye artık soğuk savaş dönemi algılarıyla dış politika
geliştiremez ama Orta Doğu’da etkili, güçlü bir aktör olmanın yolu da önce
kendi iç barışını tesis etmek ve sosyolojik gerçekliği dikkate alarak dış
politikasını inşa etmekten geçer.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen.
Halkların
Demokratik Partisi grup önerisinin aleyhinde ilk olarak Antalya Milletvekili
Sayın Mehmet Günal konuşacak.
Buyurun
Sayın Günal.
MEHMET
GÜNAL (Antalya) – Teşekkür ederim Sayın Başkan.
Değerli
milletvekilleri, sizleri ve yüce Türk milletini saygıyla selamlıyorum.
Değerli
arkadaşlar, bir yasama döneminin daha sonuna inşallah geleceğiz, sabah beşi
geçen çalışmanın sonunda bazı anlaşmalarla, bazı çalışmalarla bugünü
tamamlayacağız ama bu dış politika konusunda geçmişten bugüne yaşadıklarımız,
maalesef bugün geldiğimiz noktada önemli katkıları olan olaylardır. Bu
vesileyle, bu grup önerisi vesilesiyle dış politikaya ilişkin bazı
görüşlerimizi sizlerle paylaşmak için söz aldım. 
Öncelikle,
Yenikapı süreciyle başlayan bir yumuşama, siyasi üsluptaki yumuşama
çerçevesinde hafta içerisinde Sayın Çavuşoğlu ve Sayın Elitaş’ın grubumuza bu
kapsamda yapmış olduğu bilgilendirmeden dolayı teşekkür ediyoruz. Tabii,
birtakım konularda görüş alışverişinde bulunma şansımız oldu ama bunun sadece
bugünkü iklimle giderilmesi mümkün değil, geçmişten bugüne gelen bazı sorunlar
var. Maalesef, sırf “sorun” diye diye biz böyle sizlere anlatamadık. Siz “sıfır
sorun” dediniz ama o sıfır sorun bize “sırf sorun” hâline geldi. Bütün
komşularımızla şu anda sorunlu olmamızı da tartışmamız lazım. 
Bugün
gelinen noktada, bazı yanlışların görülüyor olması, yaptığımız bazı uyarıların
haklı çıkmış olması bizi çok sevindirmiyor çünkü dış politika millî olması
gereken, bütün çıkarların üzerinde olması gereken, siyasetin üstünde olması
gereken bir politika tarzıdır. Maalesef, şahsa bağlı hâle gelince zikzaklar,
bazı aşırılıklar, ifrat tefrit meselesi fazla oluyor. Bunu şahsa bağlı olmaktan
çıkartmak gerekiyor. Hatta ve hatta, devlet politikası olarak, geçtiğimiz
haftalarda yapmış olduğumuz parlamenter diplomasinin de biraz daha geniş şekilde
ele alınması gerektiğini, darbe teşebbüsü sonrasında bütün partilerden
arkadaşlarımızın katılımıyla yapmış olduğumuz ziyaretlerde görmüş olduk. Ben de
şahsen, Londra’ya giden heyetin içerisindeydim ve muhalefet partilerinin o
diplomasi içerisinde yer alması, ülkemizin olaylarla ilgili inanılırlığını, bu
konulardaki güvenilirliğini artıran, saygınlığını artıran bir tutum oldu. Bu
bilgilendirmelerin ve parlamenter diplomasi örneğinin devam ettirilmesi
gerektiğini yetkili arkadaşlarla da paylaşmış olduk. İnşallah bu devam eder, bu
anlayış devam eder ve ülkemiz açısından şahsa bağlı değil, çıkarlarımıza bağlı,
millî çıkarlarımıza bağlı dış politika uygulanır. Eğer onu yaparsak o zaman
Libya’da düştüğümüz hataya düşmeyiz; eğer böyle yaparsak, şahsa bağlı değil, devletten
devlete politika uygular, konjonktürel politika uygulamazsak Suriye’de
düştüğümüz hataya düşmeyiz, Rusya’yla düştüğümüz hataya düşmeyiz, İsrail’le
düştüğümüz hataya düşmeyiz. 
Onun
için, değerli arkadaşlar, burada, başlarken bu aşırılıklara dikkat çekmemizin
nedeni, bundan sonraki süreçte en azından bu önerilerimizin dikkate alınması
içindir. Henüz hiçbir şey belli olmadan Sayın Erdoğan çıkıp derse ki: “NATO’nun
Libya’da ne işi var?” arkasından da bir hafta geçmeden eğer gemileri
gönderirsek sonra orada saygınlığımız kalmaz. Başlarken de yine Suriye’yle
belli ilişkilerimizin olması gerekiyordu ama orada kalkıp ortak kabine
toplantıları, “kardeşim Esad”lar, aile içi gidiş gelişler sonrasında da aşırı
tepkileri doğuruyor. Yani bazı gevşemeler olduğu zaman da maalesef bunları
kapatmak mümkün olmuyor. Bugün geldiğimiz nokta bu. 
Biz
bu konuda çok erken zamanda uyarımızı yapmış idik. 2012 yılında Sayın Bahçeli
orada bir güvenlikli bölge oluşturulması gerektiğini ve sınırın öbür tarafında
oluşturulması gerektiğini, uluslararası camiayla iş birliği içerisinde bu
sorunun hem maddi hem insanı boyutunun çözülmesi gerektiğini söylemişti. Bugün
maalesef, sadece siyasi değil, hem ekonomik hem toplumsal, sosyolojik etkileri
olan çok boyutlu bir sorun hâline geldi. 
Aynı
zamanda Avrupa Birliğiyle ilişkilerimizde de kilit bir noktaya geldi Suriye
meselesi. Maalesef o anlaşmanın da sonuçlarına şu anda uyulmuyor. “Hani ekim
ayında gelecektik. Sayın Davutoğlu hızlandırdı. Ne gerek var. Hazirana yetişir
mi?” derken şimdi “Herkes yoluna.” denmeye başlandı. Ben bir kere buradaki çok
başlılığı doğru bulmuyorum. Sayın Cumhurbaşkanı devletin başıdır ama dış
politikayı uygulayan birimlerin başta Dışişleri Bakanlığı ve ilgili kurumlar
olması gerekir. Dolayısıyla, her kafadan ayrı bir ses çıkınca, gölge dışişleri
bakanı gibi Cumhurbaşkanlığı Genel Sekreterinin her konuda acilen açıklama
yapması, sonrasında da birtakım şeyleri toparlamada sorun hâline geliyor
değerli arkadaşlar. Kurumsal anlamda dış politika yürüteceksek bu kurumsal
hafızayı, kapasiteyi değerlendirmek zorundayız. Yine yanlış yapıyoruz, yine
şahsa bağlı bazı şeyler gidiyor. 
Bizim
yol yakınken önermemiz lazım. Önce “kardeşim Esad” sonra “düşman Esed” olmaz,
ikisi de yanlış. Bizim aynı şeyi… Mısır’da hâlâ devam eden sorunlar var,
doğrudan taraf olduğunuz zaman Mısır devletiyle sorunlu hâle geliyorsunuz, o
zaman da geri dönüşü zor oluyor. Yani ne Mursi’yle canciğer kuzu sarması olmak
gerekiyor ne Müslüman Kardeşler’le kalkıp kurumsal ilişki kurup ondan sonra da
geri dönüp düşman olmak doğru değil. Eleştirimizi yapacağız, Türkiye olarak
tavrımızı koyacağız. Dünya barışına katkıda bulunacak şekilde bir bölgesel güç
olarak gerekli çıkarımızı savunarak oralarda denge olacağız ve uzlaştırıcı
olacağız. Ama bunu yaparken ifrat tefrit meselesi olduğu zaman da geri
dönüşümüz de zor oluyor. İşte, Rusya’yla yaşadıklarımız, şimdi yeniden hem
Rusya’yla hem İsrail’le belli bir noktaya gelelim diye görüşmeler başladı.
Rusya’da 2 liderin görüşmesiyle bir normalleşme süreci başladı. Bundan en
muzdarip şehir olan Antalya’nın milletvekili olarak bu gelişmeden memnunuz ama
niye oraya geldiğimizi de konuşmazsak tekrar oraya yine düşeriz. Oraya gelirken
hangi hatayı yaptık, bunları doğru değerlendirmemiz lazım. Dolayısıyla, bu
şekliyle hızlı bir şekilde tepki verildiği zaman bunu önlemek ister eylem
olarak ister söylem olarak mümkün olmuyor. O nedenle şahsa bağlı dış
politikadan vazgeçip kurumsal olarak bu işi sürdürmemiz gerekiyor. 
Öbür
taraftan, şimdi, yine, bugün fırsat olursa İsrail’le ilgili anlaşma da geldi.
Arkadaşlarımız bilgi verdiler ama gördüğümüz kadarıyla anlaşma sadece tazminat
unsurunu içeriyor. Orada özür meselesi vardı ki özür dilendiği söyleniyor,
Hükûmet “Bir şekilde onu hallettim.” diyor ama anlaşmada sadece tazminattan
başka bir şey yok ki o da tazminat değil. Dün Sayın İhsanoğlu’nun tabiriyle
-Komisyondaki görüşme tutanaklarına baktım, arkadaşlar ne konuşmuş Dışişleri
Komisyonunda diye- o çok dilli de olduğu için değişik dillerdeki anlamını da
ifade etmiş; lütuf yani orada da zaten “ex gratia” yazmışlar, Türkçe yazılmamış
şeyde yani bir lütufta bulunuyor. Şimdi, tazminat hukuki olarak ayrı bir şey
yani bir zararın tazmini, eğer lütuf derseniz zarar değil, karşılıklı
barışmanın, görüşmenin bir lütfu olarak karşımıza geliyor. 
HASAN
BASRİ KURT (Samsun) – Anlaşmanın başlığı…
MEHMET
GÜNAL (Devamla) - Yani şimdi, böyle anlaşma… Tabii ki buraya keşke düşmesek,
bunlar hiç olmasaydı, onu söylüyoruz ama baştan buna geldiğimiz zaman,
karşılığında “…”(x) yaptığınız zaman böyle sonuçları oluyor.
O zaman da onu öyle yapmamak lazım, şimdi de böyle yapmamak lazım. İşin şey
boyutunu tartışmak istemiyorum, siyasete girersek Mavi Marmara’yı konuşuruz,
kimlerin gittiğini, kimlerin gitmediğini, o gün gidenlerin şimdi hangi konumda
olduğunu konuşursak o işin biraz çivisini çıkarır. Bizim derdimiz o değil,
bizim derdimiz bundan sonra bölgesel bir güç olacak, 2023 lider ülke vizyonuna
uygun olarak bölgesinde bir güç olabilecek Türkiye’yi hem ekonomik olarak hem
siyasi olarak hem dış politika alanında inşa etmek. Onun için de şahsa bağlı
dış politikadan vazgeçmemiz gerekiyor. Aynı şeyi ABD’yle ilişkilerde, AB’yle
ilişkilerde görüyoruz. İki şey karşılıklı olarak bir atışma içerisine girdiği
zaman bunun zararını Türkiye Cumhuriyeti devleti çekiyor. 
Biz,
Milliyetçi Hareket Partisi olarak her zaman millî bir dış politika ama çok
yönlü, komşularıyla iyi geçinen ama bölgesel güç olarak, uluslararası
kuruluşlarda denge gücü olarak bütün bu ülkelere, önce başta Türk devletleri
olmak üzere, sonra İslam ülkelerine, sonra bütün bu coğrafyaya ve dünyaya bir
Türk-İslam medeniyetini yeniden ihya ederek dünya barışına katkıda bulunacak
bir dış politika istiyoruz. Onun için de bu kurumları işletelim, şahsa bağlı
olmaktan çıksın ve bu vesileyle de haklarımızı koruyalım, yanı başımızda,
Suriye’de olup bitenlere, kırmızı çizgi tavırlarına, bir anda silinmesine
seyirci kalmayalım. 
Türkmenlerle
ilgili yaptığımız şeyler de sözde kalmasın. Bu aralar çok daha fazla muzdarip
olduklarını, oradaki nüfus birimlerinin yakıldığını, kayıtların yakıldığını
görüyoruz. Kerkük’e, Musul’a dönmesin diyorum; bu kapsamda millî bir dış
politikayı uygulayabilmek dileğiyle hepinize saygılar sunuyorum. (MHP
sıralarından alkışlar)
BAŞKAN
– Teşekkür ederim Sayın Günal.
Halkların
Demokratik Partisi grup önerisinin lehinde son olarak Eskişehir Milletvekili
Cemal Okan Yüksel konuşacak.
Buyurun
Sayın Yüksel. (CHP sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; AKP’liler
aksini söylese de memlekette işler hiç iyi gitmiyor. İşler, dışta da iyi
gitmiyor, içte de iyi gitmiyor. Ne kadar makyajlanmış ekonomik verilerle halkın
gözünü boyamaya çalışsanız da işler ekonomide de iyi gitmiyor. Ne kadar
“Rusya’yla barıştık, İsrail’le anlaştık.” deseniz de işler dış siyasette de iyi
gitmiyor. Her gün memlekette bombalar patlıyor, insanlar ölüyor, çocuklar
öksüz, yetim kalıyor yani işler içte de yolunda gitmiyor; halk moralsiz,
yoksul, korkuyor ama siz Türkiye’nin şahlanışı hikâyelerini anlatmaya devam
ediyorsunuz.
15
Temmuz gecesi teşebbüs edilen şey başarılı olsaydı şimdi hiçbirimiz burada
olmayacaktık. Bizim yerimize, kerameti kendinden menkul, gücünü halktan almayan
başka birileri memleket hakkında kararlar veriyor olacaktı. Herhâlde hepimiz
hemfikiriz ki onların yerinde bizim olmamız daha iyi; halkımız da bizimle aynı
fikirde, darbe gecesi canı pahasına tankları durdurdu ama halkın terör örgütüne
bizi tercih etmesi kimseyi aldatmasın. Türk halkı bizden de memnun değil. Nasıl
olsun? Halkımız 15 Temmuz gecesi çok büyük bir taarruza maruz kaldı. Darbe
girişiminin başarısız olması iyi bir şey ama daha iyisi hiç olmamasıydı, hiç
olmamalıydı; oldu. Başarısız olması iyi ama olmaması daha iyiydi. Peki,
olmasının mesulü kim? Mesulü biziz, hepimiz ama sorumluluğu paylaşmaya razı geldik
diye hiç kimse heveslenmesin. Elbette, AKP’nin sorumluluğu en önde gelenidir,
AKP’nin suçu herkesin suçunu bastırır. Rivayet edilir ki Normandiya Çıkarması
zaferinden sonra, o çıkarmayı yöneten General Eisenhower’a bir gazeteci sorar:
“Bu zafer, bu başarı kimin?” General Eisenhower bir soruyla karşılık verir, der
ki: “Çıkarma başarısız olsaydı kimi asacaktınız?” Yani, demem odur ki
memlekette işler yolunda gitseydi kim ödülü alacaktıysa yolunda gitmeyen
şeylerin hesabını da onun vermesi gerekiyor yani sizin yani AKP’nin. 
“Oldu
ama önlendi.” üzerinden bir zafer inşa etmeye çalışmanın hiçbir manası yok,
olmamalıydı. Bu manasız ve acemice girişim daha başlamadan haber alınmalıydı,
önlenmeliydi. İstihbarat enişteye emanet edilmemeliydi. İşte bu istihbarat zafiyeti
büyük bir kabahattir ama tek kabahat bu değil. Orduda Fethullah Cemaati’nin
örgütlenmesi önlenmeliydi. Bunda da herhâlde, on dört seneden beri memleketi
yönetenlerin sorumluluğu en önde gelenidir. Evet, bu cemaat uzun süreden beri
orduya sızmaya çalışıyordu ama AKP döneminde orduya yerleştirildi. Bakın eski
YAŞ kararlarına, oradan gerçekleri göreceksiniz. Sadece cemaatin orduya
yerleştirilmesi bile Yüce Divanlık bir suç, istihbarat zafiyetinden daha ağır
bir suç. Ama, daha büyük bir kabahat var: Memleketi üzerinde dış düşmanların
oyun oynayabileceği kadar kırılgan hâle getirmek. Bu, hepsinden daha büyük bir
kabahat. Hatırlatıyorum, darbe gecesinden sonra İtalya Dışişleri Bakanı
“Türkiye’den bir mülteci akınına hazırlıklı olmalıyız.” dedi. Macaristan’dan
benzer açıklamalar geldi. Türkiye hızla Suriyeleşmeye doğru yuvarlanıyor. Biz
sadece manasız ve beceriksiz bir darbe teşebbüsünü engelledik, o darbe
teşebbüsünün yeşerttiği iklim hâlâ devam ediyor. 
Evet, arkadaşlar, Türk demokrasisi 15 Temmuz gecesi çok
büyük bir badire, bir kaza atlattı. Arabası kaza atlatan bir şoför ne yapar;
gaza mı basar, frene mi basar? Şüphesiz frene basar. Ama, siz ne yapıyorsunuz?
Fren yerine gaza basıyorsunuz. Örneğin, dün burada yasalaşan torba tasarı
-kimseyi incitmek gibi bir amacım yok ama- geçen hafta getirilen bu tasarı, çok
küstahça, çok haddini şaşırmışçasına hazırlanmış bir tasarıydı. Yahu, siz
başımıza ne gelirse ders alacaksanız? Hangi ara buldunuz bu cin fikirleri? Biz
topyekûn demokrasi için seferber olmuşken, siz milleti demokrasi için
meydanlara göndermişken, arkada, ellerinizi ovuşturup fırsat bu fırsat diye mi
bakıyordunuz? Reisiniz “Devleti sıfırdan kuracağız.” derken kendinize
biçtiğiniz rol devleti sıfırlamak mıydı? Kimin aklına gelir Meclisin,
Sayıştayın denetiminden uzak bir fon, varlık fonu kurmak, hiçbir yasayla bağlı
olmadan bu fona sınırı belli olmayan çok büyük paralar aktarmak? Döneminizde
miktarı katbekat artırılan örtülü ödeneklerde para mı bitti, yeni bir örtülü
ödenek mi oluşturuyorsunuz? Peki, bu fonun denetiminden neden kaçıyorsunuz,
neden Sayıştaydan, Meclisten denetletmiyorsunuz? Ya, zamanında muhalefetin
denetimine kulak tıkamasaydınız Fethullah Cemaati devletin kadrolarına bu kadar
azgınca, bu kadar saldırganca sahip olabilir miydi?
Örneğin,
cumhuriyet tarihinin en büyük kazanımlarının, örneğin Türk Dil Kurumunun, Türk
Tarih Kurumunun mallarının satılması fikri nereden çıktı? Allahtan etkin
muhalefetimizle bu maddeyi geri çektiniz.
Peki,
gece yarısı Cumhurbaşkanının istediği rektörü azletmesiyle ilgili önergeyi
nasıl verdiniz? Cumhuriyet Halk Partisi önergeye tüm gücüyle karşı çıkmasaydı,
tüm milletvekilleriyle Genel Kurula gelip buraya oturmasaydı onu
yasalaştıracaktınız. Bizim muhalefetimizle onu da geri çektiniz. Hakkâri ve
Şırnak il olmaktan çıkarılıyordu. Muhalefetin tepkisiyle bu yanlış da
düzeltildi. 
Arkadaşlar,
muhalefet sizi denetlemek için var, yanlış yaptığınızda doğru yolu göstermek
için var. Bizim sesimize kulak tıkarsanız doğruyu bulma imkânınız yok; bize
ihtiyacınız var. (CHP sıralarından alkışlar) 
15
Temmuz gecesi bu Meclisin üstüne bombalar yağarken 3 muhalefet partisi de
buradaydı, bu kürsüdeydi. İşinize gelince muhalefete “Gel.”, işinize gelmeyince
de kulaklarını tıka; yok öyle yağma. 
Gelelim
dış politikaya… Uluslararası ilişkilerdeki hezimetlerinizi millete “zafer” diye
sunmakta çok mahirsiniz. En son, Rusya ve İsrail meselesi. “Rus uçağını ben
düşürttüm.” “Hayır, ben düşürttüm.” diye devletin en üst kademesindeki olayı
sahiplenme çabasına değinmeyeceğim. Bugünse uçağı Fethullahçılar düşürmüş oldu.

Ben
o gün yaptığım konuşmada şunu söylemiştim: Rusya 1 uçak, 2 pilot kaybetti; biz
ise Suriye üzerindeki tüm haklarımızı kaybettik. Bu sıralardan o zaman beni
yuhalamıştınız. Peki, bugün ne oldu? Siz o zaman bu uçak hadisesini millete
“zafer” diye sunmuştunuz; şimdi Cumhurbaşkanı, Putin’e uzun uzun mektuplar
yazıp barışmak istedi, Amerika’yla ilişkiler bozulunca Rusya’ya yanaşma
ihtiyacı hissetti. Dış politika, sabah kalktığınızdaki duygularınıza göre
yönetilecek, dün “ak” dediğinize bugün “kara” denilecek bir alan değil.
Bakın,
buradan iddiayla söylüyorum: İlk önce “Kardeşim Esad”, sonra “Katil Esed” olan
Suriye Devlet Başkanı, yarın, gene “Kardeşim Esad” olabilir.
Peki, bu arada olanların hesabını kim verecek? Sınır
kentlerimize yağan bombaların hesabı kimden sorulmalı?
Peki, dün Dışişleri Komisyonundan geçen, bugün
görüşeceğimiz İsrail anlaşmasına ne demeli? Şunu söylemek lazım: İsrail
devletinin Türkiye’ye ödediği tazminat falan yok. Tasarıda diyor ki: “İngilizce
metin esas kabul edilir.” İngilizce metinde ne diyor? “Tazminat” İngilizce
“redemption”, “tazminat” demek. 
HASAN BASRİ KURT (Samsun) – Hukuk davalarının sonucu
ortaya çıkan tazminatlar…
CEMAL OKAN YÜKSEL (Devamla) – …“Indemnity.” Ama
anlaşmada ne diyor? “Compensation” yani “Telafi etmek.” Yani, İsrail, 20 milyon
dolar vererek öldürdüğü vatandaşlarımızın canlarını telafi ediyor.
Peki, bizim şart koştuğumuz, Gazze ablukasının
kaldırılması nerede? Anlaşmada yok. Yani İsrail diyor ki: “Kaç para senin
vatandaşının canı? Al, sesini kes.” İsrail’e üç 30 paraya sattığınız bizim
canlarımız. 
Sayın Cumhurbaşkanı o zaman “Ben gönderdim.” demişti,
şimdi “Bana mı soruyorsunuz.” diyor. Siyasetin her alanında, yola beraber
çıktıklarınızı sattığınız gibi, şimdi de Mavi Marmara’da ölenleri satıyorsunuz.
Gelin, bu işten vazgeçin. 
Yüce heyeti saygıyla selamlıyorum. (CHP sıralarından
alkışlar)
BAŞKAN – Teşekkür ederim.
Halkların Demokratik Partisi grup önerisi…
MEHMET MUŞ (İstanbul) – Sayın Başkan…
BAŞKAN – Sayın Muş, buyurun, sizi dinleyelim.
MEHMET MUŞ (İstanbul) – Sayın Başkan, yani burada,
tabii, kabul edilebilir ifadeler kullanmıyor hatip. Açıkça, grubumuza bir
sataşma vardır. “Siyasette diğerlerini sattığınız gibi canları sattınız,
vatandaşlarımızı sattı” gibi… Bunlar, kabul edilebilir ithamlar değildir. 
Açık bir sataşma var AK PARTİ Grubuna, bandan söz
istiyorum.
BAŞKAN – Sayın Muş, buyurun. (AK PARTİ sıralarından
alkışlar)
İki dakika. 
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Eskişehir Milletvekili Cemal Okan Yüksel’in HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) - Sayın Başkan, değerli milletvekilleri; Adalet ve Kalkınma
Partisinin kurulduğu günden beri izlediği politikalar ve siyaset tarzı
ortadadır. Siyaset dinamiktir. Türkiye’de AK PARTİ içerisinde kongreler olur,
kongreler yapılır, değişimler yaşanır. Burada grubumuza ithafen kastettiğiniz
şeyler, satmakla alakalı şunu hatırlatırım… Bu, çirkin bir ifade, hiç yakıştıramadığımı
söyleyeyim, bir siyasetçiye yakışmayacak sözlerdir. Eleştirilerinizi mutlaka
yaparsınız ama burada çıkıp da bu çirkin ifadeyi kullanmak bu Meclis kürsüsüne
de yakışmaz. 
Bizim
şimdiye kadar yaptığımız kongrelerde sadece -daha önce de söylemiştim- genel
başkan değil, aynı zamanda bizim kongrelerimizden başbakan seçilir, başbakan
çıkar; bu açık bir şeydir. Eğer illa “satmak” vesaire falan diyorsanız şimdi,
2010’dan itibaren kaç tane MYK üyeniz değişti, bir bakın bakalım, 83. 
MUSTAFA
AKAYDIN (Antalya) – Bu olayla ne ilgisi var ya arkadaş?
TAHSİN
TARHAN (Kocaeli) – Devlet yönetimi ile parti yönetimini karıştırma ya.
MEHMET
MUŞ (Devamla) – Şimdi, bunları kullanmak, başka bir partiye bu atıflarda
bulunmak şık değil. 
MURAT
EMİR (Ankara) – Ölenleri sattınız mı satmadınız mı, ona cevap verin ya.
MEHMET
MUŞ (Devamla) – İkincisi şu: Türkiye, İsrail’le bir anlaşma yapıyor. Bunu
eleştirebilirsiniz, buna farklı yaklaşımlar getirebilirsiniz ama dış politikada
AK PARTİ ortaya koyduğu dirayetli dış politikasını burada bir anlaşmayla
neticelendirmiştir. 
MUSTAFA
AKAYDIN (Antalya) – Ya, sizin kongrenizi soran yok Sayın Vekil.
MEHMET
MUŞ (Devamla) – Sizlerin farklı yaklaşımı olabilir, farklı eleştirileriniz de
olabilir ama hiçbir zaman, Türkiye Cumhuriyeti’ni yöneten AK PARTİ iktidarı
hiçbir vatandaşının saçının telini dünyanın hiçbir değerine değişmez,
değişmemiştir. Bunun da böyle bilinmesi gerektiğini ifade ediyorum.
Genel
Kurulu saygıyla selamlarım. (AK PARTİ sıralarından alkışlar)
BAŞKAN
– Teşekkür ederim.
Sayın
Özel…
ÖZGÜR
ÖZEL (Manisa) – Sayın grup başkan vekili konuşması sırasında Cumhuriyet Halk
Partisinin değişen MYK üyelerinin sayısını ifade etmek suretiyle doğrudan
partimizin iç işlerine müdahale anlamı da taşıyacak, kamuoyu nezdinde de
partimizi küçük düşürme amacı taşıyan bir konuşma yaptı. Bu sataşmaya cevap
vermek istiyoruz.
MEHMET
MUŞ (İstanbul) – Neyi küçük düşürücü Özgür Bey ya, kendi hatibine bak.
BAŞKAN
– Aslında “MYK’nızda kaç kişi değişti?” diye soru sordu. Böyle bir yorum mu
çıkarıyorsunuz?
ÖZGÜR
ÖZEL (Manisa) – Sonra yanlış bir ifade kullandı.
MEHMET
MUŞ (İstanbul) – Ne kullandım?
ÖZGÜR
ÖZEL (Manisa) – Rakam yanlış en başta.
MEHMET
MUŞ (İstanbul) – 82 miydi?
BAŞKAN
– Bir dakika Sayın Muş.
ABDULLAH
NEJAT KOÇER (Gaziantep) – Hiçbir şey demedi Sayın Başkan.
BAŞKAN
- Sayın milletvekilleri, Sayın Özel’i dinliyorum, lütfen.
ÖZGÜR
ÖZEL (Manisa) – Sayın Başkanım, Cumhuriyet Halk Partisinin kaç MYK üyesinin
değiştiğini söyledi, sordu, daha sonra yanlış bir rakam verdi, küçümseyici bir
ifadeyle de grubumuza sataşmada bulundu.
BAŞKAN
– Buyurun iki dakika.
HASAN
BASRİ KURT (Samsun) – Doğru rakamı verecek mi kendileri Sayın Başkan? Doğru
rakamı istiyoruz. 
2.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum. 
Tabii,
Sayın Muş’un yerinde olmak kolay değil. Bu kürsüye gelirken, bir muhalefet partisinin,
işte, geçmiş dönemde MYK üyesi sayısını falan çalışarak gelmiş olma hazırlığı,
kendilerindeki yaranın büyüklüğünden ve duyduğu rahatsızlıktan kaynaklanıyor. 
MEHMET
MUŞ (İstanbul) – Tabii, tabii, aynen!
ÖZGÜR
ÖZEL (Devamla) – Yoksa niye böyle bir şeye ihtiyaç duysun?
MEHMET
MUŞ (İstanbul) – Muharrem İnce’ye bak Özgür Bey. 
ÖZGÜR
ÖZEL (Devamla) – Ben iktidar partisi grup başkan vekilinin gelip de ana
muhalefet partisiyle ilgili tamamen yalan yanlış rakamlarla bir şeyler söyleme
mecburiyetine gerçekten üzüldüm. 
Tabii,
düşünün ki bir Başbakan “O uçağı ben düşürdüm, ben!” diyor, şimdi o uçağı
Fetullahçıların düşürdüğünü söylemek durumunda kalıyorsunuz. Ve bir Başbakan
düşünün ki sabah evden çıkarken Başbakan, aldığı oy ortada, kongrenizde aldığı
oy ortada ama akşam eve döndüğünde istifa etmek zorunda kalmış, yerine kayyum
atanmış bir Başbakan hâline dönüşüyor. Ve diğer başbakanın kim olacağını bir
perşembe günü akşam üstüne kadar sadece bir kişi biliyor ve o kişi, başbakanı
atamayı bırakın, size kimin başbakanınız olacağını tebliğ edecek kişinin de
ismini belirliyor, “Ömer Çelik açıklasın.” diyor.
NİHAT
ÖZTÜRK (Muğla) – Sizin durumunuz daha kötü.
ÖZGÜR
ÖZEL (Devamla) – Kimin açıklayacağına bile o bir kişi karar veriyor.
Biz,
Cumhuriyet Halk Partisi olarak partimizdeki çok seslilikten, bu ülkeyi seven,
partisini seven, farklı farklı düşünceleri bir zenginlik olarak ortaya koyan
ama bugüne kadar hem hiç aldanmamış hem de hiç aldatmamış bir gruba sahip
olmaktan büyük memnuniyet duyuyoruz. 
Saygılarımı
sunuyorum. (CHP sıralarından alkışlar)
BAŞKAN
– Teşekkür ederim.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET MUŞ (İstanbul) – Burada kayıtlara girmesi
açısından, siyasi partilerde değişimler kongrelerle yapılır. Onun için, Sayın…
MUSTAFA
AKAYDIN (Antalya) – Başbakan değişimi de mi kongrelerle oluyor?
MEHMET
MUŞ (İstanbul) – Kongrelerde yapılır, ona göre Hükûmet kurulur gelip güven oyu
alırız.
CEYHUN
İRGİL (Bursa) – Siz önceden bilmiyordunuz yani kongreye kadar bilmiyordunuz. 
BAŞKAN
– Sayın milletvekilleri, duymuyorum Sayın Muş’u.
MEHMET
MUŞ (İstanbul) – Her yapılan kongreyi eğer Sayın Özel kayyum olarak
değerlendiriyorsa…
TAHSİN
TARHAN (Kocaeli) - Ya bizi de aldattınız, biz Başbakanla yarıştık seçimde.
MEHMET
MUŞ (İstanbul) – …mesela, şöyle bir baksın kendilerindeki genel başkan değişimi
sürecine. Şimdi, orada da kayyum mu vardı diyeceğiz yani bunu soruyorum. Şimdi,
Sayın Kılıçdaroğlu kayyum mu? Genel kongre yaptılar, Sayın Kılıçdaroğlu Genel
Başkan oldu, şimdi kayyum mu oluyor Sayın Özel? 
MUSTAFA
AKAYDIN (Antalya) – Ya ne alakası var canım?
MEHMET
MUŞ (İstanbul) – Kılıçdaroğlu seçildi ya, genel kongre yaptılar ya, kayyum mu?
Burada yapılan kongrede delegelerin tamamının oyunu almak suretiyle bir Genel
Başkan seçilmiştir, yeni Genel Başkanımız gelmiştir ve görevinin başındadır. 
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, özür dilerim, yine, tutanaklara geçmesi için…
BAŞKAN
- Sayın milletvekilleri, konumuz partilerin iç işleriyle ilgili bir çatışma
ortamı yaratmak değil.
CEYHUN
İRGİL (Bursa) – Olur mu canım, Genel Başkanımıza “kayyum” dedi.
ÖZGÜR
ÖZEL (Manisa) – Elbette ama birincisi, iktidar partisi bunu başlattı, keşke o
sırada uyarsaydınız. 
Ben
de tutanağa geçsin diye söylüyorum, polemik sürmesin. Kayyum meselesi şudur:
Bir tane kongre yaparsınız; olağan olur, olağanüstü olur ama o kongrede özgürce
bir seçim yaparsınız, bunu da herkes bilir, orada seçilen kişiye kimse “kayyum”
diyemez, bu büyük bir edepsizlik olur. Ama hiçbir şey yokken bir kişinin, hem
de tarafsız olması gereken bir kişinin bir partide, o partinin Genel Başkanını
ve ülkenin Başbakanını doğrudan kendi kararıyla azletmesi, sonra da seçime üç
gün kalana kadar…
BAŞKAN
– Toparlayın lütfen Sayın Özel.
ÖZGÜR
ÖZEL (Manisa) – …kendisi düşünüp taşınıp hangi kişinin tam oyla seçileceğine
bir kişinin karar vermesi durumunda seçilecek kişiye de “kayyum” denir. (CHP
sıralarından alkışlar) 
Teşekkür
ederim.
İSMAİL
BİLEN (Manisa) – Sana ne ya, sana ne?
BAŞKAN
– Sayın Özel, her partinin kendine uygun bir dinamiği vardır. Evet, partiler
eleştirilebilir ama herhangi bir partinin iç işleriyle ilgili o partinin
dışındaki olan kişi sınırlı bir bilgiye sahiptir. 
Bir
de şunu da rica edeceğim: Sataşmadan dolayı söz alıp kürsüye gelen arkadaşlar
sataşma konusuna cevap vermeyip o sataşmayı yaptığı iddia ettiği kişiye daha
ağır bir sataşmada bulunma lüzumunu hissediyor. Burada yarış yapmıyoruz
arkadaşlar. Taleplerimiz doğrultusunda kürsüyü kullanmanızı özellikle rica
ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 28/6/2016 tarihinde, Grup
Başkan Vekili Diyarbakır Milletvekili İdris Baluken tarafından, AKP Hükûmetinin
Türkiye dış politikasında sergilediği tutarsız ve ilkesiz yaklaşımlarının
Türkiye’deki iç ve bölgesel siyasal alandaki olumsuz sonuçlarının açığa
çıkarılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 19
Ağustos 2016 Cuma günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi grup önerisinin
aleyhinde son olarak Samsun Milletvekili Hasan Basri Kurt konuşacak.
Buyurun Sayın Kurt. (AK PARTİ sıralarından alkışlar)
HASAN BASRİ KURT (Samsun) – Teşekkür ediyorum.
Sayın Başkan, kıymetli milletvekilleri; Halkların
Demokratik Partisinin İç Tüzük’ün 104 ve 105’inci maddeleri uyarınca Meclis
araştırması açılması yönündeki önergelerinin aleyhinde grubum adına söz almış
bulunuyorum. Hepinizi saygıyla selamlıyorum.
Meclisimizin gündemi yoğun. Burada biraz sonra yine
bizim de AK PARTİ olarak bir önerimiz olacak. Ve mevcut işleyiş içerisinde
hepimiz çok yoğun bir mesai harcıyoruz, özellikle bu hafta çok yoğun bir mesai
oldu. Bunu da göz önünde bulundurarak bu önergeye öncelikle “hayır” oyu
vereceğimizi ifade etmek istiyorum.
Önergenin içeriğiyle ilgili de temel birkaç yaklaşım
oldu. Ancak, uluslararası ilişkiler, dış politika, dış işleri, uluslararası
ilişkilerin tümünün aslında birbirinden çok daha farklı düzlemlerde, birbirinin
içine çok fazla katılmadan ifade edilmesi lazım. Sanki Libya’da olan biten AK
PARTİ Hükûmetinin kabahatiymiş, Recep Tayyip Erdoğan’ın suçuymuş veya dünyanın
herhangi bir yerindeki herhangi bir olay sadece Türkiye’nin yapmış olduğu tek
bir eylemin neticesiymiş gibi algı oluşturmaya dönük yöntemleri de kabul
etmediğimizi buradan ifade etmek istiyorum.
Hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim Sayın Kurt.
Halkların Demokratik Partisi grup önerisini oylarınıza
sunuyorum: Kabul edenler… Kabul etmeyenler… Kabul edilmemiştir.
Sayın milletvekilleri, Adalet ve Kalkınma Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım.
2.- AK PARTİ Grubunun, bastırılarak
dağıtılan 413, 416 ve 414 sıra sayılı Kanun Teklifi ve Tasarılarının kırk sekiz
saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler" kısmının sırasıyla 1, 2 ve 3’üncü sıralarına, yine bu
kısımda bulunan 45 sıra sayılı Kanun Tasarısı ile 412 sıra sayılı Olağanüstü
Hâl Kapsamında Alınan Tedbirlere İlişkin KHK ile İç Tüzük’ün 128’inci maddesine
göre doğrudan gündeme alınmasına ilişkin Türkiye Büyük Millet Meclisi
Başkanlığı tezkeresinin yine bu kısmın 4 ve 5’inci sıralarına alınmasına ve
diğer işlerin sırasının buna göre teselsül ettirilmesine; Genel Kurulun 19
Ağustos 2016 Cuma günkü birleşiminde 88 sıra sayılı Kanun Tasarısı’na kadar
olan işlerin görüşmelerinin tamamlanmasına kadar, bu birleşiminde gece 24.00’te
günlük programın tamamlanamaması hâlinde günlük programın tamamlanmasına kadar
çalışmalarına devam etmesine; 19 Ağustos 2016 Cuma günkü birleşiminde 411 sıra
sayılı Kanun Tasarısı’nın görüşmelerinin tamamlanması hâlinde 20 ve 21 Ağustos
2016 Cumartesi ve Pazar günlerine ilişkin çalışma kararının kaldırılmasına;
Türkiye Büyük Millet Meclisi’nin 23 Ağustos 2016 Salı gününden başlamak ve 1
Ekim 2016 Cumartesi günü saat 15.00’te toplanmak üzere tatile girmesine; 413
sıra sayılı Kanun Teklifi ile 412 sıra sayılı Olağanüstü Hâl Kapsamında Alınan
Tedbirlere İlişkin KHK ile İç Tüzük’ün 128’inci maddesine göre doğrudan gündeme
alınmasına ilişkin Türkiye Büyük Millet Meclisi Başkanlığı tezkeresinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi ilişkin önerisi
19/8/2016
Türkiye Büyük Millet Meclisi
Başkanlığına
Danışma Kurulu 19/8/2016 Cuma günü (bugün)
toplanamadığından, İç Tüzük’ün 19’uncu maddesi gereğince, grubumuzun aşağıdaki
önerisinin Genel Kurulun onayına sunulmasını arz ederim.
 Mustafa
Elitaş
 Kayseri
 AK
PARTİ Grubu Başkan Vekili
Öneri:
Bastırılarak
dağıtılan 413, 416 ve 414 sıra sayılı kanun teklifi ve tasarılarının kırk sekiz
saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler" kısmının sırasıyla 1, 2 ve 3’üncü sıralarına, yine bu
kısımda bulunan 45 sıra sayılı Kanun Tasarısı ile 412 sıra sayılı Olağanüstü
Hâl Kapsamında Alınan Tedbirlere İlişkin KHK ile İçtüzük'ün 128'inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin yine bu kısmın 4 ve 5’inci sıralarına alınması ve
diğer işlerin sırasının buna göre teselsül ettirilmesi;
Genel
Kurulun;
19
Ağustos 2016 Cuma günkü (bugün) birleşiminde 88 sıra sayılı Kanun Tasarısı’na
kadar olan işlerin görüşmelerinin tamamlanmasına kadar; bu birleşimin de gece
24.00'te günlük programın tamamlanamaması hâlinde günlük programın
tamamlanmasına kadar çalışmalarına devam etmesi;
19
Ağustos 2016 Cuma günkü (bugün) birleşiminde 411 sıra sayılı Kanun Tasarısı’nın
görüşmelerinin tamamlanması hâlinde 20 ve 21 Ağustos 2016 Cumartesi ve Pazar
günlerine ilişkin çalışma kararının kaldırılması;
Türkiye
Büyük Millet Meclisi'nin 23 Ağustos 2016 Salı gününden başlamak ve 1 Ekim 2016
Cumartesi günü saat 15.00'te toplanmak üzere tatile girmesi;
413
sıra sayılı Kanun Teklifi ile 412 sıra sayılı Olağanüstü Hâl Kapsamında Alınan
Tedbirlere İlişkin KHK ile İçtüzük'ün 128'inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi’nin İç
Tüzük'ün 91'inci maddesine göre temel kanun olarak görüşülmesi ve bölümlerinin
ekteki cetvellerdeki şekliyle olması önerilmiştir.




413 Sıra Sayılı
Türkiye Varlık Fonu Kurulması ile Katma Değer Vergisi Kanununda
  Değişiklik Yapılmasına Dair Kanun Teklifi
(2/1319)




BÖLÜMLER


BÖLÜM
  MADDELERİ


BÖLÜMDEKİ MADDE SAYISI




1’İNCİ BÖLÜM


1 ila 5
  inci maddeler arası


5




2’NCİ BÖLÜM


6 ila 13 üncü
  maddeler arası
•


8




TOPLAM
  MADDE SAYISI 


13








412 Sıra Sayılı
667 Sayılı Olağanüstü Hâl
  Kapsamında Alınan Tedbirlere İlişkin
Kanun Hükmünde Kararname
(1/746)




BÖLÜMLER


BÖLÜM MADDELERİ


BÖLÜMDEKİ MADDE SAYISI




1’İNCİ BÖLÜM


1 ila 6’ncı maddeler
  arası


6




2’
  nci BÖLÜM


7 ila 12’nci maddeler arası


6




TOPLAM MADDE SAYISI 


12



BAŞKAN
– Adalet ve Kalkınma Partisi Grubunun önerisi üzerinde söz talebi yoktur. 
Oylarınıza
sunuyorum: Kabul edenler... Etmeyenler... Kabul edilmiştir. 
Birleşime
beş dakika ara veriyorum.
Kapanma Saati: 16.23
DÖRDÜNCÜ OTURUM
Açılma Saati: 16.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Dördüncü Oturumunu açıyorum.
Alınan
karar gereğince, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci
sıraya alınan, Türkiye Varlık Fonu Kurulması ile Katma Değer Vergisi Kanununda
Değişiklik Yapılmasına Dair Kanun Teklifi ile Plan ve Bütçe Komisyonu
Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Isparta Milletvekili
Süreyya Sadi Bilgiç ile 14 Milletvekilinin Türkiye Varlık Fonu Kurulması ile
Katma Değer Vergisi Kanununda Değişiklik Yapılmasına Dair Kanun Teklifi
(2/1319) ile Plan ve Bütçe Komisyonu Raporu (S. Sayısı: 413) (x)
BAŞKAN
– Komisyon? Burada.
Hükûmet?
Burada.
Komisyon
Raporu 413 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Teklifin
tümü üzerinde Milliyetçi Hareket Partisi Grubu adına Samsun Milletvekili Sayın
Erhan Usta konuşacak.
Buyurun
Sayın Usta. (MHP sıralarından alkışlar) 
Süreniz
yirmi dakika.
MHP
GRUBU ADINA ERHAN USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlarım. 
Şimdi, bu kanun teklifine geçmeden önce, bu sabah
takriben dört buçuk, beş sularında teşvikle ilgili konularda şöyle bir görüş
ifade etmiştim: Türkiye olarak teşvik sistemimiz çalışmıyor. Türkiye'nin
yatırım ihtiyacı var, fakat teşvik sistemi çalışmıyor, çünkü yatırımları
artıramıyoruz, işin daha da kötüsü, artıramadığımız, o yatay giden yatırımlarımızın,
dolayısıyla ihracatımızın ve üretimimizin teknoloji seviyesi düşüyor. Bu
üzerinde hassasiyetle durulması gereken bir konu, önemine binaen bunu tekrar
söylüyorum. Bu, herhangi bir şu dönem bu dönem mukayesesi filan da değil. Yani
2002’ye göre aldığımızda zaten yüksek teknolojili ürünlerin toplamdaki payı
düşüyor, ama 2007, 2014 mukayesesini yaptığımızda da çok belirgin bir şekilde
üretimin ve ihracatın teknoloji seviyesinde bir düşüş var. Yani iki tane ciddi
riskle karşı karşıyayız; yatırım yapamıyoruz, üretim hacmimizi artıramıyoruz,
mevcut üretimlerimizin de teknoloji seviyesi düşüyor. Bunu artık önemine binaen
ısrarla söyledim, sabahın o erken saatlerinde veya yorgunlukla belki yeteri
kadar dikkat çekmemiştir diye.
Şimdi,
bugün üzerinde durduğumuz husus, Türkiye Varlık Fonu’nun kurulması. İlk konuşma
olması hasebiyle, belki, bir miktar -çünkü teklifi inceleme imkânı olmayan
arkadaşlarımız da olabilir- bu mesele nedir, ona çok kısa bir değinip ondan
sonra değerlendirmelerime geçmek daha uygun olur. 
Bu
“Varlık Fonu” dediğimiz husus, dünyada belli ülkelerde olan, daha çok da
ülkelerin varlıkları, yani cari fazla veren veya ticaret fazlası veren
ülkelerde bunu sıklıkla görüyoruz; esas ciddi varlık fonlarını oluşturan
ülkeler onlar. Yani bizim gibi açığı olan ülkeler değil de ciddi fazlaları var,
bunu gelecek nesillere aktarmak istiyorlar, dolayısıyla böyle devlet fonları
kurarak bu tür yatırımlarını, fazla paralarını, fazla kaynaklarını
değerlendiriyorlar. Temelde bu tür fonları kuran ülkeler bunlar. 
İkinci grup ülkelerde belki ticaret fazlası çok fazla
olmayabilir, ancak ciddi petrol geliri veya belli maden gelirleri olan ülkeler
var. Bu ülkeler de bu maden gelirlerini, petrol gelirlerini, fiyatlarda olası
istikrarsızlıklar veya gelecek nesillere aktarmak amaçlı olarak yine bu tür
fonları kuruyorlar ve bu fonlar üzerinden hem paralarını değerlendiriyorlar hem
de ekonomilerine bir istikrar ve güvence kazandırmaya çalışıyorlar ve bu
fonların temel özelliği, arkasında devletin olması. Bunlar zaten “devlet fonları”
diye geçiyor. Şimdi, genel olarak konumuz bu.
İçeriğine ilişkin değerlendirmelere geçmeden önce, yine
usul yönünden bir değerlendirme yapmak istiyorum. Bu kadar önemli bir konu
çünkü bunu Hükûmet önemsediğini ifade ediyor. Bize de torba yasa içerisinde
geldi yani Komisyona torba yasa içerisinde geldi. Hâlbuki zaten torba yasaya da
külliyen karşıyız ama hele hele böyle önemli konuların torba yasa içerisine
konulması hiçbir şekilde tabii kabul edilemezdi. Muhalefetin talepleri ve
baskısı neticesinde torba yasanın içerisinden çıkardılar, müstakil bir yasa
hâline getirildi; bu birinci husus.
İkinci
husus: Bu, tabii, yeni bir konu. Yeni bir konu olduğu için, aslında bir tane
kurumun veya iki tane kurumun çalışmasıyla olabilecek bir şey değil. Yani, bu,
kurumlar arasında ciddi bir diyalogla ve uzun tartışmalarla hazırlanması
gereken bir dokümandı, bir kanun teklifiydi. Bunun da böyle olmadığını
görüyoruz. Hem kurumlardan aldığımız bilgiler bize bunu gösteriyor -yani diğer
kurumlardan çok fazla görüş alınmadığını- hem de zaten böyle bir bilgi olmasa
bile çalışmanın içeriğine baktığımızda, çalışma hakikaten çiğ bir çalışmaydı,
dolayısıyla bir özensizlik vardı. Belki, hani, bilerek özensiz davranma
anlamında değil ama yeteri kadar istişare edilmemekten kaynaklanan problemler
vardı. Önergelerle düzeltilmeye çalışıldı, onlarca önerge verildi,
tekririmüzakereler yapıldı, birden fazla önerge yani önerge de tekrar
önergelerle değiştirildi. Bu tür bir çalışma sonucunda belli bir kıvama
getirildi. Ancak, bu hâliyle dahi yine önümüzdeki dönemde mutlaka büyük
sıkıntılar çıkarabilecek ve eksiklikleri olan yanları mutlaka var.
Şimdi,
bir hastalık tabii, Hükûmetin bir hastalığı: Bu tür çalışmaları rakamsal bir
analiz yapmadan getiriyor. Bu da yine böyle bir sıkıntısı olan bir kanun
teklifidir. Aslında kanun tasarısı bu yani tasarının içerisindeydi, sonra
teklif hâline getirildi. Dolayısıyla, Hükûmetin tamamen arkasında olduğu…
Yoksa, milletvekillerinin kendi başına verdiği bir şey değil. O yüzden, burada
bu fonun büyüklüğüne ilişkin, ekonomi üzerindeki etkilerine ilişkin,
Türkiye'nin meselelerine nasıl bir katkı getirecek, bunlara ilişkin hiçbir
rakamsal çalışma yok. Bir tane bakanımız, sayın bakan geldi -şimdi o bakanımız
da yok- 150-200 milyar dolarlardan bahsetti bu fonun büyüklüğüyle ilgili. Bir
başka bakan geldi, rakam vermedi ama kafasındaki rakam inanın 1-2 milyar doları
filan geçmiyor. Yani, bu kadar, bakanlar arasında fonun büyüklüğüne ilişkin çok
çelişkili böyle ifadeler oldu veya çok çelişkili bilgiler oldu. Tabii, bu çelişki
sadece bakanlarda değil bürokratlarda da vardı. Her bir bürokrattan fonun bir
kısmını dinledik. Yani onlar da kanun teklifine bakıp bir şeyler söylediler,
dünya uygulamalarına ilişkin bir şeyler söylediler. Onlara da baktığımız zaman
aslında hakikaten yine yeteri kadar çalışılmadan gelmiş bir şey olduğunu,
özümsenmemiş bir durumda olduğunu zaten anlamak mümkündü. 
Bir
tane içeriğe ilişkin bir konuda ama usul noktasında değerlendirmek istiyorum.
Çok önemli, skandal niteliğinde bir husus da gerçekleşti burada. Şimdi,
gerekçede -gerekçe zaten gelişigüzel yazılmış bir defa, bu kanun teklifinin
gerekçesi- bir tane ifade var, deniliyor ki: Bu fon işte şöyle uçacak, böyle
kaçacak, ondan sonra da on yıllık bir periyot içerisinde, on yıl içerisinde
Türkiye’yi her yıl yıllık ortalama 1,5 puan fazladan büyütecek. Yani büyümeye
her yıl 1,5 puan üst üste katkı sağlayacak. Tabii, bu çok ciddi bir argüman.
Ben teknik toplantılarda sordum arkadaşlara “Ya, bunu neye dayanarak yazdınız?
Bunun çalışmasını bir görelim.” dedim. Yani ne kadar bir yatırım yapacaksınız
da böyle bir büyüme üzerinde… Öyle ya, olsa olsa yatırım üzerinden olur
büyümeye katkısı bunun. Ondan sonra, arkadaşlar bize bir cevap veremedi. Bakın,
4, 5 tane kurum karşımızda dizildi, buna cevap veren bir kişi çıkmadı. Ama bunu
gerekçeye yazma sorumsuzluğunu üstleniyorlar. Bürokrat yazıyor, siyasetçi de
getiriyor, önümüze koyuyor ve bunun arkasında duran bir tane siyasetçi de
çıkmadı. Yani böyle bir durum olabilir mi? Bu, demokrasisi gelişmiş bir ülkede
en azından bu işte sorumluluğu olan birkaç bakanın, birkaç bürokratın
istifasını gerektirecek bir husustur. Yani, bir şey yazıyorsunuz, arkasında
hiçbir çalışma yok, ondan sonra soruyorsunuz, cevap veremiyorlar. Çözümü
gerekçeden onu çıkartmakta buluyorlar ve o 1,5 puan da şu anda sizin önünüze
gelen gerekçenin içerisinde yok. Yani, böyle şeyler olmaz, böyle, çalışmadan,
hamasetle… Ya, ekonomi bile hamasetle götürülüyor. Dış politikayı hamasetle, iç
siyaseti hamasetle götürmenize alıştık da ekonomiyi bile hamasetle götürmeye
çalışan bir anlayışla Türkiye karşı karşıya. Çok özür dilerim böyle bir
eleştiri yapmak zorunda kaldığım için. 
Şimdi,
burada fon, az önce ifade ettiğim, fazla veren ülkelerin, fazlası olan, kaynağı
olan veya belli maden gelirleri olan ülkelerin kullandığı bir enstrüman. E,
bize bakıyoruz, bizde böyle bir şey yok. Niye bu fonu getirdiniz denildiğinde
“Efendim, G20 ülkelerinin hepsinde var, bizde de olsun...” Böyle bir gerekçeyle
bu fon olmaz arkadaşlar. Bu, tamamen, başlı başına yanlış bir gerekçedir.
Dolayısıyla, böyle “Başkasında var, elde var, bizde de olsun.” anlayışıyla bir
fon olmaz. Şimdi, diğer taraftan “G20 ülkelerinde var.” da biraz aslında şey.
Tabii, bu fonların tam bir standardı olmadığı için… Mesela Almanya’da böyle bir
fon yok bizim araştırmalarımıza göre. Arkadaşlar 60 milyar dolarlık bir fon
olduğunu söylediler ancak o tamamen niteliği farklı bir fon. Amerika’da
eyaletlerde küçük küçük fonlar var ama Amerika Birleşik Devletleri’nin böyle
bir fonu yok. Yani, o “G20 ülkelerinde var, bizde de olsun.” argümanı da
aslında sakat bir argüman, onu da ifade etmek istiyorum. 
Şimdi,
biz bu fonu niye kuruyoruz biliyor musunuz, bizim bir varlığımız var ve onu
değerlendiriyor falan değiliz, biz borçlanmak için bu fonu kuracağız. Yani,
Malezya fonu geliyor, Türkiye’den birtakım hisse senetleri alıyor. Aslında, biz
onun yaptığını yapamayacağız, biz maalesef şunu yapacağız: Malezya fonunun
bizim buradan… İşte, ondan daha iyi fon sağlayabilmek için, kaynak
sağlayabilmek için böyle bir fonu kuruyoruz. 
Adalet
ve Kalkınma Partisi cari açığı düşürmek yerine, cari açığı düşürecek yapısal
tedbirleri almak yerine, Türkiye’yi bir yatırım hamlesi içerisine sokmak yerine
cari açığı finanse edecek bir arayış içerisine girmiştir. Yani, bunun başka bir
şeyi yok. Bunun, kesinlikle, anlamı yurda daha fazla kaynak sokmaya çalışmak ve
cari açığımızı bu şekilde finanse etmek. Yani, tabii, cari açığın finanse
edilmesi, rasyonel şekilde finanse edilmesi, ucuz yollu finanse edilmesi
önemlidir. Buna da bir şey demiyoruz ancak arkadaşlar, bizim sorunumuz cari
açığın azaltılmasıdır. Cari açığı azaltmadan finansmanını kolaylaştıracak bir
enstrüman kurmanın, bir enstrüman yapmanın hiçbir anlamı yok. Kaldı ki bizim
elimizde enstrüman sıkıntısı da yok. 
Şimdi,
inanın, bu görüşmeler çok çelişkili ifadelerle geçti. Yani, hem Hükûmeti
temsilen gelen bakanların kendi içerisinde bir sürü çelişkili ifadeleri oldu
hem de bürokratlar arasında çelişkili dünya kadar ifade oldu. Bu, yine başta
söylediğimi söylüyorum, işin anlaşılmadığını, özümsenmediğini gösteren en büyük
delil. 
Şimdi,
hep söylüyoruz, Adalet ve Kalkınma Partisi hükûmetleri döneminde, on üç yıllık
dönemde Türkiye 467,9 yani 468 milyar dolar cari açık vermiştir. Hani, hep
eskiyle mukayese ediyoruz ya, kendisinden önceki on üç yılda verilen cari açık
sadece 20 milyar dolardır. Bu kadar cari açığı vermesine rağmen çok mu yatırım
yapmıştır? Hayır, çok yatırım yapmamıştır. Adalet ve Kalkınma Partisi döneminde
yapılan yıllık ortalama yatırım -on üç yılın ortalamasını söylüyorum- kendisinden
önceki dönemin millî gelire oran olarak 1,3 puan altındadır. Yani, hem önceki
dönemden daha az yatırım yapacaksın hem daha fazla cari açık yaratacaksın.
Bunun anlamı şudur: Türkiye’de borca dayalı ve tüketime dayalı bir iktisat
politikası izlenmiştir. Bu iktisat politikası da gelmiştir, Türkiye’yi
tıkamıştır. Yani, tasarruf etmeyen, yatırım da yapmayan, dışarıdan borç yani
uluslararası piyasalardan Türkiye’ye borç, Türkiye’den de bankalar üzerinden
hane halklarının borçlandırıldığı ve bunun karşılığında da tüketimde gaza
basıldığı bir iktisat politikası belli ölçüde bir büyüme yapmıştır, insanların
refahında belli bir artış yapmıştır ancak gelmiştir, tıkanmıştır. Tabii,
insanların refahındaki artışın bir kısmı da, 2002’de hiç borcu olmayan toplumun
bugün 600 milyar TL civarında tüketici kredisi borcu var. Yani, borçların
tüketici gelirlerine oranı yüzde 4’lerden yüzde 50’lerin üzerine çıkmıştır,
bunu da görmemiz lazım.
Şimdi,
bu büyüme politikası iflas etti fakat hâlâ, aslında, Hükûmet bu büyüme politikasının
iflas ettiğinin, işin kötüsü, farkında da değil, bunu da ifade etmem lazım.
Dolayısıyla, Hükûmet cari açığı düşürmek yerine cari açığı finanse edecek bir
arayış içerisine girerek böyle bir kanun teklifiyle karşımıza gelmiştir. 
Tabii,
bu kaynak bulma çabasının son günlerde konuştuğumuz, görüştüğümüz veya kabul
ettiğimiz birkaç unsurla birlikte düşünülmesi lazım. Bunlardan birincisi, bazı
alacakların yapılandırılması kanunudur. Burada hem yurt içinden para toplamaya
yönelik hem de daha da önemlisi yani kara para dahi olsa Türkiye’ye getirmeye
çalıştığımız… O yoldan bir finansman ihtiyacını gidermeye çalışıyoruz. O
yasayla net olarak şu söylendi, bu çıkan kanunda çok net bir şekilde var:
Türkiye’ye bugün kara para dâhi getirse birisi, bununla ilgili Ceza Kanunu’nun
282’nci maddesine göre kara para soruşturması yapılmayacaktır. Bu, işin birinci
ayağıdır yani yapılmak istenen şeydir.
İkincisi,
dün torba kanunda muhalefetin ısrarıyla çıkartılan 35’inci maddedir. Zaten
birçok şeyi özelleştirdik, birçok şeyi özelleştirme kapsamına alma imkânımız
var. Ama, özelleştirme kapsamına alınma imkânı olmayan bazı kuruluşlar vardı,
onlar da dün 35’inci maddeyle özelleştirme kapsamına alınmaya çalışıyordu.
Fakat muhalefetin ısrarıyla, bu, özelleştirme kapsamından çıkartıldı; daha
doğrusu, o madde çıkartıldı, bu yapılamadı. Ama, bu, kurgunun içerisinde ikinci
ayağı oluşturuyordu. Yani, şu anda her şeyi özelleştirmenin içerisine almak; bu
ikinci ayak.
Üçüncü
ayak da bu fon. Yani, kara para, özelleştirme, bu fonun kurulmasını
düşündüğümüzde, Türkiye’de -ben bir iktisatçıyım, Türkiye ekonomisini de
bildiğimi düşünüyorum ama- Hükûmetin kafasında, herhâlde bizim bilmediğimiz,
devletin hesaplarında, devletin işlerinde bizim bildiğimizin ötesinde bir
sıkıntı var demektir. Ciddi bir kaynak arayışı yani ne olursa olsun “karadır,
aktır” demeden bir kaynak arayışı içerisine girme, bir panik havasını
görüyoruz. Dolayısıyla, bu konuda Meclisin bence bilgilendirilmesi gerekir. 
Şimdi, ulusal varlık fonlarını devletler bugünün kaynaklarını
gelecek nesillere aktarmak için kuruyorlar. Fakat, biz, maalesef bunu üzülerek
ifade etmek durumundayım, gelecek nesillerin gelirlerini bugün harcamak için
kullanıyoruz, bu açık çünkü verilen örnekler bunu gösteriyor. Mesela, denildi
ki: “Büyük projeler var, bunların gelirlerini bugün menkulleştireceğiz ve
satacağız.” Yani, yirmi yıl içerisinde, yirmi beş yıl içerisinde ülkenin elde
edeceği gelirleri, peyderpey elde edeceği gelirleri bugün… Yani, sıkışmış bir
esnafı düşünün, senet kırdırır ya, senedi kırdırması gibi kırdırıp, bugün onu
gelir hâline getirip harcamak için yani yatırım yapmak filan da kimsenin
kafasında yok; onu söyleyeyim. Bu, çok tehlikeli bir şey. Yani, en son
söyleyeceğim cümleyi ortalarda söyleyeyim. Esas itibarıyla biz karşı olduğumuzdan
değil ancak bu önemli bir silahtır. Bu silah iyi kullanılmadığı zaman hem
Türkiye'yi ciddi ekonomik risk içerisine sokar hem de hakikaten gelecek
nesillerin gelirlerini de bugünden harcayarak gelecekte ciddi bir şekilde kamu
açıklarının doğmasına neden olabilir.
Şimdi,
hem gerekçede hem sayın bakanların ifadelerinde şöyle bir şeyle de karşılaştık:
Maliye politikasında -ve kurguda da var bu- ciddi bir gevşemeye işaret ediyor
burası. Bu, çok önemlidir yani Türkiye açısından sıkı maliye politikası Türkiye
ekonomisine çok şey kazandırmıştır, burada hiçbir gevşemenin olmaması lazım.
Uzun uzadıya tartıştığımız konulardan bir tanesi, bu fon kamu hesaplarının
içerisinde olacak mı, olmayacak mı; bunun geliri, gideri, borçları kamu
hesaplarında görülecek mi? Özellikle Ekonomi Bakanı bunun görülmeyeceğini iddia
etti ve bir gün boyunca biz bunu tartıştık. Daha sonra, Allah’tan Maliye Bakanı
geldi de “Bunlar elbette kamu hesapları içerisinde görülecek.” dedi, önceki
sayın bakanı yalanladı ve daha sonrasında mesele halloldu. Dolayısıyla, bunun
kamu hesapları içerisinde net bir şekilde görülmesi lazım. Bakın, kamu
hesaplarının şeffaf olmasının önüne engel koyan veya gizli kapaklı iş yapan
ülkelerin dünya arenasında ciddi şekilde başları belaya girdi. Hani ülke ismi vermek
istemiyorum buradan ama bizim hiçbir şekilde kamu hesaplarımızın şeffaflığını
azaltıcı bir şey yapmamamız lazım, o riskleri görüyorum ben. Yani Maliye Bakanı
bugün olmayacağını söyledi -diğer bakanların- ama gerekçede o riskler var,
birazdan bunlara örnek vereceğim. Mesela hemen örneğini vereyim, deniliyor ki:
Büyük altyapı projelerine kamu kesimi borcu artırılmadan finansman sağlanacak.
Kardeşim, gelirin olmadığı zaman bunu yapma imkânın yok, böyle bir mucize yok
yani sen hem büyük altyapı projelerini finanse edeceğim diyorsun fakat kamu
borcunu artırmayacağım diyorsun, böyle bir şey yok. Yani bu, kamu hesaplarında
görülecek bir fondur ve bunun borçlanılmasında kamu borcunu artırması beklenir
ama bu ifade gerekçede hâlen var. Bunu yabancılar gördüğü zaman -eğer
dikkatlerini çekerse- nasıl bir tavır takınırlar onu bilmiyorum. 
Türkiye'nin
son dönemde yaptığı bütün reformlara aykırı ifadeler var burada, onu
uzatmayacağım, vaktim azaldı. Mesela fonları kaldırdık, tasfiye ettik, Türkiye
için önemli bir reformdu, kara delikti fonlar, şimdi fon kuruyoruz. 5018 sayılı
Kanun’da bütçe birliği dedik, bütçenin şeffaflaştırılması dedik, kamu hesapları
dedik, bunların hepsine aykırı şekilde bir işlem yapılmaya çalışılıyor. 
4749
sayılı Kanun’la yani KamuFinansmanıveBorçYönetiminin
Düzenlenmesi HakkındaKanun’laşeffaflaştırma, izleme, değerlendirme
dedik, yine bunları da, buradaki hükümleri de hiçe sayacak -buralara istisnalar
da getiriliyor zaten- bir kanun yapılmaya çalışılıyor. Dolayısıyla, konunun
birbiriyle tutarsız, bütünlüğü olmayan bir yanı var. 
Şimdi,
son konu olarak da denetim konusuna bir gelmek istiyorum. Bu fon ilk geldiği
hâliyle işte “Bağımsız denetçiler tarafından denetlenir ve Sayıştay denetimine
tabi değildir.” şeklinde gelmişti. Tabii, biz buna ciddi şekilde muhalefet
ettik yani bu olacak şey değil, net bir şekilde Anayasa’nın 160 ve 165’inci
maddelerine aykırıydı. Sonrasında, uzun tartışmaları anlatmayacağım ama en son
geldiğimiz noktada kısmen Anayasa’ya aykırılığın karşılandığını söyleyebiliriz
ama yine hâlâ Anayasa’ya aykırılık iddia edilebilir ve tabii, Anayasa
Mahkemesinin bu konuda ne karar vereceğini bilemeyiz. Ama, şu anda özel bir
denetim getirildi, raporlama sistemi orada, Komisyondaki çalışmalarla konuldu
ve onun faydalı olacağını ve mutlaka olması gereken, asgari olması gereken
şeyin bu olduğunu söylüyoruz. Tabii, bizim gönlümüz Sayıştay denetiminin
olmasından yanadır. Sayıştay bu ülkenin kurumudur. Eğer Sayıştayın problemleri
varsa, Sayıştayın kalitesinde, kapasitesinde bir yetersizlik varsa on dört
yıllık bir Hükûmetin bunu geliştirmiş olması lazımdı. Yani, çözüm, bu işleri
iyi yapamıyor diye Sayıştay denetiminin dışına kaçırmak da değildir. Bu hiçbir
şekilde kabul edilemez bir durumdur. Dolayısıyla, denetim konusunda Hükûmetin
tabii başlangıçta takındığı tavır hiçbir şekilde kabul edilemez bir tavırdı
yani hiçbir denetimi olmayan, böyle, işte Ekonomi Bakanının ifadesiyle 150-200
milyar dolarlık bir fon yürüteceksiniz, yöneteceksiniz fakat bunu kamu adına
hiç kimse denetlemeyecek. Bu kabul edilebilir bir şey değildi. Bunun kısmen
çözüldüğünü düşünüyorum. Fakat, bizim çözümümüz tabii ki… Mesela, biz orada
dedik ki: Belli merkezî denetim elemanlarından Başbakanın seçeceği en az 3
kişi. Yani, burada Başbakan kötü niyetli davranıp -bugünkü Başbakan için
söylemiyorum, nihayetinde sistem kuruyoruz- böyle, bu işe çok da ehil olmayan
denetim elemanlarını seçip, buraya getirip koyarsa tabii bu denetimden hiçbir
şey çıkmaz. Tabii, biz onun yapılacağını beklemiyoruz elbette. Ancak, burada
çok özenli bir şekilde, hakikaten denetimi bilen ve uluslararası standartlarda
denetim yapan kişilerin buralarda çalıştırılması lazım. 
Dolayısıyla,
özetle şunu ifade ediyorum: Bu fon önemlidir ancak iyi kullanılması lazım.
Mesela, şöyle: Sayın bakanın birisi “Biz bu fonla gerekirse para piyasalarına
müdahale edeceğiz.” dedi. Bu çok tehlikeli bir laf arkadaşlar yani Merkez
Bankası olan bir ülkede “Para piyasalarına ben bu fonla müdahale edeceğim.”
demek çok tehlikelidir. Özellikle söyledik bunları, bu laflardan kaçınmak
lazım. Yani, eğer böyle bir şey yaparsak, para piyasasına, maliye politikasına
ciddi müdahaleleri bu fonla yaparsak bu önemli silahı kendimize karşı
acımasızca kullanmış oluruz ve Türkiye'nin felaketi olur. Ben son olarak da bu
ikazımı yapmak istiyorum. 
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkür ederim Sayın Usta. 
Halkların
Demokratik Partisi Grubu adına İstanbul Milletvekili Sayın Garo Paylan
konuşacak. 
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum.
Evet,
dün gece saat beşte 80 maddelik torba yasa büyük oranda geçti, bugün birkaç
maddeyi tekrar görüşeceğiz ve bu sabah geldik Türkiye'nin tarihini etkileyebilecek,
geleceğini etkileyebilecek bir Türkiye Varlık Fonu’nu görüşüyoruz, gelecek
kuşakları etkileyebilecek bir Varlık Fonu’nu görüşüyoruz. Ve biz bu yasayı
nasıl görüştük arkadaşlar, biliyor musunuz? 80 maddeyi geçen hafta Plan ve
Bütçe Komisyonunda doksan saat çalıştıktan sonra, pazartesi günü geldik, bir
anda önümüze Varlık Fonu konuldu ve yirmi dört saat, otuz altı saat içinde
Varlık Fonu’nu tartıştık, geçti. Ve otuz altı saat içinde bile –gerçekten o
kadar kötü bir şekilde gelmişti ki bu yasa önümüze- bayağı iyi gelişmeler oldu
ancak inanın, bir otuz altı saat daha çalışma şansımız olsaydı çok daha iyi bir
yasa şeklinde geleceğimize, çocuklarımızın geleceğinin önüne koyabilirdik ama
maalesef, bunu yapma şansı verilmedi ve alelacele 80 madde Genel Kurulda
görüşüldükten sonra bu teklif şimdi Genel Kurulda görüşülüyor ve görüyorum ki
çok az sayıda iktidar milletvekili burada. Onlara, bu yasadan vazgeçmelerini ve
yeniden görüşmek üzere –bakın, vazgeçmek demek bunu yapmamak demek değil- ekim
ayında bir çalıştay yaparak, Hükûmetle birlikte, sivil toplumla birlikte, iş
dünyasıyla birlikte, işçi kesimleriyle birlikte, ekoloji çevreleriyle birlikte
bir çalıştay yaparak, daha iyi çalışarak bu yasayı getirelim diyoruz. Bu konuda
sizi ikna etmeye çalışacağım. Umarım ki siz de arkadaşlarınızı ikna edersiniz
ve bu yasayı şimdilik bekletiriz, ekim ayında daha iyi çalışarak bunu gündeme
getiririz. 
Değerli
arkadaşlar, biliyorsunuz, Sayın Cumhurbaşkanı şöyle bir cümle etmişti: “Ülkeyi
bir AŞ gibi yönetmeliyiz, anonim şirket gibi yönetmeliyiz.” demişti. Gerçekten,
o dönem eleştirmiştik. Ülke bir anonim şirket gibi yönetilmez. Anonim şirket
dediğinizin mantığı şudur: Yalnızca sermaye olarak bakar, işçi kesimini
düşünmez, kârı maksimize etmeyi düşünür, ekolojiyi düşünmez. Ancak, bunların
hepsini devlet düşünmelidir çünkü biz sosyal bir hukuk devletiyiz ve devlet,
sermayedar gibi davranamaz. Devlet, bütün toplumsal kesimleri, ekolojiyi, kuşu,
çiçeği, böceği, her şeyi düşünmek durumundadır. Ama AŞ mantığında bunlar
yoktur, yalnızca kârı maksimize etmek vardır. 
Şimdi,
bu şirket ne yapacak? Bakın, gerekçeden okuyorum: Kamu kaynaklarını çeşitli
fonlara aktaracak ve bu fonlarla uluslararası piyasada çıkacak ve yatırımlar
yapacak, altyapı, üstyapı yatırımları. Ancak, bakın, şunu söyleyeyim: Evet,
2000’lerin başında, 1990’larda neoliberal politikalar çerçevesinde böyle bir
akış vardı. “Devlet çıksın her şeyden, tamamen özel sektör ne yapıyorsa yapsın,
piyasa kendi içinde dengeler.” deniliyordu. Özel sektör de piyasaları şişirdi şişirdi
ve sonra, maalesef, 2009’da çok büyük bir duvara çarptı o neoliberal
politikalar Amerika’da. Daha önce Arjantin’de çarptı 1990’larda, Rusya’da
çarptı, ülkemizde defalarca çarptı. Yani “Kamunun yaptığı her şey kötüdür, özel
sektörün yaptığı her şey iyidir.” mantığı devre dışı kaldı. Şimdi biz, kamu
kaynaklarını kamu dışına çıkaralım, bir AŞ mantığı içinde yönetelim ve
geleceğimizi bu şekilde kurtaralım diye bakıyoruz; bu doğru bir bakış değil. 
Gerekçede
şu söyleniyor: “G20 içinde varlık fonu olmayan tek ülke biziz.” Doğru değil.
Her ülkenin bazı varlık fonları var ama “Bütün kaynaklarımı buraya aktaracağım,
150-200 milyar dolarlık bir fon yaratacağım.” dediğiniz zaman, bu, gayrisafi
yurt içi hasılanın üçte 1’i demektir. Bir AŞ’ye kalan varlıklarımızı bu şekilde
aktarmak gerçekten çok daha büyük bir sorgulamayı gerektirir arkadaşlar. 
Bakın,
hangi ülkelerin varlık fonları var ve niye kuruyorlar? Mesela, emtiası olan
ülkeler kuruyorlar; Katar gibi, Norveç gibi, Rusya gibi. Çünkü onların emtiası
var ve emtiaları bugün var, otuz yıl sonra olmayacak diye “Bugünden varlık
fonlarına yatıralım, belli yatırımlara koyalım ki gelecek kuşaklarımıza bazı
kaynaklar emanet edebilelim.” diyorlar. Diğer bir grup, katma değerli ürün
yaratan ülkeler. Katma değerli ürün yaratıyorlar… (Gürültüler)
Sayın
Başkan, çok uğultu var ya, çok az sayıda insan var ama bu uğultu nasıl çıkıyor,
onu da anlamıyorum. 
BAŞKAN
– Sayın milletvekilleri, lütfen biraz sessiz olmanızı rica edebilir miyim.
GARO
PAYLAN (Devamla) – Diğer bir grup, katma değerli ürün üreten ülkeler, emtiası
yok ama katma değerli ürün üretiyor. Mesela, Güney Kore, emtiası yok ama katma
değerli ürünler üretiyor, cari fazla yaratıyor, tasarruf fazlası yaratıyor ve
fonlara yatırıp yatırımlar yapıyor. Diğer bir grup, tasarruf fazlası yaratan
ülkeler, dediğim gibi. Bütün bunlar bu fonları yaratıp gelecek kuşaklarına
kaynaklar aktarabiliyorlar. Biz bunların hiçbiri değiliz, ne emtiamız var ne
cari fazlamız var ne de katma değerli ürün üretiyoruz; yalnızca, katma değerli
ürün üretenlerin ürünlerini alıyoruz ve tüketiyoruz, üreten bir ülke değiliz,
tüketen bir ülkeyiz.
Peki,
bu fona biz ne koyacağız arkadaşlar? Bakın, gerekçede var, hazine arazilerini
buraya koyacağız. Başka ne koyacağız? Söylendi, İşsizlik Fonu iştah kabartıyor.
Şimdi, 100 milyar TL var, eski parayla 100 katrilyon işsizlik sigortasında
birikti. Ya, işçinin koyduğu bir parayı ve işsizlik için konulmuş bir fonu
böyle bir fona aktarma düşüncesi var maalesef. Buna yeltenmemesi lazım
Hükûmetin ancak işçi için harcanabilir o para, sermayeye peşkeş çekilemez çünkü
sermaye alanı bir AŞ mantığı, kâr maksimizasyonu önerir, hayal satar, “Biz,
Kanal İstanbul’u yapacağız, şöyle kazanacağız, böyle kazanacağız.” der ama
böyle olmayabilir. İşçinin parası işçi için harcanır ve işçi içindir o para,
başka bir yere yatırılamaz. 
Diğer
bir konu da “Kamu kurumlarına para aktaracağız.” diyor. Neredeyse o para,
Maliye Bakanı keşke gelse de söylese. Kamu dengesi fazla mı veriyor arkadaşlar?
Hangi parayı aktaracaksınız? Evet, bütçemiz aşağı yukarı denk ama oradan kaynak
aktardığınız anda mali disiplin berhava olacak, bütçemiz açık verecek ve bunu
sermayenin önüne atacağız ve “bütçe dengesi” denen şey berhava olacak ve
ülkemiz daha kötü şartlarda borçlanacak. Bunu göze alabilir miyiz acaba? 
Ne
misyon biçiyoruz biz bu fona? Gerekçeden okuyorum: Ekonomik dalgalanma
dönemlerinde yabancılar fon çıkışı yaparsa, piyasa likiditesi azalırsa piyasayı
stabilize edecekmiş bu fon. Ya, Allah’ını severseniz Merkez Bankamız ne iş
yapıyor? Sizler paralel bir merkez bankası mı kuruyorsunuz? Düşünebiliyor
musunuz 15 Temmuz günü dolar 2.85 mi neydi, 3.09’a yükseldi Merkez Bankası
müdahale etmedi, demek ki bir bildiği vardı, dolar bugünlerde yine 2.90
küsurlara geriledi. Düşünsenize 2 oyuncu olduğunu, bir bakanın da telefon açıp
“Hadi dolar sat, bu dolar çok çıktı.” dediğini. Merkez Bankamızın da müdahale
etmediğini, 2 tane oyuncu koyuyorsunuz, bu paralel bir merkez bankasıdır
arkadaşlar. Böyle bir şey olamaz, her bir misyonda bir kurum olur, paralel 2
kurum olmaz, paralelin cefasını hepimiz çektik.
Diğer
bir mesele, fiyat istikrarı. Bakın, tahvil ihraç edilecek, içeride enflasyon
yaratabilecek, bu noktada fiyat istikrarı ne olacak diye hiç düşündük mü
arkadaşlar? Bakın, genişlemeci politikaları önümüze koyduk, bankaların karşılık
oranlarını düşürüyoruz, pek çok noktada genişlemeci politikalar ortaya koyduk.
Faizler düşsün diyoruz ama nerede düşsün diyoruz? Yalnızca konut faizlerinde
düşsün diyoruz, üretimi teşvik eden bir düşüş yok. Bu çerçevede genişlemeci
politikaların neye ulaştığını da görüyoruz bugünlerde. Enflasyon kaç? Yüzde
8.75 ve bu yıl içinde çift haneli rakamları görme olasılığımız var. Bütün bu
genişlemeci politikalar eğer yalnızca Merkez Bankasına bırakılmazsa fiyat
istikrarı, ikinci bir kurul konulursa ve genişlemeci politikalara devam
edilirse enflasyon tekrar başımızın belası olabilir. Ne yapacağız peki? Kamu
kaynaklarını teminat olarak koyacağız, hazine arazilerini buraya koyacağız,
kamu kaynaklarını koyacağız, uluslararası piyasalara çıkacağız, tahvil ihraç
edeceğiz bu fonla. Peki, bu nedir? Paralel bir hazine. Hazine ne yapıyor?
Uluslararası piyasalara çıkıp borçlanıyor. Bu kurum ne yapacak? Bu da
uluslararası piyasada çıkıp borçlanacak. Bu ne demek? 2 tane hazine demek, 2
tane borç yönetimi demek. Peki, Türkiye’nin borç yönetimini Hazine son yıllarda
yaparken, nispeten kamu borç oranımız yüzde 32’lere düşmüşken bu oranı
yükseltmek ve borç yönetimini çift telli bırakmak paralel bir hazine yaratmak
değil midir arkadaşlar? Böyle bir şeye nasıl cesaret edebiliriz?
Şimdi,
peki, bu fon bu kaynaklarla ne yapacak arkadaşlar? Ne vadediyor buradaki
gerekçede? “Biz Kanal İstanbul ve nükleer santral yapacağız.” diyor. Hani
doğanın hakkı, hani ekoloji? Hayallerimiz Kanal İstanbul mu, nükleer santral
mi? Büyük altyapı projeleri yapacakmış ve finansmanını bu şekilde
sağlayacakmış! Arkadaşlar, bizler çevrenin, ekolojinin hakkını yok sayan bir
kaynağa bütün kaynaklarımızı koyup Kanal İstanbul yapma hayalinde olamayız.
Kanal İstanbul bütün İstanbul’un doğasını, bütün Marmara’nın ve bütün bölgenin
doğasını tarumar edebilecek bir proje. Böyle çılgın projelerle çılgın bir
şekilde doğamızı, ekolojimizi riske atamayız. AŞ mantığıyla, kâr mantığıyla
doğayı yok sayan, Rize’nin, Karadeniz’in, Ayder’in yaylalarını yok sayan mantığın
artık esiri olmayalım. Bu bakıştan dönmemiz lazım, bu misyonu da buradan
çıkarmamız gerekiyor.
Bakın
arkadaşlar, misyonda bir şey daha var. Bu fon yurt dışına yatırım yapacakmış,
misyonda yazıyor. Ya Allah’ınızı severseniz, cari açık veren bir ülkeyiz, cari
fazlamız yok ki. Aynı şekilde tasarruf açığı olan bir ülkeyiz, kendi
tasarruflarımız dışında yurt dışından tasarruf ithal ediyoruz. Aynı şekilde
istihdam açığı olan bir ülkeyiz, işsizliğimiz var. Ve biz diyoruz ki: Biz yurt
içindeki kaynakları toplayacağız, İşsizlik Sigortası’ndan paraları koyacağız,
hazine arazisini koyacağız, yurt dışından borçlanacağız, bu parayı alıp yurt
dışında yatırım yapacağız. Ya, bir bürokrat dedi ki, ismini vermeyeyim, mahcup
olmasın: “Biz bu kaynaklarla Somali’de arazi alacağız, tarım ürünleri
yetiştireceğiz, ülkemizdeki arz açığını kapatacağız. Efendim, Afrika’da, başka
bir ülkede hayvancılık çok ucuzmuş, gidip orada hayvancılık yapacağız, ülkemize
et getireceğiz ve böylece et açığımızı kapatacağız.” Kafaya bakın ya! Ya, ülkemizdeki
hayvancılık bitmiş, tarım ürünleri gerilemiş, çiftçi kan ağlıyor. Biz yurt
içinde tarımı, hayvancılığı destekleyeceğimize piyasa mantığı, tam piyasa
mantığı… Yurt dışında ucuz buğday, oraya gidelim tarla alalım, hayvan yurt
dışında ucuz, gidip oraya hayvan alalım, yetiştirelim, ülkeye getirelim. Ne
oldu istihdam, ne oldu ülkemizin kaynakları? Nasıl bir mantık? Çiftçi, emekçi,
istihdam… Piyasa kafası ancak bu kadar arkadaşlar. Biz, sosyal bir hukuk
devletiyiz, sosyal bir devletiz. Bunu es geçen bir yasayı buradan geçirmeyelim
arkadaşlar. 
Bakın
arkadaşlar, varlık fonları ülkelerin itibarını gösterir. Varlık fonları olmalı,
evet. Ülkeler de, icabında yabancı fon da buraya, bu ülkeye güveniyorsa gelip
yatırım da yapmalı. Ama ülkeler, hangi ülkelerin varlık fonlarına yatırım
yapıyorlar? Güvendikleri ülkelerin. Yani, demokrasilerine güvendikleri
ülkelerin, hukuk sistemine güvendikleri ülkelerin fonlarına yatırım yapıyorlar.
Bunun için de iş barışını sağlamış bir ülke olmamız gerekiyor, demokrasiye doğru
koşan bir ülke olmamız gerekiyor. Bunlardan maalesef çok uzağız, daha bir ay
önce bir darbe yaşadık ya. Darbe yaşamış bir ülke olmanın utancından bir an
önce çıkıp, bir an önce demokrasiye koşmalıyız ki bu fonda, eğer ki tekrar
görüşeceksek, iç kaynaklar anlamında gerçekten bütün ülkemizin yararına bir fon
yaratılacaksa bu ülkeye ancak demokrasi yapabilirsek, iş barışımızı
sağlayabilirsek bu fonun itibarı olur, hem içerideki insanlar hem yurt
dışındakiler bu fona yatırım yaparlar.
Arkadaşlar,
dün gece bir teşvik yasası çıkardık. Bu fon da -biliyorsunuz- bu teşviklerden
faydalanacak ve özellikle vergisiz, herkese “Gel vatandaş, gel buraya yatırım
yap, ben de sana sermaye koyayım.” diyecek bu fon. Kime diyecek? “Apple”a
diyecek. Kime diyecek? “Wolksvagen’e diyecek, “Mercedes”e diyecek. Bunlar hangi
şirketler? Akıl üreten, inovasyon üreten, yeni teknoloji üreten şirketler.
Peki, biz niye yaratamıyoruz? Arkadaşlar, bu şirketlere aynı zamanda ne
diyecek? “Ben senden vergi almayacağım.” diyecek. Bakın, dün çıktı yasa.
“Bedava kamu arazisi veriyorum ve burada ucuz işçi var, gel vatandaş, ucuz
işçi, 400 dolara sana işçi, işçinin sigortası da benden.” diyecek. Bu anlamda
turkuaz halılar serilecek bu insanların önüne.
Peki,
biz, ülkemizi, topraklarımızı ve emeğimizi niye böyle ucuza pazarlıyoruz
arkadaşlar, neden sizce? Çünkü biz yaratıcı bir toplum değiliz, üreten bir
toplum değiliz, başkalarının fikirlerini, akıllarını ülkemize getirmeye
çalışıyoruz, böyle turkuaz halılar serip, fonlar çıkarıp, ucuz işçilerimizi maalesef
bu şekilde onlara sömürttürüyoruz. 
Peki,
bu neden? Bakın, bir örnek vereyim: Eleştiriyel düşünceye sahip yetiştirdiğimiz
öğrenci oranı yüzde 1 yani her 100 çocuktan 1’ini eleştiriyel düşünceye sahip
olarak mezun ediyoruz yani bir şey söylendiğinde sorgulayan bir çocuk, 100
kişiden 1 kişi. Geride kalan ya Recep Tayyip Erdoğan ne diyorsa ona inanıyor ya
Fethullah Gülen ne diyorsa ona inanıyor ya bir başkası ne diyorsa ona inanıyor;
sorgulamıyor, birisi ne diyorsa onun aklını emanet alıyor. Oysa Güney Kore’de
bu oran ne? Yüzde 32; her 100 çocuktan 32’si eleştiriyel düşünceye sahip. Bu
çocuklar da yaratıcı oluyorlar, Samsung’u ortaya çıkarıyorlar, işte bin dolar
veriyorsunuz telefon alıyorsunuz, Apple’ı yapıyorlar, başka yaratıcılıklar
geliştiriyorlar. Yani sırf o büyük şirketleri destekliyorum gibi olmasın, buna
da karşıyız. Küçük, kendi yaratıcılığını geliştirebilen çocuklarımıza, yaratıcı
çocuklara yatırım yapmalıyız. Böyle bir fon kurulacaksa önce eğitime yatırım
yapmalı, eleştiriyel düşünceye sahip çocuklar yetiştirmeli bu fon. Onlar
yaratıcılıklarını geliştirirler, böyle bir fon da o çocukların
yaratıcılıklarına kaynak ayırır, onları destekler ve ülkemizi ucuz iş gücü
cenneti yapmaktan vazgeçeriz. 
Bu
fonun bir sorununu daha anlatacağım arkadaşlar, denetimi. Bakın, ilk geldiğinde
“Denetimi kime yaptıracağız?” diyordu biliyor musunuz, “Uluslararası
kuruluşlar, biz para vereceğiz, gelip bizi denetleyecekler.” diyorlardı. Hani
Meclis denetimi -kamu kaynaklarını koyuyoruz- hani halk denetimi? “Kanal İstanbul
yapacağım.” diyorsun, buradan rıza almayacak mısın, milletin rızasını almayacak
mısın? Uluslararası bir kuruluşa da rapor yazdıracaksın, “Kanal İstanbul
yaparsan çok şahane olur, büyük para kazanırsın.” diyeceksin ama milletin
denetimini yok sayacaksın. Evet, yaptığımız uzlaşmayla belli oranda geri
çekildi ve Meclis denetimi ortaya kondu ama yalnızca bir rapor yazabileceğiz,
gelip hesap verecekler bize fon yöneticileri ve biz de Meclis olarak
denetimimizi yapmaya çalışacağız. Ama çok büyük bir sorun daha var. Bu fon
nereye bağlı? Başbakana. Başbakan atayacak yöneticilerini. Peki denetçi kim?
Şimdi, 3 kişilik bir denetçi heyeti konuluyor. O denetçiyi kim atayacak?
Başbakan atayacak. Yani işi yöneten Başbakan, denetçiyi atayan Başbakan. Böyle
denetim mi olur, böyle denge mi olur? Bu, denetim değildir arkadaşlar. O
denetçiyi de mutlaka bir önergeyle değiştirelim, Başbakan atamasın, başka bir
formül üzerinde çalışalım. “Yasayı çekelim.” o yüzden diyorum, daha çok
çalışalım üzerinde. Peki biz ne öneriyoruz arkadaşlar? Varlık Fonu AŞ olmasın.
AŞ mantığını anlattım, kötü. Peki nasıl olsun? Hazine altında bir fon olsun.
Sosyal projelere destek verebilecek; eğitime, sağlığa, pek çok yönde sosyal
politikaya, yaratıcı gençlerimize destek verebilecek bir fon olsun. Biz yaratalım,
biz üretelim başkalarının yaratıcılığını gelip burada ucuz işçi olarak
pazarlatmayalım. İşçimizi, emekçimizi sömürtmeyelim. 
En
son olarak, yaratıcılık, dediğim gibi gençlerimize destek veren bir fon
öneriyoruz. 
Son
bir dakikamda da arkadaşlar, dün, biliyorsunuz 80 madde geçirdik ve içinde hâlâ
sorunlu olan pek çok madde var. 23’üncü madde, biliyorsunuz güvenlik
gerekçesiyle belediyelerin mülklerine, taşınmazlarına el koyma maddesi; 50’nci
madde, Çevre Bakanlığına, yerelin iradesini yok sayarak yereli yıkıp yeniden
yapma yetkisini veren bir madde. Bu da hâlâ bir kayyum demektir. Bu anlamda
kayyum maddesi geri çekildi ama uzantıları hâlâ torba yasada devam ediyor. Bunu
yeniden müzakere edelim arkadaşlar. Mutlaka bunları geri çekelim ki… Bakın, dün
oluşan iklim belki yeni şeylere vesile olabilir. Bu dünkü iklimi hani Yenikapı
iklimi değil… Yenikapı da tabii ki önemliydi, oraya giden insanlarımızın
tepkisi önemliydi darbeye karşı ama orada eksik olan bir şey vardı. Eğer ki dün
gece yaşadığımız iklimi bütün coğrafyaya yaymak istiyorsak şu 2 maddeyi de
çekelim. Çevre Bakanımızla belli noktalarda görüştük. Yerel yönetimlerle birlikte
yeni bir yol açılabilir, yeni bir kanal açılabilir, bu da yeni iyiliklere
vesile olabilir. Bu yönde çağrılarımı yaparak hepinizi saygıyla selamlıyorum. 
Teşekkür ederim. (HDP ve CHP sıralarından alkışlar) 
BAŞKAN – Teşekkür ederim. 
Cumhuriyet Halk Partisi Grubu adına İzmir Milletvekili
Sayın Zekeriya Temizel Konuşacak. 
Buyurun Sayın Temizel. (CHP sıralarından alkışlar)
CHP GRUBU ADINA ZEKERİYA TEMİZEL (İzmir) – Teşekkür
ederim Sayın Başkan. 
Değerli milletvekilleri, 413 sıra sayılı Türkiye Varlık
Fonu Kurulmasına Dair Kanun Teklifi’nin tümü üzerinde Cumhuriyet Halk Partisi
Grubu adına söz aldım. 
Sözlerime
başlarken öncelikle belirtmek istediğim konu şu: Tasarrufların yatırımların
finansmanı için yetersiz olduğu, mevcut yatırım oranını artırmaya dönük ve atıl
kaynakları reel ekonomiye kazandırmak üzere yeni finansman model ve tekniklerin
yaratılmasına bu Mecliste hiç kimse karşı olmaz. Bu, önemli bir olaydır. Ancak,
böyle bir gereksinimi karşılamak için yapılacak yasal düzenlemelerin,
oluşturulacak kurumların yapısının, kurumlara verilecek görev ve yetkilerin
ayrıntılı incelemelere dayandırılması, gerekirse örnek olaylarla yaptığımız
düzenlemelerin hangi sonuçları vereceğinin test edilmesi, konular üzerinde uzun
süre tartışılarak yeni seçenekler, alternatifler oluşturulması, dolayısıyla
ancak bunlar yapıldığı zaman böyle düzenlemelerin bir anlam ifade edeceğini
belirtmek istedik. Aksi takdirde, geçmişte yaşanan bir kısım iyi niyetli ancak
sonradan toplum hafızasında kötü izler bırakan girişimlerde olduğu gibi, çok
sayıda yatırımcıyla borçlu, büyük ve karmaşık bir yapının tasfiyesi için de
burada saatlerce çalışır, kanun tasarıları üzerinde kafa patlatırız. 
Tam
bu aşamada, sizlere, 1980’li yılların başında olan bazı olayları hatırlatmak
istiyorum: Meclisimizin yapısı gençlerden oluşuyor. Belki büyük bir kısmı
bilmez ama 1983 yılından sonraki, 1984’e doğru giderken, seçimler sırasında
Rahmetli Calp ile Rahmetli Özal arasında yapılan bir tartışmayı sizlere
anımsatmak istiyorum. Bir televizyon programında liderlerden birisi kaynak
yaratmak için köprüyü satacağını söylüyordu, Rahmetli Calp da “Sattırmam!” diye
masaları yumrukluyordu. Daha sonradan, Özal Hükûmetinin yaptığı ilk iş,
köprünün satılmasını sağlamak üzere -daha doğrusu satılması falan değildi- şu
kanunu çıkarmak oldu: “Tasarrufların Teşviki ve Kamu Yatırımlarının
Hızlandırılması Hakkında Kanun Tasarısı.” 1984 yılının Şubat ayında çıktı bu
kanun. Çok ilginç bir şekilde, “kamunun varlıklarını menkul kıymetleştirmek
suretiyle satmak”tan bahsediliyordu. 
Değerli
arkadaşlar, yapılan olay aslında bir şey değildi. Bir borçlanma enstrümanı
yaratılmıştı. Doğrudan doğruya “Devlet borç aldı.” denmiyordu da “Köprü senedi
karşılığında borç aldı.” deniyordu. Hepsi ondan ibaret. Nitekim daha sonradan
bu şekilde oluşturulmuş olan onlarca fonun tasfiyesiyle birlikte bu fonu da
tasfiye ettik, kamunun başına, sırtına yüklenmiş olan milyarlarca liralık
borçların da hepsini ödemek zorunda kaldık. 
Burada bir maddeyi de size özel olarak aktarmak
istiyorum. Daha doğrusu, bunların tartışması sırasında soruyorlar: “Yani, nasıl
olacak bu gelir ortaklığı senedi? Nasıl değerlendireceksiniz? Kaç liralık hisse
satacaksınız? Koskoca köprü kaç lira eder? Bunu nasıl değerlendireceksiniz?”
falan denildiğinde yaptığı açıklama basit, aynen şöyle diyor: “Yılda 2 milyar
TL gelir getiren bir altyapı tesisi için 10 milyar liralık ortaklık senedi
çıkartacağım.” Yani bu kârdan hareketle yatırımın değerini belirliyor. “Yüzde
20 kâr ettiğini varsayın.” diyor, “Dolayısıyla, yüzde 100’ü bunun şu kadar
milyar lira eder. Bunun bir kısmını hazinede bırakırım, geri kalan kısımlarını
da insanlara satarım.” 
Şimdi, bu bir fondur değerli arkadaşlar, bunun adı fon.
Fena bir fon değil, iyi bir fon aslında, bakmayın, kötü olarak kurulmamış.
Ancak bu şekilde elde edilen kaynakların nasıl değerlendireceğini belirlemek
çok önemlidir. Siz bütün bunlardan elde ettiğiniz borçlarla belirli bir süre
sonra yeni yatırımları ya da mevcut yatırımın daha fazla gelişmesine, üretici
yatırımlara kaynak ayırmayı sağlamazsanız, cari harcamalarınızda kullanırsanız
bu fonların geleceği yoktur, bunlar belirli bir yere ulaşamazlar.
Değerli arkadaşlar, işte, şimdi, aradan bu kadar yıl
geçtikten sonra biz de yeni bir fon yapıyoruz. Bu fon, 1950’li yıllardan beri
mevcut olan, birçok ülkenin başvurduğu, kullandığı ancak son yıllarda çok
popüler olan bir fon. Bunlara ulusal varlık fonları deniyor. Ulusal varlık fonlarıyla
biraz önce söylediğim borçlanma enstrümanı olan fonlar arasında çok önemli bir
farklılık var. Borçlanma, bugün yapılan harcamaların, bu harcamalarla yapılan
yatırımları, gelecek nesiller de kullanacak, onlar da bundan yararlanacaklar
mantığıyla bugünün maliyetini gelecek nesillere de yansıtmak. “Ben alırım,
bugün yaparım, bir kısmını da onlar ödesinler.” demek, borçlanma bu. Varlık
fonlarının bu konuyla ilgisi yok. Varlık fonları, bugün kullanılan kaynaklardan
gelecek nesiller de yararlansın diyerek belirli bir miktarın ayrılıp belirli
amaçlar için kullanılması, fark bu. Gelecek nesillere masraf aktarmak,
yükümlülük aktarmak… Gelecek nesiller yararlansın diye fon oluşturup bunların
gelirleriyle gelecek nesillerin refahını artırmaya çalışmak. 
Gelecek
nesillere pay aktarılabilecek olaylar genellikle petrol gibi, madenler gibi
veya diğer varlıklar gibi bu tür kaynaklara sahip olanlar tarafından kurulan
fonlar. Petrol gelirleri müthiş şekilde yüksek olan bazı ülkeler, bu kaynağın
belirli bir süre tükeneceğini varsayarak ya da bilerek buradan elde edilen
gelirlerin bir kısmını alıyorlar, bu fonun içerisine koyuyorlar, bu fonu
değerlendirmek suretiyle de petrol gelirleri bittiği zaman kendilerine bir
gelir sağlamaya çalışıyorlar ya da Şili’nin yaptığı gibi, bakır madenlerini
buraya koyuyor. Bakır madenleri de tükenecek belirli bir süre sonra ama bakır
madenlerinden elde edilen geliri buraya koyduğu andan itibaren oradan elde
edilen geliri bakır madenleri tükendiği zaman bile bunu kullanacak; bu, böyle
olacak. 
Şimdi,
değerli arkadaşlar, bu iki enstrümanı birbirine karıştırmadığınız zaman
kuracağınız yapı çok farklı olacak. Ha, burada “Doğal varlığı olmayan, petrolü
olmayan ülkeler ne yapıyor?” diyeceksiniz. Bu ülkelerden cari fazla veren
ülkelerde bu cari fazla ilanihaye bu şekilde sürmez çünkü cari fazlalar da şu
andaki kaynakların kullanılmasından ötürü veriliyor, yaratılıyor. O zaman “Bu
cari fazlanın belirli bir kısmını ben gelecekte rekabet edebilir ekonomileri
yaratmak için ayıracağım, bunu sürdüreceğim.” diyebilir, örneğin Kore. Kore
yaratmış olduğu cari fazlanın büyük bir kısmını bu şekilde fonlara ayırıyor ve
ilginç bir şekilde fonlarını tanımlarken de şirketlerin teker teker araştırma
geliştirme faaliyetleriyle uğraşamayacakları, yapamayacakları ya da satın
alamayacakları buluşları, “know-how”ları, patentleri satın alıyor, onları fona
koyuyor, sonra şirketlere diyor ki: “Gelin, bunları kiralayın siz.” Böylece,
gelecekle ilgili olarak, örneğin bu yeni araçlarla ilgili olarak pil
teknolojilerini, vesairelerini satın alıyor, çıkaracağı araçlarda onları
kullanacaklara onu kiraya veriyor, bu çok önemli bir olgu oluyor. Cari fazlası
da olmayan, varlığı da olmayan ülkeler de kaynaklarından belirli bir kısmını
özel olarak ayırıyorlar, çok somut ve spesifik bir amaca ayırıyorlar. Fransa,
kurmuş olduğu varlık fonuyla ülkesinin ulusal varlıklarının, stratejik olarak
çok önemli olan varlıklarının başkalarının eline yok pahasına geçmesini önlemek
için bu fonu kullanıyor, yok pahasına gidecek olan stratejik yatırımların
hepsini bu fon sayesinde korumaya alıyor.
Değerli
arkadaşlar, ulusal varlık fonunun işlevi aşağı yukarı bu şekilde tanımlanıyor.
Peki, biz ne yapıyoruz? Bizim ne yaptığımızı kanunun amaç maddesinden okuyayım
direkt olarak: “Kanunun amacı sermaye piyasalarında araç çeşitliliği ve
derinliğine katkı sağlamak, kamuya ait olan varlıkları ekonomiye kazandırmak,
dış kaynak temin etmek, stratejik, büyük ölçekli yatırımlara iştirak etmek,
Türkiye Varlık Fonu ve bu fonun alt fonları kurmak…” olarak belirliyor kanun
amacını. 
Değerli
arkadaşlar, bu, klasik varlık fonları tanımlarına uyan bir tanım değil. Bu, çok
net bir şekilde piyasalardan bir borçlanma hedefinin olduğu, piyasalardan
kaynak sağlamak üzere kurulduğu izlenimini yaratıyor. Maddenin bu şekilde
kurulması, Türkiye’nin yıllardan beri geliştirmeye çalıştığı sermaye piyasası
açısından bir tehdit oluşturuyor çünkü burada tanımlanan görevlerin hemen hemen
tamamını bizim sermaye piyasalarımız yapmaya çalışıyor. Açıkça bunların bir de
devlet fonu tarafından yapılmaya başlanması, özel sektörün sermaye piyasalarını
kullanma imkânının kısıtlanmasını ve burada ciddi anlamda bir risk
yaratılmasını gündeme getiriyor. Dolayısıyla bu, uzun süreden beri yaratmaya
çalışmış olduğumuz bu piyasalara karşı ciddi anlamda bir sorun oluşturacak gibi
gözüküyor. Kaldı ki bu fonun devlete ait olması, üstelik de bu piyasalara
müdahale ederken devlet müdahalesi olabileceği endişelerinin yaratılması ister
istemez yatırımcıların da kafasında kocaman bir soru işareti uyandırıyor.
Değerli
milletvekilleri, bu yasalaştırmaya çalıştığımız teklif konusunda iki konuya
dikkatinizi çekmek istiyorum: 
Bunlardan
bir tanesi ulusal varlık fonlarının ayırıcı özelliğinin kamu fonu olmasıdır.
Kamu fonunun bütün sermayesini, bütün varlıklarını kamu verir. Dolayısıyla, bu
şekilde kurduğunuz kamu fonlarının tamamının devlete ait olması nedeniyle,
devletin varlıklarını aktarmanız nedeniyle bir temel sorunla karşılaşırsınız.
Daha önceden kurmuş olduğunuz devlet varlıkları veya devlet kuruluşlarıyla
ilgili tanımlanmış olan görevlerin sürdürülüp sürdürülmeyeceği konusu. Eğer
bunları sürdürmemek üzere onların varlıklarını alıp da işlevlerini dışladığınız
takdirde buradan doğacak olan sorunların çok önemli olacağına özellikle
dikkatinizi çekmek isterim. Devlet fonlarına bu tür kaynaklar devredilirken
neyin hangi amaç için ve neyi sağlamak üzere aktarıldığını çok iyi belirtmek
gerekiyor. Ancak, yaptığımız tasarının içerisinde, daha doğrusu kanunlaştırmaya
çalıştığımız tasarının içerisinde Bakanlar Kurulu bu konuda inanılmaz bir
yetkiye sahip. Yani Türkiye’nin bütün varlıklarının hepsini nakit, gayrimenkul,
maden, yer altı kaynağı, yer üstü kaynağı, her şeyini olduğu gibi bu fonun
içerisine aktarma yetkisine sahip. 
Değerli
arkadaşlar, Meclisin bu konuda dikkat etmesi gereken konu bu. Meclis hiçbir
yetkisini, alt ve üst sınırlarını belirlemeden Bakanlar Kuruluna kullanma
yetkisi veremez, vermemek zorundasınız; bu, bütçe hakkının bir gereğidir. Eğer
siz bunu sınırsız bir şekilde devrederseniz bütçe hakkınızı devretmiş oluyorsunuz,
işte bu da Anayasa’ya aykırı bir durumdur. Bu konu, buradaki tartışmalar
sırasında mutlaka ve mutlaka çözülmesi gereken bir konudur. 
İkinci
önemli konu da dikkatinizi çekeceğim konu: Devletin bütün varlıklarını
aktarıyorsunuz sınırsız bir şekilde. Aktardığınız andan itibaren devletin bu
varlıklarının kullanılmasıyla ilgili daha önceden kamu kaynaklarının
kullanılmasına dönük olarak yapılmış bütün yasaların tamamından bunu istisna
tutuyorsunuz, diyorsunuz ki: Bu yasalara tabi olmayacaksın, şu yasaya tabi
değilsin, 5018’e tabi değilsin, İhale Yasası’na tabi değilsin, kısacası hiçbir
şeye tabi değilsin, özel hukuk hükümlerine göre yapacaksın işlemlerini.
Değerli
arkadaşlar, kamunun bir kaynağını sınırsız bir şekilde alıp ondan sonra da
hiçbir kamu denetim veya yasasına tabi olmadan bunları kullandırmaya
kalkarsanız burada devlet kavramını tartışmaya açmış olursunuz. Bu olmaz, bu
kesin olarak olmaz. 
Fonun
kurulmasıyla ilgili bir karşıtlığımızın olmadığını belirttik, fonun doğru
kurulması gereğini anlattık, özellikle de fonun gelecek nesillere, bugünün
kaynaklarını gelecek nesillerin de yararlanması için taşıması gerektiğini de
anlattık; o zaman kuruluşunu da doğru yapacaksınız, kuruluşunu buna göre
yapacaksınız. Sanayimizi geliştirmek istiyorsanız, ben şu, şu, kaynakları
kullanıyorum ama bununla şu amacı gerçekleştireceğim diye çok net olarak
tanımlayacaksınız bunu. Kurulacak alt fonlarda bütün bu tanımların hepsinin
yapılması zorunludur, aksi takdirde, şu anda sizin olan, Anayasa’mıza göre
sizin olan, bu Meclisin olan bütçe hakkını başka birine sınırsız bir şekilde
devretmiş olursunuz. 
Kamu
fonu olduğunu söyledik. Devletin bütün kaynaklarının, gelirlerinin bile tahsis
edilerekten aktarıldığını da söyledik. Peki, bununla ilgili uygulamalar ve
harcamalar nasıl denetlenecek? Biraz önce konuşan iki değerli arkadaşım da bu
konuya dikkat çektiler. Dikkat çekmeden geçilecek bir konu değil. Çünkü,
Anayasa’mızın 165’inci maddesi var, kamu kaynaklarıyla kurulacak olan bu tür
işletmelerde veya kuruluşlarda devletin, daha doğrusu Meclisin kendisinin
yapacağı denetimin ne şekilde gerçekleştirileceğine ilişkin düzenlemeyi şart
koşuyor. 
Bizler muhalefet partisi olarak, ana muhalefet partisi
olarak bu tasarıya elimizden gelen bütün desteği vermeye çalıştık, çalıştık ama
içimize sinen bir tasarı ortaya çıktı mı derseniz buna olumlu yanıt vermiyoruz,
içimize sinen bir tasarı ortaya çıkmadı. Belki ciddi anlamda üzerinde çalışılsa
ve uğraşılsa öyle bir sonuç elde edilebilirdi. Özellikle denetimi, özellikle de
hangi amaç için hangi fonun kullanılacağını, şu anda değerlendirilmeyen fonun
hangi amaçla değerlendirilmediğini, bundan sonra nasıl değerlendirileceğini
görecek, ona göre de belki o fonun işlevlerini yerine getirmesine toplum olarak
da, Meclis olarak da sahip çıkacaktık; bu olmuyor. Bunun yanında bir de
denetimi eğer eksik olarak kurarsanız işte o zaman sorun çok daha fazla
büyüyor. 
Kurulmuş olan denetim fonuyla ilgili olarak, denetim
sistemiyle ilgili olarak özellikle fonu kuran idarenin amiri durumunda olan
kişilerin denetçilerinin de kendilerinin atanması bir boşluk olarak ortaya
çıkıyor. Bu hususların buradaki görüşmeler sırasında kesinlikle
değerlendirilmesi gerekiyor. 
Değerli arkadaşlar, bir fon kuruyoruz; daha doğrusu,
önce bir şirket kuruyoruz, bu şirkete devrettiğimiz varlıklarla da o şirket
fonlar kuruyor, fonlar alt fonlar kuruyor. Böyle bir sistem getiriyoruz;
tasarının tamamını konuşurken bu devam edip gidecek. Kamu fonunu kuruyoruz,
kamunun bütün varlıklarını sınırsız bir şekilde… Hatta tasarının ilk geldiği
hâlinde devlete tahsisli, kamuya tahsisli gayrimenkuller de dâhildi ve bizim bu
Meclis de fonun içerisine giriyordu o zaman. Meclisin binası da dâhil olmak
üzere her şeyi bunun içerisine koyuyorduk, devrediyorduk. Dolayısıyla da bu
arada hiçbir kanuna tabi değil diye kuralsızlaştırıyorduk, denetim sistemini de
fonu kuranın inisiyatifine bırakıyorduk. 
Şimdi, değerli arkadaşlar, böyle bir fona nasıl
güvenilir? Böyle bir fon… “Aa, ne kadar serbest ya, ne kadar güzel, istediği
gibi para kazanır.” diye insanlar yatırım yapmaz buraya. Bir yabancı yatırımcı
“Ya, bu fon ne kadar serbest bir fon; ona da tabi değil, buna da tabi değil,
denetime de tabi değil.” diye bir şeye para yatırmaz. Olmaz bu yolla; o nedenle
bu fonun güvenilir kılınması lazım. Güvenilir kılınmasını nasıl
sağlayacaksınız? 
Değerli
arkadaşlar, çok farklı alandan bir örnek vermek istiyorum: Bizim var olan veya
işte varlığı konusunda tereddütlü olduğumuz bir kurumumuz var ombudsmanlık
diye. Bir denetim organı olarak kuruyoruz onu. Ombudsmanlığın çıktığı ülke
İsveç ama ombudsmanı en itibarlı olan ülke Danimarka. Diğer ülkeler
anayasalarına koymuşlar bunu, müthiş kanunlar yapmışlar, şunu yapmışlar, bunu
yapmışlar ama Danimarka çok sıradan bir ombudsmanlık kurumu yapmış birkaç basit
cümleli kanunlarla. Ama, şu anda dünyanın en itibarlı ombudsmanları Danimarka
ombudsmanları. Niye? Ombudsmanların kişiliğinden. Siz bu kanuna ne yazarsanız
yazın, bu kanuna ne kadar denetim koyarsanız koyun ya da koymayın, hiçbir şey
koymayın, eğer bu fonları yönetecek olan insanlar bu güveni verip bütün
yatırımcıların hepsine objektif kriterlerle hesap veren, saydam, evrensel hukuk
kurallarına saygılı, istenildiği zaman da istenilen bilgilerin ulaşılacağı bir
fon hâline getirmezlerse Türkiye bir varlık fonu kurma şansını boşu boşuna
harcamış olur. Olayımız budur. 
Bu
şansın harcanmamasını diliyor, hepinize saygılar sunuyorum. (CHP sıralarından
alkışlar) 
BAŞKAN
– Teşekkür ederim Sayın Temizel.
Şahsı
adına İzmir Milletvekili Sayın Selin Sayek Böke konuşacak.
Buyurun
Sayın Böke. (CHP sıralarından alkışlar) 
SELİN
SAYEK BÖKE (İzmir) – Değerli milletvekilleri, Sayın Başkan; hepinizi saygıyla
selamlıyorum. 
Türkiye
ekonomisinin ciddi bir tedaviye ihtiyacı var. Bütüncül bir iyileştirme
planıyla, doğru teşhisler koyacak detaylı bir değerlendirmeyle doğru tedaviyi
uygulamaya ihtiyacı var çünkü Türkiye yıllardır çok kötü yönetiliyor. Ekonomi
adım adım yüzde 3 dahi büyüyemeyeceği bir geleceğe doğru gidiyor. 6 milyon
vatandaşımız işsiz, ya iş arayıp bulamıyor ya da iş arayacak dahi mecali
kalmamış. Kendisinden de geleceğinden de çocuğunun yarınından da vazgeçmek
zorunda bırakılmış. Enflasyon beklentileri arka arkaya bozuluyor. Ekonomi
aktörleri ekonomi yönetiminin koyduğu hedefleri gerçekçi bulmuyor, bu hedefleri
ciddiye almıyor ve her geçen gün bu güvensizlik artıyor. Türkiye ahbap çavuş
ilişkileri ekonomisinde zirveye oynuyor. İki yıl içerisinde 14’üncü ülke
olmaktan 8’inci ülke olmaya doğru büyük bir geri adım atıyor. Bütün bunlar
AKP’nin dış kaynaklı finansmanla finanse edilen tüketim ve inşaat modelinin
artık yapısal sınırlarına dayandığının en somut göstergeleri. On dört yıllık
iktidarın Türkiye ekonomisini taşıdığı yer, kan ağlayan esnaf, bir korku
imparatorluğu altında ezilen sermaye ve daha da kötüsü, “İş cinayetlerine
kurban gider miyim?” endişesiyle her gün açlık sınırının altında elde edeceği
gelir için alın teri döken, endişeyle yaşayan ücretli milyonlar. Türkiye artık
önemli bir yol ayrımında: Ya bu felaketi her gün vatandaşımızın sofrasında bir
gerçek olmaya devam edecek şekilde sürdüreceğiz yani sonuna geldiğini
bildiğimiz bir modelde ısrarcı olacağız ya da yeni, yepyeni bir kalkınma
hamlesi üreteceğiz, yeni zenginlikler yaratıp bu zenginlikleri hakça paylaşacak
bir düzen inşa edeceğiz yani felakete son vereceğiz. 
Bu
yeni kalkınma hamlesi için her şeyden önce laik, bilimsel, rasyonel ve fırsat
eşitliğine dayanan bir eğitime ihtiyacımız var. (CHP sıralarından alkışlar) Bu
yeni kalkınma hamlesi için her şeyden önce gerçek bir demokrasiye, hukuk
devletine ve özgürlüklere ihtiyacımız var. Bu yeni kalkınma hamlesi için
liyakate dayalı bir kamu düzenine, kim olduğunuzla değil, yapabildiğiniz işle
değerlendirildiğiniz bir kaynak dağıtım mekanizmasına ihtiyacımız var. Bu yeni
kalkınma hamlesi için çocuklarının geleceğini bugün kendi sefahati için feda
etmeyecek kadar Türkiye bilinci olan bir iktidara ihtiyacımız var. (CHP
sıralarından alkışlar) 
Ancak,
15 Temmuz darbe girişimi sonrasında telaşla Meclise getirilmiş olan yasa
önerilerine baktığımızda eski tas eski hamam bir ekonominin karşımıza çıktığını
açıkça görüyoruz. Niyet çok belli. 
15
Temmuz sonrası ekonomiye dair gelen yasa önerilerinin özeti şöyle: Önce varlık
barışı, sonra varlık satışı, şimdi de varlık fonu. Araya sıkışan emekçinin
cebine elini atmış olan zorunlu BES'i de unutmamak gerekiyor. Bu pakete, bu
varlık paketine dair endişelerimizi sıkça ve yüksek sesle dile getirdik, dile
getirmeye de devam edeceğiz. Size “Müflis tüccar AKP.” dedirtecek bir dizi yasa
önerisini Meclise getirmiş vaziyettesiniz. Bizim dile getirdiğimiz kaygıları
duydunuz ve dün varlık satışından ve illeri ilçe yapmaktan vazgeçtiniz. Gelin,
varlık fonunun bu hâlinden de hemen bugün hep beraber vazgeçelim ve kimse size
“müflis tüccar” diyemesin. 
Unutmayın
ki bu hâliyle kurulacak bir Türkiye Varlık Fonu ancak ve ancak bir Türkiye
ipotek fonu olabilir. Bu tasarıyla, maalesef, bir kez daha iktidarın “Türkiye”
değil “AKP” dediğini, “vatandaş” değil “rantçı” dediğini, “emek” değil “yandaş
sermaye” dediğini görüyoruz. Hâlâ derdiniz rant ekonomisini ayakta tutmak. İşte
bu ipotek fonu tasarısı rant ekonomisini ayakta tutmak için son çare olarak bir
suni teneffüsün ötesine geçmez. Bugün nefes almanızı sağlar ama yarın
çocuklarınızın mezuniyetini, torunlarınızın doğumunu görecek kadar sizi
yaşatmaz. 
Bu
ipotek fonu ülkenin gelirlerine el konularak paralel bir hazine yaratmayı vaat
ediyor. Üstelik de ülkenin paralelden ne kadar çektiğini en iyi bu Meclis
bildiği hâlde. (CHP sıralarından alkışlar) Bu ipotek fonu kamu kaynaklarını
denetimsiz, keyfî kullanmanın yolunu açıyor. Bütçeyi anayasal denetimin tamamen
dışına çıkartmak için yeni bir adım daha sağlanıyor. Bu ipotek fonunun kurgusu
kamu maliye dengesini gözetmeden, bütçe dışı ve denetimsiz faaliyetleri
artırarak mali disiplinsizliği resmî hâle getiriyor, yıllarca samimi olmayan
bir malî disiplin üzerine kendisini inşa etmiş olan AKP’nin malî disipline dair
samimiyetteki gerçek yüzünü de ortaya çıkartmış oluyor.
Denetim
mekanizmasını ortadan kaldırdığı gibi Kamu İhale Yasası’na da tabi olmayacak ve
“mega proje finansmanı” adı altında yandaş şirketlere kaynak olarak
aktarılacak, üstelik de şimdiye kadar başka mekanizmalarla Kamu İhale Kanunu
delik deşik edilerek FETÖ de dâhil olmak üzere birçok yandaş şirkete para
aktarmış olmanın acıları bugün taptaze yaşanırken. Yeni paraleller, yeni
yandaşlar ve yine ipotek ile müflis tüccar AKP’nin tıkanmış modelinde bir
ısrarcılık gözüküyor.
Bu
tasarı, bir kez daha, iktidarın kimi öncelediğini çok açık bir şekilde ortaya
koyuyor. Bir yandan BES’le ücretli emeğin cebine elini “tasarruf” diye atanlar,
yıllardır emekleri karşılığında İşsizlik Sigorta Fonu’na yatırım yapmış
olanlara bu zorunlu tasarruflarınızı "mega projeler" altında çarçur
edeceğiz, yandaşa aktaracağız diyen bir telaş mevcut. Yani bu yasayla iktidar
bir kez daha tercihinin rant ekonomisi olduğunu açıkça ortaya koymuş oluyor.
Asgari
ücretlinin İşsizlik Fonu katkısını 6 milyon işsizin sorununa çare olmak için
değil Kanal İstanbul’u inşa etmek için kullanacağını açıkça söylüyor. Yani şunu
diyor: Ben rant ekonomisinden yana bir siyasi tercih kullanıyorum. Zorunlu
BES’le ücretli emeğin cebine elini atan, adına “tasarruf” denen bir birikimi
alıp inşaata aktaracağını söylüyor. Yani ben rant ekonomisinden yana bir siyasi
tercih kullanacağım diyor.
Kontrolsüzce
bir borçlanmayla, üstelik de hazineyle rekabet edecek biçimde, faizleri
kendiliğinden artıracak bir mekanizmayla yarın Türkiye’de sermaye birikiminin
önünde en büyük engeli oluşturuyor. Yani diyor ki: Ben rant ekonomisinden yana
bir siyasi tercih kullanıyorum.
Hadi
kendi tarihimizden hiç ders almıyoruz, paraleli, yandaşı yeniden yeniden kurmak
için müthiş bir heyecan duyuyoruz, bari başka ülkelerin deneyimlerinden
faydalanalım. Daha birkaç yıl önce büyük bir küresel finansal krizle dünya
sallandı, hâlâ sallanmaya devam ediyor. Unutmayın ki o kriz, olmayan varlıklara
dayalı menkul değerler yaratıldığı için çıkmıştı ve o kriz sonucunda, olan
bütün varlıklar da bir günde kayboldular. Bakın, o gün “finansal mühendislik
harikası” diye alkışlanan bu yenilikler bütün dünyada bir ağıta dönüştü.
Amerika’da, sadece Amerika’da emekliler iki sene içerisinde 3 trilyon dolar
kaybettiler, hane halkları 7 trilyon dolar kaybettiler. Gelin, bugün kendinize
tuttuğunuz alkışın yarın ağıta dönüşeceği çağrımıza kulak verin ve bu varlık
fonu yasasını hemen geri çekin. (CHP sıralarından alkışlar) Olmayan varlığa
dayalı menkul değer yaratmak finansal mucize değildir, açık bir finansal çukura
atlamaktır. Esasında bu tip varlıklar ancak varlık olduğunda anlamlı olurlar.
Türkiye'nin böyle bir varlığı maalesef yok. 
Bu
tasarıyla, bu ipotek fonuyla açık bir mesaj veriyoruz, vasatlığa Türkiye’yi
mahkûm ediyoruz. Oysa bu vasata mahkûm değiliz. Başka bir ekonomi, başka bir
gelecek, başka bir Türkiye mümkün. 
Saygılarımla.
(CHP sıralarından alkışlar)
BAŞKAN
– Teşekkür ederim. 
Soru-cevap
kısmı yok soru olmadığı için. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi,
birinci bölümün görüşmelerine başlıyoruz.
Birinci
bölüm 1 ile 5’inci maddeleri kapsamaktadır. 
Birinci
bölüm üzerinde söz isteyen, Milliyetçi Hareket Partisi Grubu adına Konya
Milletvekili Sayın Mustafa Kalaycı.
Buyurun
Sayın Kalaycı. (MHP sıralarından alkışlar) 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
413 sıra sayılı Kanun Teklifi’nin birinci bölümü üzerine Milliyetçi Hareket
Partisi Grubu adına söz aldım. Bu vesileyle hepinizi saygılarımla selamlıyorum.
Bu
kanun teklifiyle yapılan düzenlemenin en fazla tartışılan konusu kurulması
öngörülen Türkiye Varlık Yönetimi Anonim Şirketi ile Türkiye Varlık Fonu’nun
denetimi konusu olmuştur. Hükûmet tasarısında kurulacak şirket ve fonun
finansal tablolarının bağımsız denetçilerce denetleneceği, Sayıştay denetimine tabi
olmayacağı ifade edilmiştir. Komisyonda yapılan görüşmelerin ilk anından
itibaren kurulacak şirket ve fonun Sayıştay denetimine tabi olmamasının
Anayasa’nın 160 ve 165’inci maddelerine aykırı olduğu konusunda uyardık. Zira,
kurulması öngörülen şirketin sermayesinin tamamı kamuya ait ve fonda
oluşturulacak kaynaklar kamu kaynağıdır. Anayasa’ya aykırılık eleştirilerimiz
üzerine Hükûmet kurulacak şirket ve fonun Başbakan tarafından görevlendirilecek
bir denetim ekibi tarafından denetlenmesini ve denetim raporunun Plan ve Bütçe
Komisyonunda görüşülmesini içeren bir önerge vererek Anayasa’ya aykırılığın
karşılanmasını amaçlamıştır. Ayrıca, bir başka önergeyle iç denetim birimi
kurulması sağlanmıştır. Denetime ilişkin bu önergeler denetim açısından kanun
teklifini ilk hâline göre daha iyi bir duruma getirmiş olmakla beraber Sayıştay
denetiminden kaçılmasının nedeni anlaşılamamıştır. 
Anayasa’nın
160’ıncı maddesine göre Sayıştay merkezî yönetim bütçesi kapsamındaki kamu
idareleri ile sosyal güvenlik kurumlarının bütün gelir ve giderleriyle
mallarını Türkiye Büyük Millet Meclisi adına denetlemek ve sorumluların hesap
ve işlemlerini kesin hükme bağlamak ve kanunlarla verilen inceleme, denetleme
ve hükme bağlama işlerini yapmakla görevlidir. 
Anayasa’nın
165’inci maddesine göre sermayesinin yarısından fazlası doğrudan doğruya veya
dolaylı olarak devlete ait olan kamu kuruluş ve ortaklıklarının Türkiye Büyük
Millet Meclisince denetlenmesi esaslarının kanunla düzenlenmesi öngörülmüştür.
Kamu iktisadi teşebbüslerinin Türkiye Büyük Millet Meclisince kuruluş
amaçlarına göre denetlenmesine dair usul ve esaslar da 3346 sayılı Kanun’la
düzenlenmiştir.
6085
sayılı Sayıştay Kanunu’na göre ise merkezî yönetim bütçesi kapsamındaki kamu
idareleri ile sosyal güvenlik kurumları, mahallî idareler, sermayesinde
doğrudan veya dolaylı olarak kamu payı olan, özel kanunlarla kurulmuş anonim
ortaklıklar ve diğer kamu idareleri ile bu idarelere bağlı veya bu idarelerin
kurdukları veya doğrudan doğruya ya da dolaylı olarak ortak oldukları her çeşit
idare, kuruluş, müessese, birlik, işletme ve şirketler; tüm kamu hesapları,
fonları, kaynakları ve faaliyetleri Sayıştay tarafından denetlenmektedir. 
5018
sayılı Kamu Mali Yönetimi ve Kontrol Kanunu’nda da dış denetimin Sayıştay
tarafından yapılması öngörülmektedir. Sayıştay, Türkiye Büyük Millet Meclisinin
bütçe hakkının kullanımı ve denetim görevini yerine getirmesi bakımından çok
önemli anayasal bir kuruluşumuzdur. Sayıştay, kamu kaynakları üzerindeki
denetim yetkisini Türkiye Büyük Millet Meclisi adına kullanmaktadır.
Hükûmet,
Sayıştaya karşı peş peşe yaptığı operasyonlarla Sayıştayı etkisiz hâle getirmiş
olmasına rağmen, Sayıştay denetiminden yine de kaçmakta, denetlenmekten ödü
kopmaktadır. Reform olarak çıkarılan Sayıştay Kanunu ve Kamu Mali Yönetimi ve
Kontrol Kanunu’yla getirilen denetim sistemini bozma pahasına, dış denetim
için, içinde Başbakanın belirleyeceği kişilerin yer alacağı özel bir denetim
ekibi oluşturma yönünde düzenleme yapmaktadır. Denetimden korkmanın,
denetlenmekten bu denli kaçmanın sebebi nedir? Yaptıklarınızın hesabını
verememekten mi korkuyorsunuz? 
Denetim,
yolsuzluğun engellenmesine katkıda bulunur ve kamu fonlarının suistimal ve
israf edilmesinde örneğin kamu kaynaklarının kişisel kazançlar için
sattırılması eğilimini frenleyerek güçlü bir caydırıcı rol oynar. Denetim,
yolsuzluğun gelişimine imkân veren yasal, mali ve kurumsal çatının
güçlendirilmesine mâni olur ve yolsuzluğu önlemeye dönük yasal ve idari
yapıların oluşturulmasına katkıda bulunur. Kuralların ve yasaların uygulanmasında
keyfîliği azaltır ve kamu yönetiminde saydamlığa katkı sağlar. Dolayısıyla,
oluşturulacak etkin bir denetim sistemi kamu yönetiminde hesap verme
sorumluluğunun geliştirilmesine ve şeffaflığın sağlanmasına katkıda bulunur.
Denetim olgusu, hesabını veren kuruluşun beyanlarına güvenilirlik katarak hesap
verme sorumluluğuna hizmet eder ve kişiye veya kuruluşa değerli gözlemler ve
bilgiler sağlar. Denetim, hesap verme sorumluluğunun geliştirilebilmesi için
zorunludur ve kamu sektörü performansı için de gerekli bir ögedir. Denetim,
devlet işlemlerinde saydamlığı ve açıklığı artırmanın etkin bir aracıdır ve
devletin performansının gelişimine katkıda bulunur.
Yolsuzluk
ise kamusal mal ve hizmetlerin maliyetini artırırken kalitesinin de azalması
sonucunu doğurmaktadır. Yolsuzluk ülkenin dışa bağımlılığını ve yoksulluğunu
artırmaktadır. Yolsuzluk halkın kurumsal otoriteye karşı saygısını yitirmesine
yol açmaktadır. Yolsuzluk ahlak çöküntüsü yaratmaktadır. Yolsuzluk, bir ülkeye
üretime gerçek katkısı olabilecek doğrudan yabancı sermayenin gelmesine engel
olmaktadır. Yolsuzluklar ülkelerin yatırım tercihlerini saptırmakta ve
kaynakların etkin kullanımını engellemektedir.
Denetim
yolsuzlukla savaşta etkili bir güçtür. Aynı zamanda denetim, kamunun ilgisinde olmayan
antişeffaf karar mekanizmaları yoluyla kamu fonlarının israfını ve suistimal
edilmesini önleyici bir rol üstlenebilir. Denetim, kamusal işlem ve
faaliyetleri analiz eder ve bulgularını raporlar, kamu yönetiminde iyi
yönetişimin gerçekleştirilmesine katkıda bulunur. Özellikle dış denetim,
yeterli hesap verme sorumluluğu konusunda güvence vererek, kamu hizmetlerinde
uygun davranış standartlarını destekleyerek kamu hizmetlerinde paranın
değerinin karşılığının alınmasında önemli rol oynar. Denetim fonksiyonu, genel
kabul görmüş etik standart ihlalleri, yasallık, muhasebe, tasarruf, verimlilik
ve etkinlik prensiplerinden sapmalar hakkında güvenilir bilgi akışını sağlar.
Elde edilen bu bilgiler parlamentoların halk adına egemenliği kullanmalarında,
yürütmenin idari reformları gerçekleştirmesinde yol gösterici rol oynar.
Denetimin
başarısı için pek çok faktör bulunmaktadır. Bunlardan en önemlileri açık görev
ve yetki, bağımsızlık, yeterli kaynak ve personel olarak sıralanabilir. 
Diğer
yandan, bilginin ve deneyimin paylaşımı ile denetim sisteminin belli bir
standarda kavuşturulması denetimden beklenen faydaların sağlanması açısından
zorunludur. Bu noktada, parlamentolar adına dış denetim yapan Sayıştay
denetiminin önemi ortaya çıkmaktadır. Parlamentoların halk adına egemenliği
kullanma araçlarından birisi kurumların ve yöneticilerin her türlü eylem ve
işlemlerini denetleyebilme yetkisine sahip olmasıdır. Dolayısıyla, Sayıştay
denetiminin etkinliği, Parlamentonun egemenlik hakkını daha etkin kullanması
anlamına gelmektedir. Bir başka bakış açısıyla, Sayıştay denetiminin
uzanamadığı alanlar Parlamentonun dolayısıyla milletin egemen olamadığı alanlar
durumunda olmaktadır. 
Dolayısıyla,
kanun teklifinde Sayıştay denetimi öngörülmemesinin yanlış olduğunu vurguluyoruz.
Denetim maddesinin mutlaka Türkiye Büyük Millet Meclisi adına denetim yapan
Sayıştay tarafından yapılması gerekliliğini bir defa daha buradan sizlere ifade
ediyorum ve hepinizi saygılarımla selamlıyorum. (MHP sıralarından alkışlar) 
BAŞKAN
– Teşekkür ederim Sayın Kalaycı. 
Cumhuriyet
Halk Partisi Grubu adına İstanbul Milletvekili Sayın Aykut Erdoğdu
konuşacaklar. 
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, İstanbul Milletvekili Aykut Erdoğdu’ya başsağlığı
dilediğine ilişkin konuşması
BAŞKAN
– Sayın Erdoğdu, tekrar başınız sağ olsun. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Isparta Milletvekili
Süreyya Sadi Bilgiç ile 14 Milletvekilinin Türkiye Varlık Fonu Kurulması ile
Katma Değer Vergisi Kanununda Değişiklik Yapılmasına Dair Kanun Teklifi
(2/1319) ile Plan ve Bütçe Komisyonu Raporu (S. Sayısı: 413) (Devam)
BAŞKAN
– Buyurun. (CHP sıralarından alkışlar)
CHP
GRUBU ADINA AYKUT ERDOĞDU (İstanbul) – Sayın Başkanım, çok teşekkür ederim,
dostlar sağ olsun, Allah razı olsun. 
Sayın
Başkan, değerli milletvekilleri; Varlık Fonu Kanunu üzerine konuşuyoruz. İsmi
çok güzel, “varlık fonu”, varlıklarımız var, ona bir fon kuracağız, bu fonu
alacağız gelecek nesillere aktaracağız. Başka ülkeler de kurmuş, bizim de
kurmamız gerekiyor. Teorisi güzel ama pratiği böyle mi?
Değerli
arkadaşlar bir ülkenin muhasebesi vardır. Önce bakalım, varlığımız var mı,
nasıl bir muhasebemiz var, borcumuz ne, alacağımız ne? Çok kolay
bakabilirsiniz, Türkiye Cumhuriyet Merkez Bankasının İnternet sitesine
girdiğinizde “uluslararası yatırım pozisyonu” diye bir tablomuz var. Bu
uluslararası yatırım pozisyonu bizim millî muhasebemiz demek, bizim ulusumuzun
başka uluslarla borç-alacak ilişkisini, varlık-yükümlülük ilişkisini
gösteriyor. Bu uluslararası yatırım pozisyonu tablosuna baktığınızda -ben de
sizinle birlikte bakayım tekrar- şu an itibarıyla, en son açıklanan veriyle
2016 yılının 2’nci çeyreği için toplam varlıklarımız diğer uluslar nezdinde 233
milyar dolar. Hani Sayın Erdoğan’ın sürekli söylediği Merkez Bankasındaki çil
çil altınlar, diğer şirketlerimiz, hepsi dâhil bizim diğer uluslar nezdindeki
varlığımız, bir tür alacağımız 233 milyar dolar. Peki, bizim dünyanın diğer
uluslarına olan borcumuz ne kadar? Biz millet olarak dünyanın diğer
milletlerine ne kadar borçluyuz? Toplam borcumuz 612 milyar dolar. Net
varlığımız eksi olarak, negatif olarak 378 milyar. Burada yaşayan 80 milyon
insanın dünyanın diğer insanlarına borcu var, 380 milyar dolar bizim borcumuz
var. Siz geldiğinizde bu yaklaşık 80 milyar dolarmış. Tam 300 milyar dolar on
dört yılda bu ülkenin halkının dünyanın diğer halklarına borcunu artırmışsınız.
300 milyar dolar şu an itibarıyla borcumuz var. 
Son
on dört yıla baktığınızda ne var? İşte önünde sürekli “selfie” çekilen bir
Osman Gazi Köprünüz var, sürekli “selfie” çekiliyor. Bir tane de üçüncü köprü
inşa edeceğiz, adından zaten hiç hoşlanmadığımız bir köprü, yerinden
hoşlanmadığımız bir köprü. Öyle bir hava var ki biz taş devrinde yaşıyormuşuz,
ne köprümüz varmış, ne yolumuz varmış; sağ olsun Hükûmet gelmiş, Adalet ve
Kalkınma Partisi gelmiş köprü diye bir şeyle tanıştırmış. Ya, sizden önce de 2
tane köprü vardı. Mesela bir üçüncü havalimanı projemiz var. Bunu yaparken
nasıl yapıyoruz? 300 milyar dolarla kaç tane üçüncü havalimanı yapılıyor? 30
tane. Bizim daha bir tanesinin projesi var, azıcık da temel atmışlar, o da
pazar yeri gibi bir yere çıkacak, göreceksiniz.
MUSTAFA
ILICALI (Erzurum) – 2018’de devreye giriyor Vekilim.
AYKUT ERDOĞDU (Devamla) – Evet, 2018’de… Onu da
anlatacağım, nasıl üçüncü bir havalimanımız olduğunu, onu da anlatacağım, hiç
merak etmeyin.
Şimdi,
ne dedik? Bizim diğer uluslara 300 milyar dolar borcumuz varken Varlık Fonu
kuracağız, bu Varlık Fonu’na da 200 milyar dolar kaynak koyacağız. Şimdi,
bakıyoruz, inşallah, tabii, Allah bereket verir memlekete, 200 değil, 500
koyarız. Ama durum öyle mi? İnşallahla maşallahla iş yürüyor mu, ona bakalım.
Şimdi, 300 milyar dolar borcunuz var mı? Var. Bir 200 daha koymak için ne
yapacaksınız? 500 milyar dolar borç yapacaksınız. Siz geleceğe, yeni nesillere
bir varlık değil, 500 milyar dolar borç bırakacaksınız. Peki, bu 200 milyar
dolarla ne yapacaksınız? Gerekçenizden anladığımız şu: Mega, süper
projelerinizi finanse edeceksiniz. Mega projeniz ne? Osman Gazi Köprüsü,
yaptınız bitti. Bakanınız ne diyor? “Buradan 20 bin araç geçiyor, biz de bu
kadar bekliyorduk.” Sevgili Bakan, kaç bin araca garanti verdin?
ÖZGÜR
ÖZEL (Manisa) – 40 bin.
AYKUT
ERDOĞDU (Devamla) – 40 bin araca garanti verdin. 20 bin aracı bekliyormuş, 40
bin araca garanti vermiş.
MUSTAFA
ILICALI (Erzurum) – Bu birinci sene.
AYKUT
ERDOĞDU (Devamla) – Şimdi, ne diyorlardı? “Sizin cebinizden beş kuruş
çıkmayacak.” Gaziantep’in köylüsü, Şırnak’taki çoban, Manisa’daki Özgür Özel’in
babası, gariban…
ENGİN
ALTAY (İstanbul) – Beni de say.
AHMET
GÜNDOĞDU (Ankara) – Başkanım, konuşmaya müdahale ediyorlar.
AYKUT
ERDOĞDU (Devamla) – Engin Altay, hepimiz, hiç geçmediğimiz Osman Gazi
Köprüsü’ne ha bire para vereceğiz. Niye? Çünkü hazine garantisi var. Peki, bu
nasıl bir projeydi? Yap-işlet-devret. Normalde devlet yapsa devlet işletir,
parasını devlet alır, mal da devletin olurdu. Devlet dedi ki “Benim param yok.
Gel, sen bunu yapacaksın.” Yapmak ne demek? Finansman bulmak. Arkadaşlar,
nereden finansman buluyor bu mega projelerin mega müteahhitleri? Ya, dünya
bakıyor, böylesine –çok özür dileyerek- geri bir proje olmaz, bu kadar
niteliksiz bir proje olmaz, beş kuruş dış kaynak bulamıyorlar. Nereden buluyor
parayı? Halk Bankası, Ziraat Bankası, Vakıflar Bankası. Ne demek? Devlet. Hani
kendin yapacaktın? Kim yapıyor? Devlet. Kim işletecek? Yandaş. Madem devlet
yapıyor, niye yandaş işletiyor? Çok basit bir soru soruyorum.
MUSTAFA
ILICALI (Erzurum) – Yanlış değerlendiriyorsunuz.
AYKUT
ERDOĞDU (Devamla) – Yanlış değerlendirmiyorum. Bakın, çok basit kelimelerle
anlatıyorum. Yap-işlet-devret, finansman bulacağım diye geldi. O zaman
ihalesine yazarsın, dersin ki: “Buna ben kamu bankalarından kredi vereceğim.” O
zaman ona göre teklif alırsın. İhale yapıldıktan sonra kamu kaynaklarından
kredi aktarıyorsun. Kim aktarıyor? Ziraat Bankası. Normalde nereye aktaracak?
Çiftçiye aktaracak. Ya dünya bir toz bulutuydu, Ziraat Bankası da çiftçiyi
finanse etmek üzere kurdu, buradan mı başlayım anlatayım, bilmiyorum ki. 
MUSTAFA
ILICALI (Erzurum) – Değerli Vekilim, koskoca böyle büyük projeye 2 tane firma,
2 konsorsiyum başvurmuş. 
AYKUT
ERDOĞDU (Devamla) – Bu, konuşmayı sabote etmektir, bitireyim siz de çıkın, siz
de anlatın. Çünkü çok primitif bir düzeyden geliyorsunuz.
BAŞKAN
– Sayın Erdoğdu, siz Genel Kurula hitap edin lütfen. 
Sayın
milletvekilleri…
MUSA
ÇAM (İzmir) – Duyma, duyma.
AYKUT
ERDOĞDU (Devamla) – Duymamak mümkün değil, tam yanımda konuşuyor.
Şunu
söyleyeyim: Halk Bankası kimi finanse edecek? Esnafı. Esnaf kan ağlıyor, Halk
Bankası gidiyor mega projeyi finanse edecek. Niye? Mehmet Cengiz para
bulamadığı için gidiyor. 
Şimdi
gelelim, mega projeyi nereye yaptılar?
MUSTAFA
ILICALI (Erzurum) – Takıldığınız bu konu mu sadece?
AYKUT
ERDOĞDU (Devamla) – İstanbul’un kuzey ormanlarına yaptılar. Ya İstanbul’un
kuzey ormanlarında sadece ağaçlar var. Oysaki o proje orada mı gerekiyordu?
Mesela üçüncü havalimanını yaptılar. Soruyorum: Atatürk Havalimanı’nı
yenilemenin maliyeti yaklaşık 1 milyar dolar. Atatürk Havalimanı’na bir ek pist
yapsanız Atatürk Havalimanı…
MUSTAFA
ILICALI (Erzurum) – Mümkün değil, mümkün. 75 milyon metrekare, 6 tane pisti
var. 
AYKUT
ERDOĞDU (Devamla) – Ya bunun araştırması var, “Mümkün değil.” diye oradan
anlatma, bilmediğiniz bir şeyi konuşuyorsunuz.
MUSTAFA
ILICALI (Erzurum) – Olur mu, uzmanlık alanımızda konuşuyoruz. 
AYKUT
ERDOĞDU (Devamla) – Bu projeyi Devlet Hava Meydanları Genel Müdürlüğüne sor,
böyle bir şey hazırlanmış mı? Bilerek konuşalım, rica ediyorum. 
MUSTAFA
ILICALI (Erzurum) – Dersini veriyoruz bunun…
AYKUT
ERDOĞDU (Devamla) – Şimdi bakın, 1 milyar dolara Atatürk Havalimanı projesini
genişletebilecekken, ormanın içine, kuzey ormanlarının tam göbeğine havalimanı
yapıyorlar.
MUSTAFA
ILICALI (Erzurum) – Süper bir alan, süper.
AYKUT
ERDOĞDU (Devamla) – Niye? Çünkü oradaki niyet havalimanı yapmak değil. Köprüyü
niye kuş uçmaz bir yerden yapıyorlar? Orada bir orman var. Orman ne demek?
Devlet arazisi demek. Devlet arazisi ne demek? Sıfır bedelli arsa demek. Ne
yapacaklar o ormanı? Olduğu gibi AVM, rezidans, konut yapacaklar. Niye
yapıyorlar bunu? Çünkü o sıfır bedelli arsayı alacaklar, en lüks inşaatın metrekaresi
bin lira; 100 bin liraya konut yapacaklar, 1 milyon liraya yabancılara
satacaklar, 900 bin lirası yandaşlar ile bunların arasında bölüşülecek. 
MUSTAFA
ILICALI (Erzurum) – Ama Karayolu mühendislerine hakaret ediyorsunuz Sayın
Vekilim.
AYKUT
ERDOĞDU (Devamla) - Bize bir şey var mı, halka bir şey var mı? Bakın TOKİ’deki
modele, halka bir şey var mı görün. TOKİ’nin arsa masrafı var mı? Yok. Bina,
ruhsat, harç, bilmem ne masrafı var mı? Bütün bunların üzerine yaptı da sattı
TOKİ şu an ne durumda? Batıyor, TOKİ batıyor. Açılan davaların bedeli 2,5-3
milyar dolara geldi. Peki buradan halka bir şey çıkar mı? Halka bir şey çıkmaz.
Şimdi ne yapıyorlar? Bir sürü hayalleri var bunların, “Biz böyle şeyler
yapacağız, şöyle projeler yapacağız...” Paraları var mı? Paranın hepsini
yemişler, 300 milyar dolar borç var, bir de bunların hayalleri var. Hayalleri
ne? Osman Gazi Köprüsü gibi, üçüncü havalimanı gibi Türkiye'nin hiçbir... 
MUSTAFA
ILICALI (Erzurum) – Vekilim, İstanbul vekilisiniz, trafik sıkışıklığını bilmiyor
musunuz?
AYKUT
ERDOĞDU (Devamla) – Ya, bir dur be kardeşim, bir konuşalım ya! Allah Allah!
BAŞKAN
– Sayın milletvekilleri, karşılıklı konuşmayalım lütfen.
MUSTAFA
ILICALI (Erzurum) – Yanlış söylüyorsunuz ama.
BAŞKAN
– Sayın Ilıcalı, lütfen.
MUSTAFA
ILICALI (Erzurum) – Bir İstanbul vekili olarak trafik sıkışıklığını bilmeniz
lazım.
AYKUT
ERDOĞDU (Devamla) – Şimdi, ne yapmaya çalışıyor? Üçüncü havalimanı bunların
şeyi ya, imaj projesi. “Aman kimse onu konuşmasın.” diye buradan bıt, bıt, bıt,
bıt...
Kardeşim,
bu batık bir proje, yolsuz bir proje; herkes biliyor ne olduğunu ama sen benim
çoluğumun çocuğumun geleceğini götürüyorsun, hazine garantisi diye vereceksin.
Sadece bununla kalmıyorsun, toplam verdiğin hazine garantisi 125 milyar dolara
gelmiş. Torunumu, çocuğumu, her şeyimi borçlandırmışsın. Niye borçlandırmışsın?
Yandaşına kaynak aktarmak üzere. 
Proje
yapıyorsun, Atatürk Havalimanı gibi bir proje önünde, bu projenin fizibilitesi
yok, mimari planı yok. 
MUSTAFA
ILICALI (Erzurum) – O hesapları yapan arkadaşları bilmiyorsun sen. 
AYKUT
ERDOĞDU (Devamla) – Gidip yaptıkları yerin zemini kötü çıktı, madenlerin pasası
çıktı. 1,5-2 milyar dolar döktüler, daha projenin yüzde 9’u bitmedi çünkü 30
milyar dolar dökecekleri arazinin yapısına bile bakmamışlar. Oysaki kendi
belediyeleri -bugün tutuklanmak üzere herhâlde, haberlerden anladığım
kadarıyla- oturmuş bir İstanbul çevre planı yapmış bütün belediyelerle
birlikte. “Havalimanı için eğer ihtiyaç varsa en doğru yer Silivri’dir.” diyor.
Niye yapmıyorlar? Çünkü, Silivri’ye yaparsa yandaşı kazanamayacak. Ama, oraya
ne yapıyor? Kanal yapıyor, sanki o kanalı kullanacaklarmış gibi. Hem Akdeniz’in
hem Ege’nin hem Karadeniz’in şeyini yapacak. Niye? Kanalın etrafını
kamulaştıracak, oraya apartman yapacak. Tipik bir apartman müteahhidi
mantığıyla devlet yönettiniz. Devlet şu an itibarıyla şu hâle geldi: Ağır
hastaydık, 17 Aralıkta kalp krizi geçirdi bu ağır hasta, 15 Temmuzda beyin
kanaması geçirdi. Sayenizde felç ettiniz ve öylece yatıyor bu devlet.
TAHSİN
TARHAN (Kocaeli) – Yoğun bakımda.
AYKUT
ERDOĞDU (Devamla) – Önce sizden kurtaracağız, sonra bu devleti kurtaracağız,
sonra da halkı kurtaracağız. Bu Varlık Fonu Türkiye'ye varlık değil, yokluk
getirecek, köküne karşıyız. 
Selam
ve saygılar sunuyorum. (CHP sıralarından alkışlar)
BAŞKAN
– Sayın Erdoğdu, teşekkürler.
Halkların
Demokratik Partisi Grubu adına Sayın Nursel Aydoğan konuşacak.
Buyurun
Sayın Aydoğan. (HDP sıralarından alkışlar)
HDP
GRUBU ADINA NURSEL AYDOĞAN (Diyarbakır) – Sayın Başkan, değerli
milletvekilleri; ben de partimiz HDP adına Türkiye Varlık Fonu’nun kurulması
üzerine almış bulunuyorum. Öncelikle, hepinizi saygıyla selamlıyorum. 
Tabii,
ben Plan Bütçe Komisyonu üyesiyim. Plan Bütçe Komisyonuna gelen kanun
tasarıları tartışılır, tartışıldıktan sonra yapılan bütün eleştirilere rağmen,
öneri ve görüşlere rağmen iktidar partisi tarafından çoğunlukla yani yüzde
95’in üzerinde dikkate ve kale alınmadan yasalaşır. Tabii, Türkiye Varlık Fonu
da Plan Bütçe Komisyonuna geldiğinde sonucun böyle olacağını biliyorduk. Ona
rağmen, muhalefet tarafından en fazla eleştirilen, en fazla görüş ve öneri
sunulan bir kanun tasarısı, maddesi oldu. Fakat, yoğunlukla yapılan
eleştirilere rağmen, sunulan görüş ve önerilere rağmen bir iki noktada çok cüzi
bir değişiklik olduktan sonra iktidar partisi sayısal çoğunluğuna dayanarak bu
maddeyi diğerleri gibi Plan Bütçe Komisyonundan geçirerek Genel Kurula getirdi.
Öncelikle, bunun çok doğru olmadığını ben ifade etmek istiyorum. Tabii ki
iktidar partisinin sayısal çoğunluğu var ama Türkiye demokratik bir ülkedir,
biz demokrasiyle idare ediliyoruz. Demokratik ülkelerde, demokrasiyle idare
edilen ülkelerde iktidar ve muhalefet partilerinin dönem dönem birlikte ortak
çalışma yapma, kolektif çalışma yapma, Türkiye’nin geleceğini ilgilendiren, özellikle
böylesi Türkiye Varlık Fonu gibi kanunlar konusunda anlaşarak, ortaklaşarak
çıkarma gibi bir görevi var. Bunlar gerçekleşmezse gerçekten Türkiye’nin
demokrasisine ben yazık diyorum yani bu gidişat iyi bir gidişat değil. Bundan
sonra daha iyi örnekler olmasını diliyorum bir milletvekili olarak. 
Şimdi, değerli arkadaşlar, biz HDP Grubu olarak kurulan
bu Türkiye Varlık Fonu’nun şu ana kadar Türkiye’de kurulmuş en imtiyazlı bir
şirket olduğunu belirtiyoruz. Varlık Fonu bir kere Sayıştay denetiminden muaf
tutulacak, mal varlıkları haczedilemeyecek ve mal varlıkları üzerinde ihtiyati
tedbir kararı alınamayacak, koydurulamayacak. Ayrıca, fona bağlı kurulacak
şirketler ve alt fonlarda gelir vergisi, kurumlar vergisi, damga vergisi, banka
ve sigorta muameleleri vergisi, emlak vergisi, tapu harcı gibi diğer
vergilerden de muaf tutulacak. 
Şimdi -biraz önce de belirttim- Komisyonda yapılan
etkin muhalefet sonucu, tamamen denetimden muaf olan Türkiye Varlık Fonu
Yönetimi Anonim Şirketi kısmen denetime alınmış fakat bu kısmen alınan kısım
bile oldukça sorunludur. Sayıştay denetimi yerine Başbakan tarafından
görevlendirilen muhasebeci bir ekip tarafından bu denetim sağlanacaktır. Üst
yönetimi Başbakan tarafından atanan bir kurumu, yine, Başbakan tarafından görevlendirilen
bir uzman ekip denetleyecektir yani mantık dışı bir usul söz konusudur.
Şirketin bütçesi görüşülmek yerine, Plan ve Bütçe Komisyonuna Başbakan
tarafından görevlendirilen denetim ekibinin raporu sunulacaktır. Kanun
maddesinde, Plan ve Bütçe Komisyonunun sunulan rapor üzerinde ne kadar söz
sahibi olduğu ise hâlen belirsizliğini korumaktadır. 
AKP iktidarı, Türkiye Varlık Fonu’nun kurulma
gerekçelerinde Türkiye’nin G20 ülkeleri içerisinde ulusal varlık fonu
bulunmayan tek ülke olduğunu belirtmektedir. Ancak, G20 ülkeleri içinde sadece
Türkiye’nin böyle bir fonunun olmadığı savı gerçeği yansıtmıyor. Zira, bu
fonlar asıl olarak Birleşik Arap Emirlikleri, Norveç ya da Rusya gibi ciddi
miktarda petrol ve doğal gaz gelirleri olan ya da Çin Halk Cumhuriyeti gibi mal
ticaretinden dolayı dış ticaret fazlaları olan az sayıda devletin bu
fazlalıkları yönetmek, döviz fazlasının içeride parasal istikrarsızlığa yol
açmasını önlemek ya da küresel çapta finans piyasalarında bir aktör olarak yer
almak için kuruldular. Türkiye’nin bu tür faiz fazlaları söz konusu
olmadığından, böyle bir fonun kurulmasının gerekçesi olmadığı zaten on dört
yıllık iktidar boyunca kurulmadığından anlaşılabilir. Şimdi, bunun kurulmak
istenmesinin arkasında başka ekonomik ve siyasal nedenler aramak daha doğru
olacaktır. 
Türkiye’de son bir yıldır hem siyasi hem de ekonomik
istikrarsızlıkla birlikte finansal riskler artmakta, ekonomi dalgalanmakta ve
istikrarsızlık nedeniyle yabancı yatırımcıların gerçekleştirdikleri fon
çıkışları, varlık fiyatlarında sert düşüşlere yol açmakta, döviz talebi
artmakta, piyasalarda da likidite azalmakta ve bu tablo, ekonomik istikrara
yönelik endişeleri her geçen gün artırmaktadır. 
Türkiye Varlık Fonu’nun, bu sorunların çözümü için
ekonomik dalgalanma dönemlerinde piyasayı dengeleyici bir görev üstleneceği
için kurulduğu son derece açıktır. Belirtilen diğer gerekçeler tali
gerekçelerdir. Fakat, Türkiye’yi ekonomik ve siyasi istikrarsızlığa sürükleyen
temel sorunlar çözülmediği müddetçe bu Varlık Fonu’nun da bir derde deva
olmayacağını hep birlikte göreceğiz.
Aslolan şey, Türkiye’yi ekonomik ve siyasi
istikrarsızlığa sürükleyen başta Kürt sorunu olmak üzere temel sorunların
çözülmemesi, her geçen gün demokrasiden uzaklaşılması ve darbeyi oluşturan
koşulların temelden ortadan kaldırılmamasıdır. Ekonomik ve siyasi
istikrarsızlığın var olduğu bir ülkede, fona bağlı kurulan şirketlerin de bu
istikrarsızlıktan birinci derecede etkileneceği, yatırımları hayata geçirme
konusunda da aynı sıkıntıları yaşayacağı aşikârdır.
Dünyada
kurulan varlık fonlarından örneğin Norveç’te, kuşaklar arası servetin yeniden
dağılımı, fonun kurulma nedenleri arasında sayılıyor. Türkiye Varlık Fonu’nun
kurulma gerekçeleri arasında böyle bir gerekçe yoktur çünkü bu fonla, siyasal
iktidar tarafından kümelenmiş olan sermaye kesiminin daha da büyütülmesi
hedeflenmiştir. Yani bu fonun kurulmasıyla, Türkiye’de emekçinin, yoksulun,
emeklinin payına düşen herhangi bir şey yoktur. Tam tersine, bu fonu beslemek
için özelleştirmelere hız verilecek, kamu kaynakları satılarak emekçinin
parasıyla birikmiş olan İşsizlik Fonu’ndan, zorunlu hâle getirilen Bireysel
Emeklilik Fonu’ndan da kaynak oluşturulacaktır. Bu da geçmişte örneklerini pek
çok yaşadığımız ve gördüğümüz gibi, emekçilerin birikmiş olan her türlü değerinin
talan edilmesi ve el konulması anlamını taşıyacaktır. Umarız böyle olmaz ama
geçmişte yaşanan örnekler tam da anlattığım ve tanımladığım gibidir.
Değerli
arkadaşlar, sonuç olarak, istikrarsızlığın olduğu bir ülkede yani hem ekonomik
hem de siyasi istikrarsızlığın olduğu bir ülkede ekonominin yapısal
sorunlarının böyle Türkiye Varlık Fonu gibi bir fon kurularak aşılamayacağını
hepimiz biliyoruz. Ben bu yapısal sorunların böyle bir fonla aşılamayacağını,
böyle bir fonun kurulmasının Türkiye gibi bir ülkede şimdilik gerekli
olmadığını bir kez daha belirtmek istiyorum.
Hepinizi
partimiz adına bir kez daha selamlıyorum. (HDP sıralarından alkışlar)
BAŞKAN – Teşekkür ederim Sayın Aydoğan.
Şahsı
adına Eskişehir Milletvekili Sayın Utku Çakırözer konuşacak.
Buyurunuz
Sayın Çakırözer. (CHP sıralarından alkışlar)
UTKU
ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum. 
Öncelikle,
ben bu Varlık Fonu’na ilişkin teklifin daha önceki durumda olduğu gibi bir
torba yasa içinde değil de ayrı olarak getirilmesi yönündeki talebimizin hem
iktidar partisi hem diğer muhalefet partileri tarafından kabul edilerek hem
Komisyonda hem de burada bu şekilde tartışmamıza fırsat tanınmış olmasından
memnuniyetimi ifade etmek isterim. Torba yasa mantığını ancak bu şekilde
önleyebiliriz, burada işte, spesifik olan konuları tartışarak önleyebiliriz, o
konuda memnuniyetimi ifade etmek isterim.
Bu
tip fonlar dünyada ilk defa kurulmuyor, başka örnekleri var. Biliyorsunuz,
bunlardan özellikle vurgulananları Batı’da, Amerika’da olanlar, Orta Doğu
ülkelerinde, özellikle Körfez ülkelerinde olanlar ancak bunların ortak özelliği
cari fazlalarının, tasarruf fazlalarının olması. Bizi bunlardan ayıran husus
ise bizim yurttaşlarımızın tasarruf oranının son derece düşük olması, zaten bu
nedenledir ki ekonomimizde ciddi sıkıntılarla karşı karşıya kalıyoruz. Ama bu
tasarruflarımız düşükken yani Türkiye’de tasarruflar düşükken böyle bir fon
kurulduğunda da buna verilecek olan kaynağın nereden geleceği önemli. İşte arkadaşlarım
hep söylüyor, komisyonlarda da konuştuk, bunun kaynağı bizim görebildiğimiz ve
bize anlatıldığı kadarıyla emekçiden, memurdan gelecek olan zorunlu bireysel
emeklilik fonları, işsizlerimize harcanması gereken yaklaşık 100 milyar liralık
İşsizlik Sigortası Fonu, az önce zorunlu bireysel emekliliği söyledim size, 100
milyar lira oradan gelecek, özelleştirmeden 50 milyar lira konacağı ifade
ediliyor. Yani kamunun, halkın parası böylesine büyük bir fonun kurulmasında
kullanılacak. 
İşte,
burada baktığımızda, Sayın Bakanımız Zekeriya Temizel de detaylı olarak
söyledi, yani işleyişine baktığımızda maddenin, bir varlık fonu değil, bir
borçlanma fonu oluşturulması kaygı verici. Yani sanki hazineye paralel yeni bir
hazine kurulmakta, yeni bir borçlanma ortaya çıkmakta. Aslında gerekçesine
bakarsanız bir borçlanma olmayacağı söylenmesine rağmen tüm ekonomistler bunun
misliyle yeni borçlanma yaratacağı konusunda mutabık durumdalar. 
Tabii,
burada bu kadar büyük, halkın parasının, emekçinin, işçinin, memurun parasının
kullanılacağı bir fonun denetimi meselesi son derece önemli. Biz, Plan ve Bütçe
Komisyonundaki çalışmalarımız sırasında hem iktidar partisiyle hem diğer
muhalefet partileriyle -bunun ilk gelen hâlinde “Sadece bir bağımsız denetçi
denetler.” şeklinde bir ifade vardı ve tamamen Meclisin denetiminin dışındaydı-
karşılıklı görüşmelerle belli bir noktaya getirdik. 
Şu
anda Plan ve Bütçe Komisyonu hem bağımsız denetçinin hem de Başbakan tarafından
belirlenecek olan heyetin yapacağı denetimi bir şekilde yeniden denetleme
imkânına sahip. Ancak, bu, milletin denetimi anlamına, gerçek anlamda milletin
denetimi anlamına gelecek olan Millet Meclisinin yani Sayıştayın denetiminin
yerini tutmaz. Bu nedenle biz birinci bölümden sonra, hem birinci bölümde hem
ikinci bölümde, denetimi konusunda önemli önergeler getireceğiz. 
Denetim
konusu mutlaka önemli -gerçekten bir kör kuruşun hesabını sormamız, yapmamız
lazım her birimizin- bir konu tabii. Uzun erimde, örneklere baktığımızda
-özellikle başka ülkelerdeki örneklere- hepimizin dikkat etmesi gereken bir
konu da şu: Örneğin, Amerika’da 2008 krizi yaşandığında bu tür fonlar sıkıntılı
şirketlerin kurtarılmasında, özellikle fonlanmasında kullanılmış. Cari fazlamız
olmadığı için, tasarruf fazlamız olmadığı için eğer ülkemizde böyle bir
kullanım yoluna gidilirse yani yandaş şirketlerin, büyük hayali projelerin
bireysel emeklilik sigortasıyla, işsizlik sigortasıyla fonlanması gibi bir
yönteme gidilirse bu hem bütün kaynaklarımızın çarçur edilmesi,
vatandaşlarımızın ileride ihtiyaç duyacağı kaynakların heba edilmesi anlamına
gelecektir. 
Ben,
tabii, bir kez daha, özellikle, örneğin, 4’üncü maddede vereceğimiz önergenin,
6’ncı maddede denetime ilişkin önergenin ve
8’inci maddedeki önergenin -Komisyonda Sayıştay denetiminden muaf hâle
getirilmişti, bir kez daha Sayıştay denetiminin kabul edilmesini isteyeceğiz-
hepiniz tarafından desteklenmesi gerektiğine inanıyorum. Yoksa, vatandaşın yani
kamunun kaynaklarının usulsüz, hesapsız harcanmasının sonu hepimiz açısından
vahim olacaktır, hesabını hiç kimseye veremeyiz diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çakırözer.
Şahsı
adına, ikinci olarak, Erzurum Milletvekili Sayın İbrahim Aydemir konuşacak. 
Sayın
Aydemir… Burada yoklar. 
Soru-cevap
yok. 
Böylelikle
birinci bölüm üzerindeki görüşmeler tamamlanmıştır.
Şimdi,
birinci bölüm üzerinde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
Birleşime
on dakika ara veriyorum.
Kapanma
Saati: 18.19
BEŞİNCİ OTURUM
Açılma Saati: 18.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Beşinci Oturumunu açıyorum. 
Birleşime
beş dakika ara veriyorum. 
Kapanma Saati: 18.32
ALTINCI OTURUM
Açılma Saati: 18.35
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Altıncı Oturumunu açıyorum.
413
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon?
Burada.
Hükûmet?
Burada.
Teklifin
1’inci maddesi üzerinde 2 adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte olan 413 sıra sayılı Adalet ve Kalkınma
Partisi Grup Başkanvekili Kayseri Milletvekili Mustafa Elitaş ve Isparta
Milletvekili Süreyya Sadi Bilgiç ile 14 Milletvekilinin Türkiye Varlık Fonu
Kurulması ile Katma Değer Vergisi Kanununda Değişiklik Yapılmasına Dair Kanun
Teklifi’nin (2/1319)” 1’inci maddesinin aşağıdaki şekilde değiştirilmesini arz
ve teklif ederiz.
 Utku Çakırözer Kadim
Durmaz Bülent Kuşoğlu
 Eskişehir Tokat Ankara
 Musa Çam Zekeriya
Temizel  İlhan Kesici
 İzmir İzmir İstanbul
 Mehmet Bekaroğlu
 İstanbul
MADDE 1- (1) Bu Kanunun amacı sermaye piyasalarında araç
çeşitliliği ve derinliğine katkı sağlamak, dış kaynak temin etmek, stratejik,
büyük ölçekli yatırımlara iştirak etmek için, Türkiye Varlık Fonu ve bu fona
bağlı alt fonları kurmak ve yönetmek üzere Türkiye Varlık Fonu Yönetimi Anonim
Şirketinin (Şirket) kurulması, yönetimi ve faaliyetlerine ilişkin esasları
düzenlemektir.
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 1’inci maddesinin teklif metninden
çıkarılmasını arz ve teklif ederiz.
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 Dirayet Taşdemir Saadet
Becerekli Behçet Yıldırım
 Ağrı Batman Adıyaman
 Ayhan Bilgen Mahmut
Celadet Gaydalı
 Kars Bitlis
BAŞKAN
– Komisyon okunan önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkanım.
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım.
BAŞKAN
– Önerge üzerinde Sayın Dirayet Taşdemir konuşacak.
Buyurun.

DİRAYET
TAŞDEMİR (Ağrı) – Sayın Başkan, değerli milletvekilleri; sizleri saygıyla
selamlıyorum. 
Dört
gündür torba yasa üzerinde konuşuyoruz. Açıkçası, torba yasada yer alan
maddelere baktığımızda, birbirinden bağımsız, alakasız maddeler toplanmış ve
bir şekilde, ortak bir şekilde geçirilmeye çalışılıyor.
Bu
torba yasanın bu kadar alelacele, yangından mal kaçırırcasına geçirilmeye
çalışılmasının altında, bizler biliyoruz ki bu darbe girişiminden sonra oluşan
havayı bir fırsata çevirip, aslında AKP’nin kendi ekonomik politikasını
oluşturmaya çalışması var. Bu ekonomik politikanın ismi de aslında bütün bir
ülkenin şirketleşmesi ve bir şirket şeklinde yönetilmesidir. 
Bu
yasa tasarısında açıkçası birçok madde var ve bu maddelerin birçoğu birbirinden
vahim, özellikle 23’üncü madde, 50’nci madde ve kayyum ile Hakkâri ve Şırnak
illerinin ilçe olmasını öneren maddeler. 
Evet,
kayyum ile Hakkâri ve Şırnak’ın ilçe olmasını öneren maddeler dün gece çekildi,
ama bunların bu Mecliste tartışılmaya açılması, aslında antidemokratik bir
zihniyetin de göstergesidir. Bu zihniyetin bizler nereden beslendiğini
biliyoruz, bu zihniyet açıkçası Şark Islahat Planı’ndan beslenmektedir. 
Şark Islahat Planı, Kürtlerin varlığını inkâr, imha ve
asimilasyonun ismiydi ve bu yasa, aslında, bu Mecliste, sizden önceki
iktidarlar tarafından da onaylanmıştı. Dolayısıyla, belki, sizler bugün
Kürtlerin varlığını inkâr etmiyorsunuz, gelişen mücadele karşısında bunu
söyleyemiyorsunuz, hatta bu mücadelenin getirdiği yansımayla sizlerin şu an
oturduğu iktidar sıralarında birkaç tane de Kürt milletvekili bulunmaktadır,
fakat şu an geldiğiniz nokta “Kürt vardır ama Kürtlerin iradesi yoktur, ben bu
iradeyi tanımıyorum.” Dolayısıyla, Şark Islahat Planı güncelliğini hiçbir zaman
yitirmedi, özellikle darbe girişimlerinden sonra, 27 Mayısta da, 12 Eylülde de
bu politika güncellendi, siz de benzer bir şekilde 15 Temmuz darbe girişiminden
sonra aslında bu politikayı güncelleştirmek için bu maddeleri buraya
getirdiniz, tartışmaya açtınız. 
Peki, bu maddeleri tartışırken sizin aslında
dayandığınız düşünce ya da zihniyet ya da anlayış nedir? Evet, çokça şunu
söylüyorsunuz, diyorsunuz ki: “Teröre yardım…” Sizler de biliyorsunuz ki bu
büyük bir iftira, yalan ve manipülasyondur. Belediyelerimizde 7/24 sizin
atadığınız müfettişler araştırmalar yapmakta, incelemeler yapmakta. Bugüne
kadar tek bir delil bulunmuş değil. Eğer bulunmuş olsaydı, inanın, sizlerin de
işi çok kolay olacaktı, sizler de burada, aslında havuz medyasının da
katkısıyla, çarşaf çarşaf bunları iddia edecektiniz. Ama merak etmeyin, belki
kayyum teklifi geri çekildi ama kayyumdan, daha doğrusu kraldan daha çok kralcı
olan yerelde valileriniz ve kaymakamlarınız var. Dolayısıyla haksızlıkta,
hukuksuzlukta, verilen hizmetin engellenmesinde bunların üzerinde de kimse yok.

Bakın,
size sadece tek bir örnek vereceğim: Ağrı’nın Diyadin ilçesi aslında
Türkiye'nin en yoksul ilçelerinden bir tanesi. Seksen yıldır da Diyadin’e
yönelik tek bir hizmet yapılmamış. 2014 yılında Hazal Aras Diyadin’de eş başkan
olarak seçildi. Diyadin’in çehresi Hazal Aras’la birlikte değişti ama Hazal
Aras bugün, on bir aydır cezaevinde. Hazal’ın neden cezaevinde olduğunu biz
bilmiyoruz, Diyadin halkı bilmiyor, Hazal’ın kendisi de bilmiyor. Ama Hazal’ı
yargılayan, bu tutuklama kararını veren hakîm daha önce, Fethullahçı terör
örgütüne üye olduğu iddiasıyla görevden uzaklaştırıldı, sonra gözaltına alındı.
Peki, bu hâkimin verdiği karar geçersiz mi kılındı? Hayır, çünkü Hazal hâlâ
cezaevinde. Peki, sizler şunu iddia ediyordunuz: “Biz darbecilerle, darbeci
zihniyetle mücadele ediyoruz.” O zaman Hazal neden hâlâ cezaevinde? Yoksa söz
konusu Kürtler olduğunda bu ittifak hâlâ devam mı ediyor? Evet, bugün
kürdistandaki politikalara baktığımızda açık ve net gösteriliyor ki bu ittifak
devam ediyor. 
SEBAHATTİN
KARAKELLE (Erzincan) – Kürdistan yok, Türkiye Cumhuriyeti var. 
DİRAYET
TAŞDEMİR (Devamla) – Darbeciler içeride ama fikirleri iktidarda. 
Evet,
siz on iki yıldır “millî irade” diye diye aslında iktidar oldunuz ama söz
konusu Kürtler olduğunda, Kürtlerin iradesini ne millî ne de yerli kabul
ediyorsunuz. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığı
Görüşülmekte olan 413 sıra sayılı Adalet ve Kalkınma
Partisi Grup Başkanvekili Kayseri Milletvekili Mustafa Elitaş ve Isparta
Milletvekili Süreyya Sadi Bilgiç ile 14 Milletvekilinin Türkiye Varlık Fonu
Kurulması ile Katma Değer Vergisi Kanununda Değişiklik Yapılmasına Dair Kanun
Teklifi’nin (2/1319) 1’inci maddesinin aşağıdaki şekilde değiştirilmesini arz
ve teklif ederiz.
Utku
Çakırözer (Eskişehir) ve arkadaşları
MADDE 1- (1) Bu Kanunun amacı sermaye piyasalarında araç
çeşitliliği ve derinliğine katkı sağlamak, dış kaynak temin etmek, stratejik,
büyük ölçekli yatırımlara iştirak etmek için, Türkiye Varlık Fonu ve bu fona
bağlı alt fonları kurmak ve yönetmek üzere Türkiye Varlık Fonu Yönetimi Anonim
Şirketinin (Şirket) kurulması, yönetimi ve faaliyetlerine ilişkin esasları
düzenlemektir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet?
BAŞBAKAN
YARDIMCISI VEYSİ KAYNAK (Kahramanmaraş) – Katılmıyoruz Başkanım. 
BAŞKAN
– Önerge üzerinde İstanbul Milletvekili Sayın Mehmet Bekaroğlu konuşacak. 
Buyurun
Sayın Bekaroğlu. (CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli arkadaşlarım; hepinizi saygıyla
selamlıyorum. 
Önce
bir konuda Sayın Bakanıma soru soracağım. Geçenlerde, birkaç gün önce,
ÇAYKUR’da 40’a yakın mevsimlik işçi, 1.300 liraya çalışan insanlar, paralelci
FETÖ örgütüne üye diye işten atıldılar. Araştırıyoruz, ediyoruz, hiçbir şey
söylemiyorlar, yakınlarına da diyorlar ki: “Ankara’dan MİT’ten filan geldi.”
Ya, MİT’ten mevsimlik işçilerle ilgili ne gelir Ankara’dan? MİT darbeyi
bilememiş, Başbakana haber verememiş ÇAYKUR’daki mevsimlik işçilerle mi
uğraşıyor, hayret ediyoruz. (CHP sıralarından alkışlar) Bu konuya bir bakalım. 
Bir
başka konu: Bazı valiliklerden özel şirketlere yazılar yazılıyor, “Bu sebepten
görevden alınan devlet memurlarına asla iş verilmemesi…” deniliyor. Değerli
arkadaşlarım, bunlar suç işlemişse zaten hapiste yatacaklar. Kaldı ki öyle olsa
bile aileleri ya da hiç suç işlediği belli olmayan öğretmenler, bütün bunlar bu
ülkede yaşamayacak mı, aç mı kalacaklar, çoluk çocuk, herkesi cezalandıracak
mıyız? Biraz insaflı olalım.
Değerli
arkadaşlarım, görüşmekte olduğumuz Türkiye varlık fonu kurulmasıyla ilgili yasa
teklifi konusunda söyleyeceğim birkaç cümle var, fazla uzatmayacağım. Şimdi,
siz on dört yıllık bir iktidarsınız. Bu on dört yılda ekonomiye baktığınız
zaman –arkadaşlarımız da ifade etti- öyle rant ve inşaata dayalı bir ekonomi
gidiyor, büyüyor, işte, kişi başına 10 bin dolarlara kadar yaklaşıyor ve 2008,
2009’dan bu yana burada takılıp kalıyor. Şimdi, bunu yaparken de dünya kadar
kaynakları kullandınız. Türkiye müthiş bir şekilde borçlandı, gelecek kuşaklar
borçlandı. Şimdi, varlık fonu diye getirmiş olduğunuz bu fon ya da şirket
benzerleriyle hiç uyuşmuyor, dünyadaki diğer örnekleriyle uyuşmuyor.
Arkadaşlarımız ifade ettiler, ne yani bizim petrolümüz, doğal gazımızdan dolayı
fazlamız var ne bütçemiz filan fazla veriyor. Gelecek kuşaklar için
biriktireceğimiz bir şey yok. Bu fon ya da bu şirket gelecek kuşaklar için
değil, gelecek kuşaklara bir şey bırakmak için değil, tam tersi gelecek
kuşaklardan bir şey almak için.
Değerli
arkadaşlarım, bütün varlıkları bir yere toplayacağız, buradan büyük projeleri
finanse edeceğiz, bir yerlere gidecek, Kanal İstanbul yapılacak, etrafında
AVM’ler, evler, inşaat yani ikinci dönem inşaatla -başka bir şey bilmiyorsunuz-
bir atılım yapacaksınız ve bunun paraları, borçları filan da gelecek kuşaklara
havale edilecek, onlardan alacağız.
Başka
bir şey daha yaptınız dün 75’inci maddenin (4)’üncü fıkrasıyla. Sadece gelecek
kuşakları borçlandırmadınız, onların suyuna, toprağına, havasına, çevresine de
el koydunuz. Çok vicdansızsınız değerli arkadaşlarım.
Bakın,
size bir şey söyleyeyim: Türkiye tarihinde, belli dönemlerde ekonomide
sıçramalar olmuştur. İşte, Menderes’in zamanı gitmiş duvara… Sadece, aslında,
darbe oldu -Allah rahmet eylesin- o değil yani ekonomi sıkıntıya girmiş. Daha
sonra Demirel döneminde, Özal döneminde olmuş ve her sefer bir krizle,
problemle geçilmiş. 
CEMAL
ÖZTÜRK (Giresun) - Ne hayırlı işler yapılmışsa o dönemlerde yapılmış.
MEHMET
BEKAROĞLU (Devamla) - Şimdi, sizin döneminizde de bir yere geldi, Türkiye
ekonomisi bir yerlere kaldı. Demin söylediğim sebeplerden dolayı -ki bu
sebepleri biraz açayım- siz Türkiye ekonomisini gerçekten katma değer üretecek
bir ekonomi yapamadınız, yapmadınız, öyle bir şey düşünmediniz. Siz rantla,
inşaatla paylaşmaya filan koyuldunuz, böyle olduğu için de tıkandınız. Türkiye
ekonomisinin bugün yaşadığı dert “Kaynak yok, tasarruf yok.” hepsi doğru ama
esasen katma değer üreten bir ekonomi değil çünkü eğitime yatırım yapmadınız,
AR-GE’ye yatırım yapmadınız, demokrasiyi geliştirmediniz, hukuk devletini
geliştirmediniz. Bütün bunları yapmadığınız için duvara tosladınız, toslamak
üzeresiniz. Şimdi borç para almak için, borç para verecek olan insanların ya da
çevrelerin -her neyse- dünya finans sisteminin size dayattığı her şeyi
yapıyorsunuz. Aslında baştan beri onlar size borç para vermek istiyordu, faiz
alacaklardı; her dediğini yaptınız, şimdi de her şeyi yapıyorsunuz. Türkiye’nin
bütün varlıklarını karşılık göstererek, ipotek ederek borç alıyorsunuz,
yaptığınız şey budur. Ben de hayret ediyorum, niye bu Batı dünyası -ki para
orada, finansörler orada- size karşı? Ben anlayamıyorum. Niye sizi devirmek
istiyorlar? Aslında her dediğini de yapıyorsunuz. Durum nedir? Acaba diyorum
bütün bu tehditlerle, bu şeylerle size daha fazla iş mi yaptırmak istiyorlar,
daha fazla mı faiz almak istiyorlar? Anlamıyorum.
Bakın,
değerli arkadaşlarım, gerçekten bu gidiş, gidiş değil. Yani bununla siz
demokrasiyi daha da daraltarak, hukuk devletini –ÇAYKUR işçilerinde olduğu
gibi- bir şekilde askıya alarak ve gerçekten üreten ekonomi için yatırımlar
yapmayarak, rant ekonomisini inşaat ekonomisiyle paylaşarak Türkiye’ye yanlış
yapıyorsunuz. Türkiye bu şekilde yoluna devam edemez değerli arkadaşlar.
Saygılar.
(CHP sıralarından alkışlar)
BAŞKAN
– Teşekkür ederim Sayın Bekaroğlu.
Önergeyi
oylarınıza sunuyorum: Kabul edenler.. Kabul etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 1’inci madde kabul
edilmiştir.
Sayın
Özel, sizi dinliyorum.
V.- AÇIKLAMALAR (Devam)
20.- Manisa Milletvekili Özgür Özel’in,
Meclisin tatile girmesini tasvip etmediklerine ve iktidar partisinin darbeleri
araştırma komisyonuna üye bildirmediği için bu komisyonun çalışmalarına
başlayamadığına ilişkin açıklaması
ÖZGÜR
ÖZEL (Manisa) – Sayın Başkanım, biraz önce iktidar partisinin grup önerisi
kabul edildi. Bu grup önerisinin içeriğinde Meclisin 1 Ekime kadar tatile
girmesi de var. Tabii, böyle bir olağanüstü hâl yaşanırken ve KHK’ların
görüşülmesi gerekirken Meclisin tatile girmesini asla tasvip etmiyoruz. Ama bir
başka mesele de şudur: 15 Temmuz akşamı yaşanan darbe girişiminden sonra dört
partinin ortak iradesiyle bir metin kaleme almıştık ve hemen ardından da
Darbeyi Araştırma Komisyonu kurulmasıyla ilgili bir mutabakat gelişti. Bu
Komisyonla ilgili muhalefet partilerinin hepsi süresi içinde, makul süre içinde
bu Komisyonda görevlendirecekleri milletvekillerini belirleyip bildirdiler ancak
iktidar partisi henüz bu üye bildiriminde bulunmadı. Grup konuşmasında Sayın
Genel Başkanımız da bunun sebebini sormuş ve bir cevap istemişti buna. Cevap
bir yana ama Meclis…
(Mikrofon
otomatik cihaz tarafından kapatıldı) 
ÖZGÜR ÖZEL (Manisa) - Sayın Başkanım, müsaade ederseniz…
BAŞKAN – Bir dakika daha ek süre veriyorum.
ÖZGÜR ÖZEL (Manisa) – Teşekkür ederim.
Eğer Meclis biraz önce kabul edilen iktidar partisi
önerisiyle 1 Ekime kadar tatile girecek olursa bu Komisyona hâlâ üye
bildirmedikleri ve bu Komisyonla ilgili çalışmalara da başlanamadığı için bu
Komisyonun 1 Ekime kadar çalışması mümkün olmayacak. Yani, böylesine bir darbe
girişimi karşısındaki Meclisin ortaya koyduğu mutabakatı, iktidar partisinin
daha sonradan üye bildirmemek suretiyle bu Komisyon çalışmalarını başlamadan
akamete uğratması asla kabul edilebilir bir durum değil. Günün ilerleyen
saatlerinde bu üye bildiriminin yapılmasını ve Başkanlık tarafından gerekli
usuli işlemlerin tamamlanmak suretiyle bu darbeye karşı ortak duruşu gösterecek
olan bu Komisyonun çalışma imkânının sağlanmasını bekliyoruz.
Takdirlerinize arz ederim.
BAŞKAN – Teşekkür ederiz.
Sayın grup başkan vekili yanınızda, herhâlde birlikte
görüşürsünüz, bir karar verirsiniz, biz de gerekeni uygularız burada.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Isparta Milletvekili
Süreyya Sadi Bilgiç ile 14 Milletvekilinin Türkiye Varlık Fonu Kurulması ile
Katma Değer Vergisi Kanununda Değişiklik Yapılmasına Dair Kanun Teklifi
(2/1319) ile Plan ve Bütçe Komisyonu Raporu (S. Sayısı: 413) (Devam)
BAŞKAN - 2’nci madde üzerinde iki adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte olan 413 sıra sayılı Türkiye Varlık Fonu
Yönetimi Anonim Şirketinin Kurulması ile Bazı Kanunlarda Değişiklik Yapılmasına
Dair Kanun Teklifi’nin 2’nci maddesinin (3)’üncü fıkrasının aşağıdaki şekilde
değiştirilmesini arz ve teklif ederiz.
 Mustafa Elitaş Mehmet
Naci Bostancı Halis Dalkılıç
 Kayseri Amasya İstanbul
 Hikmet Ayar Mehmet
Muş Mehmet Doğan Kubat
 Rize İstanbul İstanbul
"(3)
Şirket; stratejik yatırım planında belirtilen hedefler ile likidite, yatırım,
risk ve getiri tercihlerini dikkate alarak;
a)
Yerli ve yabancı şirketlerin paylarının, Türkiye'de ve yurt dışında kurulan
ihraççılara ait payların ve borçlanma araçlarının, kıymetli madenler ve emtiaya
dayalı olarak ihraç edilen sermaye piyasası araçlarının, fon katılma
paylarının, türev araçlarının, kira sertifikalarının, gayrimenkul
sertifikalarının, özel tasarlanmış yabancı yatırım araçlarının ve diğer
araçların alım satımını,
b)
Her türlü para piyasası işlemlerini,
c)
Gayrimenkul ve gayrimenkule dayalı haklar ile her türlü gayri maddi hakların
değerlendirilmesini,
ç)
Her türlü proje geliştirme, projeye dayalı kaynak yaratma, dış proje kredisi
sağlama ve diğer yöntemlerle kaynak temini işlemlerini,
d)
Her türlü ticari ve finansal faaliyetleri,
ulusal
ve uluslararası birincil ve ikincil piyasalarda gerçekleştirir. Şirket
tarafından, ulusal yatırımlar ile uluslararası alanlarda diğer devletler
ve/veya yabancı şirketlerce yapılacak yatırımlara iştirak edilebilir.”
Türkiye Büyük Millet Meclisi Başkanlığına
Görüşülmekte olan 413 sıra sayılı Kanun Teklifi’nin
2’nci maddesinin teklif metninden çıkarılmasını arz ve teklif ederiz. 
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 
 Dirayet Taşdemir Behçet
Yıldırım Saadet Becerekli
 Ağrı Adıyaman Batman
 Ayhan Bilgen Mahmut
Celadet Gaydalı Ertuğrul Kürkcü
 Kars Bitlis İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Sayın Başkan, ilk
okunan önergeyi takdire bırakıyoruz. 
BAŞKAN
– Hayır, hayır, ikinci önergeyi soruyorum şu an.
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – İkinci önergeye,
efendim, katılmıyoruz. 
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde İzmir Milletvekili Sayın Ertuğrul Kürkcü konuşacak. 
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu kanun tasarısıyla ilgili
olarak hem bizim grubumuz adına teklifin bütünü üzerine konuşan Garo Paylan
arkadaşımız hem de Cumhuriyet Halk Partisi Grubu adına konuşan Zekeriya
Temizel, çok açıkça anlattılar. Bence tane tane, hiç kimsenin anlamadım
diyemeyeceği kadar açık bir biçimde neden böyle bir yasayla öngörülen hedeflere
ulaşılamaz, neden bu hedefler Türkiye'nin gerçek iktisadi varlığı çerçevesinde
ortaya bile konulamaz; bütün bunları anladık. Fakat, öyle görüyorum ki bunların
anlaşılmadığını hep beraber anlayacağız çünkü Adalet ve Kalkınma Partisi Grubu
buna “evet” diyecek, onu şimdiden biliyoruz. 
Ancak,
gene de zaman boşa geçmesin, birkaç şey söyleyeyim: Daha önce pek çok öngörüde
bulunulmuştu, 15 Temmuz öncesinde. 2015’ten başlayarak hem Orta Doğu’yu
yakından izleyen analistler hem de genel olarak Amerika Birleşik Devletleri’nin
dış işlerine yakın düşünce kuruluşlarında çalışan kişiler 2016 yılında
Türkiye’de bir darbe beklenebileceğini yazıyorlardı. Genel olarak Meclis,
Hükûmet, hatta politik partiler -kendi partimizi de katarak söyleyeyim- bu
öngörüleri çok fazla kale almadık fakat çok çarpıcı bir biçimde 2016
Temmuzunda, 15 Temmuzda çok sert bir darbe girişimiyle karşı karşıya kaldık. Bu
analizciler analizlerini iki şeye dayandırıyorlardı. Bir: Türkiye'nin
gerilemekte olan iktisadi durumu. İkincisi: Çok büyük ölçüde sermaye açığını
kapatmak için uluslararası sermaye akışına ihtiyacı olmasına rağmen, uyguladığı
diplomasi, dış politikayla bu sermaye açığını da kapatamayacak olmasının çok
büyük bir iktisadi sıkıntıyı da beraberinde getirdiğini söylüyorlardı. Biz
ihtimal vermedik ama birinci ihtimal gerçekleşti. Öyle görülüyor ki biz ihtimal
vermesek de ya da siz ihtimal vermeseniz de ikinci ihtimal de gerçekleşecek
çünkü ortaya koyduğunuz proje aslında bu problemi katlayarak sürdüren
bir proje. Bunun herhangi bir iktisadi rasyoneli yok, bunu hepimiz biliyoruz.
Tutarlı bir iktisadi çerçeve içerisinde anlaşılması mümkün değil. Dış borç
kapasitesini 2 katına çıkartacak bir varlık yönetimi projesi aslında bir
halüsinasyondan ibaret olabilir sadece. Ancak, bu belli ki karşımıza çıkacak.
Peki, bunun gerekçesi ne olabilir? Niçin peki bu kadar olmayacak bir şeyi
oldurmak için bir kanun çıkarılır. Ben bunun iki sebebi olduğunu düşünüyorum:
Birincisi, aslında, bugün, Türkiye’de iktisadi çevrimi sağlayan şey sadece ve
sadece inşaat sektörünün hormonlu büyümesidir. Bu buna katkıda bulunmayı esasen
öngörüyor. İkincisi, “2023 hedefleri” denilen hedefler ekonominin rutin
işleyişi içerisinde yakalanamaz yani Kanal İstanbul yapılamaz, öteki mega
projelerin hiçbiri bu varlıklar çerçevesinde gerçekleşemez. O yüzden,
Türkiye'nin geleceğinden alarak bugününe katıp “Acaba bunun içinden çıkabilir
miyiz?” diye bir çare bulunmaya çalışılmıştır. Bunun çare olmadığını, bunun
iktisadi sıkıntıları durmaksızın artıracağını, cari açığı yükselteceğini, bunu
daha kırılgan hâle getireceğini hep birlikte görebiliriz. 
O
nedenle, ben diyeceğim ki aslında, bu fantastik işlerle uğraşmak yerine iki şey
yapabiliriz: Birincisi, Türkiye’de dış yatırım çekmek için dahi siyasi durumu
iyileştirebiliriz, daha geniş bir demokrasi yaratabiliriz. İkincisi,
yurttaşların, iktisadın, toplumun, siyasetin yönetilmesine daha etkin bir
biçimde katılmasının kapısını açabiliriz yani savaşı durdurabiliriz, Kürt
halkına Türkiye Cumhuriyeti barış teklif edebilir. O zaman, bütün bu fantastik
projelere gerek kalmaz. Yıkıma ayırdığınız kaynakları yaşama aktarabilirsiniz.
Bunu niçin yapmıyoruz? Çünkü, içinden çıkılmayacak bir sarmalı Türkiye
devletinin bütün geçmiş rasyonellerini devralmış, kendisi devletleşmiş bir
parti tarafından yönetiliyoruz; onun için. Umarım devletin sonu partinizin sonu
da olmayacaktır.
Hepinizi
sevgi ve saygıyla selamlarım. (HDP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 413 sıra sayılı Türkiye Varlık Fonu Yönetimi Anonim Şirketinin Kurulması
ile Bazı Kanunlarda Değişiklik Yapılmasına Dair Kanun Teklifi’nin 2’nci
maddesinin (3)’üncü fıkrasının aşağıdaki şekilde değiştirilmesini arz ve teklif
ederiz. 
Hikmet Ayar
(Rize) ve arkadaşları
"(3)
Şirket; stratejik yatırım planında belirtilen hedefler ile likidite, yatırım,
risk ve getiri tercihlerini dikkate alarak;
a)
Yerli ve yabancı şirketlerin paylarının, Türkiye'de ve yurt dışında kurulan
ihraççılara ait payların ve borçlanma araçlarının, kıymetli madenler ve emtiaya
dayalı olarak ihraç edilen sermaye piyasası araçlarının, fon katılma
paylarının, türev araçlarının, kira sertifikalarının, gayrimenkul sertifikalarının,
özel tasarlanmış yabancı yatırım araçlarının ve diğer araçların alım satımını,
b)
Her türlü para piyasası işlemlerini,
c)
Gayrimenkul ve gayrimenkule dayalı haklar ile her türlü gayri maddi hakların
değerlendirilmesini,
ç)
Her türlü proje geliştirme, projeye dayalı kaynak yaratma, dış proje kredisi
sağlama ve diğer yöntemlerle kaynak temini işlemlerini,
d)
Her türlü ticari ve finansal faaliyetleri, ulusal ve uluslararası birincil ve
ikincil piyasalarda gerçekleştirir. Şirket tarafından, ulusal yatırımlar ile
uluslararası alanlarda diğer devletler ve/veya yabancı şirketlerce yapılacak
yatırımlara iştirak edilebilir.”
ÖZGÜR
ÖZEL (Manisa) – Sayın Başkanım, tam bu aşamada, izin verirseniz çok kısa bir
şey söylemem gerekiyor.
BAŞKAN
– Buyurun.
Süreniz
bir dakika.
ÖZGÜR
ÖZEL (Manisa) – Sayın Başkanım, bu kanunda, hem Plan ve Bütçe Komisyonunda hem
burada tüm muhalefet partilerinin olumlu katkılarını görüyoruz. Şimdi, burada
bir iktidar partisi önergesi var. Biz bu önergeye baktığımızda -Komisyon
üyelerimiz de burada- normal metin ile bu metin arasında ne çıktı, yerine ne
geldi ve ne murat ediliyor, bu konuda bir açıklık yok. Gerekçe okunduğunda da o
konuyu anlayabilmiş değiliz, birazdan gerekçe okunursa. Eğer -tabii, takdir
kendilerine ait olmak üzere- önerge sahiplerinden birisi gerekçe okutmak yerine
bunu kürsüden veya siz uygun görürseniz, yerinden Genel Kurulun bilgisine
sunarsa… Eğer gerekçe okunacaksa bir ilave bilgilendirme lazım. Ama kürsüden
izah edilebilirse önergenin ne murat ettiği çok memnun oluruz çünkü
uygulamacılar açısından da bir tereddüdün ortaya çıkmaması… Bu kadar olumlu
atmosferde giden bir çalışmada da herhâlde böyle bir talebimizi uygun
karşılayacaklardır. 
Teşekkür
ediyorum.
BAŞKAN
– Teşekkür ederim. 
Komisyon
önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Takdire
bırakıyoruz Sayın Başkan.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılıyoruz Sayın Başkan.
BAŞKAN
– Açıklama yapacak mısınız? Yok.
MEHMET
MUŞ (İstanbul) – Gerekçe…
MEHMET
NACİ BOSTANCI (Amasya) – Sayın Başkanım, bu önerge 2’nci maddenin ilgili
fıkrasında birleşik olarak yazılmış olan hususların, muhalefetin de önerisi
üzerine, şıklar şeklinde yazılmasından ibarettir, gerekçesi de bununla
bağlantılıdır.
BAŞKAN
– Tamam.
Önergenin
gerekçesini okutuyorum.
ÖZGÜR
ÖZEL (Manisa) – Sayın Başkan…
BAŞKAN
– Lütfen…
ÖZGÜR
ÖZEL (Manisa) – Sayın Başkan…
BAŞKAN
– Efendim?
ÖZGÜR
ÖZEL (Manisa) – Bakın, şu anda yapılan değişiklikle Komisyonun Genel Kurula
teklif ettiği metinde ciddi anlamda çıkarmalar ve eklemeler yapılıyor. Komisyon
Sözcümüz burada. Şimdi, şu mümkün tabii: “Açıklama yapacak mısın?”,
“Yapmayacağız, bu bilmem ne değil.” Böyle geçebilirsiniz ama bu, bizim bu işe
olumlu yaptığımız katkıya karşılık yakışıksız bir karşı duruş olur. Bundan
sonraki maddelerde söz alıp da endişelerimizi dile getirmemizi istemiyorlarsa
bu konuda bize tatmin edici… Ya beş dakika ara verin, onu anlatsın önerge
sahipleri Komisyon üyelerimize ya da söz alsınlar ve uygulamada aksaklık
yaratmayacak şekilde neyi, niye çıkarıyorlar; neyi, niye ekliyorlar
söylesinler. Bu kadar…
BAŞKAN
– Tamam, peki de yani zorla konuşturamam ki kimseyi.
ÖZGÜR
ÖZEL (Manisa) – Siz de haklısınız da benim de sözüm size değil Sayın Başkan.
BAŞKAN
– Biliyorum da ben de Meclise açıklama yapıyorum bu konuda. Şu anda söz isteyen
yok.
CEYHUN
İRGİL (Bursa) – Sayın Başkanım, Meclisin de bilgi alma hakkı yok mu?
ÖZGÜR
ÖZEL (Manisa) – Efendim, biz beş dakika ara talep ediyoruz o zaman.
MEHMET
NACİ BOSTANCI (Amasya) – Tamam, beş dakika ara verelim.
BAŞKAN
– Peki, grup başkan vekillerinin talebi üzerine birleşime beş dakika ara
veriyorum.
Kapanma Saati: 19.04
YEDİNCİ OTURUM
Açılma Saati: 19.11
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Yedinci Oturumunu açıyorum.
413
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon?
Yerinde.
Hükûmet?
Yerinde.
Teklifin
2’nci maddesi üzerine Rize Milletvekili Hikmet Ayar ve arkadaşlarının
önergesinin işleminde kalmıştık.
MEHMET
NACİ BOSTANCI (Amasya) – Gerekçeyi okuyun.
BAŞKAN
– Gerekçeyi okutuyorum:
Gerekçe:
Önerge
ile mevcut metnin daha sade ve anlaşılabilir bir hâle getirilmesi
amaçlanmıştır. Bu çerçevede şirketin; stratejik yatırım planında belirtilen
hedefler ile likidite, yatırım, risk ve getiri tercihlerini dikkate alarak
faaliyette bulunabileceği yurt içi ve yurt dışı para ve sermaye piyasası araç
ve işlemleri ile kaynak teminine yönelik faaliyetleri belirlenmiştir.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
Sayın
Bakan bir açıklama yapacak.
Buyurun
Sayın Bakan.
EKONOMİ
BAKANI NİHAT ZEYBEKCİ (Denizli) – Teşekkür ediyorum Sayın Başkanım.
Cumhuriyet
Halk Partisi Grubunun hatırlatması üzerine bir açıklama yapıyorum.
Komisyon
görüşmeleri sırasında, bir kısmına ben katılmıştım, diğer kısmında da Maliye
Bakanımızın katıldığı bölümde, Sayın Naci Ağbal’ın katıldığı bölümde Komisyon
üyelerinin maddedeki “bunlarla sınırlı olmamak üzere” deyip genel bir tabiri,
bunun tanımlanması talebi üzerine, Komisyondaki Maliye Bakanımızın da
açıklamasıyla bu maddenin (3)’üncü fıkrası (a), (b), (c), (ç) ve (d) olmak
üzere tek tek maddeler hâline dönüştürülerek çok daha açık bir hâle
getirilmiştir. Yapılan herhangi bir değişiklik yoktur. Kayıtlara geçmesi
anlamında bunu belirtmek istedim Sayın Başkanım.
Teşekkür
ediyorum.
ÖZGÜR
ÖZEL (Manisa) – Teşekkür ederiz.
BAŞKAN
– Teşekkür ederim Sayın Bakan.
3’üncü maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 3’üncü maddesinin teklif metninden
çıkarılmasını arz ve teklif ederiz.
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 Behçet Yıldırım Ayhan
Bilgen Dirayet Taşdemir
 Adıyaman Kars Ağrı
 Saadet Becerekli Mahmut
Celadet Gaydalı Mahmut Toğrul
 Batman Bitlis
 Gaziantep 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak.
Buyurun
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, şimdi, biliyorsunuz, bir Varlık Fonu teklifi görüşüyoruz. İşin
doğrusu şunu merak ediyorum değerli arkadaşlar: Biz bu Mecliste kamu yararına,
halkın çıkarına yasalar mı yapıyoruz, yoksa rantiyeye, rantçılara ortam mı
sağlıyoruz? Bunu niye söylediğimi, şu anda henüz tamamı üzerinde görüşmeleri
tüketmediğimiz ama bir şekilde CHP’nin önergesini kabul ederek madde üzerinde
bizi konuşturmadığınız, seçim bölgem olan Gaziantep’i direkt ilgilendiren bir
maddenin getiriliş amaç ve hedefini burada sizinle tekrar paylaşmak istiyorum. 
Şimdi,
değerli arkadaşlar, torba yasanın 12’nci maddesine bir ek madde getirilerek bu
maddeyle Gaziantep Şahinbey ilçesinde, Şahinbey sınırları içerisinde, daha önce
gecekondulaşmayı önlemek açısından orada başlatılan ve eğer o inşaat yapılmazsa
verilen arsa bedellerinin halka yasal faiziyle ödenmesini düzenleyen bir yasa tasarısı
getirildi. CHP buna önerge verdiğinde tasarının metinsel düzeltmesini
istemişti; o, kabul edildiği için bizim üzerinde konuşma hakkımız olmadı. 
Peki,
bu niye getirildi değerli arkadaşlar bunu bir önce hatırlayalım: Şimdi,
Gaziantep Şahinbey ilçesi Karataş bölgesi Güneş Mahallesi’nde 2002 yılında
“nüve konut” modeli dediğimiz, “çekirdek konut” modeli dediğimiz bir modelle
1.700 aileye arsa tahsisi yapılıyor. Dönemin Belediye Başkanı CHP’li Yaşar
Ağyüz, 2002 yılı, oradaki arsa rayiç bedeli 60-70 lira. 2004 yılında AKP’li
belediye geliyor, projeden vazgeçtiğini söylüyor ama bu arada arsa bedelini bu
1.700 aileden alıyorlar. Taksitle kalan taksitleri ödemeye başlıyorlar. 2004
yılında gelen belediye başkanı diyor ki: “Ben bu projeden vazgeçtim.” Geldiği
dönem 60-70 lira olan arsa rayiç bedeli, şu anda Gaziantep’te o bölgenin rayiç
bedeli 1.500 liradır değerli arkadaşlar. Şimdi, belediye ne diyor? Diyor ki:
“Tamam, ben sizin paranızı vereyim, yasal faiziyle de vereyim.” Ama o para o
kadar düşük bir rayiç bedeline denk geliyor ki, çünkü oranın değeri altına göre
10 kat artmış. Şu anda, dolayısıyla, vatandaşa ödenecek para çok cüzi bir
miktarda. 
Peki,
nasıl oluyor da böyle bir sorun ta Türkiye Büyük Millet Meclisinde bir geçici
maddeye dönüşebiliyor? Bunun arkasındaki rant gücü hangi güçtür ki bu Meclise
yasa çıkarttırıyor değerli arkadaşlar? Bu paranın büyüklüğü ne kadardır, bu
rantın büyüklüğü ne kadardır? Ve Cumhuriyet Halk Partisi, böyle bir konuyu
hatibi değerlendirdiği hâlde verdiği önergenin gerekçesinde şunu söylüyor: “Söz
konusu madde metninin daha anlaşılır hâle getirilmesini amaçlıyor.” Şimdi,
Cumhuriyet Halk Partisi bu rantın böyle şekilde verilmesine nasıl göz yumar
böyle bir gerekçeyle? Söylediğim şey, bakın, bahsettiğim rant bu büyüklükte bir
rant ve bunun arkasında o kadar büyük bir güç var ki Türkiye Büyük Millet
Meclisine geliyor ve Türkiye Büyük Millet Meclisi geçici bir yasa çıkarıyor,
burada vatandaşı hak kaybına uğratıyor. 
Değerli
arkadaşlar, biz bu Mecliste kamu yararına, halkın çıkarına yasalar çıkarmakla
yükümlüyüz. Ya rantiyeden yana olacağız, rantçıdan yana olacağız ya da halktan
yana olacağız. Açık bir şekilde, şu anda bu yasaya onay verenler bu ranttan, bu
rantiyeciden yana olduklarını kabul etmiş durumdalar diyorum.
Genel
Kurulu saygıyla selamlamadan önce Gaziantep halkına buna “evet” diyenler hesap
vermelidir diyor, saygılar sunuyorum. (HDP sıralarından alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, sayın konuşmacı konuşması sırasında Cumhuriyet
Halk Partisini ağır bir dille eleştirerek ve doğrudan bir sataşmada bulunarak
rant dağıtımına aracılık etme, göz yumma gibi ifadeler kullandı. Cevap
hakkımızı Komisyon üyemiz Musa Çam kullanacak. 
BAŞKAN
– Buyurun Sayın Çam. (CHP sıralarından alkışlar)
İki
dakika… 
IX.- SATAŞMALARA İLİŞKİN KONUŞMALAR (Devam)
3.- İzmir Milletvekili Musa Çam’ın,
Gaziantep Milletvekili Mahmut Toğrul’un 413 sıra sayılı Kanun Teklifi’nin
3’üncü maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
MUSA
ÇAM (İzmir) – Sayın Başkan, çok değerli milletvekilleri; biraz önce burada
konuşan çok değerli hatip arkadaşımız Gaziantep ili Şahinbey ilçesindeki
2000’li yıllarda dağıtılan arsayla ilgili bir değerlendirme yaptı ve bu arsa
değerlendirmesinde Cumhuriyet Halk Partisinin vermiş olduğu önergeyle ilgili,
buna ortak olduğunu ve rant dağıtımında kusurlu olduğunu söyledi. Çok değerli
Gaziantep Milletvekilimiz Mehmet Gökdağ geçtiğimiz günlerde burada Şahinbey’de
yaşanan olayları bütün ayrıntılarıyla, bütün detaylarıyla açıkladı. Cumhuriyet
Halk Partisi Belediye Başkanlığı döneminde dağıtılan arsalar, konut yapmak için
dağıtılan arsalar bütün her şey projelendirilmiş, her şey yapılmış hazır
durumdayken, daha sonra yapılan seçimlerde Cumhuriyet Halk Partili Belediye
Başkanı kaybediyor, AKP’li bir belediye başkanı geliyor. AKP’li Belediye
Başkanı işbaşına gelir gelmez -kendine göre, tabii ki keyfî bir tutum olduğu
muhakkak kaçınılmazdır, doğrudur- başlatılan projeyi askıya alıyor ve insanlar
askıya alınan bu projeler doğrultusunda yargıya gidiyorlar, dava açıyorlar;
önemli bölümü davalarını kazanmışlar, tazminat davaları dâhil olmak üzere, şu
anda devam ediyor. Devam eden davalar var, bunlarla ilgili hukuki bir süreç
sürerken ve Cumhuriyet Halk Partisi Milletvekili Sayın Mehmet Gökdağ burada her
şeyi bütün ayrıntılarıyla açıklamışken, şimdi çok değerli milletvekilinin bu
işlemlerden dolayı Cumhuriyet Halk Partisini vermiş olduğu önergeden dolayı
sorumlu tutmasını kabul etmek mümkün değildir. Gaziantep Milletvekilimiz Sayın
Mehmet Gökdağ, orada yapılan bütün usulsüzlükler, bütün haksızlıklar konusunu
en ince ayrıntısına kadar burada yüce Meclisi bilgilendirdi ve mağdur olanlarla
birlikte, hem bir hukukçu olarak hem de bir milletvekili olarak elinden gelen
bütün çabayı ve gayreti gösterdiğini en ince ayrıntılarına kadar anlattı.
Cumhuriyet Halk Partisi milletvekilimizin vermiş olduğu önerge ve onun üzerine
konuştukları, tutanaklar incelendiğinde her şey çok açık ve net bir şekilde
görülecektir. Bunda Cumhuriyet Halk Partisi milletvekili arkadaşımızın herhangi
bir eksikliğinin, kusurunun olduğunu düşünmek söz konusu değildir. Sayın Mehmet
Gökdağ burada bütün ayrıntılarıyla her şeyi açık ve net bir şekilde ortaya
koymuştur. Kusur sahipleri de ortadadır.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Çam.
MAHMUT
TOĞRUL (Gaziantep) – Sayın Başkan…
BAŞKAN
– Evet, Sayın Toğrul.
MAHMUT
TOĞRUL (Gaziantep) – Sayın Başkan, kayıtlara geçsin diye söylüyorum. Ben zaten
sayın vekilin söylediğini söyledim, dedim ki: “Gaziantep Milletvekilinin
yaptığı açıklamalar gerçekten çok doğruydu.” Ancak CHP grup önergesinin
gerekçesi maddi hata düzeltmesidir. Ben bunu söyledim. Madem bu kadar güçlü bir
sorumluluk var, madem arkasında bu kadar ciddi bir rant hikâyesi var, o zaman,
nasıl böyle bir gerekçeyle önerge verirler? Ben gerekçeyi eleştiriyorum.
Gaziantep Milletvekilimizin dediği kelimesi kelimesine doğru. Bakın, yargıya gitmiş,
yargı 3-4 kez vatandaş lehine, yurttaş lehine cevap vermiş. Şimdi yasayı geriye
uygulayarak aslında anayasal bir suç da işleniyor. Çünkü bakın, daha önceden bu
vatandaşın hakkı doğmuş, mahkeme vatandaş lehine karar vermiş ama biz bir yasa
maddesiyle onun da önüne geçiyoruz, yasayı geriye yürüterek dava açmasının da
önüne geçmiş oluyoruz. 
BAŞKAN
– Peki, teşekkür ederim. Kayıtlara geçti. 
ÖZGÜR
ÖZEL (Manisa) – Sayın Başkan…
BAŞKAN
– Evet Sayın Özel. 
ÖZGÜR
ÖZEL (Manisa) – Aynı şekilde tutanağa geçmesi açısından ifade edelim: Şimdi,
aslında izaha gerek yok. Normalde bu düzenlemeler iktidar partisi tarafından
normal birer kanun olarak getirilse her madde üzerinde görüşülür ve bir sıkıntı
olmaz. Kendi gruplarında da olduğu gibi, Cumhuriyet Halk Partisi, çok itiraz
edilen 5 maddeyle ilgili olarak bütün maddelerde önerge vermek durumunda kaldı
ama sonuçları Türkiye için, Şırnak için, Hakkâri için son derece olumlu oldu,
bütün Meclis için olumlu oldu. Bu uzlaşma havası yerinde. Orada, o maddede
normalde önerge vermeyebiliriz ama madde üzerinde konuşmak için önerge vermek
zorundayız. Verilen önergenin fiktif bir önerge olduğunu kastediyorlarsa bu
AKP’nin yasama mantığının Meclisi ve muhalefeti sıkıştırdığı yere karşılık
bizim İç Tüzüksel bir hak kullanımımızdır. 
BAŞKAN
– Teşekkür ederim Sayın Özel. 
ÖZGÜR
ÖZEL (Manisa) – Şimdi ben alırım elime HDP’nin önergelerini, aynı şekilde,
sabaha kadar tartışırız. 
Teşekkür
ediyorum. 
BAŞKAN
– Teşekkür ederim.
MAHMUT
TOĞRUL (Gaziantep) – Sayın Başkan…
BAŞKAN
– Sayın Toğrul, size de teşekkür ederim. Gereği kadar açıklama yaptınız. Bundan
sonra ekleyeceğiniz bir cümle dahi yok bence çünkü yapacak bir şey de yok. 
MAHMUT
TOĞRUL (Gaziantep) – Sayın Başkan, bir cümle kullanacağım. Bizim madde
üzerindeki konuşma hakkımız bir şekilde, karşılıklı, CHP’nin önergesine AKP
destek vererek bizim konuşma hakkımızı da engellemiş oldu. 
BAŞKAN
– Söylediniz bunu. Dün bilmiyorum nasıl oldu olay. Kapandı, gitti. 
MAHMUT
TOĞRUL (Gaziantep) – Daha kapanmadı Sayın Başkanım. Daha maddelerin üzerinde…
BAŞKAN
– Dünkü olay kapandı, maddeyle ilgili kapandı. 
MAHMUT
TOĞRUL (Gaziantep) – Yani o madde geri çekilebilir. 
BAŞKAN – Kanunu oylamadık daha, kanunu oylamadık ama
dünkü önerge kapandı, gitti, onu demek istiyorum.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup
Başkanvekili Kayseri Milletvekili Mustafa Elitaş ve Isparta Milletvekili
Süreyya Sadi Bilgiç ile 14 Milletvekilinin Türkiye Varlık Fonu Kurulması ile
Katma Değer Vergisi Kanununda Değişiklik Yapılmasına Dair Kanun Teklifi
(2/1319) ile Plan ve Bütçe Komisyonu Raporu (S. Sayısı: 413) (Devam)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir.
4’üncü maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 413 sıra sayılı Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Isparta Milletvekili Süreyya Sadi Bilgiç ile 14
Milletvekilinin Türkiye Varlık Fonu Kurulması ile Katma Değer Vergisi Kanununda
Değişiklik Yapılmasına Dair Kanun Teklifi’nin (2/1319)" 4'üncü maddesinin
aşağıdaki şekilde değiştirilmesini arz ve teklif eriz.
Saygılarımızla.
 Utku Çakırözer Kadim
Durmaz Bülent Kuşoğlu
 Eskişehir Tokat Ankara
 Zekeriya Temizel Musa
Çam İlhan Kesici
 İzmir İzmir İstanbul
MADDE
4- (1) Türkiye Varlık Fonunun kaynakları;
a) Özelleştirme
Yüksek Kurulu tarafından; özelleştirme kapsam ve programında bulunan
kuruluşların Türkiye Varlık Fonuna aktarılmasına karar verilen nakit
fazlasından, ve
b) Kamu
kurum ve kuruluşlarının tasarrufu altında bulunan ve Bakanlar Kurulu tarafından
Türkiye Varlık Fonuna aktarılmasına veya Şirket tarafından yönetilmesine karar
verilenlerin nakit fazlalarından,
oluşur.
(2)
Şirket tarafından, gayrimenkuller, gayrimenkul projesi veya bir gayrimenkule
bağlı hak ve faydaların belli bir tarihteki değeri, bu değeri etkileyen
gayrimenkulün niteliği, piyasa ve çevre koşulları analiz edilerek uluslararası
alanda kabul görmüş değerleme standartları çerçevesinde değerlemek üzere
Sermaye Piyasası Kurulu listesinde yer alan gayrimenkul değerleme şirketleri
ile anlaşılabilir.
Türkiye Büyük Millet Meclisi
Başkanlığına
Görüşülmekte olan 413 sıra sayılı Kanun Teklifi’nin
4’üncü maddesinin teklif metninden çıkarılmasını arz ve teklif ederiz.
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 Dirayet Taşdemir Saadet
Becerekli Behçet Yıldırım
 Ağrı Batman Adıyaman
 Ayhan Bilgen Mahmut
Celadet Gaydalı İbrahim Ayhan
 Kars Bitlis
 Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkanım.
BAŞKAN
– Önerge üzerinde Şanlıurfa Milletvekili Sayın İbrahim Ayhan konuşacak. (HDP
sıralarından alkışlar)
İBRAHİM AYHAN (Şanlıurfa) – Değerli arkadaşlar, öncelikle
hepinizi saygıyla selamlıyorum. 
Şimdi,
bu Varlık Fonu üzerinden görüşmeler gerçekleştiriliyor. Varlık Fonu, esasında
taşınmazları ve kaynakları sermaye lehine çoğaltmaya yönelik bir girişimdir. Bu
torba yasada, biliyorsunuz, kayyum konusu da söz konusuydu. Kayyum olayı,
belediyelere istenildiği şekilde el koyma ve bunun üzerinden devletin tahakkümü
ve yetki alanını genişletme esaslıydı. 
Diğer
önemli bir kayyum maddesi de belediyelerin taşınmazlarına el koymaktır. Bu
mevcut Varlık Fonu’na, bu taşınmazlara el koyma ve benzeri yasal düzenlemelere
baktığımız zaman aslında hepsinde esas mantık, devleti halk karşısında, toplum
karşısında güçlendiren, devleti giderek daha fazla toplumsal alanı işgal eden
düzenlemeler şeklinde gerçekleşiyor. Yani, bir tarafta devlet, diğer tarafta
halk ve toplum karşı karşıya gelmiş durumda ve bu karşı karşıyalık durumunu
ortaya koyduğumuzda, değerlendirdiğimizde de devlet alabildiğine güçleniyor,
halk ve toplum alabildiğine zayıflıyor. Tüm bunlar toplumsal yaşamı ciddi bir şekilde
etkileyen, toplumsal yaşamın barışını olumsuz etkileyen düzenlemelerdir. Biz
aslında eğer demokratik bir sistemden, demokratik siyasetten, demokratik bir
toplum anlayışından yanaysak devletin etki alanlarını, devletin yetki
alanlarını azaltan, toplumsal yaşamın alanlarını genişleten bir noktada olmamız
gerekiyor. AKP Hükûmeti şu ana kadar yapmış olduğu düzenlemelerle -ki bu Varlık
Fonu dâhil olmak üzere- devleti güçlendiren, toplumu zayıflatan bir politika
izlemektedir. Tüm bunun nedeni de 15 Temmuz darbe girişiminde ve operasyonunda
olduğu gibi, toplumsal çatışmayı, krizi, kaosu da ortaya çıkaran
düzenlemelerdir. Dolayısıyla, yapılması gereken, devletin toplumsal yaşamdan
giderek uzaklaştırılması ve toplumsal yaşam içerisinde devletin gücünün zayıflatılmasıdır.
Yani “Ne kadar az devlet, o kadar fazla toplum.” politikası ve yaklaşımı esas
alınmalıdır. Dolayısıyla bu esas alınmadığı müddetçe yapılacak herhangi bir
düzenleme kesinlikle toplumsal barışı ortaya koymayacak, toplumsal barışa katkı
sunmayacak, daha fazla gerilimlerin, daha fazla çatışmaların yaşanmasına neden
olacaktır. Bugün eğer biz demokratik siyasetten yanaysak, eğer toplumsal
adaleti ve eşitliği sağlıyorsak; bu tekelleşmeleri, bu rant alanlarını
çoğaltmaktan ziyade, rant sınıfları, sermaye sınıflarını güçlendiren
düzenlemeler yapmaktan ziyade kamu yararını esas alan, toplumsal bölüşümü ve
adaleti esas alan düzenlemeler yapmak zorundayız. Bunun en büyük adımlarından
biri de yıllardır kangrenleşmiş Kürt sorununu çözmek ve buna bağlı olarak toplumsal
sorunları barış içerisinde, eşitlik içerisinde çözüme kavuşturmaktır. Aksi
takdirde devleti güçlendiren, devlet içerisinde de oligarşik bir yapıyı giderek
perçinleyerek onun büyümesini sağlayan düzenlemelerden kaçınmak gerekiyor. Yani
Meclisin de bu noktada çok ciddi bir şekilde adımlar atması gerekiyor. Yoksa
Türkiye'de toplumsal barışı sağlamamız, toplumsal eşitliği ve huzuru, adaleti
tesis etmemiz de mümkün değildir.
Bugün
Varlık Fonu’yla getirilmek istenen şey, tam da toplumsal çelişkileri derinleştiren,
keskinleştiren düzenlemelerdir. Dolayısıyla bir yandan devleti
güçlendireceksiniz, diğer taraftan da halka ve topluma eşitlik getireceğinizi,
adalet getireceğinizi iddia edeceksiniz; bu çok ciddi bir çelişkidir, çok ciddi
bir yanılgıdır ve bu yanılgıdan bir an önce kurtulmak gerekiyor. Kayyum
yasalarıyla, toplumsal yaşama kayyum olarak müdahale etmekle hiçbir şekilde
barış, adalet ve özgürlük getirilemez. Bakın, belediyelere el konması da dâhil
olmak üzere yaşamın her alanına el koyan, devletçi “Leviathan” canavarı
türünden bir yaklaşım söz konusudur. Bir an önce AKP iktidarının bu
yaklaşımlardan, iktidarcı ve tahakkümcü yaklaşımlardan uzak durması gerekiyor.
Aksi takdirde ne darbelerin önüne geçebiliriz ne de darbeci bir mekaniği,
darbeci bir anlayışı Türkiye'de ortadan kaldırabiliriz. Tek çaremiz
demokrasidir, eşitliktir ve toplumsal adaleti ve barışı sağlayacak adımlardır.
Bu anlamda da tüm Meclis bileşenlerinin de topluma yatırım yapmaya yönelik bir
tutum ve tavır içerisinde olması gerektiğini ifade ediyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Ayhan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 413 sıra sayılı "Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Isparta Milletvekili Süreyya Sadi Bilgiç ile 14
Milletvekilinin Türkiye Varlık Fonu Kurulması ile Katma Değer Vergisi Kanununda
Değişiklik Yapılmasına Dair Kanun Teklifinin (2/1319)" 4'üncü maddesinin
aşağıdaki şekilde değiştirilmesini arz ve teklif eriz.
Saygılarımızla.

Musa Çam (İzmir) ve
arkadaşları
MADDE
4- (1) Türkiye Varlık Fonunun kaynakları;
a) 
Özelleştirme Yüksek Kurulu tarafından; özelleştirme kapsam ve programında
bulunan kuruluşların Türkiye Varlık Fonuna aktarılmasına karar verilen nakit
fazlasından, ve
b) Kamu
kurum ve kuruluşlarının tasarrufu altında bulunan ve Bakanlar Kurulu tarafından
Türkiye Varlık Fonuna aktarılmasına veya Şirket tarafından yönetilmesine karar
verilenlerin nakit fazlalarından oluşur.
(2)
Şirket tarafından, gayrimenkuller, gayrimenkul projesi veya bir gayrimenkule
bağlı hak ve faydaların belli bir tarihteki değeri, bu değeri etkileyen gayrimenkulün
niteliği, piyasa ve çevre koşulları analiz edilerek uluslararası alanda kabul
görmüş değerleme standartları çerçevesinde değerlemek üzere Sermaye Piyasası
Kurulu listesinde yer alan gayrimenkul değerleme şirketleri ile anlaşılabilir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN
– Önerge üzerinde Tokat Milletvekili Sayın Kadim Durmaz konuşacak. 
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Teşekkür ederim Sayın Başkanım. 
Yüce
Meclisin değerli milletvekilleri, Sayın Bakanım; Ulusal Varlık Fonu üzerine
komisyonlarda da epeyce mücadele ettik, karşılıklı görüş paylaşımında bulunduk
ama ilk etapta geldiğinde Komisyonda bütün arkadaşlarımızla birlikte bunun
yeteri kadar tartışılması gerektiğini, Türkiye’de sermaye piyasası -bu ülkenin
marka değerini, uluslararası arenada temsil eden değerleri- Merkez Bankası,
borsa kuruluşlarıyla ciddi bir tartışmadan sonra olgunlaştırılıp Komisyona
gelmesini arzu ettik ama o arada tabii ki gerçekten sevindik, çekildi ama torba
yasayı görüşmeye başladığımızda bir de baktık ki aynen yeniden geldi. Uzun uzun
konuşuldu. Tabii, ulusal varlık fonu olunca şöyle bir etrafımızda, bize sunumu
yapılırken “G20 ülkelerinden sadece Türkiye’de yok.” denildi ama arkadaşlar,
birçok ülkede, cari fazlalığı olan ülkeler gelecek nesillerini düşünerek bir
önlem bazlı fon oluşturmuş, bunu uluslararası alanda -gelecek nesillerin
sigortası gibi- planlı bir şekilde kullanmayı hedef edinmişler. Bunun dışında
bazı ülkeler de zenginlik kaynaklarının tükenir olduğunu bilip geleceğin
önlemini bugünlerden, mal varlıkları tükenmeden alma gibi bir yolu denemişler
ve gayet de başarılılar ama bizim gibi aslı yok yaylasında 10 bin koyunu olan
ülkelerin böyle yasalar gözünün önüne gelince çok ciddi düşünmesi gerekiyor.
Düşünmesi gerekiyor ki bu ülkenin dinamikleri, varlıkları, çoluğumuzun çocuğumuzun,
ülkemizin geleceği dediğimiz göz bebeği birçok kurum ve kuruluş rehin
verilmesin, bu amaçla birilerine özel fon olarak kullanılmasın. Bizim, o iki
tanımı yapılan ülkelerin ikisinde de, o gruplarda yer almadığımızı bilmeyen
arkadaşımız yok. Ama, tabii on dört yılda biz de bir şeyler ürettik; bu ülkede.
Neyi ürettik? Arkadaşlar, 6 milyona yakın işsiz genç ürettik; bunun yanı sıra,
eğitimi felç olmuş bir ülkeyi ürettik ve ülkesinde hiç kimseye nasip olmayan,
dördüncü dönemdir iktidar olan bir parti eliyle bu ülkede iç barışın,
kardeşliğin, devletin geleneksel dinamiğinin bozulduğunu gördük ve herkesin
hızla bir yerlere hâkim olabilmek, tuttuğu yeri bireysel koparıp geleceğini
garanti etme adına bu devletten yararlandığını gördük. Bunların birçoğunun da devleti
yönetenler eliyle aldatıldıklarının, kandırıldıklarının, yanıltıldıklarının
itirafını, helallik istediklerini gördük. 
Değerli arkadaşlar, elbette böyle bir fon ülkemizde de
kurulsun ama herkes Anayasa’mıza, şeffaflığa, denetime uygunluk gibi evrensel
değerlerden ırak olmadan, gözden kaçırılmadan, benim millî gelirimden,
herkesten gözüm gibi koruduğum geleceğimden oluşturulan bu ülkenin fonunun
halkın temsilcisi olan yüce Meclisten kaçırılmadan denetim noktasında
denetlenmesini istemektedir ama Adalet ve Kalkınma Partisi bu anlamda da
maalesef bu fonu denetimlerden kaçırmış durumdadır. 
Kanun teklifinin “Türkiye Varlık Fonu’nun Kaynakları ve
Finansman Sağlanması” başlıklı 4’üncü maddesinin 1/b bendinde yer alan hükümle
Bakanlar Kuruluna kamu kurum ve kuruluşlarının tasarrufu altında bulunan
ihtiyaç fazlası gelir, kaynak ve varlıkların Türkiye Varlık Fonu’na aktarılması
yetkisi ve bunların Türkiye Varlık Fonu Anonim Şirketi tarafından kullanılacağı
yetkisi de istenmektedir. 
Arkadaşlar, denetimsiz her yetki yeni yanılmaları
mutlak beraberinde getirir. Bu anlamda, bu fonun kurulmasına karşı değiliz ama
denetimden uzaklaştırılmasından, Anayasa’ya aykırı olarak yola çıkmasından,
sanki ölü doğan bir fon gibi bize güven vermemektedir. 
(Mikrofon otomatik cihaz tarafından kapatıldı)
KADİM
DURMAZ (Devamla) - Bizim uyarılarımızı dikkate aldığınızda bu fonun gelecekte
belki millî gelirimiz de verimli kullanıldığında bu ülkeye yarar getireceğine
inanıyorum.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Durmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
5’inci
maddede bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 413 sıra sayılı Kanun Teklifi’nin
5’inci maddesinin teklif metninden çıkarılmasını arz ve teklif ederiz.
 Çağlar Demirel Osman
Baydemir Selma Irmak 
 Diyarbakır 
Şanlıurfa Hakkâri
 Dirayet Taşdemir Behçet
Yıldırım Saadet Becerekli
 Ağrı Adıyaman Batman
 Ayhan Bilgen Mahmut
Celadet Gaydalı Besime Konca
 Kars Bitlis Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkanım.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkanım.
BAŞKAN
– Önerge üzerinde Siirt Milletvekili Sayın Besime Konca konuşacak.
Buyurun
Sayın Konca. (HDP sıralarından alkışlar) 
BESİME
KONCA (Siirt) – Sayın Başkan, değerli milletvekilleri; Genel Kurulu saygıyla
selamlıyorum. 
Şimdi,
yıllardır Türkiye'de hem yönetenlerin hem yönetilenlerin kabul ettiği -belki
çok kaba bir tabir olacak ama- hani, “Devletin malı deniz, yemeyen keriz.” diye
bir cümle var; bu, Türkiye'de çok meşrulaştırıldı. Ancak “On dört yıldır
iktidarım, bu ülkeyi iyi yerlere taşıyorum.” diyen AKP Hükûmeti döneminde bu
çalma çırpma, yolsuzluk, hırsızlık işi biraz da olsun toplumda sorgulanmaya
başladı, biraz da olsun toplumda teşhir edilmeye başlandı. Şimdi, bu kanunlar,
bunun hukuki yapısını oluşturmak ve bu sefer hukuk üzerinde meşrulaştırmaktır.
Bu Varlık Fonu Tasarısı, yolsuzluk tasarısıdır, soygun fonudur ve buna altyapı
oluşturmanın, hukuki yapı oluşturmanın fonlarıdır. 
Şimdi,
yine, tarihten bir örnek vereceğim yani bütün bu konular açısından, sadece
Varlık Fonu için değil. Çıkarılacak olan bu yasalarda 50’nci madde içinde,
23’üncü madde içinde taşınmaz mal varlıklarına el koymak… Şimdi, tartışıyoruz
işte, Şırnak, Hakkâri il olmaktan çıkarılmadı, kayyum atanmadı fakat mevcut
diğer düzenlemeler, bunları zaten boşa çıkaran, bunları pratikleştirecek olan
alt maddeler söz konusudur ve bunlar pratikleştirilecek. Öyle çok da demokratik
bir düzenleme, toplumsal mutabakat, uluslararası evrensel hukuk esas alındı da
bu yasalardan vazgeçildi gibi bir durumun söz konusu olmadığını düşünüyoruz.
Tarihte,
milattan önce 1760’larda Hammurabi Kanunları söz konusuydu. Yani, bugün,
AKP'nin çıkardığı kanunlar gerçekten Hammurabi Kanunlarını aratmayacak
kanunlardır ve bunları bugün biraz güncelleştirerek, biraz modernize ederek
uyguladıkları kanunlardır. Yani mini anayasa tartışmaları var, algı
operasyonları oluşturuluyor, “Anayasa çalışmaları yapılacak.” deniliyor, böyle
bir şey söz konusu değil. Yani çıkarılan yasalar AKP kanunlarıdır ya da
Cumhurbaşkanının önümüze koyduğu Sayın Cumhurbaşkanı Erdoğan kanunlarıdır.
Bunlar toplumsal mutabakat, yaşanan kaos, kriz, darbe rejimi süreci ve bugün
kürdistanda yaşanan duruma dair geliştirdikleri tedbirleri kapsamayan
yasalardır. Bunların hepsini de bir bütün tartışıp muhalefeti güçlü geliştirmek
gerektiğini söylesek de sonuç almamıştır. 
Şimdi,
başka bir konuya da değinmek istiyorum: Yani AKP yıllardır yani on dört yıldır
bu ülkeyi yönettiğini söylüyor. Fakat dün Başbakanın bir açıklaması vardı -ne
kadar zamanım kaldı bilmiyorum ama- yani 80 binin görevden alınması, 20 binin
gözaltına alınması, 20 binin tutuklanması, binlerce kuruma el konulması…
Hikâyeyi anlatıyor anlatıyor bu kadar kapsamlı bir operasyon söz konusudur ve
hâlen deniliyor ki: “Bu yapı şeffaf değil, bu yapı gizli bir yapıdır. İtiraflar
geldikçe de bunun kapsamı büyüyecek.” Sayın Ala bugün açıklama yapıyor, diyor
ki: “7 bin MİT elemanından 6.500'ü FETÖ’cüdür. 81 ilin emniyet müdürünün 74'ü FETÖ’cüdür.
Daire başkanlarının hepsi FETÖ’cüdür.” Orduda bu böyle, iş dünyasında böyle,
farklı şeylerde durum bu. Peki, siz on dört yıldır kimi yönettiniz? Yüzde 90’ı
bu güç on dört yıldır -hatta daha fazla diyelim, diğer hükûmetler dönemini de
sayarsak- bu kadar yöneticilik yapmışsa siz neyi yönettiniz, siz nereye
Türkiye'yi taşıdınız, neyin üzerine “Bir olacağız, iri olacağız, diri
olacağız." diye yıllardır halkı kandırdınız; “Tek devlet, tek millet, tek
bayrak." diye toplumda algı yaratıp slogan oluşturmaya çalıştınız?
Devletin devlet olmadığı –işte, bugün altını boşaltıyorsunuz kamulaştırma
yöntemleriyle, özelleştirme yöntemleriyle- milletin ne hâle geldiği ortadadır
ve bugün hâlen bu çıkardığınız kanunları kimin üzerinde uygulayacaksınız, kime
güveneceksiniz bunu da bilmiyorsunuz. Hâlen diyorsunuz işte “CIA’in elinde
bizde var olan bilgilerden daha çok bilgi var.” Bunun daha da devam etmesi
gerektiğini, bunun tartışmasını yapıyorsunuz. Bu toplum, bu halk -bu
farklılıkları- hangi anlayışınıza, hangi zihniyetinize güvenerek bu yasaların
demokratik olduğunu söyleyebilir; bu kanunların toplumu
demokratikleştireceğini, ekonomisini, kültürünü, sanatını, coğrafyasını, yaşam
biçimini güvenceye alacağını söyleyebilir? Bir bütün bunların hepsi, dediğimiz
gibi, nasıl ki Hammurabi Kanunları köleliğin kanunları olarak tarihe geçmiş ve
bugün hâlen güncelliğini koruyorsa, bugün çıkardığınız kanunlar AKP’nin
kanunlarıdır ve Hammurabi’nin kanunlarını aratan kanunlardır.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, birinci bölüm üzerindeki görüşmeler tamamlanmıştır.
Birleşime
bir saat ara veriyorum. 
Kapanma Saati: 19.46
SEKİZİNCİ OTURUM
Açılma Saati: 20.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Sekizinci Oturumunu açıyorum.
413
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon?
Burada.
Hükûmet?
Burada.
Şimdi
ikinci bölümün görüşmelerine başlıyoruz.
İkinci
bölüm 6 ila 13’üncü maddeleri kapsamaktadır. 
İkinci
bölüm üzerinde Milliyetçi Hareket Partisi adına Antalya Milletvekili Sayın
Mehmet Günal konuşacak.
Buyurun
Sayın Günal. (MHP sıralarından alkışlar) 
MHP GRUBU ADINA MEHMET GÜNAL (Antalya) – Teşekkür
ederim Sayın Başkan.
Değerli milletvekilleri, tabii yemek sonrası olunca
böyle oluyor, araya giden arkadaşlar da dinleme fırsatını kaçırıyorlar. Bu
Varlık Şirketi ve Fonu -baştan da belirtti arkadaşlarımız, sizin de bildiğiniz
gibi- torbanın içerisinden çekilip alınan bir kanun oldu. Özelikle, öncelikle
şunu belirtmemiz gerekiyor ki, bu gibi kanunlar ayrı bir kod kanun olarak
yapılması hem o kuruma gösterilen önemin hem de sonrasında yapılacak
düzenlemelerin daha derli toplu olmasına vesile olur. Biz de bu kapsamda arkadaşlarımıza
o öneride bulunduk ve bir önceki adında aslında “Varlık Fonu” olan ama kendisi
normal torba kanuna dönüşen, sonrasında adı da değişen kanunla beraber bu da
gelmişti, sizler de biliyorsunuz.
Tabii,
bunları niye söylüyoruz? Kanun yapmanın ciddiyetinden dolayı söylüyoruz.
Değerli arkadaşlar, artık biz işi espriye vurduk “Kaç cilt daha yazalım, başka
bir torba kanun kitabı yapalım mı?” diye, arkadaşlarımız da katılıyor ama
maalesef çok kötü bir alışkanlık hâline geldi. Bunun zararı şu oluyor: Normal şartlarda,
eğer İç Tüzük’e, Mevzuat Hazırlama Yönetmeliği’ne, 5018 sayılı Kanun’a bakarsak
kanunların bir yapılış süreci var. Onun için de bütün kanun tasarılarında
gerekli çalışmaların yapılması, etki analizlerinin yapılması ve ilgili
kurumların yani Hazine Müsteşarlığının ve eski Devlet Planlama Teşkilatının,
şimdi Kalkınma Bakanlığının görüşlerinin ekinde sunulması gerekiyor ama öyle
konular var ki, biz Komisyonda soruyoruz, bırakın görüş eklemeyi, bu kurumların
temsilcilerinin içerikten bile haberi olmuyor. Neden olmuyor? Bu gelen torba
kanunların hepsinde süreçten geçmediği için son anda yapılan birçok ekleme var.
O anda, getiren arkadaşlarımız dahi tam olarak ne olduğunu bilmiyor çünkü
birileri hazırlayıp veriyor. Yani kimseyi töhmet altında bırakmıyoruz ama
önergeye adını koyan arkadaşlarımız da işin arka planını bilmiyor. Örnek, az
önce Sayın Özel, diğer maddede önerge gelince baktı hemen “Biz, bunu tam
anlayamadık, burada ne var?” dedi. Siz bir tanesinde burada bunu yaşıyorsunuz,
biz orada onlarcasında, sürekli olarak biri gidip biri geliyor. 
ÖZGÜR
ÖZEL (Manisa) – Allah kolaylık versin.
MEHMET
GÜNAL (Devamla) - Arkadaşlarımız burada, önergeyle değiştirilen maddelerden 4-5
tanesini tekriri müzakere yapıyoruz. Yani bunun ne demek olduğunu sizin
takdirlerinize… Bakın, önergeyle değiştiriliyor, uyarıyoruz, bir şey oluyor
“Ya, bir dakika, bunda bir yanlışlık varmış, hadi bunu bir daha değiştirelim.”
Niye? “Önergede yanlışlık yapmışız.” Bu kadar önemli konular, Türkiye Varlık
Fonu gibi büyük beklenti kendisine atfedilen ve kaynak bulmayla ilgili, ülkenin
kaynak sorununa da çözüm getiren, varlıklarını değerlendireceği söylenen bir
kuruluşu kurarken çok daha farklı çalışma yapılması gerekir. Sağ olsunlar,
kısmen, bu 15 Temmuz sonrasının ikliminden faydalanarak bazı söylediklerimizi
bu kanunda en azından dikkate aldılar ve bunu ayırdık. İçindeki bazı sıkıntılı
olan yerleri kısmen de olsa giderme şansımız oldu ama bu her zaman böyle
olmuyor. Onun için, kanun yapma tekniği açısından bunların düzeltilmesi lazım. 
Örnek söyleyeyim: Bunların içerisinde, arkadaşlarımız
geldi, az önce Sayın Usta ifade etti, bu üç kanun arka arkaya, hem daha önce
“varlık barışı” dediğiniz şeyin içerisinde, sonra birkaç gündür görüşmüş
olduğumuz torbanın içerisinde ve burada -ki bir kısmı çıkarıldı, bir kısmı
devam ediyor- bağlantılı maddeler var. Özü de, Türkiye'nin şu anda içinde
bulunduğu sıkıntılı durumdan kaynak arayışları ve dışa dönük birtakım
çalışmalar olsun diyorlar. Ama onun olması için sağlıklı bir yasa yapma
sürecinden geçecek, eksiklerini tamamlayacağız. Bir de, “Böyle olağanüstü
dönemde aceleyle çıkarılmış bir kurum olursa yara alır.” dedik arkadaşlara.
Neden? Çok basit şekilde sordum -bütün arkadaşlar burada, finans kesiminden
arkadaşlarımız var, bürokratlar var- bir şirket olarak, bir kurum olarak tahvil
veya hisse senedi çıkaracağınızı düşünün, ne zaman yaparsınız? Piyasanın daha
oturaklı olduğu dönemde, müşterilerin sağlıklı karar verebileceği bir dönemde
ve ihracın başarılı olmasını düşünürsünüz. Ee, aynı şekilde, burada “Türkiye'ye
çok önemli katkısı bulunması beklenen ve de uluslararası piyasalardan da kaynak
alacak olan bir kurum kuruyoruz, böyle olağanüstü bir ortamda değil, daha
sağlıklı bir şekilde, kapatalım, açalım, yeniden normalleşme sağlansın o zaman
bu kurumu kuralım.” dedik arkadaşlarımıza ama acele ettiler, hâlâ da şimdi
eksikleri var. Kısmen denetimle ilgili şeyleri, bağımsız denetim, dış denetim
gibi bir şeylerle çözmeye çalışsak da Sayıştay denetimine sokulmuyor olması ve
içerikle ilgili benzer birtakım kaygılarımız var. 
En
önemlisi, bu süreç yapılırken, arkadaşlarımızın “Bazı şeyleri yapalım.” derken
aceleye getirmeleri. Yani Varlık Fonu da bunlarla ilgili, dünkü konuştuğumuz da
bunlarla ilgili, içinden çıkardığımız özelleştirmelerle ilgili madde de bununla
ilgili. Dolayısıyla, bunların tamamının bir elden geçirilerek gelmesi
gerekiyor. İşte böyle olduğu zaman Bakanlar Kurulu içerisinde de farklılıklar
oluyor. Gelen şeyle ilgili, mesela yapılmış bir tasarı içerisinde ilgili
kurumlardan her biri farklı düşünebiliyor. Eğer o süreçler baştan itibaren
sağlıklı bir şekilde işletilmiş olsa o sakıncaların büyük bir kısmı Komisyona
gelmeden çoktan zaten giderilmiş olacak. O nedenle, bu çalışmalar yapılırken bu
şekliyle bu kanunları getirmek doğru değil. Her birinin ekinde bu etki
analizlerinin olması gerekir. Bir taraftan “Yapısal önlemler almamız gerekir.”
diye defalarca söylediğimiz cari açık ve kaynak sorununu sadece bu şekliyle bir
Varlık Fonu kurarak ve buraya birtakım varlıkları koyarak, bunları yeniden
değerlendirip, bilanço değerlerini yüksek göstererek yapma şansımız yok. Çok
net bir şekilde söyledik, diğer arkadaşlarımız da söyledi, gerçekten burada bir
millî fon oluşturmak amaçlanıyorsa bunun çok daha sağlıklı olması gerekiyor.
Sadece belli varlıkları içine koyup, birtakım çalışmalarla, imar çalışmalarıyla
bu gayrimenkullerin önünü açıp bazı değerlerini yükseltmeyle bizim,
uluslararası yatırımcıları, fonları ikna etme şansımız yok. Onlar da bizim
kadar analitik bakıyorlar, değerlendirme yapıyorlar, burada koyacağımız
şeylerin reel değerlerine bakacaklar, günlerce araştıracaklar, öyle yatırım
yapacaklar, eğer amaç buysa. Ama, şimdi, fonun kuruluş amacından itibaren sorun
yaşıyoruz. 
“Efendim,
dünyada var.” diyorlar. Dünyada baktığımız fonların, ya petrolü var ya para
fazlası var ya madeni var ya bir şeyi var, geleceğe yönelik elinde bir tasarruf
var, bir varlık var. 
MUSA
ÇAM (İzmir) – Veya emtia var.
MEHMET
GÜNAL (Devamla) – Bunlardan herhangi bir emtiayı geleceğe yönelik, ama elindeki
bir şeyi değerlendirmek istiyor. Biz diyoruz ki “Bizim belli varlıklarımız var,
arazilerimiz var, şirketlerimiz var.” Şirketleri zaten hisse senedi piyasasında
arz ediyorsunuz; şirketler tahvil çıkarabiliyor, o şirketlerin hisselerini
ister ulusal ister uluslararası piyasalarda, borsalarda değerlendirebiliyoruz.
Varlık Fonu ayrı bir şey, nasıl olacağı da belli değil. Alt fonlar kuralım,
bunlar güzel amaçlar ama bu şekliyle sanki olağanüstü bir döneme tepkisel
olarak… 
“Efendim,
önceden yapıyorduk.” diyorlar. Önceden yapıyordunuz, o zaman niye son haftaya
kaldı? Niye bu torbanın içerisine girdi? Niye ayrı bir kanun olarak gelmedi?
Niye oturup yeniden… 
Bakın,
“Belli ölçüde düzeltebildik.” diyoruz. Niye? İşte, o anda, tartışma sırasında
aklımıza gelen şeyler onların da aklına yattı. Demek ki bunu daha geniş bir
zamanda daha sağlıklı yapabilirsek daha doğru bir şekilde hedeflere ulaşma
şansımız var. 
Buradaki
amacımız bu fonun kuruluş amacını eleştirmek veya bunun tamamen yanlış olduğunu
söylemek değil, güzel amaçlar olabilir ama yanlış yoldan gidersek, yanlış
şekilde kurgularsak ölü doğar. Yani ölü doğmaması için sağlıklı bir kanun yapma
sürecini öneriyoruz. 
Ben hâlâ aynı kanaatteyim. Bu şekliyle şimdi çıkarmak
yerine daha geniş, bütün, esas sözleşmesi üzerinde de çalışarak, diğer unsurları
da içerecek şekilde, daha net bir şekilde, şeffaf, açık, denetlenebilir bir fon
kuralım, biz de övüneceğimiz, Türkiye'nin bir millî fonu hâline gelsin diye
düşünüyoruz. Milliyetçi Hareket Partisi olarak diğer bütün ekonomik, sosyal
konularda olduğu gibi bu konuda da yapıcı bir şekilde katkıda bulunmaya hazır
olduğumuzu söylüyorum. Ama bu şekliyle de olsa en azından ciddi bir çalışma
yapılarak, böyle kabul edilecekse bile esas sözleşmesinde birtakım şeylerin
gözden geçirilmesi gerektiğini düşünüyorum.
Tekrar
teşekkür ediyor, saygılar sunuyorum. (MHP ve CHP sıralarından alkışlar)
BAŞKAN
- Teşekkür ederim Sayın Günal.
Cumhuriyet
Halk Partisi Grubu adına, Ankara Milletvekili Sayın Bülent Kuşoğlu konuşacak.
Buyurun
Sayın Kuşoğlu. (CHP sıralarından alkışlar)
CHP
GRUBU ADINA BÜLENT KUŞOĞLU (Ankara) - Sayın Başkan, değerli arkadaşlarım;
hepinizi saygıyla selamlıyorum. 413 sıra sayılı Kanun Teklifi’nin ikinci bölümü
üzerinde Cumhuriyet Halk Partisi Grubu adına söz aldım. 
Değerli
arkadaşlarım, konu aşağı yukarı anlaşılmıştır. Basında da çok yer aldı.
Devletler vatandaşları için var olan kurumlardır biliyorsunuz, vatandaşlarının
refahı için, güvenliği için uğraşırlar ve bunun için de bir ekonomik, mali mekanizma
kurarlar. Çok kaba bir açıklamayla, devletin klasik usulle, vatandaşlarından
aldığı vergilerle tekrar onlar için hizmet verdiğini söyleyebiliriz. 
Türkiye'nin
bütçesi ne kadar? Hatırlatayım: 200 milyar dolara yakın bir bütçemiz var bizim
2016 yılında, 200 milyar dolara yakın. Yalnız bu bütçenin çoğu personel harcamalarına,
cari harcamalara gidiyor. 200 milyar dolarlık bütçenin ancak onda 1’i
yatırımlara gidiyor. Dolayısıyla kamu, ihtiyacı olduğu kadar yatırım yapamıyor,
sıkıntılı oluyor. Bütçeden bu yatırımları yapamayınca yeni yöntemler arayışı
içerisine giriyoruz diğer ülkelerde olduğu gibi; yap-işlet-devret bunlardan bir
tanesi. Dün de torba kanun içerisinde kamu-özel iş birliği çerçevesinde bir
maddesini görüşmüştük. Farklı yöntemlerle, bütçe dışı yöntemlerle ülkeler
borçlanmaya çalışıyorlar, bir tanesini de Türkiye kamu-özel iş birliği
çerçevesinde yapıyor, milyarlarca dolar bütçe dışında borcu var Türkiye'nin şu
anda. Onun haricinde, bu da buna benzer bir yöntem. Bu ulusal varlık fonları da
bu anlamda bir farklı yöntem bu getirilen şekliyle. Aslında, varlık fonları -diğer
arkadaşlarımın da anlattığı gibi- fazla veren, cari fazla veren ülkeler için
geçerli. Cari açığı olan ülkelerde varlık fonlarının çok fazla anlamı yok, çok
getirisi yok ama bir istikrar oluşturmak için, ülkenin dalgalanmalardan
korunabilmesi için de bu tür fonlar kuruluyor bizim gibi gelişmekte olan
ülkelerde. Brezilya’da, Arjantin’de var, küçük ölçekli fonlar bunlar çünkü yine
borçlanma gerektiriyor. 
Yalnız,
ben bir şey üzerinde durmak istiyorum. Bu Ulusal Varlık Fonu bize biliyorsunuz
Cumhurbaşkanlığından geldi, saraydan geldi. Sarayda da Ekonomi Başdanışmanı
Profesör Cemil Ertem’in bu konularda düşünceleri olduğunu biliyoruz. Şimdi,
kendisinin yazılarından -enteresandır- bu konuyla ilgili, bakışıyla ilgili bazı
şeyleri sizlerle paylaşmak istiyorum. Şöyle diyor bu varlık fonlarıyla ilgili
olarak: “Siyasi yelpazenin sol tarafında olanlar, mesela CHP Varlık Fonu’na
karşı çıkıyor ama aynı gerekçelerle sağ liberal taraf da bu girişime karşı
çıkıyor. Hatta iktidar partisi içinde de bu adımı şaşkınlıkla karşılayanların
olduğunu biliyorum.” Şimdi, bu geldiği zaman, Ulusal Varlık Fonu ya da Türkiye
Varlık Fonu geldiği zaman bu gelen metinden çok farklıydı. Hepimizin karşı
çıkması gereken bir metindi ve iktidar partisinde olanlar da dâhil olmak üzere
birçoğumuz -tabii ki başta muhalefet- karşı çıktık ve bu mevcut hâline getirdik
ve çok büyük değişiklikler oldu. Sayın Bakan burada, metin içerisinde çok
önemli değişiklikler yaptık. Bu metin özellikle muhalefetin çabalarıyla bu
şekle geldi, daha uygulanabilir bir hâle getirildi. Bunu bir kere kimsenin
inkâr etmemesi lazım, bunu görmemiz lazım. Yoksa mevcut şekliyle çıksaydı çok
büyük sıkıntılar getirebilecek bir metindi, uygulaması hemen hemen olmayacak
bir metindi; devlet için, ülke için çok sıkıntı getirebilecek bir metindi
inanın. 
Sayın
Ertem’in yani sarayın böyle bir düşüncesi var ve enteresan bulduğum için
sizlerle yine paylaşmak istiyorum. Bu hafta içerisindeki yazısında şöyle devam
ediyor: “Türkiye gibi ülkeler -gelişmekte olan ülkeler- bu hızlı ve çarpık
finansallaşmanın kurbanı olmuştur. Çünkü trilyonlarca dolarlık fon havuzu, kur
ve faiz avantajı için gelişmekte olan ülkelere girerek bu ülkelerin borç-gelir
dengesini ancak bir kriz hâlinde düzelecek şekilde bozmuş ve bu ülkelerde
sıralı finansal borç krizleri birbirini izlemiştir. Bu soyguna gelişmekte olan
ülkelerde yağmaya dönüşen özelleştirme uygulamaları da eşlik etmiştir.” Ve
özelleştirme uygulamalarını da aynı şekilde eleştiriyor. Buna ben şaşıyorum
yani Türkiye’deki özelleştirme uygulamalarını da aynı şekilde eleştirerek bu
noktaya geliyor.
“Aslında
özelleştirme blok doğrudan varlık satışı olarak ele alınmış ve bu yolla birçok
gelişmekte olan ülke dışarıya kaynak aktarmıştır.” Yani Türkiye uygulamasının,
özelleştirme uygulamasının yanlış olduğunu vurguluyor. “Böyle olunca cari açık
veren gelişmekte olan ülkeler, sürekli borç üreten, dış finansal saldırılara
açık, yüksek faiz çevrimiyle dışarıya kaynak aktaran ithalat ekonomilerine
dönüşmüşlerdir.” diyor. Bu eleştiriyi biz yapsak “Nasıl bir anlayışınız var? Bu
sol anlayış bu dünyada günümüzde geçerli değil.” gibi eleştirilere maruz
kalırız.
“Yani
Türkiye gibi ülkelerde borç ve yatırım açıkları büyürken bu varlık fonlarını
kontrol eden merkezlerde -cari fazla veren merkezlerde- fon büyüklükleri
geometrik olarak artmıştır. İşin bir diğer yanı da açık veren ülkelerde para ve
sermaye piyasaları da derinleştirilmemiştir. Yani bu ülkelerin ulusal
varlıkları blok olarak satılarak menkul kıymetleştirme şeklinde özelleştirme
yapılmamıştır.” diyor. Bunlar çok dikkatimi çeken çok özel itiraflar mevcut
Hükûmetin ekonomi politikalarıyla ilgili olarak. Ama, sonuçta bu fonu
açıklarken de -çünkü metnin oradan empoze edildiğini de biliyoruz- “Bu, klasik
bir istikrar fonu ya da tasarruf fonu değildir.” diyor. “Bir istikrar ya da
klasik bir tasarruf fonu değildir.” Neymiş? “Bu ikisini de barındıran ama
bunları aşan yeni bir adımdır. Türkiye Varlık Fonu’yla birlikte ulusal
kaynaklarını, birikimlerini menkul kıymetleştirerek bu kaynakların,
birikimlerin sahibine yani millete verecektir. Bu bir millîleştirmedir. Bu
özelleştirme değildir.” diyor özelleştirmeyi yine yerden yere vurarak ve
sonuçta “Türkiye’nin varlıklarını menkul kıymetleştirerek bir millîleştirme
devrimidir.” diyor aynı zamanda. Bunlara şaşırıyorum. Yani, Hükûmetin, sarayın,
Hükûmet içerisindeki bakanlıkların, ekonomiyle ilgili kuruluşların
birbirleriyle uyumlu olarak çalışmaması, koordine edilmemesi bizim en fazla
dikkatimizi çeken bir konu. Bununla ilgili olarak da, bu Ulusal Varlık
Fonu’yla, Türkiye Varlık Fonu’yla ilgili olarak da hem özel görüşmelerimizde
hem de Plan ve Bütçe Komisyonundaki görüşmelerimiz sırasında ekonomiyle ilgili
birimlerin birbirlerinden habersiz, birbirleriyle koordinesiz bir şekilde bunu
getirmiş olmaları -tabii ki koordinasyon olmadığını biliyorduk ama- bu derece
aşırı bir şekilde, bildiğimizi aşan bir şekilde birbirleriyle irtibatsız
olmaları bizi gerçekten hayrete düşürdü. Demek ki Hükûmet içerisinde, ekonomi
birimleri arasında çok önemli bir sıkıntı söz konusu. Zaten, biraz önce
söylediğim şekilde, bu gelen metnin hemen hemen 180 derece değişmesi de,
bakanlıklar arasındaki çelişki de bunları gösteriyor, net olarak bize
anlatıyor. 
Değerli
arkadaşlarım, şu andaki politik belirsizlik tabii ki bizi bütün bunlara
zorluyor. Bir taraftan biz burada kanunlar yapmaya çalışıyoruz iyi niyetle ama
aslında Türkiye OHAL’le yönetiliyor. OHAL gerek duyduğu zaman buna benzer
kanunlar çıkarmaya çalışıyor, sıkıntılar yaratılıyor, dolayısıyla politik
belirsizlik artıyor. Politik belirsizliğin arttığı, kimsenin önünü göremediği
bir ülkede yatırım yapmak zordur. Türkiye’de bu kadar politik belirsizlik
varken, ekonomi yönetimi bu kadar kötü koordine ediliyorken kimsenin bu şartlar
altında gelip de yatırım yapmasını beklemek mümkün değildir. Bunun için
üzülüyorum. Yani her şeyden önce, evet, Türkiye'nin bir fonu olsun, kimse de
karşı değil; çalışan bir fonu olsun, iş yapan bir fonu olsun, buna karşı
değiliz ama kanun çıkarmakla fon kurmuyorsunuz. O zaman atom bombası da yapan
bir kanun çıkaralım, Türkiye atom bombası yapmıştır, enerji sorununu çözmüştür
diyelim, hallolur mu? Maalesef olmaz tabii ki. Bu da öyle, yani Türkiye, bir
fon kurdu diye -çok büyük- dünyada 10 trilyon dolar civarında, 8 ile 12 trilyon
dolar civarında...
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) - ...fonların olduğu bu alanda çok mu etkili olabilecek? 
Biraz
sonra maddeler üzerinde yapacağım konuşmalarda daha detaya gireceğim. 
Çok
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu. 
Halkların
Demokratik Partisi Grubu adına Muş Milletvekili Sayın Ahmet Yıldırım konuşacak.

Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de Varlık Fonu’nun kurulmasıyla ilgili
parti grubum adına ikinci bölüm üzerine söz almış bulunmaktayım. Bütün Genel
Kurulu saygıyla selamlıyorum. 
Öncelikle,
sözlerime, söz konusu tasarı Plan ve Bütçe Komisyonunda görüşülürken dile
getirmiş olduğum bazı kaygılarımızı tekrarlayarak başlamak istiyorum.
Birinci
husus şu: Bizim açımızdan kurulacak olan bir fonun, bir kuruluşun, bir kamu
varlığının kuruluş gerekçesi iyi ifade edilmelidir. Bu anlamda, bu fonun
kurulmasına ve bu düzenlemenin yapılmasına neden ihtiyaç duyulduğu sorusu
üzerinden başlıyoruz biz. Bu temelde, özellikle yasanın gerekçesinde, bu fonun
neden kurulduğuna dair gerekçe bölümü alabildiğine zayıf ve muğlak, yuvarlak
ifadelerle geçiştirilmiştir. Buna göre, tatmin edici bilgi vermeyen gerekçe
bölümüyle alakalı olarak genel gerekçe açısından belirtilen hususlardan biri
şudur: “Dünyada gelişmiş ülkelerin büyük bir çoğunluğunda böyle bir fonun
varlığından söz ediliyor.” Özellikle de iktidar partisi adına Plan ve Bütçe
Komisyonunda söz alan üyeler G20 ülkeleri içerisinde -deyim yerindeyse- varlık
fonuna sahip olmayan tek ülkenin Türkiye olduğunu ifade ettiler. Biz de şurada,
bununla ilgili eleştirilerimizi yapmadan önce keşke G20 ülkeleri içerisinde var
olan ve bizde olmayan çok daha önemli konulardan başlamış olsak. G20
ülkeleriyle demokrasimizi, G20 ülkeleriyle toplumsal barışımızı,
özgürlüklerimizi, emekçinin alın terinin karşılığını alıp almadığını adaletli
bir vergi sistemi üzerinden kıyas yapabilirsek ve işe buradan başlayabilirsek
daha doğru bir iş yapmış oluruz kıyas üzerinden. 
Özellikle,
yine gerekçe bölümünde ifade edilen bazı ülkelerin adı anılıyor. Körfez
ülkelerinde varlık fonu varmış; Rusya’da, Çin’de ve birçok ülkede varlık fonu
varmış. Evet var ama bu ülkelerde varlık fonu kurulurken bu varlık fonunun
kurulmasına temel teşkil eden iki kalem çok çok öne çıkmıştır. Birincisi petrol
gelirleri, ikincisi ise ticaret fazlasıdır. Evet, ben de kendi meslek ve branş
kimliğim üzerinden söyleyeyim: Ülkemiz enerji kaynaklarından bir kâr elde
edebilen ülke pozisyonunda değildir. Kendi çıkarmış olduğu petrollerin sadece
yüzde 11-12’si ülke ihtiyacını karşılıyorken geri kalan yüzde 88-89’luk
bölümünü yurt dışından alınan petrollerle karşılayan bir ülke pozisyonundayız.
Öyleyse enerji kaynaklarından bir artış sağlayarak Varlık Fonu’nu beslememiz
mümkün mü? Değil.
İkincisi:
Yıllardan beri ve söz konusu siyasi iktidar döneminde de artarak devam eden bir
ticaret özelliğimizi ifade edelim. İç ve dış ticarette fazla veren bir ülke
değiliz biz; dış ticarette açık veren bir ülkeyiz, sürekli ithalatı ihracattan
fazla olan bir ülkeyiz. Buradan da bu fona aktarabileceğimiz herhangi bir kalem
olmadığı için, şimdi birazdan sıralayacağım üzere, aslında, toplumsal vicdanı,
emekçinin alın terini, onun çalışma yaşamındaki barışçıl ortamını
güçlendirebilecek değil, zedeleyen bazı fonlardan aktarımlar yapılmaktadır
buraya. Yani, başlı başına bu Varlık Fonu’nun kaynağı olarak ifade edilen
kalemler ciddi bir problem teşkil etmektedir. 
Şimdi,
değerli milletvekilleri, bakın, gelişmiş ülkeler, G20 içerisinde yer alan
ülkeler özellikle varlık fonlarını oluştururken var olan bir zenginliği açığa
çıkararak buradan özellikle kamusal yaşamı rahatlatacak bir iş yapıyorlar.
Bizde ise belki de doksan yıllık cumhuriyet tarihi boyunca açığa çıkmış olan
kamusal varlıkların buraya aktarılması üzerinden, aslında gelirde, vergide
adaleti zedeleyen bir yaklaşım biçimi sergilenmektedir. Biz buradan kamusal
yaşamı, iktisadi yaşamı rahatlatacak bir gelecek bizi bekliyor mu bunu
bilmiyoruz ama bugüne kadar bu 79 milyon insanın ve bundan önce bu ülkede
yaşamış olanların açığa çıkarmış oldukları alın terlerini, emeklerini,
zenginliklerini buraya aktarıyoruz ve geleceği bilinmeyen bir fonla yolculuğa
başlamış oluyoruz. 
Devlet
vatandaşın refah düzeyini yükseltmek olan görevini ıska geçiyor, vatandaşı
alabildiğince sıkma anlayışıyla hareket ediyor. Son sekiz, dokuz ayda özellikle
iktisadi yaşamı bu ülkede ilgilendiren düzenlemelere baktığımızda, bunların
büyük bir çoğunluğu mutlu azınlığın mutluluğunu artırmaya hizmet eden, mutsuz
olan çoğunluğun mutsuzluğunu ise artırmaya çalışan yasal düzenlemelerdir.
Özellikle son sekiz, dokuz ayda Plan ve Bütçe Komisyonundan geçmiş, torba
yasalarla şu Meclisin Genel Kuruluna gelmiş olan düzenlemelerin büyük çoğunluğu
mutlu olan azınlığın mutluluğunu artırmaya hizmet etmektedir. Şimdi, buradan
hareketle düşünün, bu ülkede vatandaşın hak arama bilinci nasıl gelişir?
Vatandaşın demokratik yaşamda eylem, etkinlik ve mücadelesini artırabilecek
koşulu nasıl yaratabiliriz? Özellikle, kamuya borçlandırarak, onu sürekli
borçlu hâlde tutarak yurttaşlarımızı hak arama bilinci süreçlerinden
uzaklaştırmaya çalışıyoruz. Şöyle ki: Düşünün, insanlar araba alıyor ama araba
onların değil, bankanındır, borçtur. İnsanlar ev alıyor ama bankaya borçlu, evi
de, arabası da rehinlidir. İnsanlar hastalanıyor, naçar durumda, özellikle,
özel sağlık kurumlarındaki astronomik rakamlara karşılık bütün bankalar sağlık
kredileri veriyor. Hastalığının tedavisini bile ipotek ettirerek, gelecekteki
emeğini ipotek ettirerek tedavi oluyor. İnsanlar iyi şartlarda okul okumak
istiyor, eğitim kredileri var. Üç yıl okul okuyacak, üç yıl okul okumak için
belki de altı yıl borçlanması gerekecek. Okulu, sağlığı, evi, arabası, eğitim
araç gereçleri, bilgisayarları borçla alınıyor. Bu cendere içerisine sokulmuş
insanlardan bizim hak arama bilinci yüksek toplumsal bir profil açığa
çıkarmamız mümkün değildir. 
Şimdi,
buradan hareketle, peki, az önce G20 ülkeleriyle kıyaslayarak bu Varlık
Fonu’nun kaynağını ifade etmeye çalıştım, ülkemizde şu anda kurulmakta olan
Varlık Fonu’nun kaynağı ne? Emekçinin alın teri parasıyla yıllardır birikmiş
olan İşsizlik Fonu’ndan karşılanacak. Ah, bu İşsizlik Fonu’nun bir dili olsa da
AKP iktidarı döneminde uğramış olduğu gadri anlatabilse. İşsizlik Fonu
işsizlerin derdine derman olmak dışında her yerde kullanıldı. Nerede
kullanıldı? GAP’ta kullanıldı. Nerede kullanıldı? Kısa çalışma ödeneği
harcamalarında kullanıldı. Nerede kullanıldı? Ücret Garanti Fonu’nda
kullanıldı. Nerede kullanıldı? Kurs giderlerinde kullanıldı. Evet, İşsizlik
Fonu işsiz kalmış olanlar için de kullanıldı mı? Kullanıldı. Ama bunların
tamamından daha az bir oranda kullanıldı. Şu ana kadar, 31 Temmuz 2016 tarihi
itibarıyla birikmiş olan para ne kadar? 98,3 milyar lira. Bu paranın sadece 11
milyar lirası yani yüzde 12’si gibi bir oran bu İşsizlik Fonu’nun kuruluş
amacına ve felsefesine uygun olarak harcanmıştır. İşsizlik dışında yani kuruluş
ruhu ve felsefesi dışında her yer için kullanılmıştır, sermayeyi rahatlatan
işler için kullanılmıştır. Doğum sonrası, yarı zamanlı, kadın emekçiler için
yasa çıkarılıyor ama onun çalışmadığı sürelerle ilgili olarak primini İşsizlik
Fonu’ndan işverene biz ödüyoruz, biz karşılıyoruz, işvereni hâlâ rahatlatmaya
çalışıyoruz. Yine, İşsizlik Fonu’nda birikmiş olan paranın yüzde 93’ü hazine
tahvillerinde bulunuyor. Sadece 6,2 milyarı yani yüzde 6,5’u banka hesaplarında
tutuluyor. Tutulduğu yer problemli, harcama biçimleri problemli. 
Bir
de özellikle geçen yıl kasım ayı itibarıyla yani 2015 Kasımına kadar talep
edilen nedir? 6 milyon 833 bin kişi İşsizlik Fonu’ndan şartlarını yerine
getirerek istifade etmek istemiş. Ne kadarı faydalanmış? Sadece 4,5 milyonu.
2,3 milyon işsizimiz koşullarını yerine getirdiği hâlde faydalanamamış. 
Bu
Varlık Fonu’yla ilgili en önemli problem, bütün muhalefet partilerinin
itirazlarına rağmen, göstermelik bir denetim getirildi. Nedir arkadaşlar?
Düşünün, Varlık Fonu ve bir de şirketi olacak, şirketin yönetim kurulu başkanı,
üyeleri, genel müdürü Başbakan tarafından atanacak. Muhalefetin ısrarları
üzerine getirilen denetimi Sayıştay yapmayacak. Zaten Sayıştay bir muhasebeci
görevi görüyordu, o bile denetlemeyecek. Kim yapacak? Onu denetleyeni de
Başbakan atayacak. Böyle ucube bir şey olabilir mi? Benim şirketimi yine ben
denetleyeceğim, göstermelik raporları getirip Meclise sunacağım, ondan sonra da
bunun adına “denetim” diyeceğim! Bunun adına “denetim” denmez, bunun adı var
olan yasa dışılığa bir kılıf bulma olabilir. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Şahsı
adına Bursa Milletvekili Sayın Lale Karabıyık konuşacak. (CHP sıralarından
alkışlar)
LALE
KARABIYIK (Bursa) – Sayın Başkan, değerli milletvekilleri; 413 sıra sayılı
Kanun Teklifi’nin ikinci bölümünde şahsım adına söz almış bulunmaktayım. Gazi
Meclisi saygıyla selamlıyorum.
Evet,
üretime dayalı büyüyemiyoruz. Maalesef, bu klasik bir cümle oldu ama sonuç
böyle. Üretime dayalı büyüyemediğimiz için de büyümemiz sağlıklı değil. Nasıl
büyüyoruz? Tüketimle büyüyoruz. Nasıl büyüyoruz? Gayrimenkullerle büyüyoruz. Ve
nasıl büyüyoruz? Kamu yatırımlarıyla büyüyoruz. Mega projeleri hedefliyoruz,
büyük kamu yatırımları yapmak istiyoruz ama tasarruf açığımız var ama finansman
eksiğimiz var ama dış açığımız var. Diğer ülkeler de bu tür projeleri
gerçekleştirmek istediklerinde aynı bu şekilde varlık fonu kurmak istiyorlar
ama bizim onlardan bazı farklarımız var. Oraya gelmeden önce şunu ifade edeyim:
Evet, Türkiye de varlık fonu kurmayı istiyor ve hedef burada 200 milyar
dolarlık bir birikim sağlamak. Amaç, istikrarlı bir büyüme sağlamak,
yatırımlarla gelişmek. Amaç güzel. 
Getirilen
öneri maalesef diğer ülkelerdeki formatla aynı değil. Dünya örneklerine
bakalım, dünya örnekleri nasıl sayın vekiller? Bakın, dünya örneklerinde fon
kaynakları sağlam kaynaklardan sağlanıyor, genellikle yer altı kaynaklarından
elde edecekleri sürekli gelirlerle finanse ediyorlar bu fonları. Ve bir de
tabii ki bizdeki gibi fon açıkları yok, fon fazlaları var, ödemeler dengesi
açık vermiyor, tam tersi fazla veriyor. Rakamlara bakalım. Şu anda araştırmalar
gösteriyor ki 14 ülkede 16 fonda kaynakların 7 tanesi petrol gelirlerinden elde
ediliyor, diğerleri ise elmas ve madenler ile kamusal kaynaklara bağlı olarak
elde ediliyor ve fonlar bununla finanse ediliyor yani geleceği rehin ederek
değil, varlıkları satarak değil. Peki, bizim bunlar için düşündüğümüz şey
nedir? Biz geleceğimizi rehin etmeye çalışıyoruz, varlıkları satarak buraya fon
yaratmaya çalışıyoruz çünkü biz de mega projeler düşünüyoruz ama bu sağlıklı
bir yapı değil.
Bir
taraftan da hazinenin yanında ikinci bir hazine gibi oluşturuyoruz, bütçenin
yanında başka bir bütçe oluşturuyoruz. “Paralel” kelimesinden kurtulmaya
çalıştıkça aslında paralel pozisyonlar alıyoruz. Ayrıca şunu da unutmayalım,
tahvil çıkartacak bu fonlar ama bu tahvil ihracı denetim dışı hazine bonolarını
gündeme getirmemeli çünkü tarihte bunun örnekleri var ve olumsuz sonuçlarını
gördük sayın vekiller.
Diğer
taraftan şu gerçeğimiz var: AKP döneminde borçların 3’e katlandığını biliyoruz
ve bunu unutmayalım çünkü dış açığa dayalı bir büyüme gerçekleştiriliyor, bunun
sonucu da doğal olarak dış borçlanma. 
Bakın,
Türkiye’nin 2016 ilk çeyrek itibarıyla toplam dış borcu 411,5 milyar dolar
sayın vekiller. Peki, AKP iktidara geldiğinde -2003 verilerine bakalım- kaçtı?
124 milyar dolardı. Bunlar yine sizin verileriniz. Yani 3,3 katına çıkmış
durumda. Her doğan çocuk -lütfen bu rakama dikkat edelim- 5.137 dolar borçla
dünyaya geliyor. Bu da bizim gerçeklerimiz, maalesef öyle.
İşte,
bu rakamlar varken çözüm üretmek ve yeni reformlar yapmak yerine çalakalem
birtakım tasarılar, teklifler getiriyoruz. Bakın, önergenin Komisyona geldiği
hâlinde o kadar komik yapılar vardı, o kadar komik cümleler vardı ki hâlen ben
bunları çok yanlış ve sağlıksız buluyorum.
Ticaret
siciline kayıtlı olacak bu şirket ama kurumlar vergisine tabi değil. Tahvil
ihraç edecek, repo ve ters repo yapabilecek ama SPK’ya tabi değil. Çalışan
istihdam edecek ama memur kanununa tabi değil. İhale yapacak, ihale kanununa
tabi değil. 8’inci maddede var zaten, 8 tane kanun ve kanun hükmünde
kararnameye tabi değil. 
Şimdi,
sayın vekiller, çalakalem bir şekilde getirilen tasarı ve teklif asla sağlıklı
bir finansman kaynağı ve oluşturulacak olan bir fon yapısına dönüşemez. Bu,
Türkiye’nin geleceğini, gelecekteki gelirlerini rehin etme mantığıdır ve bu
mantıkla asla doğru bir fon kurulması mümkün değildir. Türkiye’nin geleceğini
rehin etmemek gerekiyor. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Karabıyık.
Şahsı
adına başka konuşmacı yok.
Soru-cevap
yok. 
Böylelikle
ikinci bölüm üzerindeki görüşmeler tamamlanmıştır.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
6’ncı
maddede iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 413 sıra sayılı "Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Isparta Milletvekili Süreyya Sadi Bilgiç ile 14
milletvekilinin Türkiye Varlık Fonu Kurulması ile Katma Değer Vergisi Kanununda
Değişiklik Yapılmasına Dair Kanun Teklifi’nin (2/1319)" 6’ncı maddesinin
aşağıdaki şekilde değiştirilmesini arz ve teklif deriz.
Saygılarımızla.
 Utku Çakırözer Kadim
Durmaz Bülent Kuşoğlu
 Eskişehir Tokat Ankara
 Musa Çam İlhan
Kesici Zekeriya Temizel
 İzmir İstanbul İzmir

MADDE
6- (1) Şirket, Şirket tarafından kurulacak diğer şirketler, Türkiye Varlık Fonu
ve Türkiye Varlık Fonu bünyesinde kurulacak alt fonlar bağımsız denetime
tabidir. Şirket, Sermaye Piyasası Kanunu kapsamında kurumsal yönetim
düzenlemelerine uyar.
(2)
Şirket, Şirket tarafından kurulacak diğer şirketler, Türkiye Varlık Fonu ve
Türkiye Varlık Fonu bünyesinde kurulacak alt fonların bağımsız denetimden
geçmiş yıllık mali tabloları ile faaliyetleri, Başbakan tarafından
görevlendirilecek sermaye piyasaları, finans, ekonomi, maliye, bankacılık,
kalkınma alanlarında uzman en az üç merkezî denetim elemanı tarafından bağımsız
denetim standartları çerçevesinde denetlenir. Denetim sonucunda hazırlanacak
rapor her yıl Haziran ayı sonuna kadar Bakanlar Kuruluna sunulur.
(3)
Şirket, Şirket tarafından kurulacak diğer şirketler, Türkiye Varlık Fonu ve
Türkiye Varlık Fonu bünyesinde kurulacak alt fonların bir önceki yıla ait
faaliyetleri ve işlemleri, mali tabloları her yıl Ekim ayında Türkiye Büyük
Millet Meclisi Plan ve Bütçe Komisyonu tarafından birinci ve ikinci fıkralar
kapsamında hazırlanan ve Başbakanlık tarafından gönderilen denetim raporları da
dikkate alınarak denetlenir. Bu denetim sırasında komisyon, kamu kurum ve
kuruluşlarında görevli merkezî denetim elemanı ve uzmanlardan yararlanabilir.
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 6’ncı maddesinin teklif metninden
çıkarılmasını arz ve teklif ederiz.
 Çağlar Demirel Selma
Irmak Behçet Yıldırım 
 Diyarbakır Hakkâri Adıyaman
 Ayhan Bilgen Osman
Baydemir Dirayet Taşdemir
 Kars Şanlıurfa Ağrı
 Saadet Becerekli Mahmut
Celadet Gaydalı  Batman Bitlis
 
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkan.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Adıyaman Milletvekili Sayın Behçet Yıldırım konuşacak. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkan. 
Sayın
Başkan, Sayın Divan, değerli milletvekili arkadaşlarım; hepinizi saygıyla
selamlıyorum. 
Geçen
hafta Meclis Başkanımız İsmail Kahraman Adıyaman’a iki günlük bir ziyarete
gelmişti, pazartesi günü beraber Adıyaman’dan döndük. Adıyaman’da çok güzel
şekilde ağırlandı, Adıyaman’ı beğendiğini, iyi izlenimlerle döndüğünü ifade
etti. Kendisini uğurlayanlar arasında hem geçen dönemki AKP Belediye Başkanı,
şimdiki yine AKP Belediye Başkanı vardı, devlet protokolü vardı, kimse
Adıyaman’ın susuzluktan kavrulduğunu söylememişti. Ben de bu Meclis kürsüsünden
bunu dile getirmek zorundayım çünkü halkımız gerçekten bu konuda çok muzdarip,
her gün onlarca telefon alıyoruz. Adıyaman resmen susuzluktan kavruluyor. 
Adıyaman’ın
dört tarafı sularla çevrili. Geçenlerde sulu tarımdan bahsetmiştik ama şimdi
bırakın sulu tarımı, içecek su bile bulunmuyor, susuz topraktan, susuz tarımdan
bahsediliyor. Bugün ne yazık ki Adıyaman’da susuz insandan bahsedeceğim. Bir
aydan fazla bir süredir Adıyaman’da sürekli ve çok uzun saatleri bulan su
kesintileri oluyor, halk içecek su bulamayacak duruma geldi. 
Buradan
yetkilileri uyarıyorum, Adıyaman’ın fahri hemşehrisi olduğunu söyleyen Orman ve
Su İşleri Bakanı Sayın Veysel Eroğlu’na özellikle sesleniyorum: Bak,
hemşehrilerin 45 derece sıcaklıkta susuzluktan kavruluyor. Düne kadar, geçen
hafta ve geçen ay, her zaman demokrasi nöbeti tutan Adıyamanlılar bugün
maalesef su nöbeti tutuyorlar. Su toplamak için… Camilerden su topluyorlar,
yetmiyormuş gibi, şehre dönüşümlü su vermeyi bile beceremeyen bir belediye
anlayışımız var. 
Yine
buradan bir hekim olarak uyarıyorum: Su kesintileri kısa sürede çözülemezse
Adıyaman’da çok ciddi sağlık sorunlarıyla karşılaşacağız. İnsanlar “Evimiz,
çevremiz kokuyor, çocuklarımız hastalanıyor.” diyorlar. Bizde de doğru dürüst
basın olmadığı için, maalesef bu kürsüde yasa yerine Adıyaman’ın sorunlarını
dile getirmek zorunda kaldım. Basında yeterince kendimizi ifade edemiyoruz ve
bizi görmezlikten gelen bir basın var.
15
Temmuz gecesi basın, medya darbelere karşı olumlu bir sınav verdi; meşruiyetini
halktan almayan baskı zor mekanizmalarına karşı demokrasiye sahip çıktı.
Darbelere karşı çıkmak büyük bir erdemdir. Takdir edilmesi gereken bir
davranış. Yalnız, bu ülkede demokrasi sadece 15 Temmuz gecesinde ve sadece
darbe karşıtlığıyla kaldı. Bakın bir ülkenin, bu Meclisin üçüncü büyük partisi
, bir muhalefet partisi açıkça yayın yasağına uğradı. Yetmedi, basın, medya şu
an çok ciddi anlamda otosansür uyguluyor. Yetmedi, muhalif gazeteler, muhalif
yayınlar kapatılıyor, gazeteciler gözaltına alınıyor, Özgür Gündem gazetesi
kapatılıyor, basılıyor, gazeteciler, çalışanlar gözaltına alınıyor.
Gazetecilere yönelik baskılar, medyada sansür/otosansür iyice yerleşmiş ve
içselleştirilmiş durumdadır. Basın özgürlüğü, iktidar sahiplerinin
beğenmediklerini de yayınlama özgürlüğüdür.
Gerçeklerin
ortaya çıkmasında basın, medyanın önemli önemli bir işlevi var. Gerçeğe sırtını
dönen bir basın aynı zamanda özgür bir topluma özünde de demokrasiye sırtını
dönen basındır. Bu baskıcı uygulamalara boyun eğen, seyirci kalan, göz yuman
veya destekleyen ana akım medya bu baskıcı mekanizmaların günü geldiğinde
kendilerini de vuracağını iyi bilmelidir. Varlığınız, merkezî kararlarla,
sansür uygulamayla değil, darbelere olduğu gibi her türlü baskı mekanizmalarına
karşı çıkmanıza bir borçtur bu. Özgür Gündem gazetesini kapatmakla gerçeklerin
üstünü kapatamazsınız. Biz yine özgürlüğe haber ve biz yine özgürlüğe umut
olacağız.
Dün
sabahlara kadar çalıştık, olumlu bir hava vardı, bunun devamını diliyorum.
Gerek kayyum meselesinde olsun gerek Şırnak ve Hakkâri konusunda olumlu
gelişmeler vardı. Eksikti ama inşallah bunun devamı gelir. Eğer biz Mecliste
bunları olumlu bir havada geçirirsek Meclisin çözemeyeceği Türkiye’nin hiçbir
sorunu yoktur. Yalnız bu dünkü yasa tasarısında özellikle sağlığı ilgilendiren,
diğer komisyonu ilgilendiren onlarca madde varken bunlar hiçbir komisyondan
geçirilmeden gelmişti. Bu uygulama kanunun yapımından başlayarak katılımı es
geçmekle ve yasanın yeterince tartışılmasını engellediği için
antidemokratiktir. Yani lafın özü: Gömleğin ilk düğmesi yanlış iliklenince
diğerleri de yanlış gider. Yine bu ayın 26’sında üçüncü Boğaz köprüsü açılacak.
Keşke ismi de değiştirilip açılsa çok daha iyi olur. Sayın Bakan bizleri de
davet etmiş. Büyük projedir ama ismi halkı memnun etmemektedir. İnşallah ismi
de değiştirilir. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Yıldırım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 413 sıra sayılı "Adalet ve Kalkınma Partisi Grup Başkan Vekili
Kayseri Milletvekili Mustafa Elitaş ve Isparta Milletvekili Süreyya Sadi Bilgiç
ile 14 Milletvekilinin Türkiye Varlık Fonu Kurulması ile Katma Değer Vergisi
Kanununda Değişiklik Yapılmasına Dair Kanun Teklifi’nin (2/1319) 6'ncı
maddesinin aşağıdaki şekilde değiştirilmesini arz ve teklif ederiz. 
Bülent
Kuşoğlu (Ankara) ve arkadaşları
MADDE
6- (1) Şirket, Şirket tarafından kurulacak diğer şirketler, Türkiye Varlık Fonu
ve Türkiye Varlık Fonu bünyesinde kurulacak alt fonlar bağımsız denetime
tabidir. Şirket, Sermaye Piyasası Kanunu kapsamında kurumsal yönetim
düzenlemelerine uyar.
(2)
Şirket, Şirket tarafından kurulacak diğer şirketler, Türkiye Varlık Fonu ve
Türkiye Varlık Fonu bünyesinde kurulacak alt fonların bağımsız denetimden
geçmiş yıllık mali tabloları ile faaliyetleri, Başbakan tarafından
görevlendirilecek sermaye piyasaları, finans, ekonomi, maliye, bankacılık,
kalkınma alanlarında uzman en az üç merkezî denetim elemanı tarafından bağımsız
denetim standartları çerçevesinde denetlenir. Denetim sonucunda hazırlanacak
rapor her yıl Haziran ayı sonuna kadar Bakanlar Kuruluna sunulur.
(3)
Şirket, Şirket tarafından kurulacak diğer şirketler, Türkiye Varlık Fonu ve
Türkiye Varlık Fonu bünyesinde kurulacak alt fonların bir önceki yıla ait
faaliyetleri ve işlemleri, mali tabloları her yıl ekim ayında Türkiye Büyük
Millet Meclisi Plan ve Bütçe Komisyonu tarafından birinci ve ikinci fıkralar
kapsamında hazırlanan ve Başbakanlık tarafından gönderilen denetim raporları da
dikkate alınarak denetlenir. Bu denetim sırasında komisyon, kamu kurum ve
kuruluşlarında görevli merkezî denetim elemanı ve uzmanlardan yararlanabilir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz. 
BAŞKAN
– Önerge üzerinde Ankara Milletvekili Sayın Bülent Kuşoğlu konuşacak. (CHP
sıralarından alkışlar)
Buyurun
Sayın Kuşoğlu. 
BÜLENT
KUŞOĞLU (Ankara) – Teşekkür ederim. 
Değerli arkadaşlarım, bugün Meclisin tatile girmeden
önceki son günü. Hepimiz yorgunuz, biliyorum. Dün sabaha kadar da çalıştık. Bu
hafta hep böyle yoğun geçti. Ama bu Türkiye Varlık Fonu da çok önemli. Aşağı
yukarı sadece İşsizlik Fonu 98 milyar lira, diğer kaynakları da hesaplarsak,
onların da fona dâhil olabileceğini düşünürsek çok büyük meblağlar burada söz
konusu. Dolayısıyla, hepimizin üzerinde bir vebal var, bu kanunu doğru dürüst
çıkarmak zorundayız, daha dikkatli olmak zorundayız. Onun için biraz daha
sabrınıza sığınıyorum.
Değerli arkadaşlarım, bu denetim maddesi şu şekilde
gelmişti, 6’ncı madde: “Şirket ve Türkiye Varlık Fonu’nun finansal tabloları
Sayıştay Kanunu’na tabi değildir, sadece bağımsız denetime tabidir.” İlk geliş
şekli böyleydi. Daha sonra bunun üzerinde çalıştık, şimdiki hâline getirdik ama
o da yeterli değil. Biraz önce okunduğu şekilde düzenlenmesi, değiştirilmesi
lazım ama mevcut hâlinden de çok çok ileri bir duruma getirdik.
Değerli arkadaşlarım -ben aynı zamanda başdenetçiyim-
bağımsız denetim özel sektör için, şirket ortakları için yapılır. Şirket
ortaklarının ya da dışarıdan pay sahibi olanların haklarını korumak için belli
dönemler hâlinde bir rapor düzenlenir, hepsinin dikkatine sunulur. Bunu da
Sermaye Piyasası (SPK) organize eder. Yani şirketin faaliyetleriyle ilgili,
gerçek bir kamu şirketinin durumuyla ilgili bilgi amaçlı bir denetim değildir.
Şirket ortaklarının, pay sahiplerinin haklarını korumak için “Ne kadar kâr payı
dağıtıldı, doğru mu dağıtıldı, hakka hukuka uygun işlemler yapılıyor mu,
mevzuata uygun mudur her şey?” buna bakılır bağımsız denetimde. Halbuki burada
çok büyük, devasa bir kamu kuruluşu söz konusu olacak, öyle öngörülüyor, o
zaman denetimin olması lazım. 
Şimdi,
bir şirketiniz olsa bunun denetlenmemesini ister misiniz? Burada, büyük bir
kurumsal şirketiniz olacak, milyarları yönetecek ve hiç kimse bunun
denetlenmesini istemez. Ama, bize gelen şekliyle “denetlenmesin” isteniyordu
maalesef. Bunu anlamak mümkün değil. Bir kamu şirketi olacak, kamu fonları
olacak, milyarlar söz konusu olacak, siz bunun denetlenmesini istemeyeceksiniz;
olmaz böyle bir şey.
Bir
dostum -yeminli mali müşavirliğim de var benim- belirli bir yaşa gelince
çocuklarına bırakmak istedi şirketi. Dedim ki: “Denetle.” “Ya, yaparım.” falan
filan dedi ama denetlemedi. Çocukları aldılar, gayet de başarılı görünüyorlardı
-Ankara dışında bu bahsettiğim yer- dört beş sene sonra anlaşıldı ki çocuklar
birçok şeyi ipotek etmişler ve şirketi bitirdiler, bir süre sonra iflas etmek
zorunda kaldı. Babaları hiçbirisini denetlemedi. Ne yapıldığını kayıtlarda hiç
gözden geçirmedi, denetim yaptırmadı ya da yapılması gereken denetim
raporlarına bile bakmadı. Bitti o şirket. Şu anda iflas etmiş vaziyetteler.
Denetim çok önemli bir hadise, hiç ihmal edilmemesi gereken bir hadise. Bizim
de bunu çok önemsememiz lazım böyle büyük bir şirkette. Yani, “Mesele yatırımsa
gerisi teferruattır.” gibi bir anlayışta olmamamız lazım. 
Bir
konuyu daha söyleyeyim: Şimdi, mevcut şekliyle 6’ncı maddenin (1)’inci
fıkrasının son cümlesine bakarsanız şöyle diyor: “Şirket, Sermaye Piyasası
Kanunu kapsamında kurumsal yönetim düzenlemelerine uyar.” Hâlbuki, bakın, “SPK
düzenlemelerine uyar.” diyor burada -Sayın Bakanım, siz de dikkat edin- ama
8’inci maddenin (5)’inci fıkrasında da “6362 sayılı Kanun -yani SPK Kanunu-
uyarınca yürürlüğe konan ikincil mevzuata da uymaz." diyor. Bir taraftan
“Uyar.” diyoruz bir yerde bir tarafta da “Uymaz.” diyoruz. Bu, sıkıntı
doğuracak uygulamada. Bunlar, tabii, alelacele geldiği için Komisyonda da
gözden kaçtı, düzeltilmesi lazım; denetimin de gerçek anlamda yapılır hâle
gelmesi lazım.
Biraz
sonra bir maddeyle ilgili olarak tekrar huzurunuza geleceğim. 
Saygılar
sunuyorum efendim. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
7’nci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 7’nci maddesinin teklif metninden
çıkarılmasını arz ve teklif ederiz. 
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 Behçet Yıldırım Filiz
Kerestecioğlu Demir Dirayet Taşdemir
 Adıyaman İstanbul Ağrı
 Saadet Becerekli Mahmut
Toğrul
 Batman Gaziantep
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkanım. 
BAŞKAN
– Önerge üzerinde İstanbul Milletvekili Sayın Filiz Kerestecioğlu Demir
konuşacak.
Buyurun.
(HDP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; yazar
Aslı Erdoğan’ın az önce tutuklanmasını şiddetle kınadığımı ifade ederek
sözlerime başlamak istiyorum.
Yasalarınızla
ilgili konuşmayacağım. Yasalarınız diyorum çünkü bu tarihî dönemde getirdiğiniz
emek, doğa, insan hak ve özgürlükleri karşıtı yasalarla sizler tarihe
geçeceksiniz, biz geçmeyeceğiz. Bunlar yasa yapma usulüne, siyasi ahlakına
aykırı olduğu gibi, içerikleri de şu anda yaşadığımız gerçeklerle hiç alakalı
değil, dolayısıyla Meclisin çalışması da öyle. 
Darbe
girişimi oldu ve Darbe Araştırma Komisyonu kuruldu, toplanıyor ve bugüne kadar
nasıl geldik, bundan sonra neler yapmalıyız, onu mu görüşüyor? Hayır. İnsan
Haklarını İnceleme Komisyonu bunca insan hakları ihlali varken üçte 1 üyesinin
talebine rağmen toplanıyor mu? Hayır. Uzlaşarak topu topu 2 komisyon
kurulmuştu, 2’ncisi de Çocuk İstismarını Araştırma ve Önleme Komisyonuydu. Bu
Komisyon çalışıyor mu? Evet, çok çalıştık, 2 tane örnek pırıl pırıl yeri
ziyaret ettik, onlarca uzman dinledik, ondan sonra da ısrarlarla Karaman’a
gittik. Nizip dedik, İslâhiye dedik, kampları ziyaret edelim dedik, giremedik o
kamplara, kendi kendimize raporlar tuttuk ve bunlar kabul görmedi.
O
zaman şimdi dinleyin arkadaşlar, Suriye’de iç savaştan kaçarak Antep’in İslâhiye
ilçesine yerleşen ve tarım işçisi olarak çalışan ailenin dokuz aylık kız
çocuğuna bugün tecavüz edildi ve annesi tarafından hastaneye götürülen bebeğe
tecavüz edildiği tanısı konuldu. Çocukları dâhi koruyamıyoruz. Bu Mecliste
yapılan pek çok şey sadece bir üst aklın yönlendirmesiyle, yürütmesiyle
yapılıyor, geriye kalan her şeyi “mış” gibi yapıyoruz; yaptığımız gerçek bir
şey, bir araştırma, önleme, engelleme yok. 15 yaşını doldurmamış her çocuğa
karşı gerçekleştirilen cinsel davranışlar cinsel istismar sayılacağına dair
hüküm kaş göz arasında iptal ediliyor ve çocukları korumak adına buna tepki
gösteren İsveç Dışişleri Bakanına tepki olarak Atatürk Havalimanı’na “Tecavüz
ülkesi İsveç” yazıları asılıyor. Bir uluslararası havaalanında böyle bir şey nasıl
olabilir?
Savaş,
darbe, OHAL, baskı şiddet döngüsü yaratır. Neredeyse hareket eden her şeye;
çocuğa, hayvanlara dâhi tecavüz eden bir eril şiddet dolaşıyor etrafımızda.
Biçimleri de giderek daha da vahşileşiyor. Geçen hafta trans bir kadını, Hande
Kader’i yakıyor; bir ay önce Eskişehir’de Kader Kaya’yı, gencecik bir kadını
boğarak öldürüyor ve daha niceleri. Yetmiyor, doğayı öldürüyor; yetmiyor,
ağaçları öldürüyor; yetmiyor, iş cinayetlerinde işçileri öldürüyor.
Nereden
ne zaman geleceği belli olmayan patlamalarla yaşadığımız bir yılı geride
bıraktık ve Türkiye tarihi böylesi bir şiddet ortamını daha önce görmedi
arkadaşlar. Şiddet şiddeti doğuruyor ve biz bu sarmalın içerisinde sanki bir
şey olmamış gibi burada varlık fonu yasaları konuşarak, sermayeye nasıl daha
fazla sermaye katarız diye düşünerek, nasıl devleti bir şirket gibi yönetiriz
diye düşünerek yasalar yapmaya devam ediyoruz. Bu savaşı ve her alana yayılan
bu şiddet sarmalını durdurmalıyız, bundan başka hiçbir alternatifimiz, hiçbir
çaremiz yok. 
Hepinize
saygılar sunarım. (HDP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
8’inci
maddede iki adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 413 sıra sayılı "Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Isparta Milletvekili Süreyya Sadi Bilgiç ile 14
Milletvekilinin Türkiye Varlık Fonu Kurulması ile Katma Değer Vergisi Kanununda
Değişiklik Yapılmasına Dair Kanun Teklifinin (2/1319)" 8‘'inci maddesinin
(5) fıkrasının madde metninden çıkarılmasını arz ve teklif ederiz. 
Saygılarımızla

 Utku Çakırözer Kadim
Durmaz Bülent Kuşoğlu
 Eskişehir Tokat Ankara
 Zekeriya Temizel  İlhan
Kesici Musa Çam
 İzmir İstanbul İzmir


Türkiye Büyük Millet Meclisi
Başkanlığına
Görüşülmekte
olan 413 sıra sayılı Kanun Teklifi’nin 8’inci maddesinin teklif metninden
çıkarılmasını arz ve teklif ederiz.
 Çağlar Demirel Osman
Baydemir Selma Irmak
 Diyarbakır  Şanlıurfa Hakkâri
 
 Dirayet Taşdemir  Saadet
Becerekli Behçet Yıldırım
 Ağrı  Batman Adıyaman
 Abdullah Zeydan Mahmut
Toğrul 
 Hakkâri  Gaziantep
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN
– Önerge üzerinde Hakkâri Milletvekili Sayın Abdullah Zeydan konuşacak. 
Buyurun
Sayın Zeydan. (HDP sıralarından alkışlar) 
ABDULLAH
ZEYDAN (Hakkâri) - Sayın Başkan, sayın milletvekilleri; hepinizi saygıyla
selamlıyorum. 
Dün,
Hakkâri ve Şırnak illerinin merkezlerinin taşınmasıyla ilgili madde burada 4
partinin ortak önergesiyle geri çekildi. Bu davranıştan dolayı 4 siyasi
partimize teşekkür ediyoruz. 
Hakkâri’nin
maddi kazanımları bir tarafa, en önemlisi, çok uzun yıllardır yakın
coğrafyasına yönetim merkezliği yapmış, köklü tarihini, kültürünü korumak ve
yaşatmak, bu anlamda da maneviyatını hep beraber sahiplenmemiz önemliydi. 
Saygıdeğer
milletvekilleri, uzun yıllardır hem Sayın Cumhurbaşkanı hem Sayın Başbakan
defalarca Yüksekova’nın il yapılması gerektiğini dile getirmişlerdir. Dün Yüksekova’ya
giden Sayın Özhaseki, Twitter hesabından “Bugün incelemelerde bulunmak üzere
çiçeği burnunda ilimiz Yüksekova’dayız.” diye yazı yazmıştır ve bu da
halkımızda il olma konusunda bir beklenti yaratmıştır. 
Tasarı görüşülmeden önce, önceki maddelerinde Hakkâri
ve Şırnak’ın il kalması, bununla beraber Yüksekova ve Cizre’nin de il yapılması
konusunda defalarca görüşlerimizi dile getirdik. Aynı şekilde Derecik
beldesinin de ilçe yapılması konusunda isteğimizi ve görüşlerimizi dile
getirdik. Nasıl ki dört partinin Hakkâri ve Şırnak illerinin statülerinin
korunması adına ortaya koydukları ortak tavırdan umutlanan, beklenti içerisine
giren Yüksekova ve Cizre halkı ve Derecik beldesinde yaşayan insanlarımız için
de bu ortak tavrın ortaya çıkacağını umut ediyoruz. 
Bu ortak tavrın devamının toplumumuzun acil
sorunlarının çözümü doğrultusunda sürdürülmesi bütün ülkenin menfaatine
olacaktır. Halkımızın hepimizden beklentisi 1921 Anayasası ruhuyla herkesi
kapsayan, eşitlikçi, özgürlükçü, çoğulcu, demokratik bir anayasayla tarihe ve
halkımıza karşı sorumluluğumuzu yerine getirmektir. Temennimiz bunun
gerçekleşmesidir. 
Bu duygularla yüce Meclisi saygıyla selamlıyorum. (HDP
sıralarından alkışlar)
BAŞKAN – Teşekkür ederiz.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 413 sıra sayılı "Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Isparta Milletvekili Süreyya Sadi Bilgiç ile 14
Milletvekilinin Türkiye Varlık Fonu Kurulması ile Katma Değer Vergisi Kanununda
Değişiklik Yapılmasına Dair Kanun Teklifinin (2/1319)" 8‘inci maddesinin
(5) fıkrasının madde metninden çıkarılmasını arz ve teklif ederiz. 
Saygılarımızla.
Bülent
Kuşoğlu (Ankara) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN – Önerge üzerinde Ankara Milletvekili Sayın
Bülent Kuşoğlu konuşacak.
Buyurun
Sayın Kuşoğlu. (CHP sıralarından alkışlar) 
AHMET
GÜNDOĞDU (Ankara) – Bülent Bey şimdi iki dakikada bitirir.
BÜLENT
KUŞOĞLU (Ankara) – Sayın Başkanım, bu son. 
Sayın
Başkan, değerli arkadaşlarım; Sayın Başkanın söylediği gibi yani onun
söyleminden anladığım kadarıyla herkesin sabrı son noktaya geldi ama hakikaten
demin de söylediğim gibi, bunlar çok önemli. Sonuçta üzerimizde bir vebal var,
bu görevi, bu sorumluluğu yerine getirmek zorundayız hep beraber. Onun için, bu
muafiyet ve istisnalar maddesinde de söz aldım. Aşağı yukarı 3 sayfaya yakın
muafiyet ve istisna sayılmış 6 bölüm hâlinde değerli arkadaşlarım.
Şimdi,
bir şirketin muafiyet ve istisnası çok diye o şirketin başarılı olması mümkün
müdür? Hangi şirket çok fazla muafiyet ve istisnası var diye başarılı
yatırımlar yapar? Yani, biraz önce denetim maddesinde söylediğim gibi, “Mesele
yatırım yapmaksa gerisi teferruat.” böyle bir şey düşünülemez. Yani, devletle ilgili
bir şey yapıyorsanız, işin içinde devlet varsa muhakkak ki kurallara, kanuna
uymak zorundasınız, onları en iyi şekilde yerine getirmek zorundasınız.
Özellikle devletin bu konularda örnek olması lazım. Bu fon, sonuçta sermaye
piyasasında hizmet verecek, çalışacak; diğer fonlar var, onlarla beraber
rekabet edecek. Dolayısıyla, bu kadar fazla muafiyet ve istisnasının olması, bu
şirketin ya da bu fonların başarılı olacağı anlamına gelmiyor. Bir yığın
sıkıntı çıkaracaktır, bundan eminim.
Şimdi, asıl, bunanla beraber, bu fonu ve bu şirketi
getirirken bana göre, yapılması gereken başka şeyler vardı. Çok iyi bir çalışma
yapılması gerekiyordu, altyapı çalışması yapılması gerekiyordu, eksikliklerin
saptanması gerekiyordu, ondan sonra gelmesi gerekiyordu. Fonu kuruyorsunuz, bir
fon şirketi kuruyorsunuz, fonları oluşturuyorsunuz; peki, uluslararası
piyasalarda “Bunu özellikle istikrar için getiriyoruz, küresel
istikrarsızlıklara karşı getiriyoruz.” diyorsunuz. O zaman getirin, dünyada
örnekleri olduğu gibi; Çinlilerin, Almanların, Korelilerin olduğu gibi. Onların
fonları var, bir de büyük şirketleri var belli sektörlerde, belli sektörleri
belirleyen o sektörlerde belirleyici olan hem fiyat konusunda hem de eğilimler
konusunda, teknoloji konusunda belirleyici olan şirketleri var. Şirketler de kuralım. Var mısınız? Yok. Bu yok, sadece
bir fon getiriyorsunuz, fonun kaynaklarını net olarak ortaya koyamıyorsunuz
“Küresel piyasalarda rekabet edeceğiz." diyorsunuz. Sayın Bakanım, olmaz
böyle. O şirketleri de kurmak zorundasınız. Bununla beraber, bu fonlarla
beraber onlar da mücadele edecek ki kriz dönemlerinde özellikle
istikrarsızlıklar söz konusu olmasın, maksat buysa. 
Bakın,
altyapısını hiçbir şekilde çalışmadan getirmişsiniz. Türkiye'de yabancıların şu
anda gözdesi banka sektörü. Bakın, ben rakamları çıkardım, hisselerle ilgili
yabancıların yaptığı hisse senedi tercihleriyle ilgili olarak son durum şöyle:
5 milyar 977 milyon liralık yabancıların nominal değerli alımları var. Bunların
piyasa değeri 42 milyar lira, bu 5,9 milyarın piyasa değeri 42 milyar lira ve
bunlar ağırlıklı olarak şöyle: Sanayi, hizmet ve mali sektörlere vurursam
nominal değer olarak 1 milyar 227 milyon lirası sanayide, bunun piyasa değeri
12 milyar lira. Hizmetler sektöründe 844 milyon liralık bir yatırım yapmışlar,
piyasa değeri 9 milyar 227 milyon lira. Mali sektörde ise 3 milyar 798’lik bir
yatırım yapmışlar, 21 milyarlık bir piyasa değeri var. Yani toplam 42 milyar
liralık piyasa değeri olan yatırımların yarısı mali sektörle ilgili,
bankacılıkla ilgili bunların. Şimdi, biz bir tane daha bunlara rakip olacak bir
alana giriyoruz ve bununla ilgili altyapı çalışmasını yapmadan buraya
getiriyoruz. O kurulması gereken fonlarla beraber şirketler de var, büyük
devlet destekli özel sektör şirketleri var uluslararası alanda rekabet eden,
ülkelerinin menfaatlerini koruyan; onları da ihmal ediyoruz, ondan sonra
diyoruz ki: Biz bu fonla Türkiye’yi kurtaracağız.
Şurada,
geldiğinde fonun amaçlarına bakın; büyüme oranına ilave artışın sağlanması,
yapılacak yatırımlarla istihdam sağlanması falan filan yani Türkiye’yi
neredeyse kurtaracak. Yok böyle bir şey, yok böyle bir çalışma. Böyle bir
çalışma ile böyle bir fonun gelmemesi gerekirdi. 
Bu
vesileyle tekrar hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
9’uncu
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 9’uncu maddesinin teklif metninden
çıkarılmasını arz ve teklif ederiz. 
 Çağlar Demirel Selma
Irmak Behçet Yıldırım
 Diyarbakır Hakkâri Adıyaman
 Mahmut Toğrul Osman
Baydemir Dirayet Taşdemir
 Gaziantep Şanlıurfa Ağrı
 Saadet Becerekli Lezgin
Botan
 Batman Van
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Van Milletvekili Sayın Lezgin Botan konuşacak.
Buyurun
Sayın Botan. (HDP sıralarından alkışlar) 
LEZGİN
BOTAN (Van) – Sayın Başkan, değerli milletvekilleri; öncelikle, Aslı Erdoğan’ın
-Özgür Gündem gazetesi yayın yönetmeni- fikirlerinden ve düşüncelerinden dolayı
tutuklanmış olması 21’inci yüzyılda, 2016’da Türkiye'nin ve hepimizin, bu
Meclisin ortak ayıbıdır. İnsanların düşüncelerinden, fikirlerinden ve yazdıkları
yazılardan dolayı tutuklanıyor olması büyük bir ayıptır, burada bir kez daha
kınıyorum ve Aslı Erdoğan’ın derhâl serbest bırakılmasını burada salık
veriyoruz. 
Sayın
Başkan, bu torba yasa anlayışıyla yasama organı kamuoyunda ciddi bir şekilde
itibarsızlaştırılıyor. Yasa koyucu, konjonktüre göre yasa yapmaz. Yasama organı
temel toplumsal ihtiyaçları gözeterek, kamu yararına, uzun erimli yasalar yapar
ancak iktidar partisi günübirlik politikalara bağlı olarak, parmak
demokrasisine dayalı torba yasalar ile kamu karşıtı yasaları Meclisten
geçirmeye çalışıyor. Bunun en iyi örneği, AKP iktidarı döneminde yapılan kimi
yasalardır, KİK Yasası onlarca defa değiştirilmiştir, Millî Eğitim Kanunu AKP
iktidarı döneminde defalarca değiştirilmiştir. Benzeri, sağlık alanında keza,
defalarca ama defalarca aynı partinin -on beş yıllık iktidarın- neredeyse on
beş yıla yaklaşan iktidarı döneminde defalarca değiştirilmiştir. Allah aşkına,
burada sormak lazım, bu nasıl bir zihniyet? Siz on beş yıllık kesintisiz bir
iktidarsınız ve millî eğitimde, sağlık politikalarında, ekonomide ve KİK
yasalarında onlarca defa, her gelen bakana, her gelen müsteşara, her gelen
bürokrata göre yasalar çıkarıyorsunuz. 
Değerli arkadaşlar, yasaları ortak akıl, ortak irade,
genel, geniş bir toplumsal mutabakatla yapmadığınız sürece bu durum aynen devam
edecek ve öyle ki bu yasalar eni sonu dönüp dolaşacak, yine, aynen iktidarın
bizzat kendi eline, ayağına dolanacaktır. Düşünün, devletin iştirakçi olduğu
bir fon kuruluyor, Varlık Fonu kuruluyor ve devletin iştirakçi olduğu bu fon
aslında yasalara göre bizzat kendisinin denetleme mekanizmasının Mecliste
olması gerekirken Meclis bu süreçten dışlanıyor. Kamu kaynaklarını
satacaksınız, bir Varlık Fonu’nun içine koyacaksınız ama kamu adına denetleme
yetkisine sahip olan Meclisi etkisizleştirecek, Meclisi baypas edeceksiniz,
Meclisin bu konuda denetleme mekanizmalarını işletmede ve denetlemede söz
hakkını elinden alacaksınız. Halk adına denetleme yetkisine sahip olan Meclisin
kamu varlıklarının içine konulduğu -kamu yararı eğer gözetiliyorsa- bu kamu
yararı gözetilen fonları mutlaka ciddi bir şekilde kamu adına, halk adına
denetlemesi gerekiyor. Hem yasayı Meclisten geçireceksiniz hem de Meclise
diyeceksiniz ki: “Siz denetleme yetkisinde de söz sahibi olmayacaksınız.” Oysa
ki mevcut olan yasalardan da, vicdani, ahlaki açıdan da Meclisin kamu adına
kamu kaynaklarının içine konulduğu bir fonu mutlaka denetlemesi gerekiyor. En
önemlisi, günümüz dünyasında şeffaflık, katılımcılık, çoğulculuk, adil paylaşım
ve mutlaka demokratik denetim mekanizmasının bu nesnel evrensel ilkeler
çerçevesinde devleti demokratik temelde yeniden inşa etmek ve bu anlayışla salt
sermayenin çıkarlarını değil, aynı zamanda işçinin, yoksulun, gençlerin,
kadınların da çıkarlarını, bilfiil tüm kamunun çıkarlarını gözeten bir yerde bu
denetleme mekanizmalarının geliştirilmesi gerekiyor. Rahmetli Özal döneminde de
benzer bir fon kurulmuştu “Konut Edindirme Fonu.” adında. Biliyorsunuz, birçok
fon kuruldu. İLKSAN, yine, ilkokul öğretmenlerinin güya konut sahibi olması
için kurulmuştu. Bütün bu fonların nasıl fiyaskoyla sonuçlandığını biliyoruz.
Özel iletişim vergisinin nasıl amacının dışında kullanıldığını biliyoruz.
Dolayısıyla, bütün bu fonların kullanılması, dış sermayenin Türkiye’ye
gelebilmesi için mutlaka barışın, demokrasinin tesis edilmesi lazım. 
(Mikrofon otomatik cihaz tarafından kapatıldı)
LEZGİN BOTAN (Devamla) - Çünkü savaş ve çatışmanın
olduğu bir yerde, insan ve ekonomik kaynakların heba olduğu bir yerde maalesef
yatırımın gelmesi veya gerçekten kamunun çıkarına bir işin yapılacağını
düşünmek akıl dışı.
Teşekkür ediyorum, saygılar sunuyorum. (HDP
sıralarından alkışlar)
BAŞKAN – Sayın Botan, teşekkür ederim.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
9’uncu maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
10’uncu maddede bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 413 sıra sayılı Kanun Teklifi’nin
10’uncu maddesinin teklif metninden çıkarılmasını arz ve teklif ederiz.
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 Dirayet
Taşdemir Behçet Yıldırım Saadet Becerekli
 Ağrı Adıyaman Batman
 Mahmut
Toğrul Kadri
Yıldırım
 Gaziantep Siirt
BAŞKAN
– Okunan önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN
– Önerge üzerinde Siirt Milletvekili Sayın Kadri Yıldırım konuşacak. 
Buyurun
Sayın Yıldırım. (HDP sıralarından alkışlar) 
KADRİ
YILDIRIM (Siirt) – Sayın Başkan, değerli milletvekilleri; hepinizi saygılarımla
selamlıyorum. 
Muhtelif
konu ve tasarılar Meclise getirilirken bu konu ve tasarılar geniş halk
kesimlerini ilgilendirirken pek dikkate alınmayan bir önemli prensibe dikkat
çekmek istiyorum ki o da istişaredir. İstişare, doğruyu bulmak için ilgili kişi
ve kesimlerin görüşlerine başvurarak yapılan görüş alışverişidir ve kararları
da bu görüş alışverişinin sonucuna göre vermek veya vermemektir. 
İstişare,
kolektif bir akıl olgusu olduğu için diktatörlüğe giden yolu kapatmanın da en
etkili ve önemli yoludur. Saidi Nursi’nin dikkat çektiği gibi tesâdümü efkârdan
hakikat doğar yani farklı fikirleri, görüşleri çatıştırmaktan gerçekler ortaya
çıkar.
Dinimiz İslam da istişareye büyük önem veren bir
dindir. Örneğin Kur'an-ı Kerim’in bir ayetinde, Allah, Hazreti Peygambere
hitaben şöyle emrediyor: “...”(x) yani “Bir şey yapmak isterken, bir
şeye karar verirken insanlarla istişare et.” Bu emre harfiyen uyan Hazreti
Peygamber hiçbir şeye tek başına karar vermemiş, her kararı ortak akıl olan
istişareye göre almıştır, hiçbir zaman “Her şeyi ben bilirim.” dememiş, kendi
görüşü olmasa bile, katılmasa bile istişare neticesinde ortaya çıkan karara her
zaman uymuştur. Hazreti Peygamber bir hadisinde şöyle buyuruyor: “…”(X) Yani,
“İstişare edenler zarar etmezler.” Hazreti Ali Efendimiz de şöyle diyor:
“İstişareyi terk edenler doğru yolu bulamazlar.”
Mecliste bunun somut örneklerine rastlamamız az da olsa
mümkündür. Örneğin, istişare edilmeden getirilen kayyum tasarısı ile Hakkâri ve
Şırnak illerinin ilçe yapılmak istendiği tasarıların doğru olmadığı istişare
neticesinde ortaya çıktı ve bu tasarıların şimdilik geri çekilmesinin de yine
istişareyle doğru olduğu ortaya çıktı. Gönül ister ki, bundan sonraki tasarılar
ve konular da 4 partimizin istişaresiyle ve kolektif aklıyla kabul edilsin veya
reddedilsin; halkın ilgili kesimlerinin görüşlerine başvurularak kabul edilsin
bunlar veya kabul edilmesin. O zaman, Hazreti Peygamberin buyurduğu gibi,
“İstişare edenler zarar etmezler.” ve o zaman Hazreti Ali Efendimiz’in
buyurduğu gibi “İstişareyi terk edenler doğru yolu bulamazlar.” Ben de bu
Mecliste bu istişare mekanizmasının hakkıyla yerleşeceği ümidiyle yüce Meclisi,
bütün saygıdeğer milletvekili arkadaşlarımı selamlıyorum ve bu son günde, son
gecede bu tatilin hepimize hayırlara vesile olmasını diliyorum. (HDP
sıralarından alkışlar)
BAŞKAN
– Teşekkür ederiz Sayın Yıldırım.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
11’inci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 11’inci maddesinin teklif metninden
çıkarılmasını arz ve teklif ederiz.
 Çağlar
Demirel Selma Irmak Behçet
Yıldırım
 Diyarbakır Hakkâri
 Adıyaman
 Ayşe Acar
Başaran Osman Baydemir Dirayet Taşdemir
 Batman  Şanlıurfa Ağrı
 Saadet
Becerekli Mahmut Toğrul
 Batman Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
- Önerge üzerinde Batman Milletvekili Sayın Ayşe Acar Başaran konuşacak. 
Buyurun
Sayın Başaran. (HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekilleri; ben de hepinizi
saygıyla selamlıyorum.
Bu teklifin de sonuna geliyoruz. Evet, bir sürü şey
söyledik, muhtemelen teklif de geçecek, ancak gerçekten bu Mecliste bir yıllık
yaptığımız çalışmalara baktığımızda, ben, iktidarın kendisinin bir paralel
evrende yaşadığına artık ikna oldum, çünkü anlattıklarını ve gerçekliği yan
yana koyduğumuzda arasında müthiş bir farkın olduğunu görüyoruz. Biz, ülkemizde
sanki şu anda müthiş bir refah içerisindeyiz; ekonominin durumu çok iyiymiş
gibi, herkesin evinde yastıkların içerisinde altınlar, paralar varmış gibi, bir
de bu fazlalıktan, bu bütçe fazlalığından bir fon kuracakmışız. Aslında, bunun
gerçekten bir hayal ürünü olduğu çok net ortadayken, dediğim gibi, biz, zaten
yılın başından beri iktidarın bütün çalışmalarının ya da yansıttığı, gösterdiği
bütün çalışmalarının aslında bir hayal ürünü olduğunu, esasında manipüle ettiği
gerçekleri buradan net olarak görüyoruz. Bu çalışmaya neden gerek duyuldu,
açıkçası çok anlam veremiyoruz, çünkü şu anda Türkiye iflasın eşiğinde, bu çok
net görülüyor. Ekonomimizin çok iyi olduğu buradan her defasında söylense, bu
şekilde halka anlatılsa da biraz gazeteleri açıp, o farkında olmadığımız halkın
gündemine bir geri dönersek, insanların üzüm için cenaze namazı kıldırdığını,
yine bu yaz süreci içerisinde insanların turist için turist duasına çıktığı bir
süreçten geçiyoruz. Bu süreçte, dediğim gibi, kalkıp bir de “Biz bir fon
kuralım, buradan halkın cebindeki üç kuruşu da alalım ve birilerini
zenginleştirelim.” üzerinden şu anda bir yasa tasarısını konuşmuş bulunuyoruz,
konuşuyoruz ve konuşmaya devam ediyoruz. Ve her defasında, gerçekten, yine,
dediğim gibi, bizi şaşırtan bir durum: Avrupa ülkeleriyle, diğer gelişmiş
ülkelerle kendimizi bir şekilde karşılaştırma durumu… Keşke bunu diğer durumlarda
da karşılaştırsak, o ülkelerdeki demokrasi üzerinden de karşılaştırsak, “Ya,
esasında bir ülkenin ekonomik refahının artması için, bir ülkede gelişmişlik
seviyesinin artması için en önemli şey demokrasidir, iç barıştır.” desek ve
asıl meselemize geri dönsek, işte, emin olun o zaman bu şekilde birilerini
zengin edecek fonlar kurmak yerine halkın gerçek gündemine dönmüş olacağız. 
Bütün
arkadaşlarımızın da bugün buradan ifade ettiği şeyi ben bir daha söylemek
istiyorum: İçte ve dışta sürekli bir çatışma hâli varken, iç ve dış barış
sağlanmamışken ülkenin bu şekilde gelecek kanun tasarılarıyla, hayal
ürünleriyle, yani gerçeklerle hiçbir şekilde bağdaşmayan bu şekilde projelerle
biz bu ülkeyi kalkındıramayız arkadaşlar. Bu ülkenin kalkınmasının tek bir yolu
ve yöntemi var: İçte ve dışta barışı sağlamak, iç barışı ve iç demokrasiyi
yüzde 100 hâle getirmek ve esasında bu kapitalist sistem yerine doğamızdaki
şeye geri dönmek, ekolojik ekonomiye geri dönmek. Evet, fonlar kuruluyor. Bu
fondan kim zenginleşecek? Birileri birine rant sağlayacak ve bunun üzerinden
kendini zenginleştirecek. Fakirin daha fakir olacağı, zenginin daha zengin
olacağı bir fona biz buradaki, Meclisteki milletvekilleri olarak katkı
sunacağız. Bu fonu kullananlar ne yapacak? Evet, belki köprüler kuracak, evet,
belki yollar yapacak ama bu yolları yaparken, bu köprüleri yaparken halka
hiçbir şekilde sormayacak, doğayı talan edecek ve en sonunda biz ülkeyi
batırmakla kalmayıp aslında dünyanın da sonunu getirmek için adım adım bunu
örmeye devam edeceğiz. İşte, biz diyoruz ki: Bu yanlıştan geri dönelim. İşte,
demokrasiyi sağlamak için, toplumsal barışı sağlamak için, esasında, gelip biz
asıl meselelerimizi burada konuşalım. Eğer onları çözersek, emin olun,
Türkiye’deki ekonominin gelişmemesi için önümüzde hiçbir engel yok. Gelin,
halkın gündemini burada konuşalım. Halk cebindeki parayı sizden, iktidardan
korumaya çalışırken siz sanıyor musunuz ki bu fonlara güvenecek ve bu fonlar
üzerinden biz bu ülkede bir kalkınmayı sağlayabileceğiz ya da bu halka hizmet
ettiğinize inandırabileceğiz. Buna halkın artık inanmadığı çok açık ve net
ortada. 
Ben
bu kanun tasarısının bir daha halka da sorularak, halkın da görüşü alınarak
tekrar değerlendirilmesi gerektiğini düşünüyorum. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
12’nci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 12’nci maddesinin teklif metninden
çıkarılmasını arz ve teklif ederiz. 
 Çağlar Demirel Selma
Irmak Behçet Yıldırım
 Diyarbakır Hakkâri
 Adıyaman
 Nihat Akdoğan Osman
Baydemir Dirayet Taşdemir
 Hakkâri  Şanlıurfa Ağrı
 Saadet Becerekli  Mahmut
Toğrul 
 Batman Gaziantep
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN
– Önerge üzerinde Hakkâri Milletvekili Sayın Nihat Akdoğan konuşacak. 
Buyurun
Sayın Akdoğan. (HDP sıralarından alkışlar) 
NİHAT
AKDOĞAN (Hakkâri) – Sayın Başkan, değerli milletvekilleri; 413 sıra sayılı
Kanun Tasarısı’nın 12’nci maddesi üzerinde söz almış bulunuyorum. 
Ama,
dün, özellikle bütün arkadaşlarımızın da bildiği gibi, aslında hepimizi
heyecanlandıran, burada ortaya çıkan ortak duygu, bazı illerin bir anda
isimlerinin değiştirilmesini, bir anda yerlerinin değiştirilmesini, bir anda
oradan binlerce insanın göçmesini engelleyen duruş gerçekten… Burada emeği
geçen bütün arkadaşlarımıza bütün kamuoyu adına teşekkür etmek istiyorum.
Gerçekten de bugüne kadar belki bizde asla kültür olmayan bir şeyle
karşılaştık. Gelen insanların burada bir baskı oluşturması… Burada, işte, siz
neden böyle bir karara varıyorsunuz? Ülkenin Meclisinin bombalandığı bir yerde,
şu anda böyle bir yerde siz neden karar veriyorsunuz? Buradaki bütün partilerin
-komisyonlardan tutun, buraya kadar- arkadaşlarımızın da hepsinin emeği oldu
ama özellikle bir şeyi de belirtmek isteriz ki bu sadece Hakkâri’yle, Şırnak’la
alakalı değildi. Bir de belediyelerin mallarına el koyma; yönetimlere, buraya
halkın vermediği yetkiyi, bir anda halkın yerele yönelik ortaya koymuş olduğu
demokratik reaksiyonlarını, o yetkiyi biz buradan bir valiye, bir kaymakama,
bir müfettişe vererek oradaki yerelin üzerinde yeniden daha çok merkezi güçlendiren
bir konuma gidecektik ki buradaki arkadaşların duruşu onu belki hafifletti ama
ortadan kaldıramadı. Özellikle, 23 ve 50’nci maddelerin ne kadar sıkıntılı
olduğunu hepimiz şu anda görüyoruz çünkü burada sadece güç merkezi olmak
isteyen bir yapı var, her şeyin kendine bağlanmasını isteyen bir yapı var.
Dolayısıyla, bu demokrasinin, birlikte yaşamın, farlılıklara tahammül etmenin
önündeki en büyük engelin bu olduğuna inanıyoruz. Bu maddelerin doğrudan -belki
şu anda da üzerinde görüşmeler yapılıyor- gerçekten de bu kanun tasarısından
çıkartılması gerekiyor çünkü burada amaçlanan sadece bir şey vardır: Kürtleri
sindirmek, gücünü pekiştirmek, diğeri de muhalefeti etkisiz hâle getirmek.
Dolayısıyla, buradan demokrasinin çıkmayacağını hepimizin bilmesi gerekiyor
çünkü siz bir taraftan burada bunu yaparken diğer taraftan KHK’larla bunu zaten
getiriyorsunuz, zaten o yetkileri müfettişlere veriyorsunuz.
Diğer
bir şey, gerçekten de burada ismi çok zikredildi. İlçeler vardı, komisyonda
bakan da bahsetti. Bakan gittiği yerde o umudu vermiştir. İşte, beldenin ilçe
yapılması, ilçenin il yapılması… Önümüzdeki süreçte gerçekten de o umutların
kırılmaması adına hem Derecik beldesinin ilçe yapılması, Yüksekova, Cizre’nin
il yapılması hepimizin, 26’ncı Dönem Parlamentosunun boynunun bir borcu olsun.
Değerli
arkadaşlar, bugün özellikle Türkiye’de bizim önümüzü açan aydınlarımızın siyasi
görüşlerinden ya da başka bir halka yönelik yapılan zulümden dolayı ortaya
çıkıp o insanları savunduğu bir yerde bugün kitapları 15 dile çevrilen Aslı
Erdoğan’ın tutuklanması gerçekten de bu döneme, 2016 sürecini yaşayan bir
ülkeye yakışmamıştır. Biz, Aslı Erdoğan gibi şu anda içeride olan birçok
gazetecinin, aydının serbest bırakılmasıyla bu ülkenin önünün açılacağına
inanıyoruz. Gerçekten bu süreçte bu kadar birlikte hareket eden bir muhalefet
varken bunun, Kürt sorununun çözümü konusunda da bu Meclis iradesini ortaya
koyabilir, dökülen kanın, gözyaşının önüne de geçebilir. Bu feraset bu Mecliste
vardır, yeter ki birbirimizi farklılıklarımızla kabul edelim. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Akdoğan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
Özel, buyurun.
V.- AÇIKLAMALAR (Devam)
21.- Manisa Milletvekili Özgür Özel’in,
yazar Aslı Erdoğan’ın tutuklanmasına ilişkin açıklaması
ÖZGÜR
ÖZEL (Manisa) – Sayın Başkan, çok teşekkür ederim.
Biz
de Aslı Erdoğan’ın tutuklanmasını büyük bir üzüntüyle öğrenmiş bulunuyoruz. Çok
kısaca Genel Kurula şunu hatırlatmak isteriz ki bir ülkede bir darbe girişimi,
yaşadığımız bu korkunç darbe girişimi başarılı olsaydı çok sayıda akademisyen,
gazeteci ve sanatçı gözaltında uzun süreler tutulacak, daha sonra tutuklanarak
hapishanelere konacaktı. Bugün geldiğimiz nokta, bir darbe tehlikesini hep
birlikte demokrasiye sarılarak savuşturmuş bir ülke görüntüsünden daha çok
darbenin başarılı olduğu bir ülke görüntüsüne yakışmaktadır. Bu yüzden de
Türkiye'nin bundan kurtulması için yüce Meclisteki tüm partilerin yani siyaset
kurumunun topyekûn, özellikle akademisyenlerin, gazetecilerin ve sanatçıların
üzerindeki bu lince varan saldırıya engel olunmasıyla, eğer bir suç varsa da özellikle
topluma mal olmuş bu kişiler için tutuksuz yargılama sürecinin mutlaka hayata
geçirilmesiyle ilgili toplumsal duyarlılığa Meclisin de kayıtsız kalmaması
gerektiğini değerlendiriyoruz.
Teşekkür ederim.
BAŞKAN – Teşekkür ederim.
ÇAĞLAR DEMİREL (Diyarbakır) – Sayın Başkan… 
BAŞKAN – Buyurun Sayın Demirel.
22.- Diyarbakır Milletvekili Çağlar
Demirel’in, yazar Aslı Erdoğan’ın tutuklanmasına ilişkin açıklaması
ÇAĞLAR DEMİREL (Diyarbakır) – Teşekkürler Sayın Başkan. 
Ne yazık ki Aslı Erdoğan’ın tutuklanma haberini aldık.
Yani, Aslı Erdoğan gazetede yazı yazdığı için tutuklandı ve bunun gibi birçok…
HİKMET AYAR (Rize) - Ne yazdı, ne yazdı?
FİLİZ KERESTECİOĞLU DEMİR (İstanbul) – Ne yazarsa yazsın!
GARO PAYLAN (İstanbul) – Okudun mu? Oku, oku!
ÇAĞLAR DEMİREL (Diyarbakır) – Yani, buna bile tahammül
edemiyorsanız bizim size söyleyecek hiçbir şeyimiz yoktur. Demokrasi,
özgürlükler…
BAŞKAN – Sayın milletvekilleri, dinleyelim lütfen.
ÇAĞLAR DEMİREL (Diyarbakır) – Tabii, sizin gibi
düşünmediği için tutuklandı şu anda.
BAŞKAN – Karşılıklı konuşmayalım Sayın Demirel.
ÇAĞLAR DEMİREL (Diyarbakır) – Çünkü o düşüncelerini ifade
etti, özgürce ifade etti. Ama, siz, tahammül etmediğiniz için, bugün burada
bile sözümüzü keserek buna tahammül edemediğiniz için bugün gazeteciler,
akademisyenler, yazarlar hepsini tutuklama gerekçesiyle farklı algılıyorsunuz. 
EMRULLAH İŞLER (Ankara) – Saatlerce dinliyoruz ya! Niye
tahammül edemiyoruz ya? Saatlerce konuşuyorsunuz her gün!
BAŞKAN – Sayın milletvekilleri…
ÇAĞLAR DEMİREL (Diyarbakır) – Bunu buradan da tüm Türkiye
kamuoyu bir kez daha görmüş oldu, Genel Kuruldaki iktidar partisinin aslında
düşüncesinin ne olduğunu bir kez daha gördü.
(Mikrofon otomatik cihaz tarafından kapatıldı) 
ÇAĞLAR DEMİREL (Diyarbakır) – Başkan, sözümü tamamlayacağım
çünkü bırakmadılar.
BAŞKAN - Bir dakika daha ek süre veriyorum.
ÇAĞLAR
DEMİREL (Diyarbakır) – Şimdi, bir ülkede eğer demokrasi varsa, düşünce
özgürlüklerini ifade ederse gazeteciler, yazarlar, akademisyenler bir gazeteye
yazı yazdıkları için tutuklanmazlar. Ama, ne yazık ki Türkiye’de demokrasi ve
özgürlükten bahsetmek özellikle de son dönemlerde mümkün değil. Çünkü
siyasetçi, gazeteci ve akademisyenler yazı yazdıkları için, düşüncelerini ifade
ettikleri için tutuklanıyorlar. O yüzden, aslında bunun heveslisi kimdi? 15
Temmuzda darbe girişiminde bulunan darbecilerdi, bunu yapmak isteyen onlardı
ama bugün bakıyoruz ki darbeden sonra da düşünceye tahammül yok. 
Aslı
Erdoğan, rahatsız, hasta bir akademisyen, bir yazar, bir düşünür; tekrardan bir
kez daha söylüyoruz, Aslı Erdoğan’ın serbest bırakılması gerekiyor. 
Teşekkür
ediyorum. (HDP sıralarından alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili
Kayseri Milletvekili Mustafa Elitaş ve Isparta Milletvekili Süreyya Sadi Bilgiç
ile 14 Milletvekilinin Türkiye Varlık Fonu Kurulması ile Katma Değer Vergisi
Kanununda Değişiklik Yapılmasına Dair Kanun Teklifi (2/1319) ile Plan ve Bütçe
Komisyonu Raporu (S. Sayısı: 413) (Devam)
BAŞKAN
-13’üncü maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 413 sıra sayılı Kanun Teklifi’nin 13’üncü maddesinde yer alan “kanun
hükümlerini” ibaresinin “kanunu” şeklinde değiştirilmesini arz ve teklif
ederiz. 
 Çağlar Demirel Osman
Baydemir Selma Irmak
 Diyarbakır Şanlıurfa Hakkâri
 
 Dirayet Taşdemir Behçet
Yıldırım Saadet Becerekli
 Ağrı Adıyaman Batman
 Mahmut Toğrul
 Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak. 
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Sayın Başkan, değerli milletvekilleri; aslında önemli
birtakım sonuçlar, önemli birtakım dersler çıkaracağımız bir çalışma haftası
yürüttük, yürütüyoruz. 
Değerli
arkadaşlar, ortaya çıkan ilk sonuç, toplumdan, halktan bir yasayı gizleyerek,
saklayarak, o halka rağmen bir yasayı buraya getirmenin aslında ne kadar
sakıncalı olduğunu ve bize aslında zaman ekonomisini kaybettirdiğini
gösteriyor.
Bakın,
belediyelere kayyumun atanması meselesi, günlerdir, haftalardır, komisyonlarda,
burada zaman geçirdik. Yine Şırnak ve Hakkâri’nin il statüsünden çıkarılması
meselesi. Hakkârililer, Şırnaklılar her yerde tepkilerini ortaya koymak için
yollara düştüler. Aslında halkın tepkilerini görerek, halkla tartışarak o
insanları da böyle bir tepkiyi organize etmek zorunda bırakmak, aslında başlı
başına halkla çatışma yolunu seçmektir. Bunların hiçbirinin gereği yok.
Bir
diğer önemli sonuç şu çıkıyor değerli arkadaşlar: Bu yasaları buraya getiriyoruz,
tartışıyoruz; sonra iktidar birtakım önergelerden, birtakım maddelerden
vazgeçiyor ama bu arada aslında toplumu rahatsız eden birçok şeyi de gözden
kaçırıyor. Biraz önce söyledim, Antep’le ilgili bir yasayı bu torbanın içine
koyuyoruz. Böyle bir torba mantığı hakikaten terk edilmelidir. Sayın grup
başkan vekilleri bu konuda gerçekten bir araya gelmelidir. Yasalar buraya temel
yasa olarak gelmemeli ve onun üzerinde uzlaşarak, anlaşarak, konuşarak
çözülmeli. 40 ayrı maddede değişiklik yapan bir torba yasa buraya geldiğinde
her şey birbirine karışıyor. Her şeyin birbirine karışmasının yanında, sonradan
biz muhalefet etmek zorunda kaldığımızda da iktidar partisi -hani deyim
yerindeyse- “Ben bundan vazgeçiyorum, siz de fedakârlık edin.” deyip toplum
aleyhine, halk aleyhine, kamu aleyhine aslında birtakım yasaların gözden
kaçırılmasına da sebebiyet veriyor. Durup dururken hiç ilgili yerlerde
tartışılmadan, bazı maddeleri komisyonda bile tartışmadan buraya getiriyoruz.
Dünkü YÖK Yasası’nda rektörlerin atanma durumunu bu Meclise taşıma biçimi başlı
başına hakikaten sıkıntılı olmuştur. Ağır bir dil, terim kullanmak istemiyorum
ama en hafif deyimiyle bir Ali Cengiz oyunu olmuştur. Bu tarzdan kaçınmak
gerekiyor. 
Değerli
arkadaşlar, muhalefetiyle iktidarıyla kimse bu halkın düşmanı, bu ülkenin
düşmanı değildir. Uzlaşarak, konuşarak sağlıklı yasa yapma yolu seçilebilir.
Konuşulabilmeli, tartışılabilmeli…
AYŞE
SULA KÖSEOĞLU (Trabzon) – Aynı konuşmayı 5’inci defadır dinliyoruz. Yok böyle
bir şey ya!
MAHMUT
TOĞRUL (Devamla) – Sayın Milletvekili, çok mu itiraz ediyorsun? Bunların
hangisi oluşmadı? 
AYŞE
SULA KÖSEOĞLU (Trabzon) – Aynı konuşmayı 10’uncu defadır dinliyoruz, aynı
konuşma ya!
MAHMUT
TOĞRUL (Devamla) – 10 defa değil, 15 defa dinleyin. Sonuç değişsin, bir sonuç
değiştirin. 
AYŞE SULA KÖSEOĞLU (Trabzon) – Allah aşkına ya!
Hepimizin zamanı kıymetli ya!
BAŞKAN
– Sayın milletvekilleri, lütfen…
MAHMUT
TOĞRUL (Devamla) – Önemli olan sonuç değiştirin. Siz sonucu değiştirmeden aynı
yola devam ediyorsunuz.
Biz
burada sağlıklı yasa yapmaktan bahsediyoruz, bu toplumun çıkarına yasa
yapmaktan bahsediyoruz. Dolayısıyla, bu hepimizin ortak sorunu. Muhalefetin
görevi bunları dile getirmek. 
Evet,
zaten dinlemediğiniz gibi… Burada dinlemek istemiyorsunuz, burada da zaten çoğu
zaman beşer kişi, onar kişi kalıyorsunuz. Oysa bunları…
SALİM
USLU (Çorum) – Ben seni dinlemek zorunda değilim ya!
MAHMUT
TOĞRUL (Devamla) – Dinlemek zorundasınız, dinlemek zorundasınız.
SALİM
USLU (Çorum) – Dinlemiyorum. 
BAŞKAN
– Karşılıklı konuşmayın lütfen.
MAHMUT
TOĞRUL (Devamla) – Burada herkes herkesi dinlemek zorunda. 
Burada
eğer gerçekten biz bu halkın çıkarına, toplumun çıkarına, kamunun çıkarına iş
yapıyorsak birbirimizi dinlemek zorundayız. Burası halkın sorunlarının gündeme
geldiği, tartışıldığı bir mekândır. Burası, yoksa, gelip el kaldırıp indirme
mekanizması değildir. Eğer bu hâle getirirseniz…
AHMET
GÜNDOĞDU (Ankara) – Dinlenecek konuşmayı da yapmak gerekiyor ama değil mi?
MAHMUT
TOĞRUL (Devamla) – Eğer bu hâle getirirseniz o zaman gerçekten anlamsızlaşır.
AHMET
GÜNDOĞDU (Ankara) – El kaldırmaya hakaret etmek doğru değil, dinlenecek
konuşmayı da yapmak gerekir ekleyelim oraya. 
ÇAĞLAR
DEMİREL (Diyarbakır) – Ona siz karar veremezsiniz!
BAŞKAN
– Sayın milletvekilleri, lütfen karşılıklı konuşmayın.
MAHMUT
TOĞRUL (Devamla) – Ya, değerli arkadaşlar, kimin ne konuşacağına… 
BAŞKAN
– Sayın Toğrul, siz de lütfen Genel Kurula hitap edin.
MAHMUT
TOĞRUL (Devamla) – Bakın, iktidarın anlaması lazım, kimin ne konuşacağına siz
karar veremezsiniz. Eğer bizim burada ne konuşacağımıza karar verecekseniz…
BESİME
KONCA (Siirt) – Onların konuşmasına başkası karar verdiği için…
AHMET
GÜNDOĞDU (Ankara) – Benim hangi yasaya el kaldıracağıma da sen karar
veremezsin. 
BAŞKAN
– Sayın milletvekilleri…
Sayın
Gündoğdu, lütfen…
MAHMUT
TOĞRUL (Devamla) – Ben buradan ne konuşacağıma karar veririm. Benim bir derdim
var, ben halkın iradesiyle buradayım. (HDP sıralarından alkışlar) 
BAŞKAN
– Teşekkür ederim Sayın Toğrul.
AHMET
GÜNDOĞDU (Ankara) – Konuşmasına saygı bekliyor, el kaldıranlara hakaret ediyor.
Böyle bir şey yok! Herkes özgür.
BEHÇET
YILDIRIM (Adıyaman) – Ne hakareti?
FİLİZ
KERESTECİOĞLU DEMİR (İstanbul) – Hangi hakaret?
AHMET
GÜNDOĞDU (Ankara) – “El kaldırma yeri değil.” diyorsun.
MAHMUT
TOĞRUL (Gaziantep) – Size yakışmıyor, bir de sendika yönetiminde bulundunuz. 
AHMET
GÜNDOĞDU (Ankara) – Neyin yakışıp yakışmadığını sana mı soracağız ya!
BAŞKAN
– Önergeyi oylarınıza sunuyorum…
ÇAĞLAR
DEMİREL (Diyarbakır) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler…
Elektronik
cihazla oylama yapacağım, iki dakika süre veriyorum. 
(Elektronik
cihazla oylama yapıldı) 
BAŞKAN
– Önerge kabul edilmemiştir, karar yeter sayısı vardır.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Şimdi,
İç Tüzük’ün 86’ncı maddesi gereğince lehte olmak üzere İstanbul Milletvekili
Sayın Mehmet Muş konuşacak. 
Buyurun.
(AK PARTİ sıralarından alkışlar)
MEHMET
MUŞ (İstanbul) – Sayın Başkan, değerli milletvekilleri; bugün önemli bir kanun
teklifi üzerinde çalışıyoruz ve sonuna doğru da yaklaştığımızı görüyoruz. 
Bu
teklifle beraber Türkiye bir Varlık Fonu yönetim şirketi kuracak ve Türkiye
uzun zamandır tartıştığı, uzun zamandır kamuoyunda konuşulan Varlık Fonu’nu
böylece hayata geçirmiş olacak. Burada pek çok varlığın daha efektif, etkin bir
şekilde ekonomiye kazandırılması sağlanacaktır. Ülkenin ekonomik kalkınmasına
katkı yapacağını düşündüğümüz bir kurum ortaya çıkacaktır.
Hazırlanışında
tabii, dünya örnekleri de göz önüne alınarak esnek bir yapı olması düşünüldü
çünkü dünyada bu fonların rekabet edebilmesi için yapıları çok önemli bir unsur
olarak ortaya çıkıyor. Eğer esnek bir yapı oluşmazsa, eğer dünyayı yakından
takip edip dünyadaki gelişmelere anında adapte olacak bir yapı ortaya çıkmazsa
bu fonun Türkiye’ye kazandıracakları çok daha az olabilirdi. Onun için, fonun
dizaynında, kuruluşunda ve kuruluşundan sonraki aşamada, şirket ana sözleşmesinde
bu detaylar dikkatli bir şekilde hazırlanacaktır. Yine, burada ülkenin önemli -az
önce de ifade ettiğim- sanayi kuruluşlarından tutun da altyapı yatırımlarına
kadar pek çok alanda bu fon da aktif bir şekilde katkıda bulunacaktır diye
düşünüyorum.
Komisyon
aşaması boyunca muhalefetten bu noktada çok ciddi katkılar da geldi, bunların
bir kısmı bunun içerisine katıldı, bir kısmı farklı şekilde tartışıldı ve
nihayetinde bu tasarı hazırlanarak Genel Kurula geldi. Emeği geçen hem iktidar
partisi milletvekillerine hem muhalefetten milletvekili arkadaşlarımıza ben
şahsım adına da, AK PARTİ Grubu adına da teşekkür ediyorum. Önemli bir
düzenlemeye imza attık, ülkemize, vatanımıza, milletimize hayırlı olmasını
temenni ediyorum. Bu Varlık Fonu’yla beraber Türkiye’de çok daha finansal
sistemin güçlü olacağını, finansal sistemimize çok daha güç katacağına olan
inancımı bir kez daha ifade etmek istiyorum. Hayırlı, uğurlu olsun. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Muş.
Teklifin
aleyhinde İzmir Milletvekili Sayın Musa Çam konuşacak. 
Buyurun
Sayın Çam. (CHP sıralarından alkışlar) 
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
hepinizi saygıyla selamlıyorum.
413
sıra sayılı Kanun Teklifi üzerinde İç Tüzük 86’ya göre söz almış bulunuyorum.
Hepinizi saygıyla selamlıyorum. 
Varlık Fonu, birçok arkadaşımızın söylediği gibi,
kulağa son derece hoş gelen ve hepimizi çok mutlu eden çünkü gelecek kuşaklara,
gelecek nesillere yatırım yapan anlamında önemli bir teklif arkadaşlar. Tabii
ki buna karşı çıkmak mümkün değil ama Türkiye’deki uygulamalarına ve dünyadaki
uygulamalarına baktığımızda bizi çok umutlandıran düzenlemeler olmadığını da
görüyoruz. Özellikle 1980’den sonraki düzenlemelerde, özellikle rahmetli Özal
döneminde yapılan düzenlemelerle Tasarrufu Teşvik Fonu, Konut Edindirme Fonu
dâhil olmak üzere ve üniversitelerdeki fonları da hesapladığımızda yaklaşık
107’ye yakın fon kurulmuştur arkadaşlar. Ama bu yaşanılan süreç içerisinde o
kurulan fonların kontrol dışı olduğunu, bütçe dışı olduğunu, paralel bir bütçe
olduğunu ve hesap vermekten uzak olduğunu, saydamlıktan uzak olması nedeniyle
de ilerleyen sürelerde kurulan o fonların tamamının battığını, batırıldığını;
onlarca, binlerce insanın mağdur edildiğini özellikle Tasarrufu Teşvik Fonu ve
KEY’ler dâhil olmak üzere, sizin iktidarınız dönemine kadar geldiğini, daha
sonraki dönemde bunların çözüldüğünü ama yine de mağdurlarının olduğu açık ve
net bir şekilde görülüyor arkadaşlar.
Peki,
dünyada iyi örnekleri yok mu? Kuşkusuz var arkadaşlar. Örneğin Norveç’te
kurulmuş olan fonlar var. Oradaki, Norveç’te kurulan fon yaklaşık olarak...
Norveçliler “Petrol ömrübillah devam edebilecek bir iş değildir. Gelecek
nesilleri daha güvence altına alabilmemiz için birikimlerimizi mutlaka bir
fonda toplamamız gerekiyor.” diyorlar ve birikimlerini, tasarruflarını da
arkadaşlar, yaklaşık 7,4 trilyon Kron yani 740 milyar dolar bir parayı dünyanın
değişik ülkelerinde değişik yatırımlara yatırarak gelecek nesilleri,
Norveç’teki vatandaşların, çocukların geleceklerini garanti altına almak için
birtakım tasarruflarda bulunmuşlar ve yatırımlar yapmışlar. Bugünkü fon
karşılığına baktığımızda kişi başına 175 bin dolar bir tasarruf yapılmış
durumda arkadaşlar. 
Peki,
bu iyi, daha kötüleri yok mu? Var arkadaşlar. O kötülerden bir tanesini de
söyleyeyim arkadaşlar, o da Malezya’da. Malezya örneğini de sizlere söylemek
istiyorum. Malezya’da da 2009 yılında kurulmuş olan yine bir fon var
arkadaşlar. Bu fon büyük bir fon ama bunun Başkanı da Malezya Başbakanı Necip
Rezak fakat orada da çok büyük yolsuzlukların olduğunu görüyoruz. Amerika
Birleşik Devletleri diyor ki: “Malezya’daki fondan 1 milyar dolardan fazla
varlık Amerika’da alınmış.” Bunun 30 milyon dolarıyla Manhattan‘dan lüks bir
daire, Los Angeles’tan 39 milyon dolara bir malikane, paravan şirketler
aracılığıyla aktarılan çalıntı paralarla Hollywood filmlerinin finanse
edildiği, Picasso ve Monet tablolarının alındığı, kumarhanelerde bu fon
paralarının çarçur edildiği, yine Başbakan Necip’in 1 milyar dolardan fazla
parayı kendi kişisel hesabına aktardığı anlaşılıyor arkadaşlar. Toplam 11
milyar doların kaybolduğu söyleniyor arkadaşlar. Fonun Yönetim Kurulu Başkanı,
tahmin edildiği gibi Necip arkadaşlar. Suudi Arabistan’dan hesabına gönderilen
670 milyon doların da yanlışlıkla hesabına geçtiğini söylüyor Sayın Necip ama
Suudi Arabistan’dan gönderilen para... Yetmiyor, Necip’in kendisinin ve
karısının yüz gerdirme operasyonlarının bile bu fondan karşılandığını arkadaşlar,
buradan görmek mümkün. Ama bütün bunlara Necip diyor ki: “Bunların hepsi
hikâyedir, uydurmadır; bu, olağanüstü hâli gerektirir.” ve olağanüstü hâl ilan
ediyor arkadaşlar. Bu, kabul edilebilir bir iş değildir.
Değerli
arkadaşlar, eğer biz bu fonu altı yedi yıl önce kurmuş olsaydık, kurmaya
çalışmış olsaydık, altı yedi yıl önce kurulacak bu fonun başına büyük bir
ihtimal FETÖ’cü birini getirecektiniz. Yetmez, FETÖ’cülerden oluşan bir yönetim
kurulu oluşturacaktınız ve darbe girişiminin önemli derecede kaynaklarını da
FETÖ’ye teslim etmiş olacaktınız arkadaşlar. (CHP sıralarından alkışlar) Bu
kadar açık ve nettir. Biz, size yine uyarılarımızı yapacaktık, diyecektik ki:
“Yapmayın, etmeyin, eylemeyin.” Bize “Yanlış düşünüyorsunuz.” diyecektiniz, “Farklı
düşünüyorsunuz.” diyecektiniz. Biz ama yine size, o tarihsel uyarılarımızı
yapacaktık arkadaşlar.
(Mikrofon
otomatik cihaz tarafından kapatıldı) 
MUSA
ÇAM (Devamla) – Prensip olarak fona karşı değiliz ama Türkiye’deki uygulamaları
ve bazı ülkelerdeki uygulamaları nedeniyle ders almamız gerekiyor. 
Biz,
her şeye rağmen araba devrilmeden önce sizlere yol gösteririz diyorum, hepinize
iyi akşamlar diliyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Çam. 
Teklifin
tümü açık oylamaya tabidir. 
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Oylama
için iki dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Varlık Fonu Kurulması ile Katma Değer Vergisi
Kanununda Değişiklik Yapılmasına Dair Kanun Teklifi açık oylama sonucu:
“Kullanılan oy sayısı : 239
Kabul : 217
Ret :
22 (x)

 Kâtip Üye Kâtip Üye 
 Fehmi Küpçü Ali Haydar Hakverdi
 Bolu Ankara”
Sayın
milletvekilleri, teklif kabul edilmiş ve kanunlaşmıştır. Hayırlı olsun diyorum.
Birleşime
on dakika ara veriyorum.
Kapanma Saati: 22.51
DOKUZUNCU OTURUM
Açılma Saati: 23.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Dokuzuncu Oturumunu açıyorum.
XI.- SEÇİMLER
A) Komisyonlara Üye Seçimi
1.- Fethullahçı terör örgütünün (FETÖ/PDY)
15 Temmuz 2016 tarihli darbe girişimi ile bu terör örgütünün faaliyetlerinin
tüm yönleriyle araştırılarak alınması gereken önlemlerin belirlenmesi amacıyla
kurulan (10/276, 277, 278, 279) esas numaralı Meclis Araştırması Komisyonu
üyeliğine seçim
BAŞKAN
- Fethullahçı Terör Örgütünün (FETÖ/PDY) 15 Temmuz 2016 Tarihli Darbe Girişimi
ile Bu Terör Örgütünün Faaliyetlerinin Tüm Yönleriyle Araştırılarak Alınması
Gereken Önlemlerin Belirlenmesi Amacıyla Kurulan Meclis Araştırması Komisyonuna
üye seçimi yapılacaktır. Komisyon üyelikleri için siyasi parti gruplarınca
gösterilen adayların listesini okutup oylarınıza sunacağım.
Fethullahçı Terör Örgütünün (FETÖ/PDY) 15 Temmuz 2016
Tarihli Darbe Girişimi ile Bu Terör Örgütünün Faaliyetlerinin Tüm Yönleriyle
Araştırılarak Alınması Gereken Önlemlerin Belirlenmesi Amacıyla Kurulan Meclis
Araştırması Komisyonu Üyelikleri Aday Listesi (10/276, 277, 278, 279)
 Adı Soyadı  Seçim Çevresi
 AK
PARTİ (9)
Reşat
Petek Burdur
Serkan
Bayram Erzincan
Emine
Nur Günay Eskişehir
Ravza
Kavakcı Kan İstanbul
Mihrimah
Belma Satır İstanbul
Burhanettin
Uysal Karabük
Hüseyin
Kocabıyık  İzmir
Selçuk
Özdağ Manisa
Zekeriya
Birkan Bursa
 CHP
(4)
Zeynel
Emre İstanbul
Aykut
Erdoğdu İstanbul
Mustafa
Sezgin Tanrıkulu İstanbul
Aytun
Çıray İzmir
 HDP
(1)
Mithat
Sancar Mardin
 MHP
(1)
Mehmet
Erdoğan Muğla
BAŞKAN
- Okunan listeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, tatil kararı alınmış olması nedeniyle, Meclis araştırması
komisyonuna seçilmiş bulunan sayın üyelerin başkan, başkan vekili, sözcü ve
kâtip seçimini yapmak için toplanacakları yer, tarih ve saat daha sonra ilan
edilecektir. 
2’nci
sıraya alınan Türkiye Cumhuriyeti Hükûmeti ile Japonya Hükûmeti Arasında
Türkiye Cumhuriyetinde Türk-Japon Bilim ve Teknoloji Üniversitesinin
Kurulmasına Dair Anlaşmanın Onaylanmasının Uygun Bulunduğu Hakkında Kanun
Tasarısı ve Dışişleri Komisyonu Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile
Japonya Hükümeti Arasında Türkiye Cumhuriyetinde Türk-Japon Bilim ve Teknoloji
Üniversitesinin Kurulmasına Dair Anlaşmanın Onaylanmasının Uygun Bulunduğu
Hakkında Kanun Tasarısı (1/744) ve Dışişleri Komisyonu Raporu (S. Sayısı 416) (x)
BAŞKAN
– Komisyon burada.
Hükûmet
burada.
Komisyon
Raporu 416 sıra sayısıyla bastırılıp dağıtılmıştır.
Tasarının
tümü üzerinde Halkların Demokratik Partisi Grubu adına Kars Milletvekili Sayın Ayhan
Bilgen konuşacaklardır.
Buyurun
Sayın Bilgen. (HDP sıralarından alkışlar)
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; bu
konuya yirmi dakika yetmez ama herhâlde sığdırırız.
Öncelikle,
biraz önce burada bir Aslı Erdoğan polemiği olduğu için galiba benim de bir
şeyler söylemem gerekiyor. 
Değerli
milletvekilleri, eğer şu anda milletvekili olmasaydım ben de tutuklu olacaktım
çünkü o gazetede yaklaşık yedi yıl yazdım ama kimse bir tek satır şiddeti
övdüğümü, insanların ölümüne sevindiğimi iddia edemez. Benim için bu ne kadar
geçerliyse Aslı Erdoğan için de o kadar geçerlidir. Hazreti Ali’nin çok güzel
bir sözü var, diyor ki: “Kişi bilmediğinin düşmanıdır.” Aslı Erdoğan’ı duymamış
olabilirsiniz, bilmek zorunda, okumak zorunda değilsiniz ama Aslı Erdoğan,
değerli arkadaşlar, Boğaziçi mühendislik mezunu, sonra CERN’de yani Avrupa
Konseyinde nükleer araştırmalarda yüksek lisans yapmış, sonra fizik doktorası
yapmış ve sadece “Tahta Kuşlar” kitabı 9 dile çevrilmiş yani burada
yazdıklarını okumasak da bilmesek de hepimizin gurur duyması gereken bir
edebiyatçıdır, yaşayan edebiyatçıların belki en iyilerinden birisidir. Keşke
okuyup bilerek eleştirseydik, tartışsaydık ve keşke dünya, böyle bir edebiyatçıyı
sadece bir gazetede köşe yazdığı için tutuklamakla Türkiye’yi duymuş olmasaydı.
Yine,
değerli milletvekilleri, aranızda gazetecilik, dergicilik yapanlar var.
Biliyorsunuz ki köşe yazarları gazetenin yayın politikasından sorumlu değildir,
hatta köşeler genellikle kurtarılmış bölgeler gibi görülür, birçok yazar böyle
tarif etmiştir köşeleri. Gazetenin yayın politikasıyla ters düşen şeyler
yazarsınız, gazetenin yönetimi bazen sizi beğenmez, tahammül etmez, çıkarır;
bazen de buna tahammül gösterir, siz yazmaya devam edersiniz. Ama, Aslı
Erdoğan’ın suç işlemediğini ispat etmek zorunda olduğunu ifade eden cümleler
duyulması bu Meclis için bir ayıptır çünkü Aslı Erdoğan’ı sevmeyebilirsiniz,
kitaplarını beğenmeyebilirsiniz ama kişinin masumiyetinin esas olduğunu bu çatı
altındaki herkesin kabul etmesi gerekir çünkü yemin ettiğiniz Anayasa böyle
diyor, burada çıkardığınız yasalar böyle diyor. Aslı Erdoğan suç işlemediğini
ispat etmek zorunda değil arkadaşlar, tersi geçerlidir. Aksi takdirde, böyle
bakarsanız, tarih boyunca, Türkiye tarihi boyunca Menderes’in de kendisinin suç
işlemediğini ispat etmesi gerekirdi, 1970’lerde idam edilenler de, 1980’den
sonra her kesimden, her çevreden idam sehpasına gönderilenler de suç
işlemediğini ispat etmek zorunda kalırlardı. Hâlâ cezaevlerinde 28 Şubat
döneminde içeri girip çıkamayanlar var, suçsuzluklarını ispat edemiyorlar ama
sonuçta bir cezaya mahkûm olmuşlar. 
Değerli
milletvekilleri, Türkiye-Japonya tarihi -tabii, bütün süreyi kullanmak
istemiyorum gecenin bu saatinde ama- Abdülhamid’in o bildiğimiz meşhur Ertuğrul
Fırkateyni’yle başlayan ilişkileriyle bugünlere geldi. Özellikle ticari
ilişkiler, kültürel iş birlikleri, bu konuda kurulmuş vakıfların Türkiye’de
yürüttüğü güzel, değerli çalışmalar var. 
Ama
bu anlaşmada iki nokta dikkat çekiyor; birisi, kurulacak olan üniversitenin,
Türk-Japon Üniversitesinin eğitim dili -belki anlaşma metnine bakmamış
olabilirsiniz- Türkçe değil, Japonca da değil, İngilizce. Şimdi, bir dilin
bilim dili olmasının galiba ilk şartı önce o dile o halkın, o ülkenin, o ülkeyi
yönetenlerin kendisinin inanması gerekiyor. Ben yabancı bir dilin, İngilizcenin
öğrenilmesi, İngilizceyle eğitim konusunu falan burada birkaç dakika içinde
tartışacak değilim ama siz köprü yapıyorsunuz, geçiş ücretlerini dolar
üzerinden belirliyorsunuz, üniversite kuruyorsunuz, eğitim dilini İngilizce
yapıyorsunuz ama kürsüye çıktığınızda, meydanlarda millîlik, bağımsızlık
hamaseti yapıyorsanız bunun ayrıca bir tartışma konusu olması gerekiyor.
Değerli
milletvekilleri, eğer çocuklarımız ilkokuldan üniversiteye kadar İngilizce
dersi alıyor ama iki cümle kendini ifade edemiyorsa bu galiba öncelikle ana
dillerini öğretmediğimizle ilgilidir; diğer ana dilleri bir tarafa bırakıyorum,
Türkçeyi öğretemediğimizle ilgili bir sorundur. Ama, tabii, Japonya açısından
İngilizce ayrı bir garabettir çünkü galiba hepiniz hatırlarsınız, İkinci Dünya
Savaşı’nın bitiş saldırısı insanlık tarihinin büyük bir ayıbıdır aynı zamanda.
Hiroşima ve Nagazaki’ye Amerika Birleşik Devletleri’nin attığı atom
bombalarıyla on binlerce insan ölmüştür ve Japon imparatorundan Japon halkını
Amerikalılar kurtarmıştır, bunu tırnak içerisinde söylüyorum ve tam hani
“celladına aşık” pozisyonu; Japonya’nın Anayasası’nı da Amerikalılar yapmıştır.
Onun için de çok dikkat çekici bir 9’uncu maddeleri vardır Japon Anayasası’nın.
Japonya, savaşa karşı olduğunu Anayasası’na yazan ve sonunda da savaşa karşı
olduğu için ordu kurmama deklarasyonunda bulunan bir devlettir. Tabii ki biz
“Dünyada silahlar olmasın, ordular olmasın.” diyen bir yerden bakıyoruz. Birkaç
yıldır Japonya ordu kurmaya çalışıyor ama Japonya’nın güvenliğini de orayı
bombalayan Amerika sağlıyor, Anayasası’nı da Amerika yaptı dolayısıyla da
İngilizce eğitim galiba Japonlar açısından ayrıca başka ironik bir anlam ifade
ediyor.
Bu
anlaşmada bir başka önemli nokta değerli milletvekilleri, rektör seçimiyle
ilgili. Tabii, garip bir tesadüf müdür bilmiyorum ama bugün Japonya’yla, işte,
üniversite kuruluş anlaşmasını konuşuyoruz, rektör seçimiyle ilgili tek yetkili
Türkiye Cumhuriyeti Cumhurbaşkanı. Akademik kadronun bu konuda hiçbir yetkisi
yok yani akademik kadro rektör seçme kabiliyetine, hakkına, yetkisine sahip
değil, bunu haiz değil, bu anlaşmada en azından böyle tarif ediliyor. Ve dün de
buraya, Meclise -yani ben talihsizlik olarak ifade etmekle yetineceğim- rektör
seçimleriyle ilgili Türkiye’nin zaten bu saçma sapan sisteminden daha geri bir
düzenleme getirilmeye çalışıldı. 
Değerli
arkadaşlar, biz 12 Eylül darbesiyle yüzleşeceksek, hesaplaşacaksak galiba başlamamız
gereken yerlerden birisi üniversitelerin kışlalaştırılmasıdır. Öğretim
üyelerine güvenmeyenler YÖK’ü kurdular, üniversitelerin kendi kendini
yönetemeyeceğini düşünenler YÖK’ü kurdular ki bu akademisyenler, işte, hani
serbest bırakırsanız ya davulcuya ya zurnacıya gider, dolayısıyla devlet onları
yönetsin, onların yöneticilerini seçsin diye YÖK’ü kurdu. Orada bugün işte
çokça, sadece bugünkü Cumhurbaşkanının değil, daha önceki cumhurbaşkanlarının
da zaman zaman hepimizin tepki gösterdiği, 6’ncı sırada seçilen kişiyi de, 1 oy
almış kişiyi de rektör atadığı örnekler biliyoruz. Ama bu bile demek ki, böyle
bir demokrasi bile bize bol geliyor ki dün burada rektörlerin Cumhurbaşkanı
tarafından atanmasıyla ilgili bir teklif geldi, muhalefet tarafından tepkiyle
karşılanınca geri döndü. Şimdi de biraz sonra oylayacağımız anlaşmada
Türk-Japon Üniversitesinin rektörünün Cumhurbaşkanı tarafından atanmasını
onaylamış olacağız. 
Değerli milletvekilleri, bu, aslında sadece bir
üniversitenin, yeni kurulacak bir üniversitenin meselesi değil; bu, bizim demokrasiye nasıl baktığımız meselesidir.
Eğer demokrasiyi sorumluluğu paylaşma, birlikte yönetme, uzlaşma olarak
görüyorsak, böyle okuyorsak bütün yetkileri kendimizde toplamayız, aksine,
bundan kaçınırız; mümkün olduğu kadar yetkileri devretmeye, paylaşmaya
çalışırız, bütün toplumun kendi kendini yönetebileceğine inanırız; sivil
toplumun, meslek örgütlerinin, akademinin neye layıklarsa kendi aralarında bir
iş bölümü olarak kendi yöneticilerini seçebileceğini varsayarız ve hayata böyle
bakarız ama biz hayata başka türlü bakıyorsak, aksine, bütün yetkileri bir
kişide toplayıp aslında o bir kişiyi çok büyük bir yükün, çok büyük bir
sorumluluğun, tarihî, ağır bir vebalin altında bırakırız. Dolayısıyla, aslında
üniversitelerde rektörlerin seçimiyle ilgili galiba -bugünkü anlaşmada da
gösteriyor, dünkü girişim de gösteriyor ki- önümüzdeki dönemde ileri
demokrasinin gereği olarak artık 12 Eylül Anayasası’nın bile, 12 Eylül
düzenlemelerinin, YÖK Kanunu’nun bile gerisinde bir noktaya doğru itileceğiz,
sürükleneceğiz. 
Değerli milletvekilleri, biliyorsunuz, köylerde muhtar
seçimlerinden sonra bazen o kadar büyük kırgınlıklar olur ki, öyle gerilimler
olur ki dört yıl, beş yıl küslükler, kavgalar bitmez, bir sonraki seçime kadar
devam eder. Ben dün, rektörlerin neden Cumhurbaşkanı tarafından atanması
gerektiği, neden seçim olmaması gerektiğiyle ilgili buraya sunduğunuz gerekçeye
baktığımda da aynı tespiti gördüm. Kırgınlık olur, kaos olur; dolayısıyla seçim
kötüdür. Kırgınlığa, kaosa sebebiyet vermemenin de en iyi yolu Sayın
Cumhurbaşkanının herkesi temsilen herkes adına, hepimiz adına en doğru rektörü
atamasının en iyi çözüm olduğu yaklaşımını, tarzını gördüm. 
Daha
fazla uzatmayacağım ama izninizle çok kısa bir şeyi daha belirteceğim. Belki
İsrail’le ilgili anlaşmada da tekrar huzurlarınıza geleceğim ama Meclis tatile
girecek ve aslında 15 Temmuzda ciddi biçimde ders almamız gereken tarihî bir
dönemeçten geçtik; daha açık, daha doğrudan söyleyeyim direkten döndük ama bu
yaşanan büyük badireden ne kadar ders çıkarttık, nasıl ders çıkarttık
bilmiyorum, takdirinize bırakıyorum ama ben vicdanen rahatsızım. Bu bir yıllık
dönemde Türkiye toplumunun Parlamentodan beklediği ağır yükü, büyük sorumluluğu
yerine getirip getirmediğimiz konusunda ben kendimi vicdanen rahat
hissetmiyorum. Muhalefet milletvekili olarak elimizden gelen buydu; belki daha
fazlasını, daha iyi bir dil kurmayı, daha yapıcı muhalefet yapmayı, sizinle
daha iyi iletişim kurmayı ve belki daha sağlıklı kararların çıkması konusunda daha
iyi şeyler yapabilirdik o bizim eksiğimizdir ama bizim ne kadar eksiğimiz varsa
takdir edersiniz ki güç, sayı elinde olan iktidar grubunun daha fazla
sorumluluğu var. Ben özellikle İnsan Hakları Komisyonu üyesi olarak hani
utandığımı ifade edeyim sadece, daha ileri ifadeler kullanmayayım çünkü
cezaevlerinde, gözaltı merkezlerinde yüzlerce işkence iddiası varken biz bir
tek gözaltı merkezine gidemedik değerli arkadaşlar, bir tek cezaevi ziyareti
yapılmadı. İddia bunlar yani yanlış olabilir; heyet kurulur, komisyon çalışır,
gider ve hiçbir şey olmadığını, hiçbir haksızlık olmadığını, kimseye kötü
muamele, onur kırıcı muamele yapılmadığını komisyonumuz tespit eder, biz de
göğsümüzü gere gere, yüzümüzün akıyla çıkarız bütün dünyaya deriz ki: “Kimseye
adaletsizlik yapılmıyor.” Sayın Başbakanın son grup konuşmasında söylediği
gibi, en ağır cezayla, adaletle yargılamayla hükmetmiş oluruz, bundan da
hepimiz gurur duyarız. Ama, ne yazık ki komisyonlarımız bu kadar çalıştırıldı,
çalışmasına bu kadar izin verildi, fırsat verildi. Ben en azından kendi adıma
eksikliğimi, özrümü beyan etme ihtiyacı hissettim.
Herkesi
saygıyla selamlıyorum. (HDP sıralarından alkışlar) 
BAŞKAN
– Çok teşekkür ederiz Sayın Bilgen.
Cumhuriyet
Halk Partisi Grubu adına Balıkesir Milletvekili Sayın Ahmet Akın konuşacak.
Buyurunuz
Sayın Akın. (CHP sıralarından alkışlar) 
CHP
GRUBU ADINA AHMET AKIN (Balıkesir) – Sayın Başkan, değerli milletvekili
arkadaşlarım; hepinizi saygıyla selamlıyorum.
Konuya
girmeden önce, bugün, maalesef, Balıkesir’de değerli bir kardeşimizi şehit
verdik. Değerli kardeşimiz Uzman Mesut Demir’i de burada hepinizin huzurunda
rahmetle anıyorum. Onun yanında, 7 Hazirandan bu yana verdiğimiz 16’ncı
şehidimizi bugün, maalesef, ben olmadan… Ve bunun üzüntüsüyle buraya geldim.
Çünkü, özellikle, şehitlerimizi yalnız bırakmamak için büyük bir çabayla hep
onların yanlarında olmak için mücadele ettik fakat bugün olmadı. Onun için,
burada üzüntümü paylaşmak istiyorum. İzninizle bu 16 kardeşimin ismini sizlere
okumak istiyorum: Ömer Faruk Bol, Tuncay Küssen, Sercan Özkul, Mustafa Serin,
Turgut Solak, Engin Balcı, Ramazan Konuş, Servet Ildız, Özcan Mutlu, Aycan
Özdil, Atilla Kaya, Gökhan Bakır, Mehmet Kutlu, Hasan Talay, Ahmet Semerci ve
son olarak da Sındırgılı, Dedeler Mahallesi’nden hemşehrimiz Mesut Demir.
Hepsini rahmetle anıyorum, mekânları cennet olsun. 
BAŞKAN
– Allah rahmet eylesin. 
AHMET
AKIN (Devamla) – Bu terör belasından, PKK lanetinden kurtulmak için hepinizden
dua istiyorum. 
Sayın
Başkan, değerli milletvekilleri; 416 sıra sayılı Türkiye Cumhuriyeti Hükûmeti
ile Japonya Hükûmeti Arasında Türkiye Cumhuriyeti'nde Türk-Japon Bilim ve
Teknoloji Üniversitesinin Kurulmasına Dair Anlaşma’ya istinaden grubumuz adına
söz almış bulunuyorum. Bu vesileyle Gazi Meclisi ve yüce milletimizi saygıyla
selamlıyorum. 
Söz
konusu anlaşmanın ülkemizin eğitim, öğretim alanına katkı sağlayacağı ve
Türkiye-Japonya ilişkilerini geliştireceği açıktır. Ancak, kurulacak
üniversitenin daha donanımlı mezunlar vermesi için ve daha etkin faaliyet
gösterebilmesi için bazı önerilerimizi sizlerle paylaşmak istiyorum: 
Anlaşmanın
“Dil Öğretimi” başlıklı 4’üncü maddesinde Türk-Japon Bilim ve Teknoloji
Üniversitesinin eğitim dilinin İngilizce olacağı, Türkçe ve Japoncanın da
seçmeli ders olarak sağlanacağı ifade edilmiştir. Bu durum, okulun Japon
öğrencilerinin Türkçe, Türk öğrencilerinin de Japonca öğrenmeden okuldan mezun
olmalarına neden olabilir. Bu nedenle, okula kayıtlı Türk öğrencilerinin
zorunlu hazırlık sınıfında yeterli süre içerisinde Japonca öğrenmeleri ve
öğretim süresi boyunca zorunlu Japonca dersleri almalarının, Japon öğrencilerin
de aynı şekilde Türkçe öğrenerek okuldan mezun olmalarının sağlanmasının doğru
olacağını düşünüyoruz. Okulun İngilizce eğitim verecek olması anlaşılabilir bir
uygulama ancak Japonca ve Türkçenin zorunlu olarak değil de seçmeli olarak
okutulacak olması okulun ismi ve misyonuyla bağdaşmamaktadır. 
Ayrıca,
anlaşmanın 5’inci, 8’inci ve 10’uncu maddeleri uyarınca üniversite rektörünün
ve mütevelli heyeti başkanının atamaları Türkiye Cumhuriyeti Cumhurbaşkanı
tarafından yapılacaktır. Kurulacak üniversitenin yürürlükteki yükseköğretim
kanunlarından muaf olması üniversite yönetiminin Türkiye'deki diğer
üniversitelerden farklı bir şekilde oluşturulması ve akademik personelin
yönetimde söz sahibi olmaması maalesef düşündürücüdür. Bu nedenle, üniversite
yönetiminin demokratik kurallara göre belirlenmesinin söz konusu kurumun
işleyişi ve etkinliği açısından daha doğru olacağını Cumhuriyet Halk Partisi
olarak değerlendiriyoruz. Okulda görevli akademisyenlerin okulun yönetiminde
söz sahibi olmayacak olmalarını onların yerine Türkiye Cumhuriyeti
Cumhurbaşkanının bu kadar yetkili, görevli olmasını, akademisyenlerin
görevlerini yok saymasını da anlamak mümkün değildir. Antidemokratik zihniyet
ve her yere hâkim olma hırsı böylesine güzel bir imkânın etkisiz bir şekilde
kullanılmasına neden olabilir diye düşünüyoruz.
Değerli
arkadaşlarım, unutulmamalıdır ki bilim şüphe duyma, sorgulama ve itiraz etme
temelinde yükselir. Üniversite yönetimleri de bu temelin bir parçasıdır. Daha
baştan itaatçi, biatçi bir yönetim kurmaya kalkarsanız bu üniversiteyi istenen
hedeflere ulaşmaktan alıkoyarsınız. 
Millî
eğitimde başarısızlık üstüne başarısızlık rekorları kıran, bakana göre eğitim
sistemini değiştiren ve en önemli konumuz olan eğitimi yapboza çeviren bir
iktidarın Japonya’yla birlikte bir üniversite kurması konusunda tekrar hatalar
yapmaması için sizlere tavsiyelerimiz var ve dikkate almanızı sizlerden rica
ediyoruz. Bu girişimin Japonya’yla iyi ilişkilere vesile olmasını elbette
diliyoruz ama dış politikada AKP’nin kötü durumu, maalesef, açık ve net olarak
ortadadır. Bugün dost olduklarımızla yarın düşman olacağımıza dair siciliniz de
maalesef ortada. O yüzden, tavsiyelerimizi lütfen dikkate alın.
Değerli
arkadaşlarım, bir de bugün İsrail’le bir tazminat anlaşması gündeme gelecek. Bu
anlaşma Türkiye Büyük Millet Meclisine tamamı sunulmayan bir çerçeve metnin
sadece bir bölümüdür. Bu nedenle Komisyonda da eksik bir tartışmaya şahit olduk
ve bu tartışmayı hep beraber yürüttük. İsrail’in Türkiye’ye tazminat ödemediği,
ancak 20 milyon doları sadece lütfettiği net olarak anlaşılmıştır. İsrail bu
anlaşmayla, asıl amacı olan, Mavi Marmara saldırısında görev alan
vatandaşlarını Türkiye’deki hukuki ve cezai süreçten korumayı başarmıştır.
Gazze ablukasının kaldırılmasına yönelik hiçbir ifadenin yer almadığı anlaşma,
Türk dış politikasının ne kadar yanlış yönetildiğinin de bir örneği olarak,
maalesef, tarih sayfalarında yerini alacaktır.
Değerli
arkadaşlarım, bakın, iktidarınız boyunca, maalesef, “sıfır sorun” dediniz, dış
politikamız sıfır sorundan çok sorunlu, hatta tamamen sorunlu bir hâle geldi.
Lütfen kendinize bir öz eleştiri yapın, sorumluluktan kaçmayın, hatalarınızın
bedelini milletimize ödetmeyin, dış politikamızı ne hâle getirdiğinizi görün.
Her seferinde hatayı AKP yapıyor, herkes sizi kandırıyor, çileyi millet
çekiyor. Onun için sizden, millete daha fazla çile çektirmemenizi rica
ediyorum.
Bakın
değerli milletvekili arkadaşlarım, geçen hafta biz Dışişleri Komisyonundan
oluşan bir heyetle Kanada’ya gittik. Heyette olan tüm parti temsilcilerine,
uyumlu çalışmalarımız için buradan da ayrıca çok teşekkür ediyorum. Eğer bu
uyum ve birliktelik dış politikada da her zaman uygulanıp Sayın Genel
Başkanımız Kemal Kılıçdaroğlu’nun uyarıları ve partimizin tavsiyeleri dikkate
alınsaydı, inanın şu an ülkemiz çok başka bir noktada olurdu. Çünkü dış
politikadaki hedefimiz hepimizin ortak olmalı. Gazi Mustafa Kemal Atatürk’ün
mirası olan Türkiye Cumhuriyeti’ni muasır medeniyetler seviyesine taşımak ve
Türkiye'yi dünyanın en itibarlı ülkesi hâline getirmek; hepimizin ortak
hedefinin bu olması gerekiyor. 
Değerli
arkadaşlar, Kanada’da yaptığımız görüşmelerde dış politikada ne durumda
olduğumuzu, bir kez daha tüm parti temsilcileriyle birlikte görmüş olduk. FETÖ
örgütünün her yere yerleştirilmiş olduğunu da orada hep beraber maalesef görmüş
olduk. “Yerleştirilmiş” diyorum, üstüne basa basa söylüyorum çünkü düne kadar
kol kola olduğunuz kişilerin gerçek yüzlerinin çok geç farkına varmış olmanız
ve sorduklarında “Biz kandırıldık.” demeniz, siyaset ve ciddiyet adına dış
politikada asla sizi temizlemiyor. Gelin buradan ders alın, camiye, kışlaya,
adliyeye siyaseti sokmayın.
Değerli
arkadaşlarım, orada yaptığımız görüşmelerde, gerçekten çok acıdır, Türkiye
Cumhuriyeti’nin bir vatandaşı olarak büyük zorluk çektik. Hele hele bu
ziyaretlerde Adalet ve Kalkınma Partisi tek başına muhalefetsiz gidip FETÖ
terör örgütünü anlatmaya kalksaydı, inanacak kimseyi bulamayacaktı. Her
görüşmemizde, bizlere yani muhalefete dönüp hem bana hem de MHP’li arkadaşımıza
“Siz ne düşünüyorsunuz?” diye sordular. Biz “Bu saldırı FETÖ terör örgütü
tarafından AKP’ye değil, tüm ülkemize, demokrasimize ve geleceğimize yapılmış
alçak bir darbe girişimidir.” diye söyledik. Onun için değerli arkadaşlarım,
Türkiye Büyük Millet Meclisinin bir üyesi olarak, Türkiye Cumhuriyeti’nin bir
vatandaşı olarak Türkiye Cumhuriyeti’nin dış politikada düştüğü durumu orada
yaşadık ve umuyoruz ve bekliyoruz ki inşallah bu şerden bir hayır doğacak,
inşallah siz de bunlardan iyi bir ders alacaksınız.
Bakın, dış politikada o parti bu parti olmaz; tek konu,
Türkiye Cumhuriyeti ve ülkemizin menfaatidir. Bu ziyaretlerde gördüğümüz dış
politikadaki eksiklerin maalesef FETÖ terör örgütü tarafından doldurulmuş
olması ve sizlerin de bunlara göz yummuş olmanızdır. Şimdi yapmamız gereken,
öncelikle ülkemizin dış politikadaki itibarını düzeltmek için el ele, kol kola,
birlik beraberlik içinde olmak ve bu terör örgütlerinden, FETÖ, PKK ve IŞİD
şeytan üçgeninden hep birlikte kurtulmaktır. Milletimizin bir bütün olarak
bizlere verdiği mücadele dersini biz de burada, Mecliste hep birlikte vermek
zorundayız.
Değerli arkadaşlarım, ayrıca bu darbe girişiminin
yarattığı ortamı ve iklimi, AKP’nin kendi siyasi amaçları için fırsata çevirme
gayretini de maalesef yanlış buluyoruz. 15 Temmuzda yaşadıklarımız eğer bir
fırsat olacaksa parlamenter demokrasimizi ve dış politikamızdaki hatalarımızı
düzeltmek için bir fırsat olsun. Darbe girişimi laik cumhuriyetimize, demokrasimize
ve özgürlüklerimize karşı yapılmıştır. Biz Cumhuriyet Halk Partisi olarak,
demokrasinin bütün kurum ve kuruluşlarıyla yaşamasından yanayız. Bu amaçla, ana
muhalefet partisi olarak bir siyasi mücadele veriyoruz. Hak ve özgürlüklerin
güvencede olduğu, ayrımsız herkes için hukuk güvenliğinin sağlandığı bir
Türkiye mücadelesi veriyoruz. Demokrasinin, halk iradesinin ve hukuk
ilkelerinin üzerinde hiçbir gücü veya vesayeti asla kabul etmiyoruz. Demokrasi
ve özgürlüklere karşı girişilen bu darbeye demokratik alanın ve özgürlüklerin
genişletilmesiyle hep birlikte yanıt verebiliriz. Bu yaşananlar laikliğin
egemen olması, laik ve bilimsel eğitimin yeniden benimsenmesi, devlet
kadrolarında liyakat sisteminin egemen olması hepimiz için bir fırsat olsun.
“Kamu görevlileri benim adamlarımdan olsun.” anlayışının sonucunu ülke olarak
15 Temmuzda çok üzücü olarak gördük ve yaşadık. Umuyorum, gereken dersleri
aldık ve bundan sonra da ne cemaatleri ne siyaseti camiye de kışlaya da
sokmayacağız. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Akın. 
Tasarının
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’nci
maddeyi okutuyorum: 
TÜRKİYE CUMHURİYETİ HÜKÜMETİ İLE JAPONYA HÜKÜMETİ
ARASINDA TÜRKİYE CUMHURİYETİNDE TÜRK-JAPON BİLİM VE TEKNOLOJİ ÜNİVERSİTESİNİN
KURULMASINA DAİR ANLAŞMANIN ONAYLANMASININ UYGUN BULUNDUĞU HAKKINDA KANUN
TASARISI
MADDE 1- (1) 30 Haziran 2016 tarihinde
Ankara’da imzalanan “Türkiye Cumhuriyeti Hükümeti ile Japonya Hükümeti Arasında
Türkiye Cumhuriyeti’nde Türk-Japon Bilim ve Teknoloji Üniversitesinin
Kurulmasına Dair Anlaşma”nın onaylanması uygun bulunmuştur. 
BAŞKAN
– 1’nci madde üzerinde Milliyetçi Hareket Partisi Grubu adına Osmaniye
Milletvekili Sayın Ruhi Ersoy konuşacaklar. 
Buyurun.

MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri; biz
de Türk-Japon ilişkisine olumlu katkılarda bulunacağına inandığımız bu
üniversitenin açılmasını olumlu buluyoruz ve destekliyoruz. 
Bununla
beraber, üniversite denildiğinde akla gelecek olan evrensel anlayışın, pek çok
noktada böylesi bir kurumda tesis edilmiş olmasını bekliyoruz. 
Türkiye’de
“Japonya” denilince teknoloji, bu manada çekik gözlü insanlar ve bilim akla
gelir. “Japonya buraya nasıl evrildi ve nasıl bu noktaya geldi?" sorusunun
da hemen sorulması gerekir. Bazı entelektüel çevrelerde “Geleneğinden kopmadan
nasıl aklı iktidar kılarak moderniteye bu kadar eklemlenebildi bu Japonya, bunun
üzerine kafa yoralım.” denilir. Tabii, bunun pek çok sebebi vardır. Yani
Japonya’nın çok uzaklarda kendi hâlinde bir ada olmasının siyasi, kültürel pek
çok meselelere zemin oluşturması bir tarafa, köklü ve derin bir kültür olması
ama kendi kültürel dinamiklerinin üzerinde kendini gerçekleştirebilmesi. İkinci
Dünya Savaşı’nda yok olmak üzere olan bir ülkenin, İkinci Dünya Savaşı’ndan
sonra dünya markalarını ortaya çıkartabilmesinin hikâyesi.
Tabii,
biz bu üniversitenin içerisinde buradan ilham alınmasını da bekliyoruz ve arzu
ediyoruz. İkinci Dünya Savaşı’nda bu Japon kamikazelerin hangi anlayışla bu işi
yaptıklarını merak eden Amerika bunu çözmek, anlamlandırmak ve bundan sonraki
ilişkilerinde Japonya’yla Amerika’nın münasebetlerini belirlemek için birtakım
araştırmalar yaptırıyor. Bunlardan bir tanesi de sosyal antropolog Ruth
Benedict’tir. Onun “Krizantem ve Kılıç” adlı bir eseri vardır. Bu, Japonların
tutum ve davranışlarını belirleyen ilkelerin kültürel boyutlarını tahlil eder.
Şimdi,
burada eleştiri de yapabiliriz, “Amerika, sosyal antropolojiyi devreye koyarak,
kültürü tanıyarak politikalarını belirleyen bilim adamını ajan yapmış.” da
diyebilirsiniz ama büyük devlet olmanın gereği muhatap olunan ülkeleri anlamak
için bunun yapılmasının zaruret olduğunu da ifade edebilirsiniz. Yani Bernard
Lewis’in Orta Doğu’yu anlama süreçleri, Lawrence’in sahalarda dolaşması, bütün
bunların temelinde muhatap olduğunuz kültürü tanımak ve onun üzerine
siyasetinizi belirlemek var. Ama bugün üniversiteyi konuşuyoruz, konuştuğumuz
üniversite de Türk- Japon ilişkileri üzerinden doğan Türk-Japon Bilim ve
Teknoloji Üniversitesi.
Şimdi,
bilim ve teknolojinin sıçrama tahtası olarak zeminini, insan unsuru üzerine
kurguladığını hesaba katarsak insanı da kendi ait olduğu kültürel bağlamından
kopartamayız. Dolayısıyla, kültürü de zemin olarak düşünmek durumundayız bu
üniversitede. Eğer kültürden kopmuş sadece bilim ve teknoloji üzerinde pozitif
bilim dayatması yapar ve bu deminki bahsetmiş olduğumuz kültürel bağlamı hiçe
sayarsak bu üniversite amacına ulaşmaz. Amacına ulaşabilmesi için, bunun
altında bir sosyal bilim zemininin burada okuyan insanlar üzerinde eğitim,
program, müfredat olarak verilmesi zaruretidir. 
Evet,
bilim ve teknoloji üniversitesi diyebiliriz. Belki Japonları ve Türkleri bir
araya getirip, “Eğitim dilini Türkçe mi, İngilizce mi, Japonca mı yapacağız?”
tartışmasında, ortak olarak “Evrensel dil İngilizcedir, İngilizce yapalım.”
demiş olabilirsiniz, ama orada okuyan Japon çocukların, gençlerin mutlaka
Türkçeyi öğrenmelerinin, Türklerin de Japoncayı öğrenmelerinin müfredatın
içerisine mecbur olarak konulması gerekiyor ve her iki kültürün de
öğrencilerinin birlikte sosyalleştikleri alan, sadece üniversite hayatıyla
ilgili, sınırlı değil, birbirlerinin kültürel katmanlarını, kültürel yapılarını
da tanımaları ve anlamlamaları için, müfredatların içerisine mutlaka kültür
programlarının ve o kültürlerin dil programlarının konulmasının zaruretine
inanıyoruz.
Öte
yandan, üniversite denilince özgürlükler ve bilimin yeşermesi için özgürlük
iklimiyle çeşitliliğin varlığı kaçınılmazdır.
Değerli
milletvekilleri, Türk kültürünün mayalandığı Maveraünnehri Semerkant ve Buhara
merkezi, aynı zamanda Türk-İslam medeniyetinin neşet etmesinin temel çıkış
noktasından birisidir, ama buranın temel özelliğine baktığımızda, bölge
coğrafyalarının içerisinde yaşam tarzlarından, inançlarından ve fikirlerini
ifade etmekten kaynaklı problem yaşayan pek çok insanı kendi bünyesinde
barındırabilmiş ve hürriyetleri oluşturabilmiştir. 
Oluşturulan
bu hürriyet kaynağını Orhun Irmağı’ndan alırken, peygamberî anlayışı Türk aklı
ve kültürüyle bütünleştiren İmamı Mâtürîdî’yi doğurmuş ve İmamı Mâtürîdî
diyanetle siyaseti birbirinden ayırt eden anlayışı, kadının statüsü ve tanrıyla
olan ilişkisi ve genel anlamda insanlığın aklayışıyla, Türkiye'de genel anlamda
çoğunluğun itikattaki imamı olabilen Matüridi’nin anlayışının da yeşerdiği bir
üniversite aklını ortaya koymuştur ve ondan sonraki yürüyüş Anadolu’da Selçuklu
medeniyetini, Osmanlı’yı ve bugünlere gelişin hikâyesini doğurmuştur. Çeşitli
evreler vardır ama özünde üniversal aklın yerli ve millî olan kaynaktan
beslenmesi ve insanlığın hizmetine sunulması vardır. Biz de Türk-Japon Bilim ve
Teknoloji Üniversitesinin adı her ne kadar Japonya’nın teknoloji ve bilimle eş
değer bir ülke olduğu anlamına gelse de aynı zamanda Japonların prensip adamı,
ahlak adamı, ilke adamı ve söz verdiği işi, iş ahlakını yerine getirmediği
zaman nasıl harakiri yapabildiği ve intihar edebildiği gerçeğini en son Osman
Gazi Köprüsü’nde çalışan bir Japon mühendis örneğinde gördük. Biz Osman Gazi
Köprüsü’nü veyahut da köprüleri çok değişik bağlamda tartışıyoruz; ismiyle
tartışıyoruz, rantıyla tartışıyoruz, gerekliliği gereksizliğiyle tartışıyoruz
ama gözden kaçmaması gereken, Osman Gazi Köprüsü’ndeki bir Japon mühendisin
halat kopmasını gerekçe göstererek intihar etme meselesi.
ÖZKAN
YALIM (Uşak) - Ama hatalı değildi.
RUHİ
ERSOY (Devamla) - Şimdi, bütün bunları toparladığımızda, ümidimiz o ki
Türk-Japon Üniversitesinin genel anlamda Türkiye-Japonya ilişkisiyle beraber,
Türkiye'nin arzu etmiş olduğu, pek çok anlamda değerlerini yozlaştırıp
yabancılaştırmaya başladığı bir ortamda, ilkeli bir duruşu, kimlikli bir
kültürel ifadesi olan Japonlarla olan kültürel yakınlığın yeniden Türk’e
kendisini hatırlatmasına da vesile olacak bir eylem planı ve akıl üzerinde
yürümesini arzu ediyor ve öyle olacağına inanıyoruz. O üniversiteden yetişecek
olan gençlerin Türkiye için, Türk-Japon ilişkileri için, evrensel değerler için
iyi işler yapmasını temenni ediyoruz. Ertuğrul Gazi Fırkateyni’nin,
Abdülhamid’in, o dönemin Japonyası’nın ve tarihî hatıraların sadece hatıra ve
hafızadaki nostaljik ifadeler olmasından çok bir misyona dönüşen bir dostluğu,
birlikteliği yeniden tesis edebilecek, aynı zamanda bir kültür mahfili olmasını
arzu ediyor ve Türk-Japon Üniversitesiyle ilgili gelişmeleri de Milliyetçi
Hareket Partisi Grubu olarak yakından takip edeceğimizi Genel Kurula, Meclise
ve bu işi kuran, takip eden iktidar heyetine ifade ediyor, üniversitenin
Türkiye için, Türk milleti için, Türk İslam dünyası için, insanlık için
hayırlar getirmesini diliyor, Genel Kurula saygılarımızı sunuyoruz efendim. 
Hayırlı
akşamlar. (MHP ve CHP sıralarından alkışlar) 
BAŞKAN
– Teşekkür ederim Sayın Ersoy. 
1’inci
maddede şahsı adına Çanakkale Milletvekili Sayın Bülent Öz konuşacak. 
Buyurun
Sayın Öz. (CHP sıralarından alkışlar) 
BÜLENT
ÖZ (Çanakkale) – Sayın Başkan, değerli milletvekilleri; Türk ve Japon
Hükûmetleri arasında Türk-Japon Bilim ve Teknoloji Üniversitesinin kurulmasına
ilişkin uluslararası anlaşma üzerinde söz almış bulunuyorum. Bu vesileyle, yüce
heyetinizi saygıyla selamlıyorum. 
Değerli
milletvekilleri, Türk-Japon ilişkilerinin tarihteki izlerini Japonya
açıklarında batan Ertuğrul Fırkateyni münasebetiyle anımsarız. Sultan II. Abdülhamid’in,
Japon İmparatorunun gönderdiği nişana Osmanlı Devleti’nin en büyük nişanıyla
karşılık vermek ve iki devlet arasındaki münasebetlerde somut ilerleme
kaydetmek için Ertuğrul Fırkateyni’ni gönderdiği bilinmektedir. Dönüş yolunda
Ertuğrul Fırkateyni battığında 531 denizcimiz şehit olmuş, sağ kurtulan
mürettebatımıza, Japon İmparatorunun talimatlarıyla, Japon Hükûmetinin ve
halkının tavrı iyi ilişkilerin sürmesini temin etmiştir. Bu dramatik başlangıç
sonrasında, 1985 yılında devam eden İran-Irak Savaşı’nda Tahran’da mahsur kalan
Japonlar, dönemin Başbakanı Turgut Özal’ın girişimleriyle kurtarılmışlardır. Bu
iki olayla tarihsel birliktelik derinleşmiştir. 
Değerli
milletvekilleri, Anayasa’mızda uluslararası sözleşmelerin onay zorunluluğu
olduğu için bugün bu tasarıyı görüşüyoruz. Kuşkusuz ki bilim ve teknoloji
alanında dünyada söz sahibi bir ülkeyle böylesine önemli bir iş birliğine
gidilmesi ülkemiz için son derece önemli ve anlamlıdır. Zira, Japonya, kişi
başına düşen yaklaşık 45 bin dolar seviyelerindeki rakamlara bilim ve teknoloji
alanında insanlığa aktardığı üretimiyle, eğitim sistemlerinde millî
kültürlerini benimseyen yüksek ahlakla yetiştirdiği genç nesilleriyle,
yolsuzluk ekonomisine karşı toplumsal refahı önceleyen politikacılarıyla, işini
dürüst ve layıkıyla yapan erdemli insan kaynağıyla gerçekleştiren bir ülke.
Dolayısıyla, ahlak, bilim, erdem gibi kavramları yaşamlarının merkezine alan
insanların hükûmetiyle bu anlamda bir birliktelik yapılması bizleri ziyadesiyle
memnun etmiştir. Hele hele, özellikle 12 Eylül 1980 askerî faşist darbesi
sonrası giderek yozlaşan, aklı ve bilimi öteleyen, ezberci, düşünmeyen,
sorgulamayan nesiller yetiştirmeyi eğitim sisteminin temeline alan siyasal
iktidarlarca eğitim alanının cemaatlere, tarikatlara terk edilmesi neticesinde
kaybettiğimiz yılları göz önüne alınca bu anlaşmaya karşı çıkmak mümkün değil. 
Değerli
milletvekilleri, her fırsatta ulusal eğitim sistemimizi kendi kafasına göre
yeniden inşa etmeye çalışan bakanları gördükçe “Acaba bizim ülkemizde de seküler
temellere dayanan bilimsel bir eğitim modeli hayata geçebilir mi?” sorusunun
sorulduğu bir ortamda bozuk saat misali arada doğrunun yapıldığı da
görülüyormuş. 
Kurulacak
bu Türk-Japon Bilim ve Teknoloji Üniversitesinde enerji, nanoteknoloji, biyomedikal,
uzay teknolojileri, nükleer bilim, reaktör mühendisliği, mimarlık, inşaat,
deprem mühendisliği, sosyal bilimler alanlarında eğitim verilmesinin öngörülmüş
olması, başta eğitim kurumları ve o kurumların aracılığıyla devletimizin
neredeyse bütün hücrelerinin dinci, gerici tarikatlar tarafından kuşatıldığı
bir süreçte yerinde bir proje olacaktır.
Değerli
milletvekilleri, dilerim ülkemizde, seküler bilime tarihsel birikimi ve
deneyimiyle muazzam katkı sunma olanağı olan Japon Hükûmetiyle yapılacak bu iş birliğine
yukarıda anlattığım sebeplerden ötürü “Biz ne yapıyoruz ya?” diyerek karşı
çıkmazsınız. On dört yıllık iktidar pratiğinizde bilime ve teknolojiye değil,
gerici bir eğitim modeline, cemaatlere yatırım yaptınız. Bütün uyarılarımızı
kulak arkası da etseniz, 15 Temmuz FETÖ darbe girişimi kısmen uyanmanıza ve
sesimize kulak vermenize sebep oldu. 
Değerli
milletvekilleri, kurulacak üniversitenin eğitim dilinin İngilizce olması
kararlaştırılmıştır, Türk ve Japon öğrencilerine ise Türkçe ve Japoncanın seçmeli
ders olarak okutulacağı yazılmaktadır. Kültürel kaynaşmanın arzu edilen boyutta
sağlanabilmesi için en azından her iki ülkenin uyruğundaki öğrencilerin diğer
ülkenin dilini de öğrenebilmesi bakımından Türkçe ve Japonca zorunlu ders
olarak, eğitim dili İngilizce yanında verilirse yerinde olacaktır. Hem
Türk-Japon üniversitesi kurulacak hem de Türkçe ve Japonca seçmeli ders olacak,
bu mantıklı değildir.
Son
bir temennim de dilerim kurulacak bu bilim ve teknoloji üniversitesini de kısa
süre içerisinde kendi anlayışınıza benzetmezsiniz diyor, yüce heyetinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim.
1’inci
madde üzerinde bir adet önerge vardır, okutuyorum…
Biraz
önce “1’inci madde üzerinde bir önerge var.” demiştim, önerge çekildi. 
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN
– 2’nci madde üzerinde söz talebi yok.
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini
Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Hükümeti ile Japonya Hükümeti
Arasında Türkiye Cumhuriyetinde Türk-Japon Bilim ve Teknoloji Üniversitesinin
Kurulmasına Dair Anlaşmanın Onaylanmasının Uygun Bulunduğu Hakkında Kanun
Tasarısı’nın açık oylama sonucunu okuyorum: 
“Kullanılan
oy sayısı: 234
Kabul : 233
Ret : 1(x)

 Kâtip
Üye   Kâtip
Üye
 Fehmi
Küpçü   Ali Haydar
Hakverdi
 Bolu Ankara”
Tasarı
kabul edilmiş ve kanunlaşmıştır. 
Hayırlı
olmasını diliyoruz. 
Sayın
milletvekilleri 3’üncü sıraya alınan Türkiye Cumhuriyeti ile İsrail Devleti
Arasında Tazminata İlişkin Usul Anlaşmasının Onaylanmasının Uygun Bulunduğuna
Dair Kanun Tasarısı (1/754) ve Dışişleri Komisyonu Raporu’nun görüşmelerine
başlayacağız.
3.- Türkiye Cumhuriyeti ile İsrail Devleti
Arasında Tazminata İlişkin Usul Anlaşmasının Onaylanmasının Uygun Bulunduğuna
Dair Kanun Tasarısı (1/754) ve Dışişleri Komisyonu Raporu (S. Sayısı: 414) (x)
BAŞKAN
– Komisyon? Burada. 
Hükûmet?
Burada. 
Komisyon
Raporu 414 sıra sayısıyla bastırılıp dağıtılmıştır. 
Tasarının
tümü üzerinde Halkların Demokratik Partisi Grubu adına Bingöl Milletvekili
Sayın Hişyar Özsoy konuşacaktır.
Buyurun
Sayın Özsoy. (HDP sıralarından alkışlar)
Süreniz
yirmi dakika.
HDP
GRUBU ADINA HİŞYAR ÖZSOY (Bingöl) – Teşekkür ederim Sayın Başkan.
Sayın
Başkan, değerli milletvekilleri… (Gürültüler)
AHMET
YILDIRIM (Muş) – Sayın Başkan…
ÇAĞLAR
DEMİREL (Diyarbakır) – Konuşulacak bir ortam değil Sayın Başkan. 
BAŞKAN
– Sayın milletvekilleri, kürsüde konuşmacı var.
Teşekkür
ederim.
Buyurun
Sayın Özsoy, sürenizi yeniden başlatıyorum. 
HİŞYAR
ÖZSOY (Devamla) – Teşekkür ederim Sayın Başkan. 
…Genel
Kurulu saygıyla selamlıyorum. 
414
sıra sayılı Türkiye Cumhuriyeti ile İsrail Devleti Arasında Tazminata İlişkin
Usul Anlaşmasının Onaylanmasının Uygun Bulunduğuna Dair Kanun Tasarısı üzerine
konuşmak için HDP adına söz almış bulunuyorum. 
Tabii,
sabahtan yapılan konuşmalarda, değişik konuşmalarda bu İsrail’le yapılan
anlaşmaya değinildi, birçok arkadaşımız bu anlaşmayı eleştirdi. Anlaşmanın
eleştirilebilecek teknik boyutları var, bir de anlaşmayı siyasi anlamda bir
yorumlamamız gerekiyor. (Gürültüler)
BAŞKAN
– Sayın milletvekilleri, görüşmelerinizi biraz daha sessiz yaparsanız… Lütfen…
HİŞYAR
ÖZSOY (Devamla) – Şimdi, işin doğrusu bu anlaşmayı eleştirmek çok kolay, şu
açıdan çok kolay: Bu anlaşmanın öncesinde İsrail’le ilişkilerin
normalleşebilmesi için Hükûmetin 3 şartı vardı: İsrail’in özür dilemesi Mavi
Marmara olayı yüzünden, mağdurlarına tazminat ödemesi ve Gazze üzerindeki
ablukanın kaldırılması gibi 3 maddeyi ısrarla ifade etmişlerdi. Yani, mevcut
durumda hem özür hem tazminat hem de Gazze üzerindeki abluka konusunda Hükûmet
istediğini alamamış durumda; biz bunu görüyoruz. Buradan çokça eleştiriyi
yükseltebiliriz ama bunun çok faydalı, çok yararlı bir yöntem olmadığını
düşünüyoruz. 
Çok
kısaca teknik anlamda bir iki eleştiri belirttikten sonra, bu anlaşmanın Orta
Doğu’da Türkiye'nin İsrail’le, Türkiye'nin Rusya’yla, Türkiye'nin Suriye ve
hatta Mısır’la ilişkilerini nasıl dönüştüreceğine dair bazı düşüncelerimizi
paylaşmak istiyorum. Anlaşmanın başlığında “Tazminat” diyor -öncelikle
kamuoyunun bunu çok iyi bilmesi gerekiyor- bu anlaşma bir tazminat anlaşması
değildir. Çünkü, İngilizceden tazminat olarak çevrilen kavram “compensation”
kavramıdır, telafi etmek anlamındadır, hukuki herhangi bir bağlayıcılığı
yoktur. Zaten, başka arkadaşlarımız da ifade etti, İsrail Hükûmeti bu 20 milyon
doları “ex gratia” olarak veriyor yani bir “grace” sonucu yani nezaketinden,
kibarlığından veriyor, bunu söylüyor. O açıdan arkadaşlar “Bunu lütfetti.”
diyorlar. Yani, “20 milyon doları ben size vereceğim, siz bu meselenin üstünü
kapatın.” Hem siyasi olarak kapatacaksınız hem diplomatik olarak kapatacaksınız
hem de hukuki anlamda Türkiye Cumhuriyeti devletinin İsrail’den herhangi bir
cezai veyahut da hukuki talebi olmayacak. Artı, olur da Mavi Marmara’nın
mağdurları dava açarlarsa -ki 32 tane açılmış dava var, 2 tanesi de karara
bağlanmış, 300 milyar civarında bir tazminata hükmetmişler- bunları da yani
oluşabilecek tazminatları da İsrail devleti adına bundan sonra Türkiye
Cumhuriyeti devleti ödeyecek. Yani, biz kendi cebimizden çıkan vergilerle Mavi
Marmara mağdurlarına tazminat verebilecek duruma düşebiliriz. İsrail’in
yaptığı… (Gürültüler)
Ya,
arkadaşlar, gecenin bu saati; dokuz saattir bekliyoruz yirmi dakika konuşmak
için, rica ediyoruz…
Peki,
çok önemli değil zaten canım yani çok önemli değil. 
Değerli
arkadaşlar, burada çok önemli olan bir şey, bu anlaşmanın hazırlanma, yazım ve
imzalanma süreçlerinde bizim anlayabildiğimiz kadarıyla, basından takip
edebildiğimiz kadarıyla Mavi Marmara mağdurlarının fikirlerine çok fazla
başvurulmamış çünkü feryat figan ediyorlar şu an. Temel olarak söyledikleri,
aynen şöyle bir alıntı yapıyorum, Sayın Cumhurbaşkanı “Kanı akanlar sizsiniz, o
yüzden de İsrail’le olabilecek bir anlaşmada söz hakkı da sizlere ait.” demiş
kendilerine, aileler bunu ifade ediyorlar ama kendilerine danışılmadığını,
fikirlerinin sorulmadığını da söylüyorlar. Dolayısıyla, bu mağdur ailelerin
basına yansıyan ifadelerini de göz önünde bulundurduğumuz zaman ortada
gerçekten hem ahlaki hem demokratik anlamda bir sıkıntı var. Yani Allah bile
kul hakkını affetme hakkını kendinde görmezken devlet nasıl olur da kulların
haklarını affeder bir pozisyonda kendisini görüyor? Bu ilginç bir durum.
Öyle
görünüyor ki çok uzun bir zaman Mavi Marmara olayını ve onun mağdurlarını,
birçok dış politika konusunda olduğu gibi iç siyaset malzemesi yapan, bunu
sömüren -bu kadar ağır bir tabirle söylüyorum- seçim meydanlarında hem Mavi
Marmara olayını hem de Türkiye halklarının Filistin’e duyduğu sempatiyi genel
anlamda oya tahvil eden AKP Hükûmeti, bu olayın mağdurları ve yakınlarına
gereken hassasiyetle kesinlikle yaklaşmamış, onları ve onların taleplerini reel
politiğin soğuk acımasızlığına kurban etmiştir. 
Burada
AKP adına söz alan bazı hatipler bu son dönemlerde şu kavramı -ben çok sevdim-
sıkça kullanıyorlar: “Siyaset dediğiniz, özellikle, diplomasi dediğiniz dinamik
bir süreçtir.” diyorlar. Nedir bundan kasıt? Sürekli olarak siyaset değişir, dengeler
değişir, biz de bu dengelere kendimizi uydurmak durumundayız. Bu konuda
söyleyebileceğimiz bir şey yok. Evet, siyasal süreçler tabii ki dinamiktir, çok
aktörlüdür, çok faktörlüdür ve herkes sürekli pozisyon değiştirerek ayak
uydurmaya çalışır fakat burada sıkıntılı olan durum şu: Bakın, bugün AK
PARTİ’nin üzerine bu kadar çok gidilmezdi, kimse gitmezdi; şayet AK PARTİ bu
Mavi Marmara meselesini, “…”(x) meselesini, İsrail-Filistin
meselesini iç politika malzemesi olarak seçim meydanlarında bu kadar kullanmasaydı
bugün insanlar da ahlaki bir yerden bu meseleyi eleştirmezlerdi, biz de
yapmazdık. Olabilir, dış politikada hatalar da yapılmış olabilir, “Zararın
neresinden dönerseniz kârdır.” mantığıyla Türkiye'nin Orta Doğu’daki
komşularıyla belli bir dengede yeniden ilişkilerini düzeltmesini kimse
eleştirmez fakat o kadar yüksek sesle… Ben hatırlıyorum yani o seçim
meydanlarında öyle “…”(x), “…”(x), “…”(x) bir
oradan başladı, bir Mavi Marmara… Şimdi, yakında göreceğiz, Mısır’da “Rabia”, o
işaret de gidebilir yani o işaret de kalkabilir. Şimdi, siz gelip dış politika
gibi son derece enstrümantal, reel bir mantığın hâkim olduğu bir yerde bu kadar
güçlü ahlaki argümanlarla giderseniz sonra geldiğiniz noktada işte gerçekten “9
kişinin canı 20 milyon dolar, al kapat.” noktasına geliriz. Bunu şunun için
söylüyoruz: Maalesef, bayağı bir dönemdir… 
ERKAN
KANDEMİR (İstanbul) – İndirgemeci sizin söylediğiniz.
HİŞYAR
ÖZSOY (Devamla) - Evet, 20 milyon dolar çok kötü bir para değil fakat o doğal
gaz paralarıyla bunun çok fazla bir kısmını çıkaracaklar zaten. İsrail’in bu
mevzuya nasıl daldığı, o doğal gaz kaynaklarını Türkiye’ye nasıl satmak
istediği, şu an bütün dünya medyası bunu konuşuyor, kimse 20 milyon doları
konuşmuyor çünkü yapılan daha büyük anlaşmalar var ortada. 
Bizim
şurada gördüğümüz o 6 madde var ya arkadaşlar, buz dağının görünen ucu sadece,
arkasında askerî, istihbari, ticari dünya kadar anlaşma yapılmış ama Hükûmet
-Dışişleri Komisyonuna güvenmiyor olsa gerek- o tür bilgileri kesinlikle
bizimle paylaşmıyor. Bize 6 maddeden bir kâğıt vermişler, bakıyoruz biz sadece
o 6 maddede onları görüyoruz. Zaten hepsi tazminat nasıl ödenir, bununla
ilgili. “Parayı vereceğim, hukuki dava yok, cezai talep yok, git o mağdurlarla
ne yapıyorsan yap.” durum bundan ibaret. Yani bu kadar bir anlaşma bize
verilmiş ama arkasında CHP’den konuşan hatip arkadaşımızın söylediği gibi büyük
bir çerçeve anlaşma var, başka şeyler var ama biz şu an bugün burada bunu
onaylayacağız, siz de bilmiyorsunuz, biz de bilmiyoruz, neyi onayladığımızı da
çok bilmiyoruz. Arkasında ne tür ilişkiler var, gerçekten onları da umarım
artık Batı’da ya da İsrail gazetelerinde o basından takip etmek durumunda
kalacağız. 
Şimdi,
arkadaşlar, İsrail’le ilişkilerin yeniden düzenlenmesi, normalleşmesi sadece
İsrail’le ilgili bir durum değil. Malumunuz, hem Batı’da özellikle Avrupa ve
Amerika’yla gerilen ilişkiler söz konusu bir taraftan, diğer taraftan Orta
Doğu’da Türkiye’nin “merhaba” diyebileceği neredeyse ülke kalmamıştı. Suriye
politikasını bu kavramlarla ifade etmiştim: Suriye Türkiye’nin bütün dış
politika enerjisini tüketmişti. Suriye üzerinden Mısır’la gerilim oldu, bakın,
o da Suriye’yle ilintili. Suriye yüzünden İran’la gerilim oldu, Irak’la oldu,
Rusya’yla oldu, Avrupa’yla oldu, Amerika’yla oldu, herkesle oldu, ilişkiler
gerildi Fransa dâhil. Şimdi, Türkiye bu darboğazdan çıkmak için, hem Orta
Doğu’da hem dünyada bu izolasyonu kırmak için çok radikal bir şekilde birtakım
U dönüşleri yapıyor. Mesela Rusya’ya bir mektup vesilesiyle bir özür ve ondan
sonra ilişkileri normalleştirmeye çalışıyor. Şimdi, işin bir tarafında tabii
ekonomik kaygılar var çünkü biliyorsunuz, turizm çok ciddi darbe aldı, tarım
ciddi darbe aldı. Olabilir yani hata yapıldığı gerçekten düşünülüyorsa özür de
dilenir, bu bir erdemdir de yani bundan kimse öyle ulusal gurur, onur meselesi
filan çıkarmasın; hata yaptığınızı düşünüyorsanız içeride, dışarıda çıkıp özür
dilemek de bir erdemliliktir. Ancak mesele bu kadar basit, bu kadar ahlaki bir
yerden maalesef işlemiyor. Rusya’yla ilişkiler düzeltildi diye biz gerçi
gazetelerde okuyoruz ama Birleşmiş Milletlerin kulislerinde durumun hiç de öyle
olmadığını biz başka kaynaklardan da görüyoruz, duyuyoruz, sadece burada işte
Hükûmete yakın kaynaklardan biz bilgi almıyoruz. İlişkiler, evet, böyle bir
kaynaşma yavaş yavaş başlıyor ama Türkiye ile Rusya arasındaki ilişkiler
Türkiye’nin Orta Doğu politikası radikal anlamda dönüşmeden toparlanmayacak.
Belki ekonomik, ticari anlamda bazı geliş gidişler olacak, bazı şeyleri
toparlayacaklar ama sorun olduğu yerde duruyor. Önümüzdeki hafta sanırım -düştü
basına da- Cumhurbaşkanının bir İran ziyareti olacak, orayla ilişkileri
toparlamaya çalışıyorlar, İsrail’le bir taraftan toparlamaya çalışıyorlar.
Bunlar hep sıkıntılı olan ilişkilerdi. Yine, Beşar Esad’la Cezayir’de gizli bir
görüşme yapıldığı basına yansıdı, yalanlanmadı. Geçen gün Başbakan da “Yakında,
altı ay içerisinde Suriye’ye dair de güzel şeyler olacak.” gibi, tırnak içinde
söylüyorum, müjdeli bir haber verdi. Onun dışında, biliyoruz, geçen nisan ayında
resmî olarak Türkiye Mısır’a teşekkür etti ve başında da Sisi var. Şimdi
Mısır’la da ilişkilerimizi nasıl düzenleyebiliriz gibi... Güzel, güzel,
bunlarda bir sıkıntı yok; var da yok, retorik olarak söylüyorum. 
Şimdi,
bütün bu devletlerle yaşanan sıkıntılar Türkiye’de bütün seçim meydanlarında
konuşuldu değil mi? Hatta, mesela Türkiye’nin Mısır politikasını...
CHP’li
arkadaşlar, dinliyor musunuz? CHP’li arkadaşlar...
MEHMET
BEKAROĞLU (İstanbul) – Dinliyoruz, dinliyoruz.
BAŞKAN
– Siz konuşmanıza devam edin lütfen.
HİŞYAR
ÖZSOY (Devamla) – Mısır siyaseti yüzünden CHP’liler eleştirdiği zaman –ben
hatırlıyorum- vatan haini ilan edilmişlerdi, Suriye yüzünden yapıldığı zaman
vatan haini ilan edilmişlerdi, hatırlıyoruz. Biz de eleştiriyi yükselttiğimiz
zaman... Tabii, iç politika malzemesine dönüşünce her şey, her şey maalesef
seçim meydanlarındaki hamasete dökülünce dış politikanın rotası şaşıyor. Öyle
görünüyor ki şu an öyle bir siyasetten ziyade daha böyle reel, daha
enstrümantal bir yerden işte “Bu ülkenin dünyayla ilişkilerini yeniden nasıl
düzenleyebiliriz?” gibi pratik, enstrümantal bir akılla bir değişikliğe
gidilmiş. Fakat bunu yaparken, bakın, yine siz anlaşmanın gerekçelerine bakın,
efendim, diyorlar ki: “Biz bunu yapıyoruz ama aslında biz bunu Filistin’e daha
iyi yardım yapabilmek için yapıyoruz.” Yani, o ahlaki üstünlüğü de bir türlü
bırakmıyorlar. Hata yapıldığını da kimse kabul etmiyor burada yani “öz
eleştiri” dediğimiz bir kültür olmadığı için CHP, HDP, MHP kim çıkarsa çıksın
sürekli eleştiriyor. Ya, bir defa da deyin ki arkadaşlar: “Gerçekten, biz
Türkiye'nin kapasitesini, mevcut kapasitesini -ki çok düşük bir kapasitesi yok
ülkenin- biraz belki abarttık, bölgeyi dizayn etmeye çalıştık; bunu yaparken de
bir sürü komplikasyonla karşılaştık ve şu an gerçekten, nasıl işin içinden
çıkabileceğimizi bilmiyoruz.” Bakın, siz bunu böyle alkışlıyorsunuz falan ama
İsrail’le, İran’la, Rusya’yla, Mısır’la yapılan bu flörtler, bu ittifaklar
Türkiye'nin şu ana kadar içinde olduğu ittifaklarda ciddi krizler çıkarıyor.
Geçen gün -artık ne biliyor da biz bilmiyoruz onu bilmiyorum ama- bir Suudi
politikacı “Türkiye Suriye’de politikasını değiştiremez.” dedi, basına da
yansıdı. Artık, “Niye bunu söylüyor, Türkiye'nin oradaki ilişkileri ne, hangi
gruplarla ne tür ilişkileri var, kime silah vermiş, yarın bu gruplar Türkiye’ye
dönebilir mi?” gerçekten bilmiyoruz. Çünkü siz öyle, istediğiniz gibi böyle bir
arı çiçekten çiçeğe konar gibi dış politika yapamıyorsunuz; birisine konduğunuz
zaman diğeri size kızıyor. Rusya’ya şu an yaklaşıyorsunuz, “Batı’ya ben biraz
şantaj yapayım, -ona da gireceğim- belki oradan bir şeyler çıkarırız.” diye ama
Batı da öfkeleniyor gittikçe, NATO öfkeleniyor, Avrupa Konseyi Parlamenterler
Meclisi -göreceksiniz buradan söyleyeyim- yakında Türkiye’yi izleme sürecine
ciddi anlamda almayı tartışacak yani bambaşka yerlere gidiyor. Dolayısıyla yani
böyle çok esnek bir pragmatizmin de olumsuz anlamda etkileri de olacak. Öyle
her şey çok iyi gidiyor değil. Kamplaşmış dünyada hele hele birçok kampın
olduğu bir dünyada bir tarafa gittiğiniz zaman diğeriyle ilişkileriniz sarkar;
bunu da bilmek gerekiyor.
Şimdi
-zamanım az kaldı- biz şunu söylüyoruz arkadaşlar: “Türkiye niye şimdi bu U
dönüşlerine başladı, bu rota değişikliğine girdi?” Girdi iyi mi yaptı, kötü mü
yaptı bu ayrı bir tartışma konusu. 
Şimdi
bakın, biz HDP olarak bütün bu siyasetin merkezinde ekonomik kaygılardan çok
politik ve ulusal güvenlik kaygılarının önde olduğunu düşünüyoruz. Ortada
Türkiye'nin bütün dış politikasını dönüştüren, zedeleyen bir Suriye politikası
vardı ve Türkiye Suriye politikasını hâlâ ciddi anlamda dönüştürmüş değil. İki
başlı bir politikaydı Suriye politikası. Birincisi: Esad gidecekti. İkincisi:
Kürtler, Suriye’nin kuzeyinde, bizim “Rojava” dediğimiz yerde herhangi bir siyasal
statü, bir özerklik, bir federasyona sahip olmayacaklardı, iki başlıydı.
Türkiye birinci maddeden vazgeçti, üç ay önce burada söyledim, vazgeçti, artık
“Esad’ın geleceğine Suriye’deki halklar ileride karar verecekler.” diyor.
Geriye ne kaldı? Geriye “Kürtler orada bir Kürt bandı oluşturmayacaklar, iki
tane kantonlarını birleştirmişlerdi, üçüncü kantonu biz birleştirmeyeceğiz.”
diye İsrail’e avuç açıyorsunuz, Rusya’ya avuç açıyorsunuz. Yarın İran’a
gideceksiniz, belki Mısır’a gideceksiniz, hatta Esad’a da gideceksiniz; öyle
görünüyor. Sebep? Sebep şu: Kürtler, o iki kantonu birleştirmeyecek. Siz “Yok.”
deyin, bütün dünya böyle okuyor. Açın bakın uluslararası ilişkiler dergilerine,
Türkiye’nin yaptığı bu manevranın temelinde bir ulusal güvenlik kaygısı, yeni
Orta Doğu’da Kürtler Suriye’de ikinci bir Kuzey Irak yaratmasınlar; hikâye bu. 
Peki,
biz diyoruz, İsrail’e gideceğinize -gidin, yine gidin ama- Rusya’ya
gideceğinize, Putin’e, Esad’a gideceğinize ileride ya da gizli gizli
görüşeceğinize, Sisi’ye gideceğinize yahu niye Kürtlere gitmiyorsunuz?
“Müslüman” diyorsunuz, “kardeşim” diyorsunuz, “Bin yıldır birlikte yaşıyoruz.”
diyorsunuz, niye Kürtlerle yeni bir ilişki zemini aramak kimsenin aklına
gelmiyor? Biraz sıkıntılı değil mi? Hem de sınırın diğer tarafı. Bakın, o
sınırların karşı tarafında dünya kadar akrabamız var bizim. Geçen gün bir
Mardin vekilimizin 7-8 tane akrabası Kamışlı’daki patlamada öldü. Bu kadar
yakın. Bunlarla görüşmenin zeminini aramayıp gidip “İsrail’den belki istihbarat
ve askerî destek alırım, Kürtleri Suriye’de boğarım, belki Rusya üzerinden
Esad’ı ikna ederim…” Zaten Esad saldırmaya başladı Kürtlere, bazılarının gözü
aydın olsun, uçaklarla şimdi Haseke’yi vuruyor, Kamışlı’yı vuruyor. Hani
Kürtler ile Esad kardeşti ya! Amerika da uçaklarını göndermiş, şu an
Kamışlı’nın üzerinde, orada burada dönüyor yani. 
Bu
işleri daha kolay çözebilmenin bir yolu var. Biz hâlâ olduğumuz noktadayız.
Beş, altı ay önce ne diyorsak onu diyoruz. Bu kadar gidip bütün dünyanın
etrafını dönmeye gerek yok. Oturun Kürtlerle tertemiz, adil bir barış yapın hem
Türkiye’de hem de Suriye’deki Kürtlerle ilişkileri düzenleyin, siz de, biz de,
hepimiz de doğru düzgün Orta Doğu’da yeni bir pozisyon alalım. Aksi hâlde
eskiden dost olan sonra düşman olan, yeniden dost yapmaya çalıştığınız
gruplarla, ülkelerle eski politikayı devam ettirmeye çalışırsanız gerçekten
beyhudedir. Bunun siyasi faturası belki Hükûmete kesilir ama genel faturası
Türkiye’de yaşayan herkese kesilir.
Son
olarak… Zamanım kalmadı. İstanbul Amerikan Robert Lisesinden mezun, Boğaziçi
Üniversitesi Bilgisayar Bölümünü bitirmiş, CERN gibi bir yerde masterını
yapmış, Rio de Janeiro’da fizik doktorasını yaparken bırakmış, yazı yazmaya
başlamış. Dünyanın ilk elli kalemi arasında gösteriliyor birçok edebiyat otoritesi
tarafından. Kitapları 9-10 dile çevrilmiş. Birçok kitabı İngilizce, Fransızca,
Norveççe, dünya kadar dile çevrilmiş kıymetli bir kadın yazar. Sait Faik
Abasıyanık Hikâye Armağanı’nı kazanmış, Deutsche Welle'nin düzenlediği öykü
yarışmasında birincilik kazanmış. Öyle bir CV’si var ki. Kim bu biliyorsunuz
değil mi? Bazılarınız biliyor, Aslı Erdoğan, Özgür Gündem’in yayın danışma
kurulundaydı. 
(Mikrofon
otomatik cihaz tarafından kapatıldı)
HİŞYAR
ÖZSOY (Devamla) – Hemen bitiriyorum Başkan.
ÇAĞLAR
DEMİREL (Diyarbakır) – Başkan, bir dakika ek süre verin çünkü iki dakika süresi
alındı konuşmasına başladığında.
BAŞKAN
– Bir dakika ek süre veriyorum size çünkü geçen gün Cumhuriyet Halk Partisine
bir dakika vermiştim. Gerekli olduğu zaman diğer partilere de vermek üzere size
de ek bir dakika süre veriyorum.
HİŞYAR
ÖZSOY (Devamla) – Çok teşekkür ettim Başkan.
Aslı
Erdoğan dünya kadar burs kazanmış, kitap yazmış, gerçekten edebi, entelektüel
anlamda o kadar yüksek kaliteli bir durumda ki dünya otoriteleri bunu gösteriyor.
Özgür Gündem gazetesinde köşe yazdığı için ve yayın kurulunda olduğu için… Ama
hangi suçlamayla alınmış biliyor musunuz? Ya, her şey olabilir de, Allah
aşkına, terör örgütü üyesi ya. Ya, eğer varsa dünyada böyle bir terör örgütü
üyesi, vallahi entelektüel çapı çok yüksektir, ben seve seve kendim gidip üye
olmak isterim. ((HDP sıralarından alkışlar) Yani en azından biriniz açın bir
kitabını okuyun, bir sanatını, bir edebiyatını görün. Gerçekten, bakın, bunu
yaparsanız, yarın, öbür gün “Biz FETÖ’cülerle mücadele ediyoruz”u dünyada
hiçbir yerde anlatamazsınız. Dolayısıyla, bu olağanüstü hâli de tadında bırakıp
gerçekten darbecilere karşı kullanmak ama böyle bir cadı avı üzerinden
edebiyatçılara, akademisyenlere, barışseverlere bulaşmamak gerektiğini düşünüyoruz.
Teşekkür
ediyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Özsoy. 
Milliyetçi
Hareket Partisi Grubu adına Antalya Milletvekili Sayın Mehmet Günal konuşacak. 
Buyurun
Sayın Günal. (MHP sıralarından alkışlar)
MHP
GRUBU ADINA MEHMET GÜNAL (Antalya) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Gecenin
bu saatinde hâlâ dikkatini toplayan arkadaşların dikkatine de biraz bir şeyleri
sunmak istiyorum. 
Tabii,
“Ha geldi, ha gelecek, ha anlaştık.” derken İsrail’le anlaşma yapıldı.
“Anlaşma” derken de söylenen 3 maddeyle ilgili değil, sadece 1’iyle ilgili bir
anlaşma var. Aslında o da yarım bir anlaşma çünkü söz konusu olan tazminat
konusuydu. Bu ise bir lütuf, ihsanda bulunma gibi bir anlaşma maalesef olmuş.
Onun için bizim baştan konuştuğumuz anlamda bir anlaşma olduğunu söylemek
mümkün değil. Önceki günlerde Sayın Dışişleri Bakanı ile Sayın Elitaş grubumuza
bilgi verdi, bazı şeyleri aktardılar ama sonuç itibarıyla baktığımız zaman,
nereden nereye geldiğimizi de bu hususta değerlendirmek gerekiyor arkadaşlar
ki, gündüz de söyledim, o zaman ancak bu hataları yapmayabiliriz, aza
indirebiliriz ve daha millî bir dış politika izleme şansımız olur. 
Peki,
nasıl buraya geldik? Yani, bu anlaşmayı biz neden yapıyoruz? Bunun çıkış
noktası neydi? Geriye doğru dönüp baktığımız zaman, Mavi Marmara olayının
yaşanmasındaki temel şey, onların söyledikleri limana götürmemiş olmamızdan
kaynaklanan bir müdahaleydi hatırlarsanız. Yani o anda onların söylediği şeyi
eğer onların söylediği şekilde yapmış olsaydık böyle bir sonuçla
karşılaşmayacaktık. Peki, şimdi ne yapıyoruz, şu an itibarıyla? Yine İsrail’in
denetiminden geçilerek Aşdod’a göndereceğiz. Peki ne olacak? Yine ablukayı tanımış
olmuyor muyuz? Ben pek anlamadım. Eğer farklı bir şey varsa, bizim
anlamadığımız yerde arkadaşlar bilgilendirirse. Bakın, Mavi Marmara olayının
yaşanmasının nedeni o gün o geminin o limana yanaşmamasıydı. Yani onların
söylediği şekilde yardımı götürseydik sorun olmayacaktı. Ne dendi? “Devam
edin.” dendi. Peki, şimdi “Anlaştık.” diyoruz, ablukayı kaldırdık. Nereden
gidecek yardımlar? Ben merak ediyorum. Aynı şekilde o gün bu olayın yaşanmasına
neden olan, onların gösterdiği yerden ve onların denetimiyle yardımı
göndereceğiz. Peki, o zaman niye bu kayıpları yaşadık, onların hilafına hareket
ettik? Bunların tartışılması lazım. 
Özür
dilendi. Uluslararası literatürde “özür” dendiği zaman bunun bir beyanla olması
lazım. Tamam, o günün şartlarında telefonla arayarak, araya Amerikan
yetkililerinin girmesiyle bir telefon diplomasisi olmuş o ayrı ama “resmî özür”
dediğimiz zaman farklı şekilde çalışıyor. Tamam, bunu da bir yumuşama olarak
kabul edelim. Evet, bunlar ilişkilerin düzelmesi açısından önemlidir ama ben doğru
takdim etmemiz gerektiğini söylüyorum değerli arkadaşlar. 
Ortada
elle tutulur bir tane somut şey var, o da “tazminat anlaşması” dediğiniz ama
hiçbir yerinde tazminat olmayan bir şey. Gündüz de söyledim, Dışişleri
Komisyonunda görüşmeler sırasında Sayın Ekmeleddin İhsanoğlu açıkça ifade
etmiş, tutanaklara baktım. Yani İngilizce tabiriyle baktığımız zaman
“indemnity” dediğimiz “tazminat”ı değil “compensation” tarzı bir… “Telafi”
diyoruz iktisatta biz ona. Yani bir lütuf aslında. “Tazminat” dediğimiz hukuki
bir tabir. Ha, bu da, efendim, olmuştur, vatandaşlarımızın zararı karşılanır o
ayrı bir şey ama neyi yaptığımızı doğru tanımlamamız gerekiyor, onun için
söylüyorum, sanki böyle “Çok büyük bir şey yaptık, her şeyi çözdük.” gibi
değil. “Bir adım attık, yumuşama sağladık, belli bir noktaya getirdik.” demek
başka bir şey, “Biz söylediğimiz 3 şartı da yaptırdık.” demek başka bir şey.
Ha, burada neden bunu söylüyorsunuz onu da söyleyeyim: Hep söylediğim, ifrat
tefrite kaçıldığı için dış politikada, söylerken iç politikaya yönelik sert
söylemler söylemek hoşunuza gidince sonra bunun ceremesini millet çekiyor,
sonra geri dönerken de böyle bir sürü şey anlatmak zorunda kalınıyor. Oysaki
kurumsal bir dış politika millî bir şekilde uygulansa, ilgili kurumlara danışılarak
bunlar yapılsa böyle bir şeye düşmeyiz. 
Yani,
devletin başı olarak Cumhurbaşkanı ayrıdır, onun sözcüsü, genel sekreteri
ayrıdır; Dışişleri Bakanlığı ayrıdır. Ben bazen üzülüyorum çünkü henüz daha
Dışişlerinden bir açıklama gelmeden İbrahim Kalın pat diye bir açıklama
yapıyor. Yani, sonra bu sefer telafi edemiyoruz. Sayın Cumhurbaşkanı açıklama
yaptırıyor, arkasından bu sefer geliyor, önce… Yani, neler söyledi Sayın Erdoğan?
Sonra sıkışınca “Bana mı sordunuz da gittiniz!” demek zorunda kalıyorsunuz.
İkisi de yanlış; baştan söylenen de yanlış, sonraki de yanlış. İki gündür
söyledim, ne “Kardeşim Esed” kısmında ailecek toplantı yapmak doğru ne de
“Düşman Esed” doğru; ikisi de yanlış. Türkiye’nin çıkarları neyi gerektiriyorsa
o anda gerekli müzakereleri yaparız, bizim lehimize neyse o noktada
uzlaşabiliriz.
İktisatta
bizim “pareto optimumu” dediğimiz bir şey vardır, ben diplomatlara onu
anlatırım yani iki tarafın da lehine olacak şekilde değişim devam eder, o
değişim noktalarının oluşturduğu çizgilerde de biz “pareto optimumunu” tarif
ederiz. Taraflardan en az birinin kaybetmiyor olması gerekiyor diğeri
kazanırken. Bir taraf zarar etmeye başladı mı o değişim durur. Biz de dış
politikayı bu anlayışla yapmak zorundayız. Aksi takdirde ne olur? Sürekli olarak
zikzaklarla bu sefer hem inanılırlığımızı kaybediyoruz hem ağırlığımızı dış
politikada kaybediyoruz, gittiğimiz zaman da anlatamıyoruz. Yani, aynen geçen
gün, önceki haftalarda darbe sonrası gelişmeleri anlatmak üzere değişik
ülkelere giden arkadaşlarımızın gözlemleri, sadece benim değil, Londra
heyetinde ben gözlemledim ama diğer ülkelere giden arkadaşlarımla da görüştüm.
O zaman bizim dinlenirliğimiz, ağırlığımız kayboluyor, ülke olarak
inandırıcılığımız kayboluyor. Onları kaybetmemek lazım, söylediğimiz lafın da
ağırlığının olması lazım. 
Hakikaten
şimdi buraya bakıyoruz, gerçek anlamda deniz ambargosu kalkmamış, buradan
anlaşılan bu. Yardım malzemelerinin Aşdod’a indirilmesini ve izin verilecek
malzemelerin Gazze’ye aktarılmasını teklif etmişti, yine oraya gönderiyoruz.
Peki, sonrasında şimdi ne olacak? Sadece, bu anlaşmayla beraber değerli
arkadaşlar, biz onların verdiği parayı alacağız, tazminat yerine de bir lütufta
bulunacaklar, o lütfu alıp zarar görenlerin yakınlarından dava açmış olanlara o
parayı dağıtacağız. Karşılığında ne yapacağız? Karşılığında da onların
açtıkları davaları buradan yasa yoluyla iptal edeceğiz. Yani bunlar normal
şartlarda şimdiye kadar çok büyük sayı olmadığı için rızayla yapılması gereken
şeylerdi aslında. Neden burada anlaşma geliyor? Şimdi biz niye bununla
uğraşıyoruz? Normal şartlarda tazminatı vermeleri için bir anlaşmaya gerek var
mı? Uluslararası anlamda bilmiyorum ama davaları iptal etmek ve açılacak
davaları önlemek için her zaman yaptığınız gibi… Dün kabul ettik, kamulaştırmayla
ilgili hususlar vardı, onlarla ilgili de yine vatandaşın dava açma hakkını -en
temel haklardan bir tanesidir- elinden alıyoruz. Dolayısıyla bunlara gerek
kalmadan, ikili ilişkilerle, gerçek anlamda yapacağımız şeylerle bu
düzenlenebilir, önlenebilirdi. Yani uluslararası anlaşma dediğimiz zaman
diğerleriyle ilgili bir şey yok, ablukayla ilgili bir şey yok, diğer
ilişkilerle ilgili olan anlaşmalar olabilir ama burada sadece yapılan;
“tazminat” dedikleri bir lütuf karşılığında davadan vazgeçmek, başka bir şey
yok. Onun için bizim dış politikanın kalıcı dostluklarla ya da kalıcı
düşmanlıklarla yürütülemeyeceğini, onun için de eylemlerimize ve söylemlerimize
bu işi yürüten insanların dikkat etmesi gerektiğini hep akılda tutmamız lazım.
Aksi takdirde sürekli olarak ileri geri yapmak zorunda kalırız.
Bir
defa daha hatırlatıyorum aynı şeyleri: Şu anda Suriye’de düştüğümüz durum gibi,
Mısır’la ilgili ilişkilerimiz gibi, aynı şekilde Libya’daki durumumuz gibi bir
hafta sonra ters tarafa gitmek zorunda kalabiliyoruz. Bizim Milliyetçi Hareket
Partisi olarak kaygımız budur. İnşallah, bir millî dış politika uygulamak üzere
bu başlatılan… “Parlamenter diplomasi” diyoruz artık ona, yurt dışında değişik
ülkelerde gördük diye onun için söyledim. Parlamento olarak ağırlığımız başka
oluyor. Maalesef, Hükûmet sözcüsü olarak sizlerin tek başına söylediği eskisi
kadar dinlenmiyor. Burada da o kredibilite kaybı sürekli olarak ileri geri
konuşmamızdan kaynaklanıyor çünkü söylediğimizin sürekli arkasında duramıyoruz,
o zaman da onlar farklı bakmaya başlıyor. Biz MHP olarak her zaman “Millî
çıkarlarımıza göre, önce ülkem ve milletim, sonra partim, sonra ben.”
anlayışına göre politika yürütüyoruz, özellikle de dış politika konusunda
içerideki çekincelerimizi -bütün toplantılarda da arkadaşlarımız buna dikkat
ederler- ayrı tutuyoruz ama burada biz bizeyken bazı şeyleri dillendirmemiz
gerekiyor. Ülkemizin bütün komşularıyla, çıkarı olan bütün ülkelerle karşılıklı
çıkar çerçevesinde ilişkilerini yürütmesi; İsrail, Rusya dâhil olmak üzere
ilişkilerini düzeltmesi sevindiricidir ama bunu yaparken de o geçmişteki
hatalarımızdan ders almamız ve bundan sonra bunları yaşamamak üzere dikkatli
olmamız gerekiyor. Ben bunun bize bir ders çıkaracağımız bir olay olması
gerektiğini düşünüyorum. 
Bu
vesileyle yeniden yüce heyetinizi saygıyla selamlıyorum.
O
insanların zararının tazmin edilmesi önemlidir. Adı “tazminat” değil, belki
biraz daha alttan almak zorunda kaldık ama bir daha da böyle şeylere, yeniden
zikzak yaşayacağımız olaylara ve fecaatlere yol açmayalım diyor, gecenin bu
saatinde de hepinizi saygıyla selamlıyorum.
Sağ
olun, var olun. (MHP ve CHP sıralarından alkışlar) 
BAŞKAN
– Teşekkür ederim Sayın Günal. 
Cumhuriyet
Halk Partisi Grubu adına Ardahan Milletvekili Öztürk Yılmaz konuşacak. 
Buyurun
Sayın Yılmaz. (CHP ve MHP sıralarından alkışlar) 
CHP
GRUBU ADINA ÖZTÜRK YILMAZ (Ardahan) – Sayın Başkan, değerli milletvekilleri;
geç bir saatte İsrail anlaşmasını konuşuyoruz. Bu gece siyasi iktidarın dış
politikada bugün burada görüştüğümüz 6 maddelik anlaşmayla caydırıcılığını
kaybettiğinin tescil edildiği bir gece. Aynı şekilde, bu gece “…” (X)efsanesinin ve
cazibesinin de bittiği bir gece. “İsrail terör devletidir. İsrail katildir. Biz
oldukça, olumlu bir şey düşünemeyiz İsrail’le” efsanesinin de bittiği bir
gecedir bu gece. Bu gece aynı zamanda isterdik ki İsrail’le ilgili bu konular
son altı yılda nasıl kamuoyunda tartışıldıysa, nasıl iç politikaya malzeme
edildiyse, nasıl sömürüldüyse, nasıl oya tahvil edildiyse, nasıl İsrail
aleyhtarlığı ve Filistin sempatisi sandığa yansıtıldıysa, meydanlarda
konuşulduysa bu anlaşmanın maddeleri de aynen o şekilde meydanlarda
konuşulmalıydı; halk bilmeliydi, gerçekten İsrail aleyhtarlığının, bu kadar
süre dillendirilen İsrail aleyhtarlığının bu maddelerde nasıl çöpe atıldığını
bilmeliydi. 
Şimdi, normalleşmeyi biz başından beri destekledik. Biz
hiçbir ülkeyle ilişkilerin kötüleşmesini, ilişkilerin bozulmasını asla
istemeyiz. Nisan ayında, Hükûmet hâlâ İsrail’le ilişkilerde üst perdeden
konuşurken biz bir heyetle İsrail’e gittik; Tel Aviv’e gittik, Kudüs’e gittik,
Ramallah’a geçtik, Batı Şeria’da görüşmeler yaptık, hem Filistin’de hem
İsrail’de ve bu anlaşma daha o zaman yeni yeni kamuoyunun gündemine geliyordu.
En ayrıntısına kadar bunu orada görüştük ve şunu anladık: Bizde bu konu
kapatılmıştı, bir utangaçlık var çünkü söylenen sözler, atılan “tweet”ler ve
konuşulan sözler hatırlanmak istenmiyordu. Karşı taraftaysa bu konuşuluyordu;
parlamentoda konuşuluyordu, siyasi partiler bunu konuşuyordu ve en önemlisi
İsrail basını bütün maddelerini ele almıştı. Her madde biliniyordu, sıradan
vatandaşlara Kudüs caddelerinde sorsaydınız İsrail’in şartlarını size
sayabilirdi ama bizim Hükûmette bakanlar bile, çoğu bakan bilmiyordu neyin
konuşulduğunu. Böyle bir dönemden geçtik. Saklandı. Şimdi, ne oldu? Bu konu
artık açığa çıktı. Neyin konuşulduğunu biliyoruz. Şu anda bu maddeler önümüzde,
yarın kamuoyunun önünde olacak ve bundan sonra da bu konular en ayrıntılı
şekilde tartışılıyor olacak. 
Her
zaman Hükûmetin deklare ettiği gibi, sanki Birleşmiş Milletler Güvenlik
Konseyinin kararıymış gibi “Bizim üç şartımız var.” deniliyordu; kendi başına
deklare ettiği üç şart, kendi koyduğu bir çıta. Özür vardı; 2013 yılında Başkan
Obama’nın aracılığıyla özür dilendiği söylendi. İkincisi; tazminat vardı.
Tazminat konusu enteresandır. Bu anlaşma tazminatı düzenliyor güya; yalnız bu
anlaşma, tazminatın içerisine sıkıştırılmış bir affı içeriyor, İsrail
askerlerine bir affı içeriyor. İsrail askerlerinin hukuki ve cezai
sorumluluktan kurtarılmasını, haklarında açılan davaların kapatılmasını, hiçbir
davanın açılmamasını öngörüyor ve onun karşılığında bir tazminat veriliyor. 20
milyon dolar tazminat veriliyor ve ilave olarak, Türkiye’de açılan davaların,
ayrıca buna ilaveten açılmış bir dava varsa, hâlâ diretiyorlarsa açmaya ve bunu
sürdürmeye de kararlıysa bunun kurbanları, bu şehitlerin yakınları bu davaların
bir şekilde tazminata dönüşmesi hâlinde bunu da Türkiye ödüyor. Yani anlaşma
İsrail’i perdeliyor, tazminat Türkiye’ye rücu ediliyor. Yine Türkiye’nin
ödemesi, İsrail’in tamamen 20 milyon doları verip hukuki, cezai süreçten muaf
olmasını öngörüyor, hiçbir şekilde dava açılmamasını öngörüyor. “Uluslararası
dava açılabilir.” denildi Dışişleri Komisyonunda; ona da açıklık getirmek
istiyorum: Siz yerel bazda, Türkiye bazındaki bütün davaların kapatılmasını,
yolların kapatılmasını istiyorsunuz ve geçiyorsunuz, “Türk devleti, dışarıda
bireylerin açacağı davaları da destekleyemez, bunları teşvik edemez, bunları
savunamaz.” diyorsunuz. Dolayısıyla, orada da bir caydırıcılık var. Buna rağmen
hâlâ dava açılabilir, evet ama yolu tıkıyorsunuz. Niçin tıkıyorsunuz? Çünkü,
İsrail askerlerinin yargılanmasını istemiyorsunuz, İsrail askerleriyle ilgili
açılmış olan 34 tane davanın sonuçlanmasını istemiyorsunuz, sonuçlanan varsa da
onları kapamak istiyorsunuz ve daha önemlisi, en önemli konu, İsrail
askerleriyle ilgili ceza davaları veya haklarında çıkarılacak tutuklama
müzekkereleriyle olaya karışan İsrail askerlerinin bir şekilde Türkiye'ye
geldikleri zaman burada tutuklanmalarının da önünü kapatıyorsunuz. Bu anlaşma
bir kapama anlaşması. İsrail askerleri her açıdan güvenceye alınıyor, hiçbir
şekilde dokunulamıyor. Başka izah tarzı yok bunun. Ya, insan buna bu ölen
insanlarla, bu şehitlerle ilgili bir madde koymaz mı? Onların da bir hatırası
yok mu? Hiç mi bir madde konmaz buraya? 
Bu
Mavi Marmara gemisi doğrudan gitseydi Gazze’ye, Gazze’ye ulaşmış olsaydı,
“Deniz ablukasını deldik.” diye bundan övünecek miydiniz, övünmeyecek miydiniz?
Gitti ve bu hadise meydana geldi. Şimdi duramıyorsunuz arkasında,
savunamıyorsunuz çünkü bu konunun savunulacak hiçbir tarafı yok. Herkesin
söylediği ortada, herkesin ne “tweet” attığı ortada, nasıl konuştuğu ortada. Bu
konu, gerçekten, bizim için bir dönüm noktası oldu. Caydırıcılığımızın yerlerde
süründüğü bir geceyi yaşıyoruz biz ve anlaşma yarın çıktığı zaman göreceksiniz,
bir numaralı konudur İsrail askerlerinin kurtarılması. Hükûmetin getirmiş
olduğu yasayla, 90’ıncı madde çerçevesinde kanun hükmünde olan bir yasayla
İsrail askerlerinin güvenceye alınmasını konuşuyoruz biz bu gece. 
Üçüncü
konu ablukanın kaldırılmasıydı. Bakınız, “abluka” diyoruz, önce ablukaydı;
sonra, ambargoya dönüştü zaman içerisinde gerçekle karşılaşınca; sonra,
ambargonun hafifletilmesinden bahsettik; son dönemde de özellikle şu anlaşma
gündeme geldikten sonra da “yaptırımların hafifletilmesi”, giderek, eğer üç ay
daha bu gündeme gelmeseydi herhâlde “hafifletilme” de atılacaktı. İnanın, bu
kadar U dönüşü yaşadığımız bir geceyi yaşıyoruz. 
Abluka
kalkmıyor. Kimse ablukanın kaldırıldığını söyleyemez. Neden? Zaten ablukanın
kaldırılmayacağının aslında bilinmesi gerekirdi. İsrail ablukanın
kaldırılmasını yani deniz ablukasının kaldırılmasını -bizim anladığımız deniz
ablukasının kaldırılması- bir egemenlik hakkı olarak görüyor, kırmızı çizgi,
“Bundan vazgeçmeyeceğiz." diyor. İki: İsrail askerlerinin güvenliği,
“Bundan vazgeçmeyiz." diyor ve güvenliğini sağlamış oluyor. 
Bu
anlaşma aslında, demin de söylendi, biz Dışişleri Komisyonunda söyledik, orada
da ben belirttim, bu anlaşma bir mutabakatın mütemmim cüzüdür, güya “O
mutabakat gerekçeye yansıtılmış.” deniyor ama bütün bölümlerin yansıtılmadığını
biliyoruz. Nereden mi biliyoruz? Söyleyeyim. Bir: Sizin üç şartınız vardı,
İsrail’in de üç şartı vardı. İsrail’in üç şartından bir tanesi ve en önemlisi,
Netanyahu’nun üzerinde en fazla durduğu İsrail askerlerinin güvenliğiydi yani
yargısal süreçte yasal olarak yargıyı tamamen bloke etmekti, bu yapılıyor.
İkincisi: Deniz ablukasıydı, hiçbir şekilde İsrail denizden zaten kimseyi
yaklaştırmıyor, o da gerçekleşmiş oluyor. Üçüncü konu Hamas konusuydu. Bizim
son altı yıldır Filistin konusuna Hamas gözüyle bakarak götürdüğümüz bir dava
da Hamas konusuydu; bu belgede hiç birisi yok bunların ama bu, mutabakat
metninde vardı. Nasıl geçiyordu? Mutabakat metninde mesela ne geçiyordu?
“Türkiye ve İsrail kendi ülkeleri üzerinde veya üzerinden birbirine karşı
herhangi bir terörist -terörist, altını çiziyorum- veya askerî faaliyete izin
vermediklerini veya ülkeleri dışında bu tür faaliyetlere destek
sağlamadıklarını beyan ederler. Bu amaçla, Türkiye ve İsrail bu tür
faaliyetlerin toprakları üzerinden birbirine karşı herhangi bir örgüt -örgüt,
altını çizmek istiyorum- veya grup tarafından girişilemeyeceğini,
planlanamayacağını, uygulanamayacağını, yönetilemeyeceğini veya finanse
edilemeyeceğini teminen her türlü gerekli tedbiri alır.” deniliyor. Kimin için
söyleniyor bu? Hamas için söyleniyor, Türkiye’deki Hamas için söyleniyor. Bu
anlaşma esasen 2 kesimin satıldığı anlamındadır. 1) Kurbanların aileleri. 2)
Hamas da satılıyor bu anlaşmayla. Bu mutabakatla bunu görüyoruz biz. 
Şimdi,
efendim, biz normalleşmenin olmasını isterdik, tabii ki istiyoruz, bunu baştan
da söyledik. Normalleşme olurken Türkiye'nin öncelikle çok kolay şartlar ileri
sürdüğünü görüyoruz. Her konuda bu böyle oluyor. Kırmızı çizgi ilan ediyoruz,
sonra kırmızı çizgileri unutuyoruz. Şartlar ilan ediyoruz, şartlar yerine
gelmiyor. Peki, bu, Türkiye'nin itibarını yerle bir etmiyor mu, Türkiye'nin
caydırıcılığını yerle bir etmiyor mu? Bu bütün söylenenler yutulduktan sonra
ortada zarar gören kimdir, Türkiye'nin itibarı değil mi? Bugün İsrail’le ve bir
süre önce Rusya’yla, daha sonra belki Suriye’yle bu gelişmeler yaşanacak. Biz
irtifa üzerine irtifa kaybediyoruz ve maalesef… 
Biz
hep diyoruz ya “15 Temmuzdan sonra yeni bir milat başlasın.” Dış politikada
bunun başlaması gerekiyor. Bir kere, tutamayacağımız, yapamayacağımız bir sözü
vermememiz gerekiyor. Eğer bir söz verdiysek de onu yapmamız gerekiyor. Biz
bunun çelişkisini yaşıyoruz çünkü bu, çok tatlı bir konu. Türkiye’de bununla
seçimler kazanıldı, bu kadar hoyratça kullanıldı; sokaklarda, caddelerde,
parklarda, meydanlarda bu konu gündeme getirildi, şimdi bir çark edilme var.
Biz, şahsen, gelinen nokta itibarıyla bunun üzüntü verici olduğunu düşünüyoruz.

Şimdi,
demin söyledim, bir üst mutabakat daha var. Bu mutabakatta ne geçiyor? Güya
“yaptırımların hafifletilmesi” deniyor ya gerekçede, burada, bu mutabakatta o
da geçmiyor. Doğrudan Gazze’ye gidecek sivil malların Aşdod Limanı’ndan, İsrail
denetiminde, İsrail’in protokol kurallarına uygun olarak, İsrail’in güvenlik
mülahazaları dikkate alınarak kontrollü bir şekilde Gazze’ye geçirilmesini
öngörüyor ve İsrail’in kuracağı mekanizmalarla geçirilmesini öngörüyor. Yani
siz Gazze’ye bir mal sevk ettiğiniz zaman Aşdod’tan bile gitseniz yine bir
denetime, yine bir gözetime ve yine bir İsrail protokolüne ve mutabakatına
ihtiyaç duyuyorsunuz, kendiniz geçemiyorsunuz. Yani şimdi “ablukanın
kaldırılması, ambargonun hafifletilmesi” falan diyoruz ya… Yani burada doğrudan
İsrail’in eline bir yetki veriliyor.
Peki
bu ne demektir? 1) Biz Gazze üzerindeki İsrail ambargosunu tanımış oluyoruz. 2)
Gazze üzerindeki İsrail egemenliğini de böylece tanımış oluyoruz çünkü Mavi
Marmara gemisinin gidiş amacı, oraya giderek o ambargoyu yıkmak, orada
uygulanan kuralları altüst etmekti. Şimdi bu anlaşma o çarkı geri döndürüyor.
Bizim bunu bilmemiz lazım.
Sayın
Bakanımız burada, mutlaka cevap verecektir. Bu anlaşmada İsrail’in Gazze
üzerindeki egemenliği bir nevi örtülü olarak tanınmış oluyor. Yani hiç kimse
çıkıp “Bu ambargo hafifledi.” diyemez. Bu, bizatihi ambargonun daha fazla
ağırlaşmasıdır. Ayrıca gidecek malzemeler, sevk edilecek malzemeler sükûnet
devam ettiği sürece olabilir. Sükûnetin olmadığı bir zamanda sükûnetin olduğuna
kim karar verecek? İsrail karar verecek. Yani “Evet, sükûnet bozuldu bugün.”
derse sizin tırlarınız Aşdod Limanı’nda indirildikten sonra Gazze’ye
geçemeyecek. Dolayısıyla, bunları bilmemiz gerekiyor. Yani, bir anlaşma yaptık,
her konuda olduğu gibi manşetler atılıyor: “Zafer!”, “Bu başarıdır.” Başarı
falan yok. Yani, bunda bir başarı gören varsa açıklasın, burada bir başarı yok.
“Normalleşmeyi istiyor musunuz?” Elbette istiyoruz ama bu Pirus Savaşı gibi
bir şey. Yani, her şey altüst olduktan sonra bir tek normalleşme kalıyor.
Bir başka konuya müsaadenizle değinmek istiyorum ve
bitirmek istiyorum gecenin geç saatinde. Şimdi, bu davalar kapatıldı. Yasa
çıkacak ve bu yasa nasıl uygulanacak, o da belli değil. Mahkemelere gidecek, o
mahkemelerde bazı davalar kapatılacak, bazı davalar devam edecek, devam
edenleri tabii ki Türkiye tazmin edecek, daha sonra ortaya çıkacak tazmin
konusunu. Peki, sonra ne olacak yani sonra ne olacak? Siz bir vatandaşınızın
hakkını yani normalde insan haklarından doğan şikâyet etme hakkını bile önlemiş
oluyorsunuz. Bu kadar korumacılık… Ve nasıl önlüyorsunuz? Tazminat verdiğiniz
ailelerin elinden feragatnameler alıyorsunuz ve İsrail’e gönderiyorsunuz ki
“Biz aldık, bak başardık.” diye. Sonuçta bu anlaşma budur.
Bu anlaşma her açıdan eleştiriye açık bir anlaşmadır.
Bu çok tartışılacaktır. Ayrıca, İsrail’le ilişkilerde de maalesef bir kara
lekedir. Yani, Türkiye’nin her zaman bir üstünlüğü olması gerekir, bir cazibesi
olması lazım, bir yüksek moral zemini olması gerekir. Bu aşınmıştır bu gece.
Sabah Herald gazetesinde -İsrail gazetesinde- ve başka gazetelerde bir başarı
öyküsü anlatılacaktır çünkü öne sürdükleri bütün şartlar gerçekleşmiş oluyor.
Deniz ablukası olmuyor zaten, İsrail askerleri tam güvenceye alınmış oluyor,
Hamas’a da zincir vurmuş oluyorlar. 
Ayrıca, merak ediyorum, bu Hamas konusu niye hiç
gazetelerde geçmiyor. Biz, Hamas yüzünden Batı Şeria’yla ilişkilerimizin
açılmasına sebep olmadık mı? Filistin’in birlik ve bütünlüğü konusunda maalesef
Hamas yüzünden Batı Şeria’daki yönetimle alınganlık içerisine girmedik mi?
Şimdi, bu da satılmış oluyor. Peki, bu konuya, Hamas konusuna değinmeyi hiç
düşünmüyor musunuz? Bakınız, bu mutabakatta var, burada var, Hamas’la ilgili
maddedir bu. Bunun FETÖ terör örgütüyle, PKK’yla falan da alakası yok, burada
adres bellidir. Diplomatik bir lisanla ancak bu şekilde ifade edilebilir.
Buradaki adres Hamas’tır, Hamas’ın faaliyetlerine zincir vurulmasıdır, “terör”
olarak lanse edilen aktivitelerin engellenmesidir. 
Bunları
belirtmek istedim ve umarım bir ders alırız, bundan sonra üç ay önce
söylediklerimizi üç ay sonra yutmayız. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim. 
Şahsı
adına İstanbul Milletvekili Sayın Mehmet Bekaroğlu konuşacak. 
Buyurun
Sayın Bekaroğlu. (CHP sıralarından alkışlar) 
Süreniz
on dakika. 
MEHMET
BEKAROĞLU (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, bir kuru iktidar uğruna her şeyi feda ediyorsunuz. Yüzlerce yıl
birikmiş olan hatasıyla, sevabıyla ne varsa hepsini veriyorsunuz. Bir İsrail
meselesi kalmıştı -ki bu İsrail meselesi, bizim kuşağın muhayyilesinin
oluşmasında son derece önemli köşe taşlarından biriydi- Sayın Cumhurbaşkanının
“Bana mı sordunuz?” demesiyle bunu da verdiniz. 
Mavi
Marmara’da 9 can var. Ondan sonra, seçim meydanlarında atılan nutuklar, hamaset
ve şimdi “ex gratia”, lütuf olarak alınan 20 milyon dolar ve bunun karşılığında
ne verildi, bunu da arkadaşımız biraz evvel anlattı. 
Eğer
bu anlaşmayı başka bir parti yapsaydı şimdi ayaktaydınız, şimdi, bu gece
sokaktaydınız, ayaktaydınız ama şu anda başınızı eğmek durumundasınız, böyle
bakmak durumundasınız. 
Değerli
milletvekilleri… 
SAİT
YÜCE (Isparta) – Niye ? 
MEHMET
ERDOĞAN (Gaziantep) – Niye eğelim? 
MEHMET
BEKAROĞLU (Devamla) – Niye eğeceksiniz bilmiyorum. 
MEHMET
ERDOĞAN (Gaziantep) – Sen eğ başını. 
MEHMET
BEKAROĞLU (Devamla) - Benim başım dik, ben eğmiyorum, siz eğeceksiniz. 
MEHMET
ERDOĞAN (Gaziantep) – Kendine bak sen. 
BAŞKAN
– Karşılıklı konuşmayalım lütfen.
MEHMET
BEKAROĞLU (Devamla) – AK PARTİ artık o parti değil, herkes bunu söylüyor,
2002’de kurulan Adalet ve Kalkınma Partisi değil. Hani adalet getirecekti,
adalet dağıtacaktı? Eşitlik, demokrasi, hukuk devleti, mazlumların ve mağdurların
yanında; böyle bir AK PARTİ yok. Tüm sözlerinizde döndünüz, tüm sözlerinizi
ortada bıraktınız. Bu anlaşmadan sonra, Mavi Marmara yolcularına “Bana mı
sordunuz?” dedikten sonra artık insanlığa, Türkiye'ye, insanlara söyleyecek
hiçbir sözünüz yok. Daha evvel söylemiştim, zaten sizin bir gelecek ütopyanız
da kalmamıştır.
Değerli
milletvekilleri, aslında siz, Adalet ve Kalkınma Partisi pragmatist bir
partisiniz, reel politiğin peşinde giden bir partisiniz. İsrail-Filistin
meselesi, nutuklar filan hepsi de reel politiğin, iç politikanın gereğiydi.
Biliyoruz, siz kurulduğunuzda, 2002’de Amerikalara gittiniz, içerideki vesayet
odaklarına karşı dışarıdaki odaklardan destekler istediniz. Musevi lobilerini
gezdiniz. Cesaret ödüllerini aldınız. Sonra, uzun süre iyi ilişkiler devam
etti. Ne oldu bu ilişkiler esnasında? İsrail’in NATO faaliyetlerine katılmasına
izin verdiniz. İsrail’in OECD'ye girmesine izin verdiniz. Nükleer silahlanma
konusunda yapılan görüşmede çekimser oy kullandınız, İsrail’in nükleer silahları
sorgulanacaktı. Mavi Marmara’dan sonra istenen belgeleri Lahey’deki mahkemeye
vermediniz. İsrailli komutanlarla ilgili ortaya çıkarılan, kırmızı bültenle
ilgili konularda gereğini yapmadınız. Sonra ne olduysa bir anda işler değişti,
sıkıştınız dış politikada içeride olduğu gibi, işte, sonra “…” (x)’ler
filan, bütün bunları kullandınız, sonra sıkıştınız, şimdi anlaşma arıyorsunuz.
AYŞE
SULA KÖSEOĞLU (Trabzon) – Siz ne yaptınız ya, siz ne yaptınız?
MEHMET
BEKAROĞLU (Devamla) – Ben mi yapmışım İsrail’le anlaşmayı arkadaşlar? Ben ne
zaman yönettim bu Türkiye'yi?
AYŞE
SULA KÖSEOĞLU (Trabzon) – Hayır, hayır, siz ne yaptınız CHP olarak?
MEHMET
BEKAROĞLU (Devamla) – Hiçbir şekilde suç ortağı aramayın, suçlu bizzat
kendinizsiniz eğer bu bir suç idi ise.
Şimdi,
“Bana mı sordunuz?” diyorsunuz. Bakın, bir yazar ciddi bir şey söylüyor, diyor
ki: “Artık AKP’nin kurmuş olduğu sistem her ne idi ise onun sigortaları
atmıştır.” Gerçekten, bütün iddialarınızı bu akşam burada bırakıyorsunuz, bu
anlaşmaya “evet” diyerek bırakacaksınız.
Daha
vahim bir şey var değerli arkadaşlarım; bu anlaşmayı, böyle bir ortamda, böyle
bir psikolojide bu akşam getirerek, gerçekten Mavi Marmara şehitlerinin
ruhlarını ciddi bir şekilde rahatsız ettiniz.
ZEHRA
TAŞKESENLİOĞLU (Erzurum) – O zaman neden tepki göstermediniz peki?
MEHMET
BEKAROĞLU (Devamla) – Bu saatte getirdiniz, çünkü kimse dinlemesin, izlemesin.
İstemiyorsunuz dinlemesini, yüzünüz yok çünkü değerli arkadaşlarım.
Sadece
İsrail’le ilgili zikzaklar mı? Dış politikanız bütünüyle vahamet, bütünüyle. 
Suriye
politikanız: 400 bin ölü var orada, 400 bin ve sizin politikanız, zaten bir
bakanınız da bunu bir şekilde itiraf etti orada. 
Mısır
politikanız: Ne oldu? Şimdi Sisi’ye mektup yazıyorsunuz. Niçin yalnız
bıraktınız Mısır’da desteklediklerinizi? 
Evet,
değerli arkadaşlarım, kim ne derse desin, İsrail hâlâ -önce dediğimiz gibi, ben
söylüyorum, tekrar ediyorum- bir işgal devletidir. İsrail hâlâ terör
yöntemleriyle kendi halkını sindiren bir devlettir. Bu böyledir. 
Bakın,
şurada bir harita var, harita. 1900’lerin başında Filistin neydi -sarı ve
yeşil- daha sonra ne oldu, İsrail devleti kurulduğunda ne oldu, 1967’de ne
oldu? Ve şu andaki İsrail, Filistin; gösteriyor, yeşil renkler İsrail, Filistin
bu. Filistin bu hâle getirilmiştir.
Bakın,
bundan on sene evvel, Lübnan’da Doğu Konferansı’yla beraber Şatila Kampı’nı
ziyaret ettik. Kamp yöneticisi bir Filistinli. 8 yaşındayken göç etmiş Lübnan’a
ve o günden bugüne kampta yaşıyor. Abdullah Kasım bize bir anahtar gösterdi.
“Benim tek zenginliğim, tek mülkiyetim bu anahtar. Bu anahtarı babam bana
emanet etti. Bu anahtar bizim Filistin’deki evin anahtarıdır. Ben bir gün
gidip, evimi açacağım.” 
Bakın,
siz bu umudu iç politika malzemesi yaptınız değerli arkadaşlarım, iç politika
malzemesi yaptınız ve şimdi, gecenin bu saatinde, burada, bu anlaşmayı
geçireceksiniz.
Bakın,
“İsrail’le savaşın.” filan demiyoruz; Filistinlilerin bu davasını diplomatik
yollarla savunabilirdiniz. Bir ara Türkiye bunları yaptı, güzel de yaptı ama
siz bunu yapmadınız, her şeyi uç noktada yaptınız, dış politikayı da, her şeyi
uç noktada yaptınız ve her şeyi iç politikanın malzemesi olarak kullandınız
meydanlarda, her şeyi. 
Bakın,
İslamcıların, solcuların Filistin’de basını desteklemeleri haklı bir davaydı,
biraz evvel söyledim, çünkü insanlar evlerinden, yurtlarından edildi. Şu anda
ambargonun, ablukanın altında yaşıyorlar. Gazze’de yaşamın nasıl olduğunu
gidenler biliyor. 
Peki,
ne var sonunda elinizde? Kupkuru bir iktidar uğruna siz ruhunuzu bırakıyorsunuz
bu akşam buraya arkadaşlar, ruhunuzu bırakıyorsunuz. Kaldı ki bu iktidar ne
kadar iktidardır, omuzlarınızda ne kadar yüktür, ayrı bir şey.
Arkadaşımız
anlattı, ben girmeyeceğim, İsrail Anlaşması nedir, “lütuf” ne demek, “tazminat”
ne demek, özür var mı yok mu, abluka kalktı mı kalkmadı mı, ekteki maddeler
nelerdir, neler aldınız neler verdiniz. 20 milyon dolar karşılığında ortaya
konulan sadece 9 can, 9 şehit midir yoksa Filistinliler de Hamas da, hepsi
verildi mi, bu da ayrı bir şey. Özür filan da yok ortada, resmî bir özür de yok
ortada. 
Bakın,
AKP milletvekili arkadaşlarım, 2003’te yine AKP milletvekilleri bu Mecliste hiç
unutulmayacak bir destan yazdı, o da şu: Türkiye'nin Amerika’yla birlikte
Irak’ın işgaline katılmasını reddettiler Cumhuriyet Halk Partisi
milletvekillerinin oylarıyla beraber 100’e yakın AKP milletvekili. 
Bu
akşam siz ne yapacaksınız, bekliyorum, merakla bekliyorum; Türkiye bekliyor
Sayın Kavakcı sizi. Bu anlaşmalara el kaldırdıktan sonra vicdanınıza nasıl
hesap vereceksiniz, gerçekten merak ediyorum. Mavi Marmara şehitlerine ne
diyeceksiniz, evinden yurdundan olan milyonlarca Filistinliye ne diyeceksiniz,
merak ediyorum. Arafat’ın şu meşhur taş atan çocuk generallerine ne
diyeceksiniz? Bu terimleri, bu kavramları çok iyi anlıyorsunuz arkadaşlar, çok
kullandık bunları yıllarca beraber. 
Sonra,
şu meşhur Rachel Corrie için ne diyeceksiniz çok merak ediyorum. 
Değerli
milletvekilleri, dış politika ve ülkeyi yönetmek… 
ZEHRA
TAŞKESENLİOĞLU (Erzurum) – Sayın Bekaroğlu, “korsan gemi” açıklamasını da
açıklar mısınız? 
MEHMET
BEKAROĞLU (Devamla) – …bambaşka bir şeydir. 
ZEHRA
TAŞKESENLİOĞLU (Erzurum) – Şunu soruyorum: “Korsan gemi” açıklamasını açıklar
mısınız? 
MEHMET
BEKAROĞLU (Devamla) – Bakın, siz ülkeyi…
ZEHRA
TAŞKESENLİOĞLU (Erzurum) – Sayın Kemal Kılıçdaroğlu “korsan gemi” demişti, onu
da bir açıklayın. 
MEHMET
BEKAROĞLU (Devamla) – Bakın, Kılıçdaroğlu’yla ilgili soruyor. Kılıçdaroğlu o
günlerde şöyle bir açıklama yaptı…
ZEHRA
TAŞKESENLİOĞLU (Erzurum) – Hayır, 2015’te yaptı, Mart 2015’te yaptı. 
MEHMET
BEKAROĞLU (Devamla) – …dedi ki: “Ben olsam eğer güvenliğini sağlayamayacaksam
bu gemiyi göndermezdim.” 
BÜLENT
TURAN (Çanakkale) – Sen de dedin, sen!
MEHMET
BEKAROĞLU (Devamla) – Dönemin Başbakanı, şimdiki Cumhurbaşkanı “İsrail’i
destekliyor, İsrail gibi konuşuyor.” diye meydanlarda bağırdı, çağırdı. Bu da
yanlıştı değerli arkadaşlarım. Şurada, sadece dönemin Başbakanının, şu andaki
Cumhurbaşkanının o dönem yazdığı şeyler var, bunları paylaşmıyorum. Ülke
yönetmek bambaşka bir şeydir. Evet, oy almaya devam ediyorsunuz, aldınız ama… 
AYŞE
SULA KÖSEOĞLU (Trabzon) – Bu da iyi yönettiğimizi gösterir. 
MEHMET
BEKAROĞLU (Devamla) – …ülkeyi yönetemiyorsunuz. On beş sene sonra geldiğimiz
yer burasıdır: Demokrasimiz tehdit altında, hukuk yok…
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – …insan hakları tehdit altında, uluslararası ilişkiler
kötü, her şey kötü. 
Değerli
arkadaşlarım, saygılar sunuyorum. (CHP sıralarından alkışlar) 
BÜLENT
TURAN (Çanakkale) – Aynaya bir baksana sen. 
MEHMET
BEKAROĞLU (İstanbul) – Aynaya sen bak Beyefendi, bak tipine! 
BÜLENT
TURAN (Çanakkale) – Utan, utan! 
BAŞKAN
– Sayın Bekaroğlu, lütfen… 
HALİS
DALKILIÇ (İstanbul) – Slogan atıyorsun, slogan. 
MEHMET
BEKAROĞLU (İstanbul) – Slogan atmak sizin işinizdir, reisinizin işidir slogan
atmak. Sloganla götürüyorsunuz on beş senedir. 
BAŞKAN
– Sayın Bekaroğlu, lütfen… Konuşmanızı bitirdiniz, lütfen…
HALİS
DALKILIÇ (İstanbul) – Slogan atıyorsun sadece. Geçirdiğin evrime bak. 
BAŞKAN
– Şahsı adına İstanbul Milletvekili Ravza Kavakcı Kan konuşacaktır. 
Buyurun
Sayın Kavakcı Kan. (AK PARTİ sıralarından alkışlar) 
RAVZA
KAVAKCI KAN (İstanbul) – Teşekkürler Sayın Başkan. 
Değerli
milletvekilleri, öncelikle az önceki konuşmacımızın şu son cümlesinden
başlayayım: “Her şey çok kötü.” Ben öyle olduğunu düşünmüyorum. 
BÜLENT
TURAN (Çanakkale) – Onun derdi başka, biliyoruz onu, biliyoruz. 
RAVZA KAVAKCI KAN (Devamla) – Ülkemizde her şey çok
iyi, daha da iyi olacak inşallah. Özellikle 15 Temmuzda yaşadığımız korkunç
hadise, akabinde 16’sında burada, Mecliste toplanmış olmamız, bütün partilerin,
bütün kıymetli partilerin katılımlarıyla toplanmış olmamız ülkemiz adına ümit
verici bir şey. 
MAHMUT
TOĞRUL (Gaziantep) – Onun için insanları konuşturmuyorsunuz.
RAVZA
KAVAKCI KAN (Devamla) – Akabinde, yirmi yedi gün tuttuğumuz nöbetler, oradaki
birlik, beraberlik her kesimden insanın -kadın erkek, çoluk çocuk- bir arada
olması ve sonunda da bunu taçlandırmak için Yenikapı’da yapmış olduğumuz miting
ve yaşanmış olan süreç… İnşallah, her şey daha iyi olacak. 
Demin
ifade edildiği üzere Türkiye Cumhuriyeti ile İsrail Devleti Arasında Tazminata
İlişkin -tazminata ilişkin, tekrarlıyorum, burada sadece tazminatla alakalı
konuşuyoruz- Usul Anlaşmasının Onaylanmasının Uygun Bulunduğuna Dair Kanun
Tasarısı’nı konuşuyoruz. Ben de şahsım adına söz almış bulunuyorum. 
Malumunuz,
Mavi Marmara olayının yaşandığı günleri ben çok iyi hatırlıyorum. O gemide
birçok arkadaşım vardı, birçok kardeşim vardı. Hadisenin, uluslararası sularda
yapılmış olan çirkin saldırının akabinde de geminin gelişini sabaha kadar
bekleyenler arasındaydım. Buradan tekrar bütün Mavi Marmara şehitlerimize
Allah’tan rahmet diliyorum. Onlarla beraber Filistin’de şehit olan bütün
kardeşlerimize de Allah’tan rahmet diliyorum, ailelerine başsağlığı diliyorum.
Birkaç
husus gündeme getirildi. Malumunuz, Türkiye'nin bu saldırının akabinde 3 tane
şartı vardı. Bu şartlardan bir tanesi de Mavi Marmara’da hayatını kaybedenler
için Türkiye'ye tazminat verilmesiydi. Bugünkü kanun da bununla alakalı bir
kanun. 
Birkaç
husus gündeme getirildi. Bir tanesi “Neden ‘ex-gratia’ tabiri kullanıldı?”
Bununla alakalı. Şunu söylemek istiyorum: Bu tabir iki devlet arasındaki bir
anlaşmazlıkta herhangi bir mahkeme ya da cezai müeyyide olmaksızın müzakere
yöntemiyle elde edilen hukuki hükümlülük sebebiyledir. Dış meblağ, bahsedilen
meblağ herhangi bir mahkeme kararı olmaksızın ödendiği için, “no obligation”
mecburiyet olmadan ödendiği için “ex-gratia” tabiri kullanılmıştır. Ayrıca,
deminden beri, “compensation”ın tazminat olmadığına dair ifadeler kullanılıyor.
İngilizcem fena değildir, Ankara Kolejinde Fehmi Hocam –Allah hayırlı uzun ömür
versin- bu konuda iddialı bir hocadır. Fehmi Özturan’dan öğrendiğim kadarıyla
“compensation” -hukukçu arkadaşların da desteğiyle- “tazminat” manasına gelir. 
Onu
da arz ettikten sonra şunları ifade etmek istiyorum: Mavi Marmara neden gitti
Filistin’e, gitmekteki amaç neydi? Oradaki insanlara yardım götürmekti.
MEHMET
BEKAROĞLU (İstanbul) – Ablukayı delmek için.
BAŞKAN
- Sayın Bekaroğlu, lütfen, müsaade eder misiniz.
RAVZA
KAVAKCI KAN (Devamla) – Müsaade edin Sayın Bekaroğlu, ben sizi sabırla
dinledim. Lütfen -sesim de kısık- müsaadenizle ben de kendimi ifade edeyim. 
“Abluka”
kelimesi hiçbir zaman ifade edilmedi, “abluka” kelimesi zikredilmedi, oradan
söylenen kelime “ambargo”ydu. Amaç, Filistin’deki çocuklara, kadınlara, orada
yaşayan insanlara, kardeşlerimize yardım etmekti. Amaç buydu, bunun için
gittiler, bunun için şehitlerimiz, 9 şehidimiz hayatını verdi. (AK PARTİ
sıralarından alkışlar)
Peki,
o günden bugüne şu anda değişmiş olan ne var? Leydi Leyla gemisi gitti ve
yardım götürdü. Bundan sonra da daha önce götürülmemiş olan yardımlar gidecek.
Ne yardımları? Altyapı yardımı. Enerji Bakanlığımız gidip orada araştırma
yapabilecek ve oranın ihtiyaçlarına göre su, elektrik hastane –altyapı- ne
gerekiyorsa bundan sonra yapabileceğiz. Her şey mükemmel değil, hayatta her şey
mükemmel değil ama bu anlaşmayla beraber her şey siyah beyaz değil, aradaki gri
çizgiler de… Filistin halkına yardım götürülecek. 
Eminim
aranızda gitmiş olanlar vardır. Benim hayatımın en kıymetli tecrübelerinden bir
tanesiydi Filistin’e gitmek, kendi ülkende nasıl tutsak olabildiğini
görebilmek. Oraya biz turist vizesiyle gittiğimiz için misafirler olarak,
sıkıntılarla içeri gidip El Aksa Camisi’nde ibadetimizi yaptıktan ve şehrin
tarihine hayran kaldıktan, ziyaret ettikten sonra farklı şehirlere gittiğimizde
kendi ülkende tutsak olmak nasıl bir şey onu açık ve net bir şekilde gördük.
Çünkü İsrail devletinin kontrolündeki alanlardan Filistin’in alanına
geçtiğinizde giriş ve çıkışlarda büyük sıkıntı yaşıyordunuz, biz turist olarak
bunu yaşıyorduk, orada yaşayan vatandaşlar daha fazlasıyla bunu yaşıyorlardı.
Gerçekten ne kadar büyük yardıma ihtiyaçları olduğunu aynen yakın gördük. Bu anlaşmayla
bu sağlanacak. Belki anlaşmadan memnun olanlar olacak, olmayanlar olacak ama bu
anlaşmayla AK PARTİ büyük bir sorumluluk altına girmiş ve bundan sonra da
uluslararası ilişkiler alanında da ilişkilerini düzeltmek için önemli bir adım
atmış ve bunu Filistin halkının yararına atmıştır. Bu manada Filistin’deki
bütün paydaşların bu anlaşmaya desteği de vardır; bunu da açık ve net ifade
edelim. Filistin’deki çocukların yüzlerinin gülebilmesi için -zaten şehitler
onun için hayatlarını vermişti- bundan sonra da bu anlaşmayla beraber bu alanda
adımlar atılmış olacak. 
Bazen
Dışişleri Komisyonunda da bunu tartıştık, şunu söyleyenler de oldu: “Türkiye
sahip çıkmadı.” Mavi Marmara hadisesi olduğunda, bu uluslararası bir hareket
olmasına rağmen, uluslararası sivil toplumdan, yurt içinde, yurt dışında her
kesimden insanın yapmış olduğu bir hareket olmasıyla beraber oradaki her bir
yaralı geri alınana kadar Türkiye Cumhuriyeti oradaydı, en üst düzeyde oradaydı
ve en son tutsak verilene kadar kendi vatandaşı olsun olmasın oradaydı, elinden
geleni yaptı. 
Mavi
Marmara şehitlerimize tekrar Allah’tan rahmet diliyorum, bütün Filistin
şehitlerine Allah’tan rahmet diliyorum. 
Bir
de şunu söyleyerek bitirmek istiyorum: 1949’da biz İsrail’i ilk tanıyan
ülkeydik. O zaman kim iktidardaydı, söylenenleri, yazılanları konuşmak
gerekiyorsa kim iktidardaydı? CHP iktidardaydı. Sayın Bekaroğlu, bu güzel
haritayı bizimle paylaştı, çok teşekkür ediyorum. Bu haritadaki hadisenin
buraya gelmesinin sebebi...
MEHMET
BEKAROĞLU (İstanbul) – Ankara Savaşı’ndan da CHP sorumlu!
ÖZCAN
ULUPINAR (Zonguldak) – Dinle, dinle. 
RAVZA
KAVAKCI KAN (Devamla) – Müsaade edecek misiniz Sayın Bekaroğlu, ben bitireyim. 
Bunun
sebebi AK PARTİ değildi, bunun çözümü için adımlar atan AK PARTİ, cesaretle
bunu yapan AK PARTİ. (CHP sıralarından alkışlar!) Teşekkür ederim, bitirmedim
henüz Sayın Bekaroğlu, bitirince ben size iletirim, alkışlamak isterseniz,
alkışlayabilirsiniz. (AK PARTİ sıralarından alkışlar) AK PARTİ Hükûmeti, belki
bir kısım gönülleri kırmak pahasına Filistinli çocukların yüzünü güldürmek için
bu tasarıyı Dışişleri Komisyonunun da desteğiyle geçirmiştir ve ben de bu
tasarıyı destekliyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim. 
Tasarının
tümü üzerindeki görüşmeler tamamlanmıştır. 
Maddelere
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın
milletvekilleri birleşime on dakika ara veriyorum. 
Kapanma Saati: 01.09
ONUNCU OTURUM
Açılma Saati: 01.26
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
Onuncu Oturumunu açıyorum.
414
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
burada. 
Hükûmet
burada. 
1’inci
maddeyi okutuyorum: 
TÜRKİYE CUMHURİYETİ İLE İSRAİL DEVLETİ
ARASINDA TAZMİNATA İLİŞKİN USUL ANLAŞMASININ ONAYLANMASININ UYGUN BULUNDUĞUNA
DAİR KANUN TASARISI
MADDE 1- (1)
28 Haziran 2016 tarihinde imzalanan “Türkiye Cumhuriyeti ile İsrail Devleti
Arasında Tazminata İlişkin Usul Anlaşması”nın onaylanması uygun bulunmuştur.
BAŞKAN
– 1’inci madde üzerinde Halkların Demokratik Partisi Grubu adına Kars
Milletvekili Sayın Ayhan Bilgen konuşacak. 
Buyurun
Sayın Bilgen.
HDP GRUBU ADINA AYHAN BİLGEN (Kars) – Sayın Başkan,
değerli milletvekilleri; böyle kritik ve zor konularda aslında toplumun
aklının, toplumun hafızasının nasıl şekillendiği en az siyasetçiler kadar, en
az devletler arasındaki ilişki tarzı kadar önemlidir. 
Ben
tabii, Sayın Bekaroğlu’nun kuşağından olmadığım için, onun dönemindeki
muhayyile nasıl oluştu bilmiyorum ama benim dönemimde İsrail’le ilgili,
Yahudilerle ilgili en çok satan kitap kime aittir diye size sormak isterim.
Hocam, Harun Yahya’ya ait yani Adnan Hoca’ya ait. 
Şimdi,
bir toplumun hafızası, bir toplumun bu konuya bakış açısı, bir toplumsal
kesimin zihin dünyası o düzeyde, o seviyede şekilleniyorsa, aslında, sadece
siyaseti tartışmak, sadece devletler arası ilişkiyi tartışmak değil, belki
dünyaya, hayata, farklı inançlara, farklı kimliklere nasıl, nereden bakmak
lazım diye tartışmayı daha ciddi, daha esastan yapmamız gerekiyor. 
Değerli
arkadaşlar, İsrail’e bakış, İsrail’le ilişki konusu Orta Doğu için aslında bir
turnusol niteliği taşır ve İsrail’le ilişki sadece İsrail’le ilişki değildir;
bunu hepimiz biliyoruz, İsrail’in kuruluşundan, İsrail’in orada varlık gücünün
arka planından bunu biliyoruz ama en az bunun kadar önemli olan boyut Orta Doğu’daki
birçok rejimin İsrail karşıtlığı üzerinden kendi içindeki tartışmaları
bastırıyor olmasıdır. Özellikle Arap rejimlerinin, Arap ülkelerinin büyük kısmı
toplumu sürekli İsrail karşıtlığıyla motive ederek içerideki talepleri,
içerideki eleştirileri, demokratikleşme taleplerini, yolsuzluklarla ilgili
itirazları, eleştirileri bastırır. Çünkü, öyle bir düşman vardır ki Orta
Doğu’da, ona yönelik husumet her şeyi örtmeye yeter, ona yönelik nefret, ona
yönelik hamaset her şeyi örtmeye yeter. Dolayısıyla da aslında İsrail’le
ilişkiler birçok rejim açısından, bölgedeki birçok ülke açısından aynı zamanda
demokratikleşme sorunudur. Çünkü, gerçekten bu ülkelerdeki halkların talepleri
mi siyasette egemen, yoksa başka güçler mi bu ülkelerin yönetimlerinin politikasını
belirliyor, belirleyici bir anlam ifade eder. Yine, Orta Doğu’da gerçek, kalıcı
bir barışın olup olmayacağı, devletler arası ilişkiler, bu açıdan da yani barış
açısından da İsrail’le ilişkiler son derece önemlidir. İsrail’le ilişkileri
sadece bir “dış güçler” tartışması ekseninde yapmamak, aslında, daha çok da
yönetimler ile kendi halkları arasındaki uyum, örtüşme üzerinden konuya
yaklaşmak lazım. Konuşmanın sonunda söyleyeceğimi en başta söyleyeyim, bu
anlaşmanın aslında hakkı, halka sormaktır değerli arkadaşlar. Yani toplum
İsrail’le böyle bir anlaşma yapılmasını nasıl karşılıyor, nasıl bakıyor; olumlu
mu yaklaşıyor, olumsuz mu? Eğer onun iradesine saygımız varsa, onun kaygıları,
onun eleştirileri, onun değer dünyası bizim için bir şey ifade ediyorsa bu
konuda da onu ölçü almayı en azından içimize sindirmeliyiz.
Değerli
arkadaşlar, biraz önce de ifade edildi, İslam dünyasında İsrail’i ilk tanıyan
ülke Türkiye’dir ama aslında, o süreçteki gecikmenin sebebi biraz ilginçtir.
Yani demin sadece “1949’da iktidarda hangi parti vardı?” üzerinden bu polemik
yapıldı ama tartışmanın esası daha ilginçtir ve bir devlet politikasıdır o.
İsrail’in Orta Doğu’da bir Sovyet üssü olacağı kaygısıyla aslında Türkiye
mesafeli davranmıştır. Yani Sovyetler Orta Doğu’ya yerleşecek İsrail sayesinde,
biz de Antisovyet bir yerde duruyoruz, antikomünist bir yerde duruyoruz,
dolayısıyla da İsrail’e karşı tavır koyarsak aslında Sovyetler’e karşı tavır
koymuş olduğumuzu sanıyorduk. Oysa tersi olduğunu çok kısa süre sonra gördük. O
bölgede İsrail’in, değil Sovyetler’in üssü, kimin, hangi ülkelerin üssü
olduğunu, kiminle daha yoğun, sıcak ilişkiler içerisinde olduğunu bütün dünya
gördü. 
Çok
uzun bir tarihî sürece dair değerlendirme yapmaya vakit yok ama iki tarif var,
kategorik olarak çok önemli çünkü büyük söz söylediğinizde siyasette sonra
dönüp başınızı büyük ağrıtıyor. 2002 yılında Ramallah’ın işgali sırasında
-tespite katılıyorum ama sadece gereğini yapıp arkasında duramadığımız için
eleştiriyorum- dönemin iktidar partisi temsilcileri “devlet destekli terörizm”
tanımını yapıyorlar, devlet destekli terörizm. Sonra, 2004’te Gazze
operasyonunda bir çıta yukarı çıkılıyor ve doğrudan doğruya “devlet terörü”
ifadesi kullanılıyor. Ahmed Yasin katledildiğinde de artık “terörist devlet”
tarifi yapılıyor. Bu 3 kategori aslında kendi içinde bir tutarlılık ifade
ediyorsa, arka arkaya gelen gelişmelerse arkasından da bir anlam ifade etmesi
gerekiyor ve Mavi Marmara’yla ilgili Sayın Davutoğlu’nun cümlesi var: “Bu olay
bizim 11 Eylülümüzdür.” diyor. 
Şimdi,
çok basit bir karşılaştırma yapmanızı istiyorum arkadaşlar. O dönemde Mavi
Marmara sonrasında İsrail’le ilişkilerin gerilmemesi gerektiğini, İsrail’le
barışık olunması gerektiğini, bunun için ilişkileri bozmaya değmeyeceğini kim
söylüyordu, kim savunuyordu? Hatırlayın, Fethullah Gülen’e yakın yayın
organları, basın organları savunuyordu ve Hükûmete yakın yayın organları da o
zaman onları siyonistlikle suçluyordu. Şimdi, geldiğimiz nokta o zaman neyi
ifade ediyor? Yani onlar cezaevinde ama fikirleri iktidarda. 
Değerli
arkadaşlar, elbette, “İsrail’le savaşın.” demiyor burada hiç kimse, benden önce
konuşanlar da Orta Doğu gerçeğini, devletlerin gücünü, Türkiye'nin gücünün
sınırlarını gayet iyi biliyor. Dolayısıyla da sadece, söylediklerimiz ile sonra
yapmak zorunda kaldıklarımız arasındaki çelişkiye dikkat çekmeye çalışıyoruz.
Burada, bir taraftan pozisyon değiştirip ama her pozisyonda haklıymış gibi,
ahlaki üstünlüğe sahipmiş gibi bir hegemonik dil kullanılması aslında
tartışmayı bu kadar uzatıyor. Yani şunu söylesek açık açık, desek ki: “Biz dış
politikadaki değerli yalnızlıkta çaresiz kaldık. Dolayısıyla, İsrail’le
barışmak zorundayız yoksa her şeyi kaybedeceğiz.” Bunu desek, itiraf etsek,
gerçeği kabul etsek belki bu kadar tartışma olmayacak ama hamaset yaparken de
haklıyız, barışırken de haklıyız. Her şart altında haklı olunca ister istemez
insan bir tutarlılık arıyor.
Değerli
arkadaşlar, Türkiye'nin aslında son dönemde -15 Temmuzdan sonra bu daha açık,
daha net ortaya çıktı ama- NATO’yla ilgili, Avrupa’yla ilgili dış politikadaki
söylemi baba Papandreu’nun dış politika söylemine çok benziyor. Yani komşu
ülkeleriz galiba siyasetçilerimizin tarzları da benziyor. Andreas Papandreu da
Avrupa Topluluğuna karşı çıkmış, NATO üslerini kapatacağını söylemiş, NATO’dan
çıkma vaadinde bulunmuştu ama reel politik tam tersi biçiminde tezahür etti.
Mavi Marmara ve anlaşmayla ilgili çok şey söylemeyeceğim ama size sadece gazi
ve şehitlerin yakınlarının yazdıkları mektubu okumayı tavsiye etmekle
yetineceğim.
Değerli
arkadaşlar, ambargo ve abluka arasındaki farkı tartışmaya vakit yok ama şu
kadarını söyleyeyim: Mavi Marmara’dan önce de Gazze’ye yardım gidiyordu. Mavi
Marmara’nın amacı İsrail’den izin almaksızın, İsrail’e rağmen yardım
göndermekti ve İsrail buna izin vermedi. Mavi Marmara’dan sonra da yardım
gitti, zaten Filistin nasıl ayakta duruyor? Yardımlarla ayakta duruyor ve hâlâ
devam ediyor bu yardımlar ve şimdi bu anlaşmayla artık yardımların ancak
İsrail’in izniyle olacağı tescillenmiş olacak. Bir uluslararası anlaşmayla
aslında daha üst bir yasal statüye kavuşmuş olacak, fiilî durum aslında bir
hukuki metin hâline dönmüş olacak.
Değerli
arkadaşlar, Türkiye siyasetinin galiba en bahtsız tarafı budur, iktidarda hangi
parti varsa genellikle onun iddialarının tersi işler, o iktidar eliyle
yaptırılır. Refah Partisinden önceki iki yılda 1993-1996 arasında Türkiye
İsrail’le 13 anlaşma imzalamış, 1996-1997 arasında 20 anlaşma imzalamıştı ve
-tabii ki ölenleri rahmetle anmak, kimsenin arkasından konuşmak için söylemiyorum
ama- o günkü İsrail’le imzalanan anlaşmalar sadece toplumdaki tepkiyi kırmak
için Refah Partisi döneminde imzalatılmıştı, devlet politikasıydı. Şimdi
yapılanları da biliyoruz ki sizin tercihleriniz değil ama bugün yapılması
gerekiyor çünkü yarın başka operasyonların meşruiyeti, zemini böylece
hazırlanıyor. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen.
Milliyetçi
Hareket Partisi Grubu adına Manisa Milletvekili Erkan Akçay konuşacak.
Buyurun
Sayın Akçay. (MHP sıralarından alkışlar) 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
hepinizi saygıyla selamlıyorum.
Bu
görüştüğümüz Türkiye-İsrail Anlaşması, özellikle dış politikada hamasetin ve iç
politikaya yönelik propagandanın ne gibi sonuçlara yol açtığını ve ülkenin
çıkarlarına, imajına zarar verdiğini gösteren de bir durumdur. 
Muhterem
milletvekilleri, özür nasıl dilenir? Mesela, Türkiye’nin Rusya’dan -bir mektup
yazarak- özür dilediği gibi mi dilenir? En azından İsrail’in Türkiye’den
dilediği özrün böyle bir özür olmasını doğrusu beklerdik fakat 22 Mart 2013
tarihinde, Obama’nın araya girmesiyle Netanyahu’yla yapılan bir telefon
görüşmesinde eski sürece geri dönülmesi temennisinde bulunulan bir telefon
konuşması yapılıyor ve bununla da Türkiye’de iç kamuoyuna sanki özür dilenmiş
gibi bir izlenim verilmeye çalışılıyor ancak bu konuda rivayet muhtelif; açık
bir özür dileme yok, resmen bir mektup söz konusu değil. Dolayısıyla, İsrail’in
Türkiye’den bu Mavi Marmara hadisesi nedeniyle özür dilemediği gayet açık. Bu,
kabul edilemez bir durumdur değerli arkadaşlar.
Bir
diğer dikkat çekici husus -eğer dikkatimden kaçtıysa bilemiyorum ama dile
getirilmedi- bu anlaşma Kudüs’te imzalanıyor. Bildiğimiz kadarıyla İsrail’in
başkenti Tel Aviv. Yani, bir tarafı Ankara’da, anlaşma metnine baktığınızda bu
anlaşma Ankara ve Kudüs’te 28 Haziran 2015 tarihinde her biri eşit derecede
geçerli Türkçe, İbranice ve İngilizce dillerinde ikişer nüsha olarak
imzalanmıştır.” diyor ve iki ülkenin Dışişleri müsteşarları tarafından imzalanıyor.
Bunu, Hükûmetin sayın bakanları açıklamak zorundadırlar Neden Kudüs’te
imzalanmıştır bu? Yani, Türkiye’ninki Ankara’da imzalanıyor da acaba bu
Kudüs’ün İsrail’in başkenti olduğunun zımni bir kabulü müdür, böyle mi yorumlamamız
lazım veya nasıl yorumlamamız gerekir, bunun mutlaka açıklanması gerekir. 
Tazminatın
da tazminat olmadığı, bir ödenti, âdeta lütuf gibi… Keşke böyle bir anlaşma
yapılmasaydı da Türkiye Cumhuriyeti bu lütuf gibi ödentinin misliyle
karşılığını kendi mağdur vatandaşlarının mağduriyetlerini giderici bu
harcamaları yapsaydı. Bildiğimiz kadarıyla açılan davalardaki toplam tazminat
talebi 14 milyon lirayı buluyor ancak İsrail “20 milyon lira verdim, istediğin
gibi de dağıt.” diyerek, zamanın da yetersizliği nedeniyle aslında hem iç hukuk
bakımından hem uluslararası hukuk bakımından Türkiye'nin, Türkiye
Cumhuriyeti’nin ve Türkiye Cumhuriyeti’nin vatandaşlarının pek çok hakkına,
hukukuna da mâni olan bir anlaşma. Hiçbir hak da iddia edilemeyecek ve yargı
yolunu da kapatan ve Mavi Marmara şehitlerinin ruhunu inciten ve ailelerinin de
feryadına neden olan bir anlaşmayla karşı karşıyayız. Burada “Ödeme yaptı
İsrail.” diyerek kurtulamayız. Ödemenin şekli ve niteliği de fevkalade önemli.
Bu
görüşlerle, değerli arkadaşlar, Milliyetçi Hareket Partisi olarak İsrail’le
yapılan bu anlaşmayı Türkiye’nin ve milletimizin, Türk milletinin çıkarları
bakımından doğru bulmak mümkün değil ve diğer ülkelerle de olduğu gibi elbette
İsrail’le de Türkiye Cumhuriyeti hükûmetlerinin ve devletinin iyi ilişkiler
içerisinde olmasını arzu ederiz, yalnız bu şartlar içerisinde değil. Bu kötü
bir ilişkidir ve neticede, imzalanan anlaşmalar da öyle iç politikada 31 Mayıs
2010’dan bu yana yıllarca atılan hamasi nutukları ve birtakım kışkırtıcı kitleleri
yanlış yönlendiren ve imaj veren birtakım boş, hamasi propaganda sözlerini de
tekzip etmektedir. 
Bu
düşüncelerle muhterem heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Akçay. 
Sayın
Demirel, 1’inci madde üzerindeki önergenizi çekiyor musunuz? 
ÇAĞLAR
DEMİREL (Diyarbakır) – Evet.
BAŞKAN
– Çekiyorsunuz, tamam. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde
yürürlüğe girer.
BAŞKAN
– 2’nci madde üzerinde Halkların Demokratik Partisi Grubu adına Mardin
Milletvekili Sayın Mithat Sancar konuşacak. 
Buyurun
Sayın Sancar. (HDP sıralarından alkışlar) 
HDP
GRUBU ADINA MİTHAT SANCAR (Mardin) - Sayın Başkan, değerli milletvekilleri;
evet, Türkiye-İsrail Anlaşması üzerine aslında pek çok şey söylendi. Bu gibi
durumlarda aklıma bir yazarın sözü geliyor, diyor ki: “Aslında her şey söylendi
ama herkes tarafından değil.” bir de ben söyleyeyim. Yeni bir şey söylemeyeceğim,
biliyorum ama bazı konulara biraz vurgu yapmak gereği hissettiğim için bu
süreyi kullanmak istedim.
Türkiye’nin
bugün dış politikada pek çok konuda değişikliğe, bir dönüşüme gitmek istediği
ortada. Bu olabilir, bizden önce konuşan arkadaşların bir kısmı da bunu
belirttiler. Dış politikada da, iç politikada da değişiklikler yapma ihtiyacı
ortaya çıkabilir. Daha önce çatışma yaşanan ülkelerle, devletlerle anlaşma yolu
seçilebilir, bunda yadırganacak bir şey yoktur. Dış politika, biliyoruz ki
sadece idealler ve iddialar üzerinden yürümüyor. Keşke idealler üzerinden
yürüyen bir dünya sistemi içinde yaşıyor olsaydık, değerler ve ilkeler reel
politiğin önüne geçebilseydi. Ama öyle olmadığını biliyoruz. Reel politiği yok
sayarak dış politika yürütmenin mümkün olmadığını da biliyoruz. Ancak reel
politiğin de bir sınırının olması gerekiyor. Bu konuda eskiden beri ya da
modern dünya sisteminin kuruluşundan beri yarışan iki ana akım var. Bunları
kısaca yani belki birer cümleyle hatırlatmak gerekirse: Bunlardan biri, dış
politikayı tamamen menfaat çatışmalarının alanı olarak görür ve devletlerin tek
belirleyici düsturunun, saikinin kendi menfaatlerini korumak olduğunu belirtir.
Bunu da onaylar yani böyledir, böyle de olmalıdır. Bir diğer görüş ise dış
politikada da diğer alanlarda olduğu gibi ilkelere ve değerlere öncelik
verilmesi gerektiğini belirtir. Ancak bu iki görüşün de saf hâliyle her zaman
uygulanmadığını söyleyebiliriz. İdeal olan şu sentez belki olabilir: Evet, dış
politikada reel dengeleri gözetirsiniz, zamanı gelir daha önce izlediğiniz
politikada değişiklikler yaparsınız ama değerleri ve ilkeleri de asla
sıfırlamazsınız, yani onlar hiç yokmuş gibi davranmazsınız, onlar hiç yokmuş
gibi hareket etmezsiniz. 
Şimdi,
son zamanlarda gördüğümüz dış politika değiştirme manevralarında, maalesef,
reel politiğe çok büyük bir öncelik verildiğini belirtebiliriz. Başta,
Rusya’yla ilişkiler, İsrail’le Mavi Marmara, hatta ondan önce “…”,(x) Davos Zirvesi’nde ortaya
çıkan o gerilim, Suriye’yle şimdi yeni bir ilişki arayışı ve Mısır’la
ilişkileri düzeltme çabaları. Şimdi burada asıl sorun, bütün bu saydığım
devletlerle krizler ortaya çıktığında çok sert, çok katı ve çok yüksek
iddiaları olan bir tavır takınmış olmasıdır Hükûmetin. 
İsrail’le
başlayalım: Demin arkadaşlarımız da saydılar, sürekli terör devletinden söz
edildi. Mesela Cumhurbaşkanı Sayın Erdoğan “Asla İsrail’le ben var olduğum
sürece iyi bir şey olmayacaktır.” dedi ve bunlar ayrıca, bu sözler, Hükûmete
yakın gazetelerde, televizyonlarda günlerce, haftalarca hatta yıllarca bu
hamaset tarzında işlendi. Yine, diğer arkadaşlarım da belirttiler, iç
politikada da maalesef çok yoğun bir şekilde malzeme olarak kullanıldı. 
Rusya’yla
yaşanan krizde de, uçak düşürme olayından sonra yaşanan krizde de aynı şeyler
oldu. “Bugün olsa yine vururuz.” diyenler çıktı, “Ben arkasındayım.” diyen
başbakanları duyduk, dinledik. Şimdi, bu da iç politikada hamaset yüklü bir
üslupla sürekli olarak kullanıldı. 
Suriye
için söyleyebileceklerimiz çok daha vahim tabii. Yani, Suriye’de Esad yönetimine
bu Hükûmetin, AKP hükûmetlerinin yetkililerinin yönelttiği eleştiriler,
eleştiriler değil, ithamlar, hakaretler o kadar çok fazla ki. Şimdi, bütün
bunları sanki hiç olmamış gibi varsayarak yeni bir yol aramaya kalkıştığınızda
da elbette haklı olarak şu soru soruluyor: Değerler nerede? Politika sadece
reel dengeler ve çıkarlar üzerinden yürüyen bir faaliyet midir? Hiç mi
ilkelerin, değerin önemi yoktur?
Mısır
meselesi, ayrıca, AKP’nin seçim meydanlarında kullandığı bir işaretin de ilham
kaynağı ve örneği olarak değerlendirildi, Rabia işaretini biliyorsunuz. Orada
da yine askerî darbe, ki zaten mahkûm edilmesi gereken bir şeydi, onun ötesine
geçen çok daha ağır iddialar, laflar, değerlendirmeler yapıldı. Şimdi
ilişkileri düzeltme yolu aranıyor. 
Temel
sorun, dediğim gibi değerli arkadaşlar, burada ilkelerden bu kadar kolay
vazgeçmenin kabul edilebilir bir şey olup olmadığını sormaktır. Bunu kendinize
de sormanız gerekiyor, kamuoyunun da bunu sorduğunu biliyoruz, sesleri çok
fazla duyulabilir, duyulamayabilir ama bu manevraları haklılaştırmak için ileri
sürdüğünüz gerekçeler inandırıcı değil. 
Biraz
önce AKP Grubu adına konuşan sayın hatip, bu anlaşmada herhangi bir
hakkaniyetsizlik olmadığını belirtti. Oysa hepimiz biliyoruz ki, Mavi
Marmara’nın yola çıkış nedeni oraya sadece yardım götürmek değildi. Bir önemli
nokta var ki, o atlanıyor, İsrail devletinden izin almadan yardım götürmek
iddiasıyla yola çıkmıştı Mavi Marmara çünkü zaten Aşdod Limanı’na kadar yardım
malzemelerini göndermek mümkün idi, o zaman da, şimdi de ve İsrail’in izin
verdiği malzemeler ancak Gazze’ye alınabiliyordu. 
Yine
hatırlatayım, tabii, her şey o kadar fazla birbirine giriyor ki, şimdi, o dönem
Mavi Marmara baskını yaşandıktan sonra Fethullah Gülen’in bir açıklaması vardı,
hatırlarsınız, demişti ki: “Yardımları otoriteden izin alarak götürmek
gerekir.” ve o zaman, tabii, çok büyük bir tepki görmüştü çünkü Mavi Marmara
hareketini, Mavi Marmara’nın yola çıkış sebeplerini, gerekçelerini mahkûm
etmişti. Şimdi, geldiğiniz nokta, “FETÖ” diye nitelenen, nitelediğiniz ve “en
büyük teröristbaşı”, “cani” dediğiniz adamın sözüyle aynı nokta. 
Bu
anlaşmadan sonra yapılacak olan şey bellidir arkadaşlar: Yardım malzemeleri
götürülecek, götürülmeli, mutlaka oradaki insanlara yardım edilmeli, bunun
yolları mutlaka bulunmalı ama şimdi, sizin iddia ettiğiniz gibi, bu anlaşma
bunu bir başarı olarak sağlamıyor, olan şeyi yapıyor. En azından bu gerçeği
kabul edin ve bu gerçekle yüzleştikten sonra da samimi bir öz eleştiri yapın,
“Yanlış yaptık.” deyin, “Yanlış yaptık.” demenin yeterli olmadığını da
belirtelim arkadaşlar. “Yanlış yaptık.” dedikten sonra yapılması gereken bir
şey daha var: Bu yanlışı tekrar etmemek. Eğer samimi bir hesaplaşma
yapacaksanız, eğer bir hatanızı kabul edecekseniz özür ancak aynı hatayı tekrar
etmemek şartıyla makbuldür, geçerlidir.
Şimdi,
Hükûmet Sözcüsü Sayın Kurtulmuş da açıklama yaptı, “Türkiye’nin başına gelen
pek çok sorun, Suriye politikasındaki hatalardan dolayıdır.” demişti. Güzel,
demek ki bizlerin de pek çok başka insanın da söylediği, çevrenin de söylediği
noktaya geldiniz. Peki, bunu değiştirin, o hataları değiştirin. Hatayı kabul
ettikten sonra aynı yolda ilerlerseniz o zaman, gerçekten, “Ortada bir ilke var
mı, bir değer var mı? Politikalarınızın temelinde hangi ilkeler, hangi değerler
yatıyor?” sorusunu kamuoyu haklı olarak sorar. Sizler de buna doyurucu cevaplar
vermek zorundasınız.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Sancar.
2’nci madde üzerinde şahsı adına Bursa Milletvekili
Sayın Ceyhun İrgil konuşacak. 
Buyurun
Sayın İrgil. (CHP sıralarından alkışlar)
CEYHUN
İRGİL (Bursa) – Değerli Başkan, sevgili milletvekili arkadaşlarım; gecenin bu
ilerleyen saatinde, birazdan, Meclisimiz kapanmadan önce belki de bu günlerin
en güzel, hayırlara vesile olacak işlerinden birini yapacaksınız. O yüzden bu
çabaları için İzmir milletvekillerine ve gruplara ve bunda hemfikir olan bütün
partilere teşekkür ederim. Bildiğiniz gibi, birazdan 2 üniversitenin tekrar
kurulması konuşulacak. Ben bunun için birkaç uyarıda bulunmak istiyorum öğrenci
arkadaşlara çünkü çok yanlış anlamalar var, binlerce mesaj geliyor. Bu yüzden
bu ek konuşma süresini aldım. Asıl, üniversiteyle ilgili konuşmamızı İzmir
Milletvekilimiz Sayın Musa Çam birazdan yapacak. Bizi izleyen arkadaşlar için
söylüyorum. 
Arkadaşlar,
bildiğiniz gibi, 15 üniversitenin kapatılmasıyla birlikte 65 bin öğrenci, 2.500
akademisyen, idari personel ve çalışan memurlar mağdur oldular. Kanun
Hükmündeki Kararname’de bir cümleyle bu mağduriyet giderilebilirdi; bu cümle:
“Kapatılan tüm üniversiteler devletleştirilip, güvenlik soruşturmasından geçen
akademisyenler kendi kampüslerinde eğitime devam edebilir.” diyebilseydik bunca
mağduriyet, karışıklık ve kaos olmayacaktı. Biz iki haftadır ve sizler de belki
binlerce mesaj ve kapatılan üniversite öğrencilerinin mağduriyetiyle
uğraşıyorsunuz. 
Şimdi
İzmir’de İzmir ve Gediz Üniversitelerini yeniden bir kanunla kuruyoruz. Elbette
biz üniversite açılışlarına karşı olamayız ancak dilerdik ki 15 üniversite bu
şekilde devlet üniversitesi olarak açılsın ve akademisyenler, öğrenciler,
çalışanlar mutlu olsun ama bunun bir başlangıç olmasını ve en kısa sürede diğer
13 üniversitenin de böyle devletleştirilerek açılmasını destekliyoruz. Biri yer
biri bakar, kıyamet bundan kopar. Bugün bu 2 üniversiteyi açıyoruz ama diğer
üniversitelerin mağduriyetlerini ve feryatlarını çok yakında, yarından itibaren
duyacağız, duyacaksınız, size binlerce mesaj gelecek “Niçin biz açılmadık?”
diye. Gelin, en kısa sürede diğer üniversiteleri de açalım, bu aileleri,
çocukları, akademisyenleri sahipsiz bırakmayalım. Bugün kurulan İzmir Demokrasi
ve İzmir Bakırçay ve Beykoz üniversitelerinin kuruluşları hayırlı olsun. Bu
üniversitelerin aynı fakültelerle kurulması özellikle işsiz kalan akademisyen
ve çalışanlar için çok önemli. Bu akademisyenlerin kendi kampüslerinde ve
yuvalarında tekrar hızla işe alınması ve bu mağduriyetlerin, mağdurların
öncelenmesi, bu insanlara öncelik verilmesi çok önemli. Bu konuda da iktidar
partisinin bize sözlü bir sözü olduğunu buradan ifade etmek isterim. 
Bir
konuya çok ama çok dikkat çekmek isterim, bu çok önemli çünkü size de
sorulacak. Öğrenci arkadaşlar birçok mesaj atıyorlar, diyorlar ki:
“Üniversitemiz aklandı mı? Çok şükür, yarından itibaren açılıyoruz; sağ olun,
var olun.” Arkadaşlar, bu, üniversitelerin aklanması anlamına gelen bir kuruluş
yasası değil. 2 yeni üniversite kuruluyor bu üniversitelerin kampüslerinde.
Neden? Bu varlıklar, bu millî servetler boşa gitmesin… Bu üniversiteler aslında
bir tür devletleştiriliyor. Bu nedenle bu üniversitelerin ilan edilmesi, Resmî
Gazete’de yayınlanması ve eğitime geçmesi zaman alabilir yani üç ay, dört ay,
beş ay… Bu nedenle kapanan üniversitelerin öğrencilerini uyarıyorum, lütfen,
çok önemli: YÖK’ün ilan ettiği, dün açıkladığı kararlarda belirttiği gibi,
23-26 Ağustos arasındaki başvuru tarihlerinde puanla tercih yapacaksınız,
unutmayın, bunu sakın kaçırmayın, bu çok önemli. Eğer 26 Ağustos gecesi saat on
ikiye kadar tercihlerinizi yapmazsanız açıkta kalırsınız. Siz tercihlerinizi
yapın, bu üniversiteler açıldıktan sonra kendi kampüslerinize dönebilirsiniz.
Zannediyorum Hükûmet ve iktidar partisi üyeleri de Eğitim Komisyonu ve İzmir
milletvekilleri de bu konuda çok çaba sarf ettiler ve sarf edeceklerdir, YÖK’ün
de hızlı karar almasıyla bu arkadaşlarımız en kısa sürede kendi kampüslerine
kavuşacaklardır.
Bunun
dışında, bu üniversiteler için çaba harcayanlara tekrar tekrar teşekkür
ediyorum çünkü her açılan üniversite bir kazanımdır, İzmir’in de 2 tane devlet
üniversitesi kazanması çok önemlidir.
Ayrıca,
bir konuda da uyarıda bulunmak istiyorum hem Hükûmete hem de bütün milletvekili
arkadaşlarımıza, özellikle YÖK’le bağı olan bütün iktidar grubu
milletvekillerine: YÖK tarafından alınan kararlar rektörler ve üniversiteler
tarafından uygulanmıyor ve zorluk çıkarılıyor. Arkadaşlar, bütün üniversiteler
ve rektörler özel öğrenci statüsünde bütün öğrencilerimizi kabul etmek zorunda
ve mağduriyete yol açmamak zorundadır. YÖK bu konuda söz vermiştir, Sayın
Başbakan bu konuda söz vermiştir, “Hami üniversitelerimiz çocuklarımıza sahip
çıkacak.” demiştir. Lütfen sahip çıkın. Zaten bu çocuklar, bu insanlar, aileler
yeterince mağdur edildi, daha fazla üzmeyelim. 
(Mikrofon
otomatik cihaz tarafından kapatıldı) 
CEYHUN
İRGİL (Devamla) – Son söz olarak da, tüm kapanan üniversiteleri
devletleştirerek tekrar açalım. Herkes hocalarıyla ve aynı kampüslerinde
eğitime ücretsiz olarak devam etsin çünkü zaten hiç hak etmedikleri bir
mağduriyet böylece hiç olmazsa bir nebze hafifletilsin.
Teşekkür
ederim. (CHP
sıralarından alkışlar) 
BAŞKAN
– Teşekkür ederim. 
Şahsı
adına ikinci olarak Batman Milletvekili Sayın Mehmet Ali Aslan konuşacak. 
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan, Sayın Divan ve Sayın Genel Kurulu saygıyla
selamlıyorum. 
Mavi
Marmara’da hayatını kaybeden şehitlere de Allah’tan rahmet diliyorum. 
Mavi
Marmara’yla ilgili, daha doğrusu, aleyhinde o dönemde bütün dünyada bir kamuoyu
baskısı oluşmuştu İsrail aleyhinde ve o dönemde Fetullah Gülen kalkıp bütün o
kamuoyu baskısını bertaraf edecek bir açıklama yapmıştı hatırlarsınız “İsrail
devletinden izin almalıydılar.” diye. 8 Haziran 2010’da benim Başkanlığımda -o
zaman Mıhallemi Derneği Başkanıydım- Midyat’ta, Türkiye’de ve dünyada ilk defa
Fetullah Gülen aleyhinde bir basın açıklaması yapmıştık. Öğretmen olmam
hasebiyle o dönemde sürgün edilmek istendim, hakkımda soruşturmalar açıldı,
hepsi medyada ve dosyamda duruyor. Basın açıklamamızda “Hoca, bu ne loca?”, “No
Emperyalizm, No Siyonizm, No Gülenizm.” şeklinde dövizler de yazmıştık ve
yayınlanmıştı. Ne ilginçtir ki o dönemde benimle beraber basın açıklamasında
bulunan Tekin Karaçam gibi, Ahmet Demir gibi sosyolog ve öğretmen arkadaşlar şu
anda bir haftadır Midyat’ta tutuklanmış durumdalar. Bu tutuklanmanın hesabını
ayrıca sormak lazım; bunlar kimin için tutuklanıyor, neden tutuklanıyor? 
Tabii, bunlara da dikkat çekmekle beraber ben Mavi
Marmara’da hayatını kaybeden insanlarımıza da Allah’tan rahmet diliyorum. Tek
tek fotoğraflarını göstermek istiyorum: Necdet Yıldırım, Cevdet Kılıçlar, Uğur
Süleyman Söylemez, İbrahim Bilgen, Furkan Doğan -aynı zamanda Amerikan
vatandaşıydı- Fahri Yıldız, Çetin Topçuoğlu, Cengiz Songür, Cengiz Akyüz ve Ali
Haydar Bengi. 
Bununla ilgili, bu anlaşmayla ilgili şehit yakınları,
gaziler ve mağdurlar, gemidekilerin avukatları bir basın metni okudu,
hazırladı; onun Mecliste okunmasını talep ettiler, süre yeterse ben okuyacağım:
“Türkiye Cumhuriyeti ve İsrail Arasındaki Anlaşmaya Dair Basın Metni
Mavi Marmara olayına ilişkin olarak İsrail ile Türkiye
Cumhuriyeti arasında yapılan anlaşmanın Gazze Özgürlük Filosu’nun yerli ve
yabancı mağdurları, şehit aileleri ve Türkiye açısından ortaya çıkaracağı
neticeler hakkında ilgililerin dikkatini çekmek adına anlaşma maddeleri aşağıda
sırasıyla ele alınmış, hukuksal ve diplomatik açıdan değerlendirilmiştir. 
İsrail, 20 milyon Amerika doları bağışı yaparak hukuki
ve cezai her türlü sorumluluktan kurtulmaktadır. İsrail, adı geçen bağış
konusunda hiçbir sorumluluk almamakta, paranın mağdurlara dağıtımı, teslimi
gibi konularda Türkiye Hükûmeti, vatandaşlarıyla ve yabancı katılımcılarla
karşı karşıya getirilmektedir. Ödenecek tutar sadece şehit yakınlarına
verilecektir. Şehit yakınlarının bu bedeli almayı kabul etmemesi ve hiçbir
şekilde zararları tazmin edilmeyen diğer mağdurlardan -yani yaralılar dâhil-
700’e yakın filo katılımcısının açtığı, açacağı ulusal ve uluslararası alandaki
davalarda Türkiye Hükûmeti şehit yakınlarıyla ve diğer mağdurlarla karşı
karşıya getirilmektedir. Böylece İsrail açısından tam bir sorumsuzluk hâli de
oluşturulmaktadır. Anlaşma ile İsrail ve İsraillilere tam bir hukuki, cezai
muafiyet sağlanmış ve İsrail, saldırıdaki suçlarından dolayı ibra edilmiştir.
Dolayısıyla, Türkiye Hükûmeti, mağdurlar yani kan sahipleri adına failleri
resmî olarak affedeceğini de taahhüt etmektedir. Kuşkusuz, bu taahhüdün
gerçekleşebilmesi için İstanbul 7. Ağır Ceza Mahkemesindeki ceza davasının da
sonlandırılması gerekmektedir. 
Ayrıca,
daha önce ‘Anlaşma, her iki tarafın başkentlerinde imzalanacak.’ şeklinde
anlaşıldığı hâlde, sözleşmede ‘Ankara’ ve ‘Kudüs’ olarak yazılmıştır. Oysa,
İsrail’in başkenti Kudüs değil Tel Aviv’dir.” Dolayısıyla, İsrail Kudüs’ü de bu
şekilde bir başkent olarak ilan etmek istiyor, aslında Birleşmiş Milletler
kararına aykırıdır; Kudüs İsrail’in başkenti değildir. 
“Gazze
Özgürlük Filosu mağdurlarının ve şehit ailelerinin avukatları olarak defalarca
iki ülke arasındaki normalleşme ve siyasi görüşmelere karışmayacağımız ancak
iki ülkenin de davalarımıza karışmaması gerektiği Türkiye’deki yetkililere
iletilmesine rağmen, müvekkillerimizin mevcut ve bundan sonra açmayı
planladıkları…”
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – “…davalar üzerinde tasarrufta bulunulması kabul
edilebilir olmadığı gibi, yukarıda izah edilen gerekçelerle hukuken de mümkün
değildir.
Mavi
Marmara şehit aileleri ve mağdurları avukatları.”
Teşekkürler.
(HDP sıralarından alkışlar) 
BAŞKAN
– Teşekkür ederim Sayın Aslan.
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir.
Birleşime
on beş dakika ara veriyorum.
Kapanma Saati: 02.06
ON BİRİNCİ OTURUM
Açılma Saati: 02.25
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
On Birinci Oturumunu açıyorum.
414
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon…
Birleşime
on beş dakika ara veriyorum.
Kapanma Saati: 02.26
ON İKİNCİ OTURUM
Açılma Saati: 02.45
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
On İkinci Oturumunu açıyorum.
414 sıra sayılı Kanun Tasarısı’nın görüşmelerine
kaldığımız yerden devam ediyoruz.
Komisyon? Burada.
Hükûmet? Burada.
3’üncü maddeyi okutuyorum: 

MADDE 3- (1) Bu Kanun
hükümlerini Bakanlar Kurulu yürütür.
BAŞKAN
– 3’üncü madde üzerinde Halkların Demokratik Partisi Grubu adına Muş
Milletvekili Sayın Ahmet Yıldırım konuşacak.
Buyurun
Sayın Yıldırım. 
HDP
GRUBU ADINA AHMET YILDIRIM (Muş) – Sayın Başkan, değerli milletvekilleri; ben
de hepinizi saygıyla selamlayarak başlamak istiyorum.
Evet,
açıkçası, herhâlde Türkiye'nin çok fazla tanımadığı veya Türkiye’de belli bir
siyasi bölümün, akımın tanımakta zorlandığı Aslı Erdoğan dünyaca tanınan bir
yazar. Türk dilinin, Türk kültürünün, Türk edebiyatının Türk söylencesini
dünyaya tanıtmış ve eserleri -9 kitabı 15 dile çevrilmiş- dünyanın çok farklı
ülkelerinde okunan, ulusal ve uluslararası ödülü haiz görülmüş eserler.
Maalesef, günü geçirdiğimiz için dün itibarıyla tutuklanmış olan Aslı
Erdoğan’ın gayrihukuki bir kararla tutuklandığına olan inancımla bu kararı
kabul etmekte zorlandığımı, bu kararın olsa olsa sadece bu ülkeyi uluslararası
platformda zorda bırakmanın, mahcup etmenin ötesinde hiçbir işlevinin
olmayacağını ifade etmek isterim. 
Bir
diğer husus, özellikle Mavi Marmara sonrası tartışılagelen ve problemli olan
İsrail’le ilişkilerin düzeltilmeye çalışılmasına -içtenlikle söylüyorum- hiçbir
itirazım yok. Şüphesiz, geçmişte sorun yaşanmış bir ülkeyle ilişkilerin
düzeltilmesinden daha doğal bir şey olamaz, bunu içtenlikle söylüyorum. Ancak,
sorun yaşanmış bir ülkeyle yeni ilişkilerin tesis edilmesi, bu ilişkilerde iyi
niyetin ön plana çıkarılması ve bundan sonraki süreçte, özellikle bu ülkeler
arasındaki halkların kardeşlik ve dostluk duygularını güçlendirecek adımların
atılmasında da beis yok. 
Ancak
gelin, görün ki bu yakınlaşma birkaç açıdan ilkesel tutum içermeli. Bunlardan
birincisi: Tavizler arasında yani ülkeler geriye dönük sorunu unutup yeni bir
adım atarken tavizler arasında bir orantı olmalı. Her iki devlet geriye dönük
sorunlu sayfayı kapatıp sorunsuz bir sayfa açarken karşılıklı tavizler verirler
ve bu tavizler arasında da bir orantının olması lazım, topuzun ucunun bir
ülkenin lehine, bir diğer ülkenin aleyhine kaçmaması lazım.
İkinci
bir husus, özellikle sorunun yaşandığı dönemde her an için, yarın bir gün
yeniden dostluk köprülerinin kurulacağı ve barışılacağı üzerine bir ihtimal göz
önünde bulundurularak ülkelerin ve o ülkeyi oluşturan insanların yarınının
ipotek altına alınmaması lazım.
Mavi
Marmara’dan bugüne kadar Türkiye'nin, özellikle de devlet ve Hükûmet
yetkililerinin söylemiş olduğu söylemler bugünkü anlaşmaya bir meşruiyet
gölgesi düşürüyor. Mesele, bugün İsrail’le geriye dönük sorunun giderilmesi
meselesi değil, özellikle Mavi Marmara’dan bugüne kadarki altı yıllık süre
içerisinde, bugünkü bu anlaşmanın üzerine meşruiyet gölgesi düşüren ve de
bugünü biraz da bağlayan, ipotek altına alan söylemlerin çokça ortada dolaşmış
olmasıdır. 
Bir
diğer husus da şüphesiz uluslararasında, devletler arasında bir sözleşme
imzalanırken, her iki devletin de iç kamuoyunda vicdanını rahatsız etmemelidir.
Eğer bugünkü sözleşmeden Türkiye’yi oluşturan insanların vicdanı İsrail’i
oluşturan insanlar kadar rahat değilse burada da bir orantısızlığın olduğunu
söylemek durumundayız.
Yine, İsrail’le yıllardır, on yıllardır bu ülke
içerisinde, mevcut siyasi iktidar döneminden çok önce başlamış olan bir İsrail
karşıtlığı, bir antisemitizm algısı özellikle bir yanda dururken bu
antisemitizmin şaha kaldırıldığı dönemlerde diğer yandan da en büyük silah
ticaretlerinin ve askerî antlaşmaların yapıldığını çok iyi biliyoruz ki benden
önce de partimiz adına konuşan arkadaşlarımız bunu sıklıkla ifade ettiler.
Bir diğer husus, Mavi Marmara sonrasında -çokça
değinildiği için ifade etmeyeceğim- söz konusu metinde şimdiye kadar
Türkiye’nin barışmanın koşulunu 3 maddeye indirgediği, özellikle bu 3 şarttan
2’sinin hiçbir şekilde bu sözleşmeyle yerine getirilmediğini belirtmek isterim.
En önemli şartlar özür ve tazminattır; özür yoktur, üzüntü beyan etme vardır.
Yani, İsrail devleti Türkiye’den bir özür dilememiştir. Geriye dönük de
Başbakanın, Cumhurbaşkanının, Hükûmet yetkililerinin özrü bir şart olarak öne
sürmüş olması anlamsızdı. Ya değilse, üzüntü mü… Mavi Marmara’da öldürülen 9
yurttaşımız için Nepal’deki, Papua Yeni Gine’deki vicdanlı bir insan da
üzülebilir. Üzüntü beyan etmek için illa da bunları öldürmüş olma, bu
insanlarımızın kanına elinin bulaşmış olmasına gerek yok. Üzüntü ifade etmek
için İsrail devlet yetkilisi olmaya da gerek yok. Dünyanın herhangi bir
yurttaşı Amerika’da da, Uzak Doğu’da da üzüntü belirtebilir.
Bir diğeriyse, yine ortada bir tazminat yoktur. Hani
söylemim çok ağır kaçmasın ama sanki lütuf veriyormuşçasına “Alın bu parayı, ne
yapıyorsanız yapın, düşün yakamızdan.” gibi bir edayla açığa çıkmış olması ve
uluslararası düzlemde bu şekilde tartışılmış olmasını da kabul etmek zordur.
Bakın,
özellikle bu ülkenin farklı bölgelerinde, daha çok da Doğu ve Güneydoğu
Anadolu’da aileler arasında açığa çıkmış kavgalarda kan akarsa orada bile
tazminat anlamına gelebilecek kan parası bir düzeyle verilir. Araya giren ara
bulucuların belirlediği etik değer yargılarına her iki tarafın uyması, kabul
etmesi lazım. Burada araya giren kimse yok, yapılan sözleşmenin topuzu İsrail
lehine kaçırılmış durumdadır, ya değilse bizim böyle bir sözleşmeye
hiçbirimizin itiraz etmesi… İsrail’le var olan, aslında İsrail değil dünyanın
herhangi bir ülkesiyle var olan geriye dönük sorunlarımızı gidermeden daha
doğal bir şey olamaz. 
Bir
diğer husus da özellikle Orta Doğu’da Kürt fobisi üzerinden gelişmiş olan dış
politikanın bir istikrarı, bir geleceği, ülkeyi aydınlık yarınlarına
taşıyabilmek anlamında bir içeriği, bir müktesebatı yoktur. Suriye’de,
Mısır’da, Orta Doğu’da, Irak’ta, İran’da ilişkilenimlerin hep Kürt karşıtlığı
üzerinden geliştiriliyor olması ülkedeki Türkiye’yi oluşturan insanların büyük
bir bölümünün vicdanlarını yaralamaktadır. Örneğin, şimdiye kadar Suriye ile
Mısır politikalarında daha çok Körfez ülkeleri, Suudi Arabistan, Katar,
Birleşik Arap Emirlikleri ekseninde yürüyen bir ittifak yeni gelişen Suriye ve
İran ittifakından sonra nasıl seyredecektir? İran’la, Rusya’yla yeni
ilişkilerin kurulmuş olması, özellikle de İran ve Suriye’yle kurulmuş olan yeni
ilişkilerin biraz Suriye politikası üzerinden şekillenmiş olması bugüne kadar,
yıllardır Körfez ülkeleriyle ittifak hâlinde olan durumumuza acaba nasıl
yansıyacaktır? Öyle sanıyorum ki, Suriye ve Mısır üzerinden Körfez ülkeleriyle
kurulmuş olan ilişkiler zedelenecek ve bu müttefik ilişkilerin yarına
taşınabilmesi oldukça zordur. 
Son olarak, bir AKP’li hatip ifade ettiği için
söyleyerek sözlerimi tamamlamak istiyorum, dedi ki: “Ben, Filistin’e gittiğimde
insanın kendi topraklarında ve şehirlerinde kendisini tutsak hissetmesi…” Acaba
bu ülkede son bir yılda yaşanan, kanın aktığı, ölümlerin kutsandığı bu süreçte
ülkenin bir bölümünde insanların kendilerini kendi şehirlerinde tutsak
hissettikleri hususunda ne kadar haber sahibiyiz? Bugün, Şırnak hâlâ iskâna
kapalı. Bugün, hâlâ Nusaybin’in yüzde 60’ının aynen o Gazze Şeridi’ndeki gibi
tel örgülerle çevrili olması Nusaybinli, Mardinli yurttaşlarımızda nasıl bir
duygu uyandırıyor? Şüphesiz Filistinlilerin acısını paylaşalım, şüphesiz
Filistinlilerin kendi topraklarında kendilerini huzursuz hissetmesi üzerinden
bir empati yapalım ama Filistin’e gitmeden önce bir zahmet kendi ülkemizdeki
yurttaşlarımızın da hissetmiş olduğu rahatsızlıklar üzerinden empati kültürünü
geliştirsek iyi olur, Filistinli çocukların yüzünün gülebilmesinin bu ülkenin
Diyarbakırlı, Şırnaklı, Mardinli, Hakkârili ve farklı yerlerdeki çocukların
yüzünün gülmesinin hak ettiği gibi diye belirtiyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Cumhuriyet
Halk Partisi Grubu adına Eskişehir Milletvekili Sayın Utku Çakırözer konuşacak.
Buyurun
Sayın Çakırözer. (CHP sıralarından alkışlar)
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
gecenin ilerleyen, sabahın erken saatinde hepinizi saygıyla selamlıyorum.
Gün
içinde ben de Eskişehirli polis kardeşimiz Muhammet Acar’ı -Van’da düzenlenen
terör saldırısında yaralanmıştı- kaybettiğimizi öğrendim. Ona Allah’tan rahmet,
hem ailesine hem Eskişehir’imize hem bütün ulusumuza -tabii ki diğer şehitler
için de- başsağlığı, sabır diliyorum.
Mavi Marmara hadisesini gazeteci olarak yakından
izleyenlerden biriyim. O yüzden öncelikle, anlaşmaya geçmeden önce, şunu
hatırlatmak isterim: O dönem karşılıklı yapılan çok hatalar vardı. Tabii ki, en
büyük, vahim, kabul edilemez hata İsrail’e ait olandı. Ama, filonun “Ablukayı
deleceğiz.” diyerek buradan gitmesine izin verilmesi de o dönemin bence önemli
hatalarından biriydi. Ama ondan sonra İsrail’in buna uluslararası sularda
orantısız bir şiddetle karşılık vermesi, saldırması ve 9’u yurttaşımız olmak
üzere toplam 10 kişiyi katletmeleri asla kabul edilemezdi. Nitekim, ondan sonra
ilişkiler, biliyorsunuz, sıfır düzeyine indi, sonra da belli koşullarla
düzelmesi beklendi. Tabii ki bunların başında özür dilenmesi koşulu vardı, keza
ölenlerin ailelerine mutlak surette tazminat ödenmesi vardı. 
Aslında,
bu hususlar 2011 yılının Eylül ayında Birleşmiş Milletler tarafından yapılan
Palmer Raporu’nda net bir şekilde kayıt altına alınmıştı. Palmer Raporu şunu
söylüyordu: Daha o gün, filoya düzenlenen saldırının birinci yılında, İsrail
ablukasının meşru olduğunu kayda geçiriyordu. 
Aslında
bu raporu biz çok istedik, Türkiye çok istedi hatırlarsanız, dönemin Dışişleri
Bakanı, Başbakanı BM’nin bu raporu hazırlamasını, ama, aynı zamanda bu rapor
İsrail’in orantısız şiddet kullandığını kayda alıyordu, kendi kara sularına
daha yaklaştığında bir operasyon yapabileceğini ve bu kadar şiddet uygulamadan
yapabileceğini söylüyordu, bir de tabii, ülkemizi önlem almadığımız için itham
eden bir rapordu ve hep tarafların itirazlarıyla kabul edildi. 
Sonrasında
ne oldu? Bir özür telefonu gerçekleşti. Gönül arzu ederdi ki resmî olarak
kayıtlara giren, yazılı, aynı Rusya’dan bizim dilediğimize benzer bir özür
olabilseydi. Daha sonrasında hep söylediğimiz, normalleşmenin koşulu olarak
söylediğimiz, aslında Palmer Raporu’nda da şunlar şunlar yapılsın diye iki şey
vardı: Birincisi özür, ikincisi tazminat, arkasından da ilişkilerin
iyileştirilmesinden bahsediliyordu. 
Normalleşme
konusuna bizim bakışımızı ben bir kere daha vurgulayayım. Arkadaşlarımız, Sayın
Genel Başkanımız, sayın genel başkan yardımcımız buradan sık sık değişik
fırsatlarla söylüyorlar. Biz, Ulu Önder Atatürk’ün bize çizdiği “Yurtta sulh,
cihanda sulh.” çizgisi doğrultusunda, tüm dünyayla, özellikle
müttefiklerimizle, dostlarımızla, ama bölge ülkeleriyle de yakın ilişkilerden,
ulusal çıkarlarımız lehinde ilişkilerden yanayız. Buna İsrail de dâhildir tabii
ki, ama İsrail’le sınırlı değildir. Mısır’la olsun Ürdün’le olsun bölgenin
diğer önemli ülkeleriyle olsun iyi ilişkilerden hep yanayız. 
Bence, İsrail’le ilişkilerin iyi olmasının bir başka
önemli hususu, Filistinli kardeşlerimizin yıllardır çekmekte olduğu acıların
son bulmasına katkı sağlayabilecek bir manivela olarak kullanabileceğimiz bu
ilişkidir. O yüzden de biz normalleşmeyi hep destekledik, Türkiye-İsrail
ilişkilerinin düzelmesi gerektiğinden yana olduk. Ancak bunu söylerken bugün
önümüze gelmiş olan bu metni ille de gönülden, her şeyiyle destekliyoruz anlamına
gelmiyor normalleşmeyi istemek. Hatta ve hatta bu metin -maalesef söylemek
zorundayım- bizlerin hem kişi olarak hem ulus olarak onurunu kırıcı bir
metindir çünkü bu metin, maalesef, aslında sanki orada İsrail’in kabul edilemez
saldırısı altında hayatlarını yitiren yurttaşlarımızı sanki sorumlu tutmakta ve
onların hiçbir yargı yoluna gitmemesi için bizim elimizi kolumuzu bağlayacak
bir metindir. Hatta ve hatta eğer giderlerse bütün maddi sorumluluğun da
Türkiye tarafından karşılanmasını hükme bağlayan bir metindir. Maalesef bu
metnin önümüze böyle tek bir şekilde gelmesi son derece bence hem dış politika
açısından hem kendi ulusal onurumuz açısından büyük hata olmuştur diye
düşünüyorum.
Tabii,
bir de -arkadaşlarımız da bahsetti- bu metin eksik bir metindir. Bir de
mutabakat metni var, sizlerin şu anda elinde, önünde olmayan ama Komisyonda hem
Dışişleri Bakanlığı yetkilisinin hem Komisyon yetkililerinin olduğunu
söyledikleri bir de metin var ama bunu biz bilemiyoruz. Altında imza olmayan bu
metnin açıklanmamasının bence tek bir sebebi var, o da o metinde Türkiye'nin,
kamuoyunun duymaktan çok hoşlanmayacağı ifadelerin olduğudur. Nedir bunlar? Bu
metinde çok büyük olasılıkla Türk yargısına talimat vardır “Mutlak surette bu
anlaşmayı uygulayın, kimsenin dava açmasına izin vermeyin.” diye. Yine bu
metinde büyük olasılıkla ablukanın -az önce söyledim- daha Palmer Raporu’ndan
beri, bizim isteğimizle kurulan BM Raporu’ndan bu yana bilinen Palmer
Raporu’nda söylediği gibi Gazze’ye uygulanan ablukanın meşru olduğuna, devam
etmekte olduğuna ve Türkiye'nin gerekçede bahsedilen tüm yardımlarının mutlak
surette İsrail onayıyla, İsrail izniyle ve İsrail üzerinden karadan, yani
doğrudan Gazze’ye, Gazze Limanı’na gönderilemeyeceğine, mutlak suretle İsrail
üzerinden gidebileceğine ilişkin ifadeler vardır muhtemelen ve para göndermek
istediğinizde dahi yine İsrail’in onay vereceği bankalar üzerinden
gönderilmesi… Bunların hepsi, tabii, İsrail’in Gazze üzerindeki egemenliğini
tanıdığımızı, gördüğümüzü ve bunu kabul ettiğimizi ifade eden unsurlardır. 
Tabii,
bir de yine İsrail Başbakanı Netanyahu’nun bu anlaşma kamuoyuna açıklanırken
Roma’da yaptığı bir konuşma var. İsrail Başbakanı “Bu anlaşmanın bize verdiği
ilk konu, İsrail ordusunun şu anda yargılanmakta olan ve gelecekte yargılanabilecek
komutanlarının ve askerlerinin sivil ve adli soruşturmalardan korunmasıdır.”
diyor. Evet, bu anlaşma önümüzde zaten ama önümüzde olmayan metne ilişkin de
bir şey söylüyor, “Bu anlaşmanın verdiği ikinci konu, Gazze şeridinin deniz
güvenlik ablukasının sürecek olmasıdır. Bu bizim en üst güvenlik çıkarımızadır.
Bundan asla taviz vermeyi düşünmedim bile.” diyor. Tabii ki İsrail Başbakanı
bunu söyleyebilir. Bunun karşısında bizim de söyleyeceğimiz sözler olmalıdır
ama bunu söyleyebilmek için iktidarıyla muhalefetiyle, hep beraber, bizim
önümüze bu metin konulmak durumundadır. Komisyonda söylenen şuydu: “Anlaşmanın
gerekçesi bu mutabakat metnini içermektedir.” Ben bunun böyle olduğunu
düşünmüyorum. Öyle olsaydı o mutabakat metni hepimizin önünde olurdu şu anda. 
Buradan,
paylaşılan metinden görebildiğim kadarıyla sanki suçlu biziz, sanki suçlu o
insanlar ve onların ailelerinin dava açmaması için, İsrail’in korunması için
her türlü önlem alınıyor ama bunun karşılığında sadece bir 20 milyon dolarlık
-onun da lütuf olarak verildiği ifade edilen- ödeme yapılacağı ifade ediliyor.
Ama, dediğim gibi, bizim görmediğimiz bu mutabakat metninde eninde sonunda
ortaya çıkacaktır bu ve gerekçeyle aynı olmadığını Türkiye kamuoyu görecektir.
Hem yargıya talimat hem ablukanın bir kez daha kabulü ve İsrail’in Gazze
üzerindeki egemenliğinin Türkiye tarafından tanındığına ilişkin hepimizi
incitecek, üzecek ifadeler olmasından çok büyük kuşku duymaktayız. 
Sonuç
olarak “Bu süreçten ne geçti?” derseniz tabii ki normalleşme hepimizin
istediği, arzuladığı bir şeydir ama böyle ulusal onurumuzu incitecek bir
metinle keşke bu olmasaydı, keşke -dediğim gibi- beş yıl önce daha Palmer
Raporu’nda, BM Raporu’nda söylendiği gibi yapılsaydı ve Türkiye, halkımız,
kamuoyu “Ablukayı ortadan kaldıracağız.” diye kandırılmasaydı çünkü “ablukanın
kalktığı” diye bir şey yok. Daha o günden BM Raporu’nda da söylenen şey,
ablukanın meşru olduğu yönündeydi. Biz o raporun tarafıydık, bir kere daha
hatırlatmak isterim. 
Bir
kez daha mutabakat metninin önümüzdeki günlerde kamuoyuna açıklanması
gerektiğini düşünüyorum. Bu metin maalesef -bir kez daha altını çizeyim ki-
sanki orada hayatını kaybeden vatandaşlarımızı, şehit olan vatandaşlarımızı
sorumlu tutar bir şekilde İsrail’e kalkan olacak bir metin şeklindedir. Keşke
böyle gelmemiş olsaydı. Umut ediyorum ki dış politikada bundan sonra böyle
vahim hatalar yapılmaz. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Çakırözer.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti ile İsrail Devleti Arasında
Tazminata İlişkin Usul Anlaşmasının Onaylanmasının Uygun Bulunduğuna Dair Kanun
Tasarısı’nın açık oylama sonucunu okuyorum: 
“Kullanılan
oy sayısı: 228
Kabul : 209
Ret : 16
Çekimser: 3(x)
 Kâtip
Üye  Kâtip Üye
 Fehmi
Küpçü Ali Haydar Hakverdi
 Bolu Ankara”
Böylelikle
tasarı kabul edilmiş ve kanunlaşmıştır. 
Sayın
milletvekilleri, 4’üncü sıraya alınan Türkiye Cumhuriyeti Hükümeti ve Venezuela
Bolivar Cumhuriyeti Hükümeti Arasında Enerji Alanında İşbirliği ile İlgili
Anlaşmanın Onaylanmasının uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
4.- Türkiye Cumhuriyeti Hükümeti ve
Venezuela Bolivar Cumhuriyeti Hükümeti Arasında Enerji Alanında İşbirliği ile
İlgili Anlaşmanın Onaylanmasının Uygun Bulunduğuna Dair Kanun Tasarısı (1/355)
ve Dışişleri Komisyonu Raporu (S. Sayısı: 45) (xx)
BAŞKAN
– Komisyon? Burada. 
Hükûmet?
Burada. 
Komisyon
Raporu 45 sıra sayısıyla bastırılıp dağıtılmıştır. 
Tasarının
tümü üzerinde söz isteyen? Yok.
Maddelere
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
1’inci
maddeyi okutuyorum: 
TÜRKİYE CUMHURİYETİ HÜKÜMETİ VE VENEZUELA BOLİVAR
CUMHURİYETİ HÜKÜMETİ ARASINDA ENERJİ ALANINDA İŞBİRLİĞİ İLE İLGİLİ ANLAŞMANIN
ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 4 Kasım 2010
tarihinde Ankara’da imzalanan “Türkiye Cumhuriyeti Hükümeti ve Venezuela
Bolivar Cumhuriyeti Hükümeti Arasında Enerji Alanında İşbirliği ile İlgili
Anlaşma”nın onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum:
MADDE 2- (1) Bu Kanun
yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– Sayın milletvekilleri, Türkiye Cumhuriyeti Hükümeti ve Venezuela Bolivar
Cumhuriyeti Hükümeti Arasında Enerji Alanında İşbirliği ile İlgili Anlaşmanın
Onaylanmasının Uygun Bulunduğuna Dair Kanun Tasarısı’nın açık oylama sonucunu
okuyorum:




“Kullanılan oy sayısı


:


220








Kabul


:


219








Ret 



:


1


(x)



 Kâtip Üye  Kâtip
Üye
 Ali Haydar
Hakverdi Fehmi Küpçü
 Ankara Bolu”
Böylelikle, tasarı kabul edilmiş ve kanunlaşmıştır.
Sayın
milletvekilleri, 5’inci sıraya alınan 667 sayılı Olağanüstü Hâl Kapsamında
Alınan Tedbirlere İlişkin Kanun Hükmünde Kararname ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
5.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İç Tüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412) (x)
BAŞKAN
– Komisyon? Burada.
Hükûmet?
Burada. 
Kanun
hükmünde kararname ve tezkere 412 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında görüşülecektir. Bu nedenle, kanun hükmünde
kararnamenin tümü üzerindeki görüşmeler tamamlanıp maddelerine geçilmesi kabul
edildikten sonra bölümler hâlinde görüşülecek ve bölümlerde yer alan maddeler
ayrı ayrı oylanacaktır. 
Kanun
hükmünde kararnamenin tümü üzerinde Adalet ve Kalkınma Partisi Grubu adına
Amasya Milletvekili Sayın Mehmet Naci Bostancı konuşacaktır. 
Buyurun
Sayın Bostancı. (AK PARTİ sıralarından alkışlar)
AK
PARTİ GRUBU ADINA MEHMET NACİ BOSTANCI (Amasya) – Sayın Başkanım, değerli
arkadaşlar; hepinizi saygıyla selamlıyorum.
Demokrasimiz
15 Temmuz tarihinde büyük bir tehlikeyle yüzleşti. Allah’a çok şükür, hep
birlikte bunun üstesinden geldik, bir darbe girişimini bertaraf ettik. Bunun peşinden
olağanüstü hâl ilan edildi ve şimdi biz olağanüstü hâl çerçevesinde kanun
hükmünde hazırlanan kararnamelerin ilkiyle Meclisin huzurundayız, bunu konuşup
tartışacağız.
Öncelikle
iki hususun altını çizmem gerekiyor. Bunlardan birincisi, olağanüstü hâl,
bildiğiniz gibi, Anayasa’da ilgili maddelerde düzenlenmiş, bir hukuki çerçevesi
olan, demokrasiyi korumaya matuf bir mevzuat. Literatürde, özgürlük temelli
demokratik düzenlerin kendilerini nasıl koruyacaklarına ilişkin bol miktarda
tartışma yapılır çünkü insan haklarına, özgürlüklere, meşruiyete en geniş
şekilde vurgu yapan demokratik düzenler için bu nitelikler aynı zamanda, kötü
niyetli, o düzene karşı suikast içinde olan çevrelere de kimi kolaylıklar
sağlayan unsurlardır. Dolayısıyla, demokrasiler esasen, karikatüristleri
hatırlayacak olursanız, nazenin hanımefendiler olarak çizilir, karikatürcülerin
zihninde demokrasi nazenin hanımefendi gibidir. Böylelikle demokrasinin aslında
dış tehlikelere karşı da içerdiği değerler itibarıyla açık nitelikleri bulunduğu
vurgulanmak istenir. İşte, demokrasilerin kendilerini koruyabilmeleri için
mevzuatta, anayasada, yasalarda bu tür suikast girişimlerini engellemeye dönük,
olağan hâllerin dışında, olağanüstü hâl şartlarını düzenleyen hukuki metinler
vardır. Bunların kastı, bir özgürlükler düzeni olan demokrasilerin
korunabilmesi, uzun vadeli, uzun soluklu bir şekilde özgürlüklerin garanti
altına alınabilmesi için özgürlük-güvenlik sınırını, kötü girişimleri bertaraf
edebilecek, demokrasiye karşı kötü niyetli suikast niteliği taşıyan
hareketlere, girişimlere karşı demokrasiyi koruyacak önlemlerin alınmasını
sağlamaktır. Bunun için, özgürlük-güvenlik dengesini özgürlükleri uzun soluklu
bir şekilde sağlayacak bir çizgiden geçirmeye uğraşmaktır ama bütün bunlar
yapılırken yasal bir çerçevede olması dikkatle takip edilir. Sonuçta,
demokratik düzen kendini inkâr edecek şekilde “Kendimi koruyacağım.” diye
elbette totaliter bir mahiyet kazanamaz, yapmış olduğu her şeyi, kendini
korumaya matuf her türlü düzenlemeyi esas niteliklerine has bir tarzda özgürlük
temelli, hukuki temelli, meşruiyet temelli bir şekilde yapmak durumundadır. O
yüzden olağanüstü hâl düzenlemesi yine yasal bir çerçevede kayıt altına
alınmıştır. 
Biz,
15 Temmuzda bir darbe girişimiyle karşılaştık. Aslında altmış küsur yıllık
demokrasi tarihimiz içinde başka darbe girişimleri de oldu, darbeler oldu.
1960, 1971’deki 12 Mart, başka cuntaların girişimleri, 12 Eylül -buradaki
insanların bir kısmı 12 Eylülü yaşadılar, ben de yaşadım- 28 Şubat vesaire.
Fakat 15 Temmuzun bütün bu darbelerden ve darbe girişimlerinden mahiyet
itibarıyla farklı bir tarafı vardı. Geçmişteki darbeler askerî elitler
tarafından yapılan, bütün gücü, kudreti drijan organizasyon üzerinden götürülen
darbelerdi. Sonuçta askerî bürokrasi marifetiyle yapılıp o çerçevede iki yıl,
üç yıl darbe şartlarında bir yönetim gerçekleştirildikten sonra peyderpey
demokrasiye geçiş doğrultusunda bir mecrada akıp giden işlerdi. Temel ideolojik
normlarını da darbeciler o dönemlerde cumhuriyetin kuruluş temelleri
çerçevesinde kendilerini meşrulaştırmak için açıklarlardı. 15 Temmuzda yaşanan
darbe yine askeriye içerisinde bir kısım çete mensupları tarafından yapılmış
olsa bile sadece onlardan ibaret olan bir çevrenin gerçekleştirdiği darbe
girişimi değildi. Toplumun farklı kesimlerine de nüfuz etmiş medya ayağından,
iş adamı, finans ayağından, vakıflar, dernekler ayağından, üniversiteler
ayağından, bir bakıma topluma mihmandarlık eden çok çeşitli örgütlü kurumları
üzerinden kendisine aynı zamanda destek sağlayacak şekilde örgütlenmiş bir
çetenin girişimiydi. Bu bakımdan da geçmişteki darbe girişimlerinden mahiyet
olarak daha farklı bir organizasyonla karşı karşıyaydık. Esasen bu çetenin
üzerine, sosyolojisine, Türkiye’nin mevcut toplumsal şartlarından nasıl faydalanarak
geliştiğine, nasıl iktidar odaklı bir şekilde o kırk yıllık süre içerisinde
çalıştığına, kendisini topluma ve dünya kamuoyuna nasıl takdim etmeye
uğraştığına dair birçok değerlendirme yapabiliriz. 
Bu
örgütün iki katmanı olduğunu biliyoruz. Bu katmanlardan birisi, örgütün bir tür
kamusal yüzünü oluşturan, kendisini bir iyilik, bir ahlak hareketi, Türkiye’nin
normlarıyla uyuşmuş küresel bir vizyon hareketi şeklinde takdim eden ve buradan
güç ve meşruiyet devşirmeye çalışan bir yüz. Diğeri de çekirdeğinde, iktidar
odaklı bir şekilde, gizli örgüte has bütün nitelikleri taşır bir tarzda bir
başka katman. Bu iki katman zaman zaman iç içe giriyor, zaman zaman birbirine
mesafeli durabiliyor. Toplumumuzun ve siyasi elitlerin, hukuki elitlerin bu
ilginç, tarihte başka örneklerinin de olduğunu düşündüğümüz -Cizvitler gibi,
çok konuşuldu- örgütü bir puzzle gibi çözmesi esasen biraz zaman aldı. Bunu da
olağan görmek gerekir çünkü böyle iki katmanlı, sınırları olan, hücre tipi
çalışan, uluslararası ayağı bulunan, teknik destek alan bir örgütün puzzle
biçiminde çözülmesinin zaman alması anlaşılır bir durumdur ama netice
itibarıyla bugün geldiğimiz noktada bu örgütün referanslarının, katmanlarının,
elemanlarının nasıl örgütlendiği hususunda devletin, hukuki çevrelerin yeterli
sayıda, kafi miktarda bilgisi olduğu kanaatine varıyoruz ve örgütün iktidar
odaklı bir şekilde gayrimeşru tarzda seferber ettiği çok çeşitli kurum ve
kuruluşlardaki elemanlarını, bu hukuki, demokratik düzene kastetmiş unsurlarını
devletin olağanüstü hâl şartlarındaki uygulamalarla bunları derdest etmeye,
hukukun kuralları çerçevesinde takip, tahkik ve cezalandırmaya dönük bir
mecrada işlerin yürüdüğünü görüyoruz. Tabii böylesine kapsamlı, böylesine
gizli, böylesine organize bir çeteye karşı bu mücadelenin verilmesi kolay
değildir. Ancak biz bir hukuk devletiyiz, hukuk devletinin hem ilke düzeyinde
normlarına bağlı kalarak hem de adalet ve hakkaniyetin sağladığı o meşruiyeti
asla ıskalamaksızın, unutmaksızın, çok söylendiği biçimiyle “kuru ile yaşı birbirinden
ayırarak” yolumuza devam etmek durumundayız. Bu KHK’lar da, esasen bunun
unsurları olarak görülmelidir. Bunları tartışıp konuşacağız elbette ama çok ana
hatlarıyla bu terör örgütüne bakışımızı ve yürütülen mücadeleyi böyle bir
çerçevede ifade edebilirim. 
Sabahın
bu saatinde sabırla beni dinlediğiniz için teşekkür ediyor, saygılar sunuyorum.
(AK PARTİ ve CHP sıralarından alkışlar) 
BAŞKAN
– Teşekkür ederim Sayın Bostancı.
Birleşime
beş dakika ara veriyorum.
Kapanma Saati: 03.31 
ON ÜÇÜNCÜ OTURUM
Açılma Saati: 03.40
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 128’inci Birleşiminin
On Üçüncü Oturumunu açıyorum.
412
sıra sayılı Kanun Hükmünde Kararname’nin görüşmelerine kaldığımız yerden devam
ediyoruz.
Komisyon?
Yok. 
Ertelenmiştir.

6’ncı
sıraya alınan, Türkiye Varlık Fonu Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/750) ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi (2/571) ile
Plan ve Bütçe Komisyonu Raporu’nun görüşmelerine kaldığımız yerden devam
ediyoruz. 
6.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (x)
BAŞKAN
– Komisyon? Burada. 
Hükûmet?
Burada. 
Geçen
birleşimde İç Tüzük’ün 91’inci maddesine göre temel kanun olarak görüşülen 411
sıra sayılı Kanun Tasarısı’nın bölümlerinde yer alan maddelerin oylamaları
tamamlanmıştı. 
Sayın
milletvekilleri, Hükûmetin görüşülmekte olan kanun teklifinin 15’inci
maddesinden sonra gelmek üzere ihdas edilen 16’ncı maddesinin yeniden
görüşülmesine ilişkin İç Tüzük’ün 89’uncu maddesine göre bir talebi vardır.
Başkanlık bu talebi yerine getirecektir. 
Danışma
Kurulunun Hükûmetin görüşülmekte olan kanun teklifinin 15’inci maddesinden
sonra gelmek üzere ihdas edilen 16’ncı maddesinin yeniden görüşülmesine ilişkin
talebi hakkındaki görüşünü okutuyorum: 
VIII.- ÖNERİLER (Devam)
B) Danışma Kurulu Önerileri
1.- Danışma Kurulunun, 411 sıra sayılı
Kanun Tasarısı’nın 15’inci maddesinden sonra gelmek üzere ihdas edilen İstanbul
Kent Üniversitesi kurulmasına ilişkin 16’ncı maddenin yeniden görüşülmesine
dair Hükûmetin talebinin İç Tüzük’ün 89’uncu maddesi uyarınca uygun görüldüğüne
ilişkin önerisi
19/8/2016
Danışma Kurulu Önerisi
Danışma
Kurulunun 19/8/2016 Cuma günü (bugün) yaptığı toplantıda, görüşülmekte olan 411
sıra sayılı Kanun Tasarısı’nın 15’inci maddesinden sonra gelmek üzere ihdas
edilen "İstanbul Kent Üniversitesi" kurulmasına ilişkin 16’ncı
maddenin yeniden görüşülmesine dair Hükûmetin talebi İç Tüzük’ün 89’uncu maddesi
uyarınca uygun görülmüştür.
 Ayşe
Nur Bahçekapılı
 Türkiye
Büyük Millet Meclisi
 Başkanı
Vekili


 Mehmet Naci
Bostancı Özgür Özel
 Adalet ve Kalkınma Partisi Cumhuriyet
Halk Partisi
 Grubu Başkan Vekili Grubu
Başkan Vekili

 Çağlar Demirel  Erkan
Akçay 
 Halkların Demokratik Partisi
 Milliyetçi Hareket Partisi
 Grubu Başkan Vekili Grubu
Başkan Vekili
BAŞKAN
– Şimdi Hükûmetin istemini okutup oylarınıza sunacağım:
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Yeniden Görüşmeleri Yapılan Tasarılar /
Teklifler (Tekriri Müzakere)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411)
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 15’inci maddesinden sonra gelmek üzere
ihdas edilen “İstanbul Kent Üniversitesi” kurulmasına ilişkin 16’ncı maddesinin
yeniden düzenlenmesi amacıyla, Türkiye Büyük Millet Meclisi İçtüzüğü’nün
89’uncu maddesi gereğince yeniden görüşülmesini arz ve teklif ederim.
Saygılarımla.
 Fikri
Işık 
 Millî
Savunma Bakanı
BAŞKAN
– Hükûmetin istemini oylarınıza sunuyorum: Kabul edenler… Kabul etmeyenler…
Kabul edilmiştir.
Bu
durumda teklifin 16’ncı maddesini yeniden müzakereye açıyorum.
Madde
üzerinde söz isteyen? Yok.
Kabul
edenler…Kabul etmeyenler… Kabul edilmiştir.
Yeni
madde ihdasına dair bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddesinden
sonra gelmek üzere 17’nci madde olarak aşağıdaki maddenin eklenmesini arz ve
teklif ederiz. 
 Mustafa Elitaş Engin
Altay Zekeriya Temizel
 Kayseri  İstanbul İzmir
 Kamil Okyay Sındır Musa
Çam Mehmet Naci Bostancı
 İzmir İzmir Amasya
 Sibel Özdemir Necip
Kalkan Özgür Özel
 İstanbul  İzmir Manisa
 Kerem Ali Sürekli Ahmet
Akın Utku Çakırözer
 İzmir Balıkesir Eskişehir
 Kadim Durmaz Ceyhun
İrgil Yakup Akkaya
 Tokat Bursa İstanbul
“MADDE
– 2809 sayılı Kanuna aşağıdaki ek madde eklenmiştir. 
“Beykoz
Üniversitesi 
EK
MADDE 168– İstanbul’da Türkiye Lojistik Araştırmaları ve Eğitim Vakfı
tarafından 2547 sayılı Yükseköğretim Kanununun vakıf yükseköğretim kurumlarına
ilişkin hükümlerine tabi olmak üzere, kamu tüzel kişiliğine sahip Beykoz
Üniversitesi adıyla bir vakıf üniversitesi kurulmuştur. 
Bu
Üniversite, Rektörlüğe bağlı olarak; 
a)
İşletme ve Yönetim Bilimleri Fakültesinden,
b)
Sanat ve Tasarım Fakültesinden, 
c)
Sosyal Bilimler Fakültesinden,
ç)
Mühendislik ve Mimarlık Fakültesinden,
d)
Yabancı Diller Yüksekokulundan,
e)
Sivil Havacılık Yüksekokulundan,
f)
Meslek Yüksekokulundan,
g)
Lisansüstü Programlar Enstitüsünden,
ğ)
17/7/2008 tarihli ve 2008/13959 sayılı Bakanlar Kurulu Kararı ile kurulmuş
bulunan ve bu Kanun ile tüzel kişiliği sona erdirilerek Rektörlüğe bağlanan
Beykoz Lojistik Meslek Yüksekokulundan oluşur,'"
BAŞKAN
– Komisyon önergeye salt çoğunlukla katılırsa, yani 21 üyesiyle, önerge
üzerinde yeni bir madde olarak görüşme açacağım. 
Komisyon,
önergeye katılıyor musunuz salt çoğunlukla?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Komisyonumuzun
salt çoğunluğu vardır, üyelerimizin salt çoğunluğuyla önergeye katılıyoruz. 
BAŞKAN
– Komisyon önergeye salt çoğunlukla katılmış olduğundan, önerge üzerinde yeni
bir madde olarak görüşme açıyorum. 
Söz
isteyen? Yok. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

Yeni
bir madde ihdasına ilişkin yeni bir önerge daha vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddeden sonra
gelmek üzere 17’nci madde olarak aşağıdaki metnin eklenmesini arz ve teklif
ederiz. 
 Mustafa Elitaş Engin
Altay  Erkan Akçay
 Kayseri  İstanbul Manisa
 Mahmut Atilla Kaya Kamil
Okyay Sındır Özgür Özel
 İzmir İzmir
 Manisa
 Hüseyin Kocabıyık Çağlar
Demirel Oktay Vural
 İzmir  Diyarbakır İzmir
 Cemal Öztürk Hamza
Dağ Kerem Ali Sürekli
 Giresun İzmir İzmir
 İbrahim Mustafa Turhan Mehmet
Naci Bostancı Ceyhun İrgil
 İzmir Amasya Bursa
 Sibel Özdemir Utku
Çakırözer Kadim Durmaz
 İstanbul  Eskişehir
 Tokat
 Özkan Yalım Ahmet
Akın Necip Kalkan
 Uşak Balıkesir İzmir
 Musa Çam Fatma
Seniha Nükhet Hotar  Murat Bakan
 İzmir İzmir İzmir
 Ahmet Kenan Tanrıkulu Ertuğrul
Kürkcü Ali Yiğit
 İzmir  İzmir İzmir
 Mustafa Ali Balbay Atila
Sertel Müslüm Doğan
 İzmir İzmir İzmir
“MADDE
– 2809 sayılı Kanuna aşağıdaki ek madde eklenmiştir. 
“İzmir
Bakırçay Üniversitesi
EK
MADDE 169 – İzmir’de İzmir Bakırçay Üniversitesi adıyla yeni bir üniversite
kurulmuştur. 
Bu
Üniversite, Rektörlüğe bağlı olarak; 
a) Fen-Edebiyat Fakültesi,
b) İktisadi ve İdari Bilimler Fakültesi, 
c) Hukuk Fakültesi, 
d) Mühendislik ve Mimarlık Fakültesi,
e) Sağlık Bilimleri Fakültesi, 
f) Yabancı Diller Yüksekokulu,
g) Adalet Meslek Yüksekokulu,
h)
Meslek Yüksekokulu,
i)
Fen Bilimleri Enstitüsü,
j)
Sosyal Bilimler Enstitüsü,
k)
Sağlık Bilimleri Enstitüsünden
oluşur.””
BAŞKAN
– Komisyon önergeye salt çoğunlukla katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt
çoğunluğumuz vardır, üyelerimizin salt çoğunluğuyla önergeye katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? Yok.
Yeni
madde ihdas edilmiştir.
Yeni
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. (AK PARTİ ve CHP sıralarından alkışlar)
Sayın
milletvekilleri, yeni bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddeden sonra
gelmek üzere 17’nci madde olarak aşağıdaki maddenin eklenmesini arz ve teklif
ederiz. 
 Mustafa Elitaş Engin
Altay  Erkan Akçay
 Kayseri  İstanbul Manisa
 Mahmut Atilla Kaya Kamil
Okyay Sındır Özgür Özel
 İzmir İzmir
 Manisa
 Hüseyin Kocabıyık Çağlar
Demirel Oktay Vural
 İzmir  Diyarbakır İzmir
 Cemal Öztürk Hamza
Dağ Kerem Ali Sürekli
 Giresun İzmir İzmir
 İbrahim Mustafa Turhan Mehmet
Naci Bostancı Ceyhun İrgil
 İzmir Amasya Bursa
 Sibel Özdemir Utku
Çakırözer Kadim Durmaz
 İstanbul  Eskişehir
 Tokat
 Özkan Yalım Ahmet
Akın Necip Kalkan
 Uşak Balıkesir İzmir
 Zekeriya Temizel Musa
Çam Fatma Seniha Nükhet Hotar
 İzmir  İzmir İzmir
 Murat Bakan Ahmet
Kenan Tanrıkulu Ertuğrul Kürkcü
 İzmir İzmir
 İzmir
 Ali Yiğit Mustafa
Ali Balbay Atila Sertel
 İzmir İzmir İzmir
“MADDE
– 2809 sayılı Kanun’a aşağıdaki ek madde eklenmiştir.
“İzmir
Demokrasi Üniversitesi
EK
MADDE 170 – İzmir’de İzmir Demokrasi Üniversitesi adıyla yeni bir üniversite
kurulmuştur.
Bu
Üniversite, Rektörlüğe bağlı olarak
a) Eğitim Fakültesi,
b) Hukuk Fakültesi,
c) Fen-Edebiyat Fakültesi,
d) İktisadi ve İdari Bilimler Fakültesi,
e) Güzel Sanatlar Fakültesi,
f) Mühendislik Fakültesi,
g) Mimarlık Fakültesi,
h)Sağlık Bilimleri Fakültesi,
ı) Tıp Fakültesi,
i) Diş Hekimliği Fakültesi,
j) Yabancı Diller Yüksekokulu,
k) Sağlık Hizmetleri Meslek Yüksekokulu,
l) Meslek Yüksekokulu,
m) Fen Bilimleri Enstitüsü,
n) Sosyal Bilimler Enstitüsü,
o) Sağlık Bilimleri Enstitüsünden
oluşur.””
BAŞKAN
- Komisyon önergeye katılıyor mu salt çoğunlukla?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt
çoğunluğumuz vardır, salt çoğunlukla katılıyoruz Sayın Başkanım.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? Yok.
Yeni
madde ihdas edilmiştir.
Şimdi,
yeni maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın
milletvekilleri, şimdi, yeniden yeni bir madde ihdas edilmesine ilişkin bir
önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddeden sonra
gelmek üzere 17’nci madde olarak aşağıdaki maddenin eklenmesini arz ve teklif
ederiz.
 Mustafa Elitaş Engin
Altay Erkan Akçay
 Kayseri İstanbul Manisa
 Mehmet Naci Bostancı Necip
Kalkan Erdoğan Özegen
 Amasya İzmir Niğde
 Mahmut Atilla Kaya İbrahim
Mustafa Turhan Hüseyin Kocabıyık
 İzmir İzmir İzmir

 Mehmet Doğan Kubat Cemal
Öztürk Oktay Vural
 İstanbul Giresun İzmir

 Selçuk Özdağ Kamil
Okyay Sındır Ceyhun İrgil
 Manisa İzmir Bursa
 Sibel Özdemir Kadim
Durmaz Ahmet Akın
 İstanbul Tokat Balıkesir
"MADDE-2809
sayılı Kanunun ek 15 inci maddesinin başlığında ve birinci fıkrasında yer alan
"Celal Bayar Üniversitesi" ibareleri "Manisa Celal Bayar
Üniversitesi", ek 22 nci maddesinin başlığında ve birinci fıkrasında yer
alan "Niğde Üniversitesi" ibareleri "Ömer Halisdemir
Üniversitesi", ek 102 nci maddesinin başlığında ve birinci fıkrasında yer
alan "Tunceli Üniversitesi" ibareleri "Munzur
Üniversitesi", ek 110 uncu maddesinin başlığında ve birinci fıkrasında yer
alan "Yeni Yüzyıl Üniversitesi" ibareleri "İstanbul Yeni Yüzyıl
Üniversitesi", ek 125 inci maddesinin başlığında ve birinci fıkrasında yer
alan "Yıldırım Beyazıt Üniversitesi" ibareleri "Ankara Yıldırım
Beyazıt Üniversitesi", ek 142 nci maddesinin başlığında ve birinci
fıkrasında yer alan "Gedik Üniversitesi" ibareleri "İstanbul
Gedik Üniversitesi” olarak değiştirilmiştir.””
BAŞKAN
– Komisyon, önergeye salt çoğunlukla katılıyor musunuz?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt çoğunluğumuz
vardır, üyelerimizin salt çoğunluğuyla önergeye katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? Yok.
Yeni
madde ihdas edilmiştir.
Yeni
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. (AK PARTİ, CHP ve MHP sıralarından alkışlar)
Sayın
milletvekilleri, yeni madde ihdasına ilişkin bir önerge daha vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddeden sonra
gelmek üzere 17’nci madde olarak aşağıdaki maddenin eklenmesini arz ve teklif
ederiz. 
 Mustafa Elitaş Engin
Altay Çağlar Demirel
 Kayseri İstanbul Diyarbakır
 Musa Çam Sibel
Özdemir Ceyhun İrgil
 İzmir İstanbul Bursa
 Mehmet Doğan Kubat Mehmet
Naci Bostancı Necip Kalkan
 İstanbul Amasya İzmir
 Zekeriya Temizel Yakup
Akkaya Kamil Okyay Sındır
 İzmir İstanbul İzmir
 İbrahim Mustafa Turhan Hüseyin
Kocabıyık Erdoğan Özegen
 İzmir İzmir Niğde
 Ahmet Akın Kadim
Durmaz
 Balıkesir Tokat
"MADDE
21- 2809 sayılı Kanuna aşağıdaki geçici madde eklenmiştir.
"GEÇİCİ
MADDE 47- Bu Kanun ile tüzel kişiliği sona erdirilerek Beykoz Üniversitesi
Rektörlüğüne bağlanan Beykoz Lojistik Meslek Yüksekokulunda halen öğrenimlerini
sürdüren öğrenciler ve öğretim elemanları ile Beykoz Lojistik Meslek
Yüksekokulunun mal varlığı adı geçen Üniversiteye devredilir. 
Mevzuatta
Celal Bayar Üniversitesi, Niğde Üniversitesi, Tunceli Üniversitesi, Yeni Yüzyıl
Üniversitesi, Yıldırım Beyazıt Üniversitesi ile Gedik Üniversitesine yapılmış
olan atıflar sırasıyla Manisa Celal Bayar Üniversitesi, Ömer Halisdemir
Üniversitesi, Munzur Üniversitesi, İstanbul Yeni Yüzyıl Üniversitesi, Ankara
Yıldırım Beyazıt Üniversitesi ile İstanbul Gedik Üniversitesine yapılmış
sayılır.”"
BAŞKAN
– Komisyon, önergeye salt çoğunlukla katılıyor musunuz?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt
çoğunluğumuz vardır, önergeye katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Yeni
madde ihdas edilmiştir.
Şimdi
yeni maddeyi oylarınıza sunuyorum: Kabul edenler… Kabul etmeyenler… Yeni madde
kabul edilmiştir. 
Şimdi,
yeni madde ihdasına ilişkin bir başka önerge daha vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddeden sonra
gelmek üzere 17’nci madde olarak aşağıdaki maddenin eklenmesini arz ve teklif
ederiz.
 Mustafa Elitaş Engin
Altay  Erkan Akçay
 Kayseri  İstanbul Manisa
 Musa Çam İbrahim
Mustafa Turhan Mehmet Doğan Kubat
 İzmir İzmir İstanbul
 Özgür Özel Oktay
Vural Kamil Okyay Sındır
 Manisa  İzmir İzmir
 Kerem Ali Sürekli Necip
Kalkan Erdoğan Özegen
 İzmir İzmir Niğde
 Hüseyin Kocabıyık Mehmet
Naci Bostancı Ceyhun İrgil
 İzmir Amasya Bursa
 Kadim Durmaz Ahmet
Akın
 Tokat Balıkesir 
“MADDE-10/12/2003
tarihli ve 5018 sayılı Kamu Mali Yönetimi ve Kontrol Kanununun eki (II) sayılı
cetvelin "Yükseköğretim Kurulu, Üniversiteler ve Yüksek Teknoloji
Enstitüleri" bölümünün 35’inci, 49’uncu, 95’inci ve 98’inci sıraları
aşağıdaki şekilde değiştirilmiş ve aynı bölüme aşağıdaki üniversiteler
eklenmiştir.
“35) Manisa Celal Bayar Üniversitesi
49)
Ömer Halisdemir Üniversitesi
95)
Munzur Üniversitesi
98)
Ankara Yıldırım Beyazıt Üniversitesi
“112)
İzmir Bakırçay Üniversitesi”
113)
İzmir Demokrasi Üniversitesi"”
BAŞKAN
– Komisyon önergeye salt çoğunlukla katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt
çoğunluğumuz vardır, önergeye katılıyoruz Sayın Başkanım. 
BAŞKAN
– Komisyon önergeye salt çoğunluğuyla katıldığından yeni madde ihdası için
görüşme açıyorum. 
Söz
isteyen? Yok. 
Yeni
madde ihdas edilmiştir. 
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiştir. 
Sayın
milletvekilleri, yeni bir madde ihdasına ilişkin bir başka önerge var,
okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın yeni ihdas edilen 16’ncı maddeden sonra
gelmek üzere 17’nci madde olarak aşağıdaki maddenin eklenmesini arz ve teklif
ederiz.
 Mustafa Elitaş Engin
Altay  Erkan Akçay
 Kayseri  İstanbul Manisa
 Mahmut Atilla Kaya Mehmet
Naci Bostancı Oktay Vural
 İzmir Amasya İzmir
 Zekeriya Temizel Kamil
Okyay Sındır Musa Çam
 İzmir  İzmir İzmir
 Cemal Öztürk Hamza
Dağ Kerem Ali Sürekli
 Giresun İzmir İzmir
 Necip Kalkan Murat
Bakan Ahmet Kenan Tanrıkulu
 İzmir İzmir İzmir
 Atilla Sertel Ali
Yiğit Ahmet Akın
 İzmir İzmir Balıkesir
 Kadim Durmaz Fatma Seniha
Nükhet Hotar Tuncay Özkan
 Tokat İzmir İzmir
 Zeynep Altıok Selin
Sayek Böke Müslüm Doğan
 İzmir İzmir İzmir
 Mustafa Ali Balbay Ertuğrul
Kürkcü Özcan Purçu
 İzmir İzmir İzmir
 Tacettin Bayır
 İzmir

“MADDE-
13/12/1983 tarihli ve 190 sayılı Genel Kadro ve Usulü Hakkında Kanun Hükmünde
Kararnameye aşağıdaki ek madde eklenmiştir. 
“EK
MADDE 20- İzmir Bakırçay Üniversitesi ile İzmir Demokrasi Üniversitesinde
kullanılmak üzere ekli (3) ve (4) sayılı listede yer alan kadrolar ihdas
edilerek bu Kanun Hükmünde Kararnameye bağlı cetvellere, ilgili üniversite
bölümleri olarak eklenmiştir.””
(3) Sayılı Liste
Kurumu:
İzmir Bakırçay Üniversitesi
Teşkilatı:
Merkez
İhdası Uygun Görülen Kadrolar
Serbest
Kadro
Sınıfı
Unvanı  Derecesi  Adedi  Toplam
GİH
Genel Sekreter  1  1  1
GİH
Genel Sekreter Yardımcısı 1 1 1
GİH
Hukuk Müşaviri  1 1 1
GİH
Strateji Geliştirme Dairesi Başkanı 1 1 1
GİH
Yapı İşleri ve Teknik Dairesi Başkanı1 1 1
GİH
Personel Dairesi Başkanı  1 1 1
GİH
Bilgi işlem Dairesi Başkanı 1 1 1
GİH
Öğrenci İşleri Dairesi Başkanı 1 1 1
GİH
Sağlık, Kültür ve Spor Dairesi Başkanı1 1 1
GİH
Kütüphane ve Dokümantasyon Dairesi Başkanı 1 1 1
GİH
İdari ve Mali İşler Dairesi Başkanı 1 1 1
GİH
Fakülte Sekreteri  1 5 5
GİH
Yüksekokul Sekreteri  3 3 3
GİH
Enstitü Sekreteri  2  3 3
GİH
Şube Müdürü  1 10 10
GİH
Şube Müdürü  2 5 5
GİH
Şube Müdürü  3  5  5
GİH
Mali Hizmetler Uzmanı  5  3  3
GİH
Mali Hizmetler Uzman Yardımcısı 9  3  3
GİH
Şef  4  10  10
GİH
Şef  5  10 10
GİH
Şef  6  10  10
GİH
Bilgisayar İşletmeni  5  30  30
GİH
Bilgisayar İşletmeni  6  30  30
GİH
Bilgisayar İşletmeni  7  30  30
GİH
Veri Hazırlama ve Kontrol İşletmeni 5  20  20
GİH
Veri Hazırlama ve Kontrol İşletmeni 6  20  20
GİH
Veri Hazırlama ve Kontrol İşletmeni 7  20  20
GİH
Sekreter  8  10  10
GİH
Sekreter  9  10  10
GİH
Şoför  7  7  7
GİH
Şoför  8  8  8
GİH
Şoför  9 8  8
GİH
Memur  8  25  25
GİH
Memur  9  25  25
GİH
Memur  10  15  15
TH
Mühendis  4  2  2
TH
Mühendis  5  2  2
TH
Mühendis  6  3  3
TH
Mimar  5  1 1
TH
Tekniker  6 5 5
TH
Tekniker  7 5 5
TH
Tekniker  8 5 5
TH
Teknisyen 8 5 5
TH
Teknisyen  9 5 5
TH
Teknisyen 10 5 5
TH
Programcı 4 2 2
TH
Programcı 5 2 2
TH
Programcı 6 2 2
TH
Çözümleyici 5 2 2
TH
Kütüphaneci 5 3 3
TH
Kütüphaneci 6 3 3
TH
Kütüphaneci 7 3 3
SH
Uzman Tabip 4 3 3
SH
Tabip  5 2 2
SH
Diş Tabibi 5 1 1
SH
Diyetisyen 5 2 2
SH
Hemşire 5 3 3
SH
Hemşire 6 2 2
SH
Hemşire 7 2 2
SH
Psikolog 6 2 2
SH
Sosyal Çalışmacı 6 1 1
AH
Avukat 5 2 2
AH
Avukat 8 1 1
YH
Teknisyen Yardımcısı 9 15 15
YH
Hizmetli 11 15 15
YH
Hizmetli 12 20 20
YH
Kaloriferci 10 5 5
YH
Bekçi 10 4 4
YH
Aşçı 10 5 5
TOPLAM
 476 476

Kurumu
: İzmir Bakırçay Üniversitesi
Teşkilatı:
Döner Sermaye
İhdası Uygun Görülen Kadrolar
 Serbest
 Kadro
Sınıfı
Unvanı Derecesi  Adedi Toplam
GİH
 İşletme Müdürü  1  1 
1
GİH Bilgisayar
İşletmeni  6  5  5
GİH Memur 
8  4  4
TOPLAM
 10 
10
(4) Sayılı Liste
Kurumu:
İzmir Demokrasi Üniversitesi
Teşkilatı:
Merkez
İhdası Uygun Görülen Kadrolar
Serbest
Kadro
Sınıfı
Unvanı  Derecesi  Adedi  Toplam
GİH
Genel Sekreter  1  1 1
GİH
Genel Sekreter Yardımcısı 1 1 1
GİH
Hukuk Müşaviri  1  1  1
GİH
Strateji Geliştirme Dairesi Başkanı 1  1 1
GİH
Yapı İşleri ve Teknik Dairesi Başkanı 1 1 
GİH
Personel Dairesi Başkanı 1  1 1
GİH
Bilgi İşlem Dairesi Başkanı 1  1 1
GİH
Öğrenci İşleri Dairesi Başkanı 1  1 1
GİH
Sağlık, Kültür ve Spor Dairesi Başkanı 1  1 1
GİH
Kütüphane ve Dokümantasyon Dairesi Başkanı
1 1 1
GİH
İdari ve Mali İşler Dairesi Başkanı 1  1 1
GİH
Fakülte Sekreteri  1  9  9
GİH
Yüksekokul Sekreteri  3  3  3
GİH
Enstitü Sekreteri  2  3  3
GİH
Şube Müdürü  1 10  10
GİH
Şube Müdürü  2  5 
5
GİH
Şube Müdürü  3  5  5
GİH
Mali Hizmetler Uzmanı  5  3  3
GİH
Mali Hizmetler Uzman Yardımcısı 9  3  3
GİH
Şef  4  10  10
GİH
Şef  5  10  10
GİH
Şef  6  10  10
GİH
Bilgisayar İşletmeni  5  30  30
GİH
Bilgisayar İşletmeni  6  30  30
GİH
Bilgisayar İşletmeni  7  30  30
GİH
Veri Hazırlama ve Kontrol İşletmeni 5  20  20
GİH
Veri Hazırlama ve Kontrol İşletmeni 6  20  20
GİH
Veri Hazırlama ve Kontrol İşletmeni 7  20  20
GİH
Sekreter  8  10  10
GİH
Sekreter  9  10  10
GİH
Şoför  7  7  7
GİH
Şoför  8  8  8
GİH
Şoför  9  8  8
GİH
Memur  8  20  20
GİH
Memur  9  20  20
GİH
Memur  10  10  10
TH
Mühendis  4  2  2
TH
Mühendis  5  2  2
TH
Mühendis  6  3  3
TH
Mimar  5  1  1
TH
Tekniker  6  5  5
TH
Tekniker  7  5  5
TH
Tekniker  8  5 
5
TH
Teknisyen  8  5  5
TH
Teknisyen  9  5  5
TH
Teknisyen  10  5  5
TH
Programcı  4  2  2
TH
Programcı  5  2  2
TH
Programcı 6  2  2
TH
Çözümleyici  5  2  2
TH
Kütüphaneci 5  3  3
TH
Kütüphaneci  6  3  3
TH
Kütüphaneci  7  3  3
SH
Uzman Tabip  4  3  3
SH
Tabip  5  2  2
SH
Diş Tabibi  5  1  1
SH
Eczacı 6 2 2
SH
Diyetisyen  5  2  2
SH
Eczacı 6 2 2
SH
Hemşire  5  40  40
SH
Hemşire  6  50  50
SH
Hemşire  7  50  50
SH
Psikolog  6  2  2
SH
Sosyal Çalışmacı  6  1 1
AH
Avukat  5  2  2
AH
Avukat  8  1  1
YH
Teknisyen Yardımcısı  9  15  15
YH
Hizmetli  11 15  15
YH
Hizmetli  12  20  20
YH
Hasta Bakıcı 10 15 15
YH
Hasta Bakıcı 11 15 15
YH
Hasta Bakıcı 12 15 15
YH
Kaloriferci  10  5  5
YH
Bekçi  10  4 4
YH
Aşçı  10  5  5
TOPLAM
 645  645
Kurumu:
İzmir Demokrasi Üniversitesi
Teşkilatı:
Döner Sermaye
İhdası Uygun Görülen Kadrolar
 Serbest
 Kadro
Sınıfı
Unvanı Derecesi  Adedi Toplam
GİH
 İşletme Müdürü  1  1 
1
GİH Bilgisayar
İşletmeni  6  5  5
GİH Memur 
8  4  4
TOPLAM
 10 
10
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt
çoğunluğumuz vardır, önergeye katılıyoruz Sayın Başkanım. 
BAŞKAN
– Komisyon önergeye salt çoğunluğuyla katıldığından önerge üzerinde yeni bir
madde olarak görüşme açıyorum. 
Söz
isteyen? Yok. 
Yeni
madde ihdas edilmiştir. 
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiştir. 
Bir
önerge daha var, onu okutuyorum: 
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’na yeni ihdas edilen 16’ncı maddeden sonra
gelmek üzere 17’nci madde olarak aşağıdaki maddenin eklenmesini arz ve teklif
ederiz.
 Mustafa Elitaş Engin
Altay  Erkan Akçay 
 Kayseri  İstanbul Manisa
 Mehmet Naci Bostancı  Mahmut
Atilla Kaya İbrahim Mustafa Turhan
 Amasya İzmir İzmir
 Oktay Vural  Zekeriya
Temizel Kamil Okyay Sındır
 İzmir İzmir İzmir
 Cemal Öztürk  Musa
Çam Necip Kalkan
 Giresun İzmir İzmir

 Kerem Ali Sürekli Hüseyin
Kocabıyık Kadim Durmaz
 İzmir İzmir Tokat
 Hamza Dağ Ahmet
Akın 
 İzmir Balıkesir
 

"MADDE
- 2/9/1983 tarihli ve 78 sayılı Yükseköğretim Kurumları Öğretim Elemanlarının
Kadroları Hakkında Kanun Hükmünde Kararnameye aşağıdaki ek madde eklenmiştir.
"EK
MADDE 22- İzmir Bakırçay Üniversitesi ile İzmir Demokrasi Üniversitesinde
kullanılmak özere ekli (1) ve (2) sayılı listede yer alan öğretim elemanlarına
ait kadrolar ihdas edilerek, bu Kanun Hükmünde Kararnameye bağlı cetvellere
ilgili üniversite bölümleri olarak eklenmiştir.””

(1) Sayılı Liste
Kurumu:
 İzmir Bakırçay Üniversitesi
Teşkilatı: Merkez
Unvanı
 Derecesi  I Sayılı  Il Sayılı
Profesör
 1  200  50
Doçent
 1  75  25
Doçent
 2  75  25
Doçent
 3  75  25
Yardımcı
Doçent  1  40  10
Yardımcı
Doçent  2  40  10
Yardımcı
Doçent  3  50  25
Yardımcı
Doçent  4  75  20
Yardımcı
Doçent  5  75  20
Öğretim
Görevlisi  1  5
Öğretim
Görevlisi  2  5
Öğretim
Görevlisi  3  5
Öğretim
Görevlisi  4  5
Öğretim
Görevlisi  5  5
Öğretim
Görevlisi  6  5
Okutman
 1  5
Okutman
 2  5
Okutman
 3  5
Okutman
 4  5
Okutman
 5  5
Okutman
 6  5
Okutman
 7  5
Araştırma
Görevlisi 4  75  20
Araştırma
Görevlisi 5  75  20
Araştırma
Görevlisi 6  75  20
Araştırma
Görevlisi 7  75  20
Uzman
 1  5
Uzman
 2  5
Uzman
 3  5
Uzman
 4  5
Uzman
 5  5
Çevirici
 1  1
Eğitim
Öğretim  
Planlamacısı 1 1
Toplam
 1097  290

(2) Sayılı Liste
Kurumu: İzmir Demokrasi Üniversitesi
Teşkilatı:
Merkez

Unvanı
 Derecesi  I Sayılı  II Sayılı

Profesör
 1  300  50
Doçent 
1  100  25
Doçent
 2  100  25
Doçent
 3  100  25
Yardımcı
Doçent  1  50  10
Yardımcı
Doçent  2  50  10
Yardımcı
Doçent  3  100  25
Yardımcı
Doçent  4  100  20
Yardımcı
Doçent  5  100  20
Öğretim
Görevlisi  1  4
Öğretim
Görevlisi  2  5
Öğretim
Görevlisi  3  5
Öğretim
Görevlisi  4  5
Öğretim
Görevlisi  5  5
Öğretim
Görevlisi  6  5
Okutman
 1  4
Okutman
 2  5
Okutman
 3  5
Okutman
 4  5
Okutman
 5  5
Okutman
 6  5
Okutman
 7  5
Araştırma
Görevlisi 4  150  25
Araştırma
Görevlisi 5  150  25
Araştırma
Görevlisi 6  150  25
Araştırma
Görevlisi 7  150  25
Uzman
 1  10
Uzman
 2  10
Uzman
 3  10
Uzman
 4  10
Uzman
 5  10
Çevirici
 1  1
Eğitim
Öğretim  
Planlamacısı 
1 1
Toplam
 1715  310
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Salt
çoğunluğumuz vardır, katılıyoruz. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Madde
üzerinde Milliyetçi Hareket Partisi Grubu adına Osmaniye Milletvekili Sayın
Ruhi Ersoy konuşacak. 
Buyurun
Sayın Ersoy. (MHP
sıralarından alkışlar) 
Süreniz
beş dakika. 
MHP
GRUBU ADINA RUHİ ERSOY (Osmaniye) – Gecenin en karanlık olduğu vakitler şafak
sökmek üzere olan vakitlerdir. Şafak sökmek üzere olan bu vakitte Türk
milletinin kaderini değiştiren, iki kurşunla tarihin akışını değiştiren,
kendisi şehadet şerbetini içen ama otuz kurşunla teröristlerin onu tarihe mal
ettiğini göremeyenleri bir kere daha şiddetle kınıyor, Ömer Halisdemir’in
adının Niğde Üniversitesine verilmesi kararını büyük bir memnuniyetle
karşıladığımızı ifade ediyorum. Ruhu şad olsun, Allah gani gani rahmet eylesin.
(MHP, AK PARTİ ve CHP sıralarından alkışlar) 
Değerli
milletvekilleri, bugün itibarıyla açılan yeni üniversitelerin gelecek adına
umutlanmamız için hayırlara vesile olmasını temenni ediyoruz. Bu karanlığın
şafağı söküşünün de resmî sembolü olmasını istiyoruz çünkü onlar aydınlık,
ziyalı gençlerin yetişmesine vesile olacak mektepler olacaktır inşallah
diyoruz. Fakat, bu vakıf üniversitelerinin kapatılmasıyla ilgili problemler,
biliyorsunuz, tüm siyasi partileri yakından ilgilendiren 65 bin öğrencinin de
temel problemidir. Bu problemin üzerine YÖK ile Türkiye Büyük Millet Meclisinde
grubu bulunan siyasi partilerin de ortak çalışmasıyla öğrencilerimiz mağdur
edilmeden bu süreçten geçilmek isteniyor. Fakat İzmir’de yeni 2 tane devlet
üniversitenin kurulması an itibarıyla diğer geriye kalan 12 üniversitenin
bulunduğu şehirlerde de yeni devlet üniversiteleri beklentisini doğuracaktır,
belki de doğurmuştur. Ben şunu ifade etmek istiyorum: Bu kurulan 2
üniversitenin emsal teşkil etmesini ve diğer 13’ünün de Meclisimiz yeni
açıldığında ilk haftada anlamlı isimlerle kurulmasını ve kapatılan ve asli anlamda
Türk milletine ait olan mevcut oradaki birikimlerin, envanterlerin,
gayrimenkullerin ve üniversite altyapısının olduğu gibi bu devlet
üniversitelerine devredilmesi gerektiğini düşünüyoruz Milliyetçi Hareket
Partisi olarak da. Böylece, kurulacak olan devlet üniversitelerine
devredilmesinin olası tartışmaları da ortadan kaldıracağını düşünüyoruz yani
oralara hangi vakıflar el atacak veyahut da bu üniversiteleri kim işletecek
veyahut da oradaki envanterler nereye gitti tartışmaları da ortadan kalkmış olacak.
Aslında
bu mesele, bu problem belki de buraya kadar gelmeden -Milliyetçi Hareket
Partisi olarak YÖK’e de önerdik bunu- belki iki satırla baştan çözülebilirdi.
Kapatılan üniversitelere anlık yeni üniversiteler kurularak mevcut öğrenciler
orada devam edebilir, FETÖ ve terör faaliyetleriyle ilgili olan arınmalar
gerekli yönetim anlayışı içerisinden temizlendikten sonra devam kararı
alınabilirdi; o olmadı ayrı bir konu. Biz hemen “Bunların içerisinde, garantör
üniversitelerin içerisinde bunlar devam edebilirler ve onların öğrencileri
oraya nakledilebilirler.” diye de önermiştik; o da olmadı. Bunlar geçti ama bu
alınan karar daha iyi işlerin olabilirliği noktasında bir emsal teşkil
etmiştir. Umudumuz odur ki buradaki birliktelik ve ortak akıl Meclisin yeni dönem
açılmasıyla birlikte devam eder ve bu problem bu şekliyle sonuçlanır ve
yarınlar adına çok daha ümitli işler yapmış oluruz diyoruz.
Sabah
şerifleriniz hayır olsun efendim, günaydın. (MHP, AK PARTİ ve CHP sıralarından
alkışlar) 
BAŞKAN
– Teşekkür ederiz Sayın Ersoy.
Halkların
Demokratik Partisi Grubu adına Mardin Milletvekili Sayın Mithat Sancar
konuşacak. 
Sizin
de süreniz beş dakika Sayın Sancar.
Buyurun.
(HDP sıralarından alkışlar) 
HDP
GRUBU ADINA MİTHAT SANCAR (Mardin) – Sayın Başkan, değerli milletvekilleri;
yeni kurulan üniversitelerin hayırlı olmasını dileriz. Bir haksızlığı telafi
etmek, düzeltmek için atılmış önemli ama küçük bir adım. Haksızlık şu: 15
Temmuz kanlı darbe girişiminden sonra hızla alınan tedbirler arasında 15
üniversitenin kapatılması da vardı. Bunun acele alınmış bir karar olduğunu o
gün de söyledik, bugün de aynı şekilde düşünüyoruz. Çünkü, o üniversitelerde
okuyan 65 bin civarında öğrenci, çalışan yüzlerce akademisyen ve görevli vardı.
Bunların ne olacağına ilişkin düzenlemeleri düşünmeden üniversiteleri kapatmak
hem o öğrencilerde hem çalışanlarda hem de öğrencilerin ailelerinde büyük
kaygılar, büyük sıkıntılar yaratmıştı. Bizim teklifimiz, bu üniversitelerin
kapatılması yerine devletleştirilmesiydi. Bunun için de uygun düzenlemeyi
yapmak için Mecliste grubu bulunan 4 partinin temsilcileri bir araya gelip
konuşabilirdi. Ama, kanun hükmünde kararnameyle alınan bu karar, dediğim gibi,
aceleye getirildi. Şimdi kısmen bir düzeltme yapılıyor ek maddeyle. İzmir’de
kapatılan 2 üniversitenin yerine bir tür 2 devlet üniversitesi kuruluyor ve
öğrencilerin de oraya aktarılması imkânı yaratılıyor. Bu haksızlığı, bu
adaletsizliği telafi edecek adımları keşke şimdi bu ek maddenin içine
koyabilseydik, tatile girmeden önce bu konuda da bir düzenleme yapabilseydik.
Ama, madem şimdi zamanımız bitti, madem Meclis tatile giriyor, açıldıktan sonra
yeni yasama yılında öncelikle bu konunun da gündemimize alınmasını öneriyoruz. 
Üniversite
açmak evet, iyidir hele böyle bir adaletsizliği telafi etmek amacıyla
yapılmışsa bu düzenleme daha da anlamlıdır ama unutmayın, burada en az bunlar
kadar belki de uzun vadede bunlardan daha önemli bir mesele vardır, o da
öğretim elemanlarının yetiştirilmesi ve buraya kaliteli öğretim elemanının
aktarılması meselesidir. Maalesef, Türkiye öğretim üyesi kıyımı açısından hiç
de iyi bir sınav vermiyor, özellikle son aylarda, son birkaç ayda üniversiteden
uzaklaştırılan öğretim elemanı sayısının hayli yüksek olduğunu ve bir kısmının
da yine üniversiteden uzaklaştırılma tehdidi altında bulunduğunu hatırlatalım.
Barış İçin Akademisyenler İnisiyatifi mensubu akademisyenlerden, öğretim
elemanlarından bugüne kadar kaçının açığa alındığını, kaçı hakkında soruşturma
açıldığını geçen gün burada araştırma önergemiz vesilesiyle dikkatlerinize
sunmuştuk. Bu, sadece Barış İçin Akademisyenler girişimiyle sınırlı bir mesele
değildir, üniversitelerde özgürlük ortamını ve akademik özerkliği sağlayacak
düzenlemeleri yapmadan darbe zihniyetlerinin kökünü kazımanın imkânı olmadığını
düşünüyoruz. Bu sadece akademiyle sınırlı bir mesele de değil, genel olarak
demokrasi ve özgürlük darbelere, darbecilere karşı alınabilecek en etkili
tedbirdir. Buradan uzaklaştığınız anda bugün 2 üniversite kurarak belli bir
telafi yapmış olabiliriz ama binlerce mağdur varlığını sürdürüyor, başka
mağdurların ortaya çıkmasını önlememizin hiçbir garantisi yoktur, tek çaremiz
daha fazla demokrasi, daha fazla özgürlüktür. 
Bu
vesileyle, YÖK Başkanının bir hatası demeyeceğim ama ayıbını da sizlerle
paylaşmak istiyorum. Diğer 3 partinin -AKP, CHP ve MHP’nin- akademisyen
milletvekillerini davet ettiler. Atanmış bir devlet memuru olduğunu tekrar
hatırlatayım size. Burada seçilmiş bir partinin milletvekillerini davet etmeme
yetkisini kendinde görüyor ama ben bunu yetki kullanımı olarak değil, bir tür
cüret olarak görüyorum ve bunu da hem diğer 3 partinin grup başkan
vekillerinin, yöneticilerinin dikkatine sunuyorum hem Sayın Başkanın da bu
konuda dikkatini çekmek istiyorum. 
Tekrar
hayırlı olsun. Haksızlıkları gidereceğimiz daha fazla düzenleme yapmayı umut
ederek hepinize iyi geceler diliyorum.
İyi
tatiller. (HDP sıralarından alkışlar) 
BAŞKAN
– Teşekkür ederim Sayın Sancar.
Cumhuriyet
Halk Partisi Grubu adına İzmir Milletvekili Sayın Musa Çam konuşacak.
Buyurun
Sayın Çam. (CHP sıralarından alkışlar) 
Sizin
de süreniz beş dakika.
CHP
GRUBU ADINA MUSA ÇAM (İzmir) – Sayın Başkan, Türkiye Büyük Millet Meclisinin
saygıdeğer üyeleri; hepinizi saygıyla selamlıyorum.
Evet,
15 Temmuzda büyük bir badireden döndük. Hepimiz büyük bir mücadele verdik. Bu
mücadelede hayatını kaybeden birçok şehidimiz var; bundan dolayı çok üzgünüz,
acımız büyük. Bunlardan Ömer Halisdemir kardeşimizin büyük mücadelesi bizim
hafızalarımızda ve gelecek kuşaklara önemle taşıyacağımız önemli bir simge
isim. 
RUHİ
ERSOY (Osmaniye) – Bravo.
MUSA
ÇAM (Devamla) – Ömer Halisdemir kardeşimizin isminin Niğde’deki üniversiteye
verilmiş olmasından büyük bir sevinç ve mutluluk duyuyoruz, anısı ve mücadelesi
önünde saygıyla eğiliyoruz, ailesine başsağlığı diliyoruz. (CHP, AK PARTİ ve
MHP sıralarından alkışlar) 
Değerli
arkadaşlar, 15 Temmuz darbesi nedeniyle kapatılan üniversitelerimiz var. Evet,
olayın sıcağı sıcağına kanun hükmünde kararnamelerle bu üniversiteler
kapatıldı. Bizim, hepimizin bu tip olağanüstü durumlardan geçerken çok vicdanlı
ve adaletli olmamız gerekiyor ve hukuka mutlaka sahip çıkmamız gerekiyor. Bu
kim olursa olsun, hangi siyasi görüşten olursa olsun, hangi siyasi partiye
veyahut da hangi siyasi geleneğe ait olursa olsun, bizlerin mutlaka hukukun
içerisinde kalmamız ve hukukun içerisinde mücadele etmemiz gerekiyor. İktidarın
vermiş olduğu güçlerle, onların vermiş olduğu kararlarla alınan kararların bir
süre sonra kamu vicdanını yaraladığını ve büyük haksızlıkları da beraberinde
getirdiğini hiçbir zaman unutmamamız gerekiyor. 
Evet,
eğitimle ilgili alınan bu önemli kapatma kararıyla beraber birçok öğretim
üyesi, çalışan, öğrenci ve öğrenci velilerinin çok büyük mağduriyet yaşadığını
hepimiz biliyoruz. Siz değerli milletvekillerinin bulunduğunuz illerden, hatta
irtibatlı olduğunuz illerden onlarca, yüzlerce veli, öğrenci, akademisyenin
telefon yağmuruna tabi tutulduğunuzu ve… Bu yaşanan süreç içerisindeki
haksızlıkları, adaletsizlikleri ve yaşanan dramları hep birlikte izledik ve
bunları yaşıyoruz arkadaşlar.
Yasama
olarak bizim bu haksızlıkları, adaletsizlikleri en kısa sürede gidermemiz ve
insanları rahatlatmamız gerekiyor. Aksi hâlde, gerçekten, öğrencilerin,
velilerin, annelerin, babaların ve ailelerin yaşadıkları onlarca dram var,
intihar noktasına kadar giden, bunalıma giden öğrenciler ve veliler var
arkadaşlar. Bu hepimizin sorunudur, herkesin sorunudur, bütün siyasi partilerin
sorunudur, bunları mutlaka çözmemiz gerekiyor. 
Çok
değerli siyasi partilerimizin grup başkan vekillerine, hepinize ayrı ayrı çok
teşekkür ediyorum arkadaşlar, İzmir’le ilgili, İstanbul’la ilgili ve Niğde’yle
ilgili bugün önemli düzenlemeler yaptınız. Özellikle İzmir’le ilgili, iki
üniversiteyi devletleştirdiniz ve onların önümüzdeki öğretim yılında eğitime
katkısı için çaba sarf ettiniz. Başta grup başkan vekillerimiz olmak üzere 26
İzmir milletvekilimize, tüm milletvekili arkadaşlarımıza ve siyasi partilerin
grup başkan vekillerine çok teşekkür ediyoruz.
İzmir’in
şöyle bir şansı da var: Başbakan ve de Cumhuriyet Halk Partisinin Genel Başkanı
da İzmir milletvekilleridir. (CHP ve AK PARTİ sıralarından alkışlar) Hem genel
başkanlarımıza hem Başbakana da bu ilgilerinden, bu duyarlılıklarından dolayı
da ayrıca çok teşekkür ediyoruz arkadaşlar.
Ama
sorunlar bitmiyor, yarın öbür gün, 23’üyle 26’sı arasında -YÖK ilan etti- tüm
öğrenci kardeşlerimizin bu 2 üniversitenin devletleştirilmiş olmasına rağmen
mutlaka kayıtlarını yenilemeleri gerekiyor ve önümüzdeki… YÖK’e, bizlere,
hepimize, İzmir milletvekillerine, tüm milletvekillerine büyük bir görev düşüyor,
eğitim dönemine hazırlanmamız gerekiyor arkadaşlar.
İzmir milletvekilleri olarak çok mutluyuz ama aynı
zamanda çok buruğuz. Niçin buruğuz? Ankara-Altın Koza Üniversitesi,
Bursa-Orhangazi, Canik Başarı-Samsun, Selahaddin Eyyubi-Diyarbakır, Fatih-İstanbul,
Melikşah-Kayseri, Mevlana-Konya, Şifa-İzmir, Turgut Özal-Ankara,
Zirve-Gaziantep, Kanuni-Adana, Murat Hüdavendigar ve Süleyman Şah-İstanbul
üniversitelerine, sizlerin bulunduğu illerdeki üniversitelere henüz çözüm
bulamamış olmanın büyük bir üzüntüsünü ve ezikliğini duyuyoruz.
MEHMET NACİ BOSTANCI (Amasya) – Çözeceğiz, çözeceğiz.
MUSA ÇAM (Devamla) – Yarın öbür gün sizlere telefon
yağmurları gelecektir. “Ey milletvekilim! Bizim ilimizdeki üniversite ne oldu?”
diye sizlere onlarca telefon gelecektir. Gönlümüz, bu işin kökten çözümüdür ve
tüm üniversitelerin devletleştirilerek eğitime en kısa zamanda kazandırılması
ve binlerce öğrencinin tekrar kendi illerindeki bu üniversitelere gitmeleri ve
eğitimlerini tamamlamalarıdır.
Sizlere bir kez daha İzmir milletvekilleri adına, tüm
26 milletvekili adına, Başbakana ve Sayın Genel Başkanımız Kemal
Kılıçdaroğlu’na, hepinize ama hepinize sonsuz teşekkür ediyoruz. Hepinize sağ
olun, var olun diyoruz arkadaşlar.
İyi akşamlar. (CHP ve AK PARTİ sıralarından alkışlar)
BAŞKAN – Teşekkür ederiz Sayın Çam.
Adalet ve Kalkınma Partisi Grubu adına İzmir
Milletvekili Mahmut Atilla Kaya konuşacak.
Buyurun Sayın Kaya. (AK PARTİ sıralarından alkışlar)
AK PARTİ GRUBU ADINA MAHMUT ATİLLA KAYA (İzmir) – Sayın
Başkan, değerli milletvekilleri; ben de hepinizi saygı ve sevgiyle
selamlıyorum. 
Gerçekten, 411 sıra sayılı Kanun Teklifi’yle ilgili
olarak ciddi bir gayret gösterildi. Salı gününden beri sabahlara kadar burada
çalışma gösterdik ve şimdi de bu noktada bunu nihai sonuca ulaştıracağız.
Tabii,
bu noktada biz İzmir olarak da kârlı çıktık. Sizler belki sabahlara kadar
gerçekten bu gayretli çalışmaları gösterirken hem İzmir kazandı hem de 411 sıra
sayılı Kanun Teklifi’yle Türkiye kazandı. Tabii, gerçekten, İzmir’in en önemli
şansı da iktidar partisinin, AK PARTİ’nin Genel Başkanı, Başbakanımız Binali
Yıldırım İzmir’den, İzmir Milletvekili. Yine, ana muhalefet partisi lideri,
Cumhuriyet Halk Partisi lideri Sayın Kemal Kılıçdaroğlu da İzmir Milletvekili.
Bu, gerçekten, İzmir’de çok büyük bir sinerji oluşturdu ve özellikle bugün
İzmir’de kazandığımız İzmir Demokrasi Üniversitesi ve Bakırçay Üniversitesine
ilişkin olarak da Sayın Başbakanımızın çalışmamız için talimatını vermesinin
ardından sağ olsun Sayın Kemal Kılıçdaroğlu da çok ciddi gayret gösterdi ve
yine Milliyetçi Hareket Partisi ve HDP Grubu da bu noktada çalışmalarda… Hep
birlikte, bu destekle, oy birliğiyle, 26 İzmir milletvekilimizin tümüyle de bu
teklifi sizlerin önünüze sunduk ve birazdan da yasalaşacak. 
Gerçekten,
15 Temmuz milletimiz açısından, ülkemiz açısından çok önemli bir eşik oldu.
Bakın, bu darbe kalkışması sonrası milletimizin birlikteliği, o tanklara, o
F16’lara karşı direnen, o kurşunlara direnen milletimizin birlikteliği, o yüce
milletin birlikteliği bizleri de çok güzel siyasi atmosfer içine soktu ve her
birimizin de bu siyasi atmosferin göz bebeği gibi korunması noktasında
sorumlulukları olduğunu düşünüyorum ve inşallah, bunu uzun süre de hep birlikte
devam ettireceğiz. Tabii, benden önceki konuşmacıların her biri belli
sorunlardan, öğrencilerin sorunlarından bahsettiler, milletimizin sorunlarından
bahsettiler. 
ZEYİD
ASLAN (Tokat) – Bir hafta bütün milletvekillerine İzmir’de bir tatil. 
MUSTAFA
ELİTAŞ (Kayseri) – Güzel bir teklif. 
MAHMUT
ATİLLA KAYA (Devam) – Tabii, 1 Ekime kadar da. Sayın Zeyid Başkanımız da
söyledi, İzmir olarak tabii, sizi sabahlara kadar bekletmiş olduk ikinci
üniversite için. Tatil için her birinizi ağırlamaya da talibiz. 
MUSTAFA
ELİTAŞ (Kayseri) – İzmir adına. 
MAHMUT
ATİLLA KAYA (Devam) – İzmir adına, İzmir milletvekillerimiz adına, her birinizi
de bekleriz İzmir’imize. (AK PARTİ sıralarından alkışlar) 
Ben
şuna inanıyorum ki: Biz bu siyasi atmosferi koruduğumuz sürece, göz bebeğimiz
gibi koruduğumuz sürece o öğrencilerimizin sorunlarını da çözeriz, milletimizin
pek çok yarasına da burada daha fazla merhem oluruz. 
Şunu
açık ifade edeyim: Bu birlikteliğin karşısında ne FETÖ dayanır ne DAEŞ dayanır
ne de PKK dayanır. 
Ben,
tekrar hepinize çok teşekkür ediyorum. 
Üniversitelerimizin
ve 411 sayılı Yasa’nın ülkemize ve milletimize hayırlı olmasını diliyorum. 
Sağ
olun. (AK PARTİ sıralarından “Bravo” sesleri, alkışlar; CHP sıralarından
alkışlar) 
BAŞKAN
– Teşekkür ederiz. 
Yeni
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

Sevgili
milletvekili arkadaşlarım, biraz sonra tasarının tümünü açık oylamaya tabii
tutacağım ve Meclisi 1 Ekime kadar tatile sokacağız. 
Söz
isteyen grup başkan vekilleri varsa sırayla kendilerine söz vermek istiyorum. 
Birer dakika söz vereceğim kendilerine.
Sayın
Akçay, buyurun.
V.- AÇIKLAMALAR (Devam)
23.- Manisa Milletvekili Erkan Akçay’ın, bu
yasama yılında yapılan bütün çalışmaların ülkemize, milletimize hayırlar ve
esenlikler getirmesini temenni ettiğine, 15 Temmuz ruhunun Türkiye’nin geleceğine
taşınmasını dilediğine ve 411 sıra sayılı Kanun Tasarısı’na MHP Grubu olarak
kabul oyu vereceklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
26’ncı
Dönem Birinci Yasama Yılını 128 birleşim yaparak bugün tamamlıyoruz. 
15
Temmuz darbe girişiminin püskürtülmesinde önemli bir rol oynayan Türkiye Büyük
Millet Meclisinin önümüzdeki çalışma döneminde ülkemizde bu 15 Temmuz darbe
girişiminin yarattığı hasar tespitinin yapılması, zararın giderilmesi, güzel ve
huzurlu ufuklara yürünmesi için yapılması gereken çok iş vardır. Deyim
yerindeyse, az zamanda çok işler yapmak durumundayız ve 15 Temmuzdaki Türkiye
Büyük Millet Meclisinin şanlı ve asil duruşu Meclis tarihine ve Türkiye'mizin
tarihine altın harflerle geçmiştir. Bu yasama yılında yapılan bütün
çalışmaların ülkemize, milletimize hayırlar ve esenlikler getirmesini temenni
ediyorum ve 15 Temmuz ruhunu da Türkiye'nin geleceğine taşımayı diliyorum.
Demokrasiyi ve hukukumuzu geliştirmek başlıca görevimiz olmalıdır.
Bu
düşüncelerle, 411 sıra sayılı Tasarı’ya Milliyetçi Hareket Partisi Grubu olarak
kabul oyu vereceğimizi de belirtiyorum. Özellikle Hakkâri ve…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
- Bir dakika daha vereyim, toparlayın lütfen.
ERKAN AKÇAY (Manisa) – Tasarıdaki bazı maddelerin
grupların uzlaşması suretiyle çıkartılması ve yeni maddelerin ihdas edilmesi,
yeni üniversitelerin kurulması gibi, Hakkâri ve Şırnak’ın il statüsünün kalması
ve devam etmesi gibi düzenlemeler olumlu olmuştur ve önümüzdeki dönem içinde
grupların uzlaşmasıyla çok daha güzel ve önemli adımların atılabileceği
konusunda bizleri ümitlendirmektedir.
Bu
düşüncelerle, 1 Ekimde görüşmek üzere hepinizi sevgiyle, saygıyla selamlıyorum
ve kısa bir süre de olsa istirahat etmeyi, dinlenmeyi ve tatil yapmayı ümit
ediyorum.
İyi
akşamlar. 
Saygılar.

BAŞKAN
– Teşekkür ederim.
Sayın
Demirel, konuşacak mısınız?
ÇAĞLAR
DEMİREL (Diyarbakır) – Evet.
BAŞKAN
– Buyurun Sayın Demirel.
Size
de bir dakika veriyorum.
24.- Diyarbakır Milletvekili Çağlar
Demirel’in, 411 sıra sayılı Kanun Tasarısı’na HDP Grubu olarak ret oyu
vereceklerine, Meclisin tatile gireceği bir süreçte özellikle barışın,
demokrasinin ve özgürlüklerin hayat bulmasını dilediğine ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Bir
yasama yılını daha geride bırakırken, özellikle bu yasanın bitirilmesi ve
aslında, bu yasayla ilgili bu Parlamentoda muhalefet ederek yasadaki
değişikliklerin gerçekleşmesini kısmi olarak sağlamaya çalıştık, ama çok ciddi
sıkıntıların da hâlâ içinde barındığını biliyoruz. İçinde emeğin, içinde
doğanın tahribatını barındıran bir yasanın ve yine, aynı şekilde yerelden
yetkileri alıp merkeze devreden bir anlayışın kabul edilemez olduğunu ifade
etmek istiyorum.
O
yüzden, yine, bu yasayla ilgili birçok telefon ve…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÇAĞLAR
DEMİREL (Diyarbakır) – …değişiklik talebiyle halkımızın bize başvurusu oldu,
ama umut ediyorum ki bundan sonraki süreçte, yanlışlarımızı gördüğümüzde geri
dönebileceğimiz ve zararın neresinden dönersen kâr misaliyle, biz, bu yasanın
daha fazla yaşam bulmasını sağlayacak hâle getirebilmenin umudunu yaşıyoruz.
Ama şunu ifade edeyim ki: Bu yasa bize zorlukları daha fazla gösterecektir, bu
nedenle biz bu yasayı reddettiğimizi ve kabul oyu kullanmayacağımızı ifade
ediyorum. 
Ama
1 Ekim tatiline de gireceğimiz bir süreçte özellikle barışın, demokrasinin ve
özgürlüklerin hayat bulmasını ve yeni bir dönemde yaşamın daha fazla özgürlük
getirmesini diliyorum ve bütün Genel Kurula iyi tatiller diliyorum.
Teşekkür
ediyorum. (HDP sıralarından alkışlar)
BAŞKAN
- Teşekkür ederim.
Sayın
Altay…
25.- İstanbul Milletvekili Engin Altay’ın,
bütün milletvekillerine sağlıklı bir tatil dilediğine, 15 Temmuz sonrası
siyaset kurumundaki diyalog ve iş birliği ikliminin sürmesini arzu ettiğine ve
Kurban Bayramı’nı tebrik ettiğine ilişkin açıklaması
ENGİN
ALTAY (İstanbul) - Teşekkür ederim Sayın Başkan.
26’ncı
Dönemin Birinci Yasama Yılını tamamlıyoruz. Bu yasama yılında milletimize ve
Meclisimize yapılan darbe… Herkes için ve hepimiz için demokrasimiz adına
çıkarımlar, ülkemiz için kazanımlar umuyorum öncelikle. Keşke kanun hükmündeki
kararnameleri tamamlayarak tatile girebilseydik ancak her şeye rağmen 15 Temmuz
sonrası siyaset kurumundaki diyalog ve iş birliği ikliminin “Her şey vatanımız
ve insanımız için.” anlayışıyla sürmesi arzumuzdur. 
Milletvekilinin
tatili olmaz. Milletvekillerimizin yarından itibaren daha çok yorulacaklarına eminim
ama şöyle de bir söz var: “Tatil yapmayan insan medeni değildir.” Tatil illa
bir deniz kenarı değildir; bir ağacın dibine bir kilim atarsınız, orada
kafanızı gökyüzüne dayarsınız, o da tatildir. 
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen.
ENGİN
ALTAY (İstanbul) - Bu anlayışla, bütün sayın milletvekillerimize sağlıklı bir
tatil dönemi, seçim bölgelerinde çalışma dönemi diliyorum. Gidip de gelmemek,
gelip de bulamamak var. Hakkınızı helal edin, bizden yana helal olsun. (AK
PARTİ sıralarından alkışlar)
Önümüzde
Kurban Bayramı var, şimdiden tebrik ediyoruz. Cenab-ı Allah milletimizi acı ve
kederden uzak tutsun, huzur, refah ve mutluluğunu daim kılsın diyorum. Türkiye
Büyük Millet Meclisini saygıyla selamlıyorum efendim. (CHP ve AK PARTİ
sıralarından alkışlar)
BAŞKAN
- Teşekkür ederim Sayın Altay.
Sayın
Bostancı…
26.- Amasya Milletvekili Mehmet Naci
Bostancı’nın, 15 Temmuzdan sonra siyasi dilin kazanmış olduğu medeni ve
rekabeti nezaketle sürdüren tavrın kalıcı olmasını ümit ettiğine ve Kurban
Bayramı’nı tebrik ettiğine ilişkin açıklaması
MEHMET
NACİ BOSTANCI (Amasya) - Sayın Başkanım, teşekkürler.
1
Kasım seçimlerinin ardından Meclisi açtık. Bugün 20 Ağustos, Meclisin dönemini
tamamlıyoruz. İnşallah 1 Ekime kadar arkadaşlarımız tatile ve çalışmaya
gidecekler.
Bu
süre içerisinde trajik bir darbe girişimiyle karşı karşıya kaldık. Bu, bize
şunları öğretti: Biz bir milletiz, aramızda farklılıklar, kanaat farklılıkları,
dünya görüşü farklılıkları olabilir ama kendi geleceğine, kendi kaderine sahip
çıkma konusunda ortak karar ve iradesi olan bir milletiz. Bir kere, darbe bize
bunu öğretti, millet olma hâlimizin, bir bakıma, altını çizdi. 
İkincisi,
siyasete ilişkin, siyasetteki rekabete ilişkin birçok laf söylendi
biliyorsunuz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de. 
MEHMET
NACİ BOSTANCI (Amasya) – Zaman zaman bu siyasi rekabetin hayli sert olduğuna
ilişkin eleştirileri hak eden durumlar da yaşandı ama aynı zamanda, bütün
bunların ötesinde, şu kubbenin altında ve dışarıda bulunan siyasi partilerin,
siyasi fikir sahibi olan insanların bu ülkenin yine ortak kaderi ve geleceği
için gerektiğinde nasıl birleşebileceğini, o ortak değerleri yükseltebileceğini
gösterdi. 15 Temmuzdan sonra siyasi dilin kazanmış olduğu o medeni ve rekabeti
nezaketle sürdüren tavrının kalıcı olması gerektiğine ilişkin bir kanaat de
zannediyorum buradaki bütün milletvekillerinin aklında ve kalbinde yer etti.
Ümit ederim, 1 Ekim tarihinden sonra yeni dönem açılırken böyle bir anlayış,
böyle bir perspektifle ülke meselelerini tartışmaya, konuşmaya, rekabeti böyle
bir mecrada yapmaya devam ederiz. 
Bütün
arkadaşlarımın Kurban Bayramı’nı tebrik ediyorum, hayırlı sabahlar diliyorum.
(AK PARTİ ve CHP sıralarından alkışlar) 
BAŞKAN
– Teşekkür ederim. 
Sayın
Elitaş, buyurun. 
27.- Kayseri Milletvekili Mustafa
Elitaş’ın, milletvekillerine katkılarından dolayı teşekkür ettiğine ve Kurban
Bayramı’nı tebrik ettiğine ilişkin açıklaması
MUSTAFA
ELİTAŞ (Kayseri) – Sayın Başkan, hepinize teşekkür ediyorum. 
15
Temmuz darbe girişimi sürecinde meydanlara toplanan halk hepimize bir mesaj
verdi. Bütün siyasi partilerin temsilcileri, vatan sevdalısı herkes 7’den 70’e
meydanlarda toplandı. 7 Ağustos Yenikapı, Türkiye'nin siyasetinde ve geleceğinde
yeni bir süreci de beraberinde getirdi. Bu çerçevede, Türkiye Büyük Millet
Meclisinde de o günden bu tarafa hakikaten çok olumlu yansımalar oldu. Bu 7
Ağustos ve ondan önceki süreçlerde Türkiye'nin, Türk halkının birleşiminin
benzerini bazen burada gösterdik, bazen sert tartışmalarımız oldu ama bu,
siyasetin doğası gereğidir. Bu süreçte bu yasanın çıkmasında siyasi parti grup
başkan vekillerimizin engin anlayışından dolayı onlara teşekkürlerimi
sunuyorum. (AK PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Elitaş.
MUSTAFA
ELİTAŞ (Kayseri) – Milletvekili arkadaşlarımıza bu saatlere kadar yaptıkları
katkılardan dolayı tekrar teşekkürlerimi sunuyorum. Özellikle, bu son süreçte
siyasi parti genel başkanlarımızın Türkiye Büyük Millet Meclisinin ahenk
içerisinde çalışma noktasındaki bize verdikleri talimat da hakikaten inkâr
edilir bir durum değil. Tüm siyasi parti genel başkanlarına buradan
teşekkürlerimi sunuyorum. 
Yaklaşık
üç hafta sonra mübarek Kurban Bayramı’nı idrak edeceğiz. Tüm milletvekili
arkadaşlarımızın, milletimizin mübarek Kurban Bayramlarını tebrik ediyor,
inşallah 1 Ekimde görüşmek üzere hepinizi saygıyla, hürmetle selamlıyorum. (AK
PARTİ sıralarından alkışlar)
BAŞKAN
– Teşekkür ederiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Yeniden Görüşmeleri Yapılan Tasarılar /
Teklifler (Tekriri Müzakere) (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
- Sayın Komisyonun bir düzeltme talebi var.
Buyurun.
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Teşekkür
ediyorum Sayın Başkanım.
Görüşmekte
olduğumuz 411 sıra sayılı Kanun Tasarısı’nın Hakkâri ve Şırnak il merkezlerinin
değiştirilmesine ilişkin maddeleri tasarı metninden çıkarıldığından tasarı
başlığında yer alan “İki İl Merkezinin Değiştirilmesi” ibaresinin metinden
çıkarılması gerekmektedir. Bu konuda redaksiyon talebimiz vardır.
Takdirlerinize arz ediyoruz.
BAŞKAN
– Teşekkür ederim.
VI.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ayşe
Nur Bahçekapılı’nın, zor bir yasama yılı geçirildiğine ve herkese iyi tatiller
dilediğine ilişkin konuşması
BAŞKAN
- Sayın milletvekilleri, evet, grup başkan vekilli arkadaşlarımın da söylediği
gibi zor bir yasama yılı geçirdik. Unutmayacağımız bir yasama yılı geçirdik,
çok şey öğrendiğimiz bir yasama yılını yaşadık. 
Ben,
buradan, kâtip üyesi arkadaşlarımla birlikte, bürokrat arkadaşlarımla birlikte
bütün milletvekili arkadaşlarıma, grup başkan vekili arkadaşlarıma, Türkiye
Büyük Millet Meclisinin bütün personeline, yardımcılarımıza, çaycılarımıza,
kavaslarımıza, stenograflarımıza ve basın çalışanlarına sağlıklı, huzurlu,
barışın hüküm sürdüğü bir tatil diliyorum. (AK PARTİ sıralarından alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Yeniden Görüşmeleri Yapılan Tasarılar /
Teklifler (Tekriri Müzakere) (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Sayın milletvekilleri, tasarının tümü açık oylamaya tabi olduğundan açık
oylamanın elektronik cihazla yapılıp yapılmamasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN – Sayın milletvekilleri, Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve İstanbul Milletvekili Mehmet Akif
Hamzaçebi'nin; 19.4.2012 Tarihli ve 6292 Sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanunda Değişiklik Yapılması Hakkında Kanun Teklifi’nin açık oylama sonucu:
“Kullanılan
oy sayısı: 232
Kabul : 218
Ret : 14(x)
 Kâtip Üye  Kâtip
Üye
 Fehmi
Küpçü Ali Haydar Hakverdi
 Bolu Ankara”
Dolayısıyla
teklif kabul edilmiştir. 
Sayın
milletvekilleri, bugünkü gündemimizde işler tamamlanmıştır. 
Alınan
tatil kararı gereğince, gündemde bulunan konuları sırasıyla görüşmek için,
Anayasa ve İç Tüzük gereğince 1 Ekim 2016 Cumartesi günü saat 15.00’te toplanmak
üzere birleşimi kapatıyorum. 
Kapanma Saati: 04.35




(x) Bu bölümde hatip tarafından Türkçe
olmayan kelimeler ifade edildi.


(x) 413 S. Sayılı Basmayazı tutanağa
eklidir.


(x) Bu bölümde hatip tarafından Ali İmran
Suresi’nin 159’uncu ayeti okundu. 


(X)
Bu bölümde hatip tarafından Türkçe olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir.


(x) 416 S. Sayılı Basmayazı tutanağa
eklidir.


(x) Açık oylama kesin
sonuçlarını gösteren tablo tutanağa eklidir.



(x) 414 S. Sayılı Basmayazı tutanağa
eklidir.



(x) Bu bölümlerde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin
sonuçlarını gösteren tablo tutanağa eklidir.


(xx) 45 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 412 S. Sayılı Basmayazı tutanağa
eklidir. 


(x) 411 S. Sayılı Basmayazı 16/8/2016
tarihli 125’inci Birleşim Tutanağı’na eklidir. 


(x) Açık oylama kesin sonuçlarını
gösteren tablo tutanağa eklidir.




