


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 CİLT : 12 YASAMA YILI : 2

T. B. M. M.

TUTANAK DERGİSİ

11 inci Birleşim

23. 10 . 1996 Çarşamba

İ Ç İ N D E K İ L E R

I. - GEÇEN TUTANAK ÖZETİ

II. - GELEN KÂĞITLAR

III. - YOKLAMA

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Ankara Milletvekili YılmazAteş'in, doğalgaz
satış fiyatlarını düzenleyen Enerji
ve Tabiî KaynaklarBakanlığı tebliğlerine
ilişkin gündemdışı konuşması

2. - Kars Milletvekili Yusuf Selahattin Beyribey'in, Karsİlinin
76 ncı Kurtuluş Yıldönümüne
ilişkin gündemdışı konuşması

3. - İstanbul Milletvekili Erdoğan Toprak'ın,
Güneydoğu Anadolu'da mobil eğitim konulu projeye
ilişkin gündemdışı konuşması
ve Millî Eğitim Bakanı Mehmet Sağlam'ın
cevabı

B) TEZKERELER VE ÖNERGELER

1. - Rusya Federasyonuna gidecek olan Devlet Bakanı Ayfer
Yılmaz'a, dönüşüne kadar, Devlet Bakanı
H. Ufuk Söylemez'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/526)

2. - Rusya Federasyonuna gidecek olan Cumhurbaşkanı
Süleyman Demirel'e, dönüşüne kadar Türkiye
Büyük Millet Meclisi Başkanı Mustafa Kalemli'nin
vekâlet edeceğine ilişkin Cumhurbaşkanlığı
tezkeresi (3/527)

3. - Pakistan Meclis Başkanının davetine icabet
edecek Parlamento heyetindeki değişikliğe ilişkin
Başkanlık tezkeresi (3/528)

4. - Türkiye-AT Karma Parlamento Komisyonu Eşbaşkanlığında
ve Kuzey Atlantik Asamblesi Türk Grubu üyeliğinde
boş bulunan üyelikler için gösterilen adaylara
ilişkin Başkanlık tezkeresi (3/529)

V. - ÖNERİLER

A)DANIŞMA KURULU ÖNERİSİ

1. - Gündemdeki sıralamanın yeniden yapılmasına,
23.10.1996 Çarşamba günkü birleşimde
sözlü soruların görüşülmemesine
ve Genel Kurul çalışmalarına ara verilmesine
ilişkin Danışma Kurulu önerisi

VI. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - Plan ve Bütçe Komisyonunda açık
bulunan üyeliğe seçim

VII. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu(1/215) (S.Sayısı
: 23)

2. - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısı ve Sağlık,
Aile, Çalışma ve Sosyal İşler
Komisyonu Raporu (1/438) (S. Sayısı :101)

3. - Adana Milletvekili Halit Dağlı ve 7 Arkadaşı
ile Refah Partisi Grup Başkanvekili Sıvas Milletvekili
Temel Karamollaoğlu ve 4 Arkadaşının;
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifleri;
Sıvas Milletvekili Muhsin Yazıcıoğlu
ve 6 Arkadaşının, Adana İli Osmaniye
İlçesinin İl Olması Hakkında
Kanun Teklifi; Adana Milletvekili Erol Çevikçe'nin,
Bir İl Kurulması Hakkında Kanun Teklifi ile
Adana Milletvekili Uğur Aksöz ve 6 Arkadaşının,
Bir İlçe ve Bir İl Kurulması Hakkında
Kanun Teklifi ve İçişleri ve Plan ve Bütçe
Komisyonları Raporları (2/446, 2/457, 2/401, 2/439,
2/447) (S.Sayısı :108)

I. - GEÇEN TUTANAK ÖZETİ

TBMM GenelKurulu saat 15.00'te açıldı.

Kars Milletvekili Çetin Bilgir, Doğu Anadolu'daki ticarî
faaliyetlere ve Türkiye-Ermenistan arasındaki Doğu
Kapı'nın açılmasına ilişkin
gündem dışı bir konuşma yaptı.

Niğde Milletvekili Doğan Baran'ın, son günlerde
okul çağındaki gençler üzerinde
yaygınlaşma istidadı gösteren ve giderek
artan uyuşturucu bağımlılığıyla
ilgili alınması gerekli tedbirlere ilişkin
gündem dışı konuşmasına,
Devlet Bakanı Işılay Saygın,

Hakkâri Milletvekili Naim Geylani'nin, Hakkâri'nin
Yüksekova İlçesinde ortaya çıkarılan
silahlı çeteye ilişkin gündem dışı
konuşmasına da İçişleri Bakanı
Mehmet Ağar,

Cevap verdi.

Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne DairKanunun
Bir Maddesinin Yürürlükten Kaldırılmasına
İlişkin 9.10.1996 tarih ve 4190 sayılı
Kanunun, bir defa daha görüşülmek üzere
geri gönderildiğine,

Özbekistan'a gidecek olan Cumhurbaşkanı Süleyman
Demirel'e, dönüşüne kadar, Türkiye Büyük
Millet Meclisi Başkanı Mustafa Kalemli'nin vekâlet
edeceğine,

Almanya'ya gidecek olan Devlet Bakanı H. Ufuk Söylemez'e,
dönüşüne kadar, Devlet Bakanı Ayfer
Yılmaz'ın,

İran'a gidecek olan Kültür Bakanı İsmail
Kahraman'a, dönüşüne kadar, Devlet Bakanı
Sabri Tekir'in,

Kazakistan Cumhuriyetine gidecek olan Enerji ve Tabiî Kaynaklar
Bakanı M. Recai Kutan'a dönüşüne kadar,
Devlet Bakanı Fehim Adak'ın,

Vekillik etmelerinin uygun görülmüş olduğuna,

İlişkin Cumhurbaşkanlığı
tezkereleri ve,

Türkiye Büyük Millet Meclisini temsilen Pakistan
Meclis Başkanının vâki davetine icabet
etmek üzere altı kişilik Parlamento heyetinde
yer alacak milletvekillerine ilişkin Başkanlık
tezkeresi,

Genel Kurulun bilgisine sunuldu.

İzmir Milletvekili Veli Aksoy ve 20 arkadaşının,
altın işletmeciliğinde kullanılan yöntemler
incelenerek bu konuda alınması gereken tedbirlerin
belirlenmesi,

İstanbul Milletvekili Yusuf Namoğlu ve 47 arkadaşının,
spor yapma olanakları ile spor klüpleri ve sporcuların
sorunlarının araştırılarak alınması
gereken tedbirlerin belirlenmesi,

İstanbul Milletvekili Algan Hacaloğlu ve 21 arkadaşının,
milletvekilleri ve bakmakla yükümlü olduklarına,
ödenen sağlık harcamalarını araştırarak,
varsa usulsüzlükleri tespit etmek,

İstanbul Milletvekili Algan Hacaloğlu ve 25 arkadaşının,
Halk Bankası tarafından usulsüz kredi verildiği
iddialarını araştırmak;

Amacıyla birerMeclis araştırması açılmasına
ilişkin önergeleri (10/113) (10/114) (10/115) (10/116)
okundu; önergelerin gündemdeki yerlerini alacağı
ve öngörüşmelerinin, sırasında
yapılacağı açıklandı.

Niğde Milletvekili M. Salih Katırcıoğlu'nun,
(6/180) esas numaralı sözlü sorusunu geri aldığına
ilişkin önergesi okundu; sözlü sorunun geri
verildiği bildirildi.

İstanbul Milletvekili OsmanKılıç'ın,
Sanayi ve Teknoloji ve Ticaret,

Adana Milletvekili Mehmet Büyükyılmaz'ın,
Çevre,

Bartın Milletvekili Cafer Tufan Yazıcıoğlu'nun,
Tarım, Orman ve Köyişleri,

Uşak Milletvekili Mehmet Yaşar Ünal'ın,
Sağlık, Aile ve Sosyal İşler,

Kars Milletvekili Çetin Bilgir'in, Bayındırlık,
İmar, Ulaştırma ve Turizm,

İçel Milletvekili M. İstemihan Talay'ın,
Dışişleri,

Kocaeli Milletvekili Bekir Yurdagül'ün, Millî
Savunma,

Ordu Milletvekili İhsan Çabuk'un, Anayasa,

Balıkesir Milletvekili Tamer Kanber'in, Adalet,

İstanbul Milletvekili Mehmet Aydın'ın, İçişleri,

Kütahya Milletvekili Ahmet Derin'in (10/5) esas numaralı
Meclis Araştırma,

Komisyonu üyeliklerinden çekildiklerine ilişkin
önergeleri Genel Kurulun bilgisine sunuldu.

(10/5) esas numaralı Meclis Araştırma Komisyonunda
açık bulunan ve RP Grubuna düşen bir
üyeliğe Konya Milletvekili Veysel Candan,

Dışişleri Komisyonunda açık bulunan
ve DYP Grubuna düşen bir üyeliğe, Afyon Milletvekili
Yaman Törüner,

Seçildiler.

Başkanlıkça, (10/17) esas numaralı
Meclis Araştırma Komisyonunun başkan, başkanvekili,
sözcü ve kâtip üye seçimini yapmak
üzere toplanacakları gün, saat ve yere ilişkin
duyuruda bulunuldu.

Çanakkale Milletvekili Hamdi Üçpınarlar
ve 53 arkadaşının, haksız ve keyfi
işlemleriyle devleti zarara uğrattığı
ve bu eylemlerinin Türk Ceza Kanununun 240 ıncı
ve ilgili maddelerine uyduğu iddiasıyla Sağlık
eski Bakanı Halil Şıvgın hakkında
Anayasanın 100 üncü maddesi uyarınca bir
Meclis soruşturması açılmasına
ilişkin önergesi ve (9/11) esas numaralı Meclis
Soruşturması Komisyonu raporu (S. Sayısı
: 337) üzerindeki görüşmeler tamamlandı;
yapılan açık oylama sonucunda raporun kabul
edilmediği;

Bursa Milletvekili Turhan Tayan ve 50 arkadaşının,
hayalî ihracat iddialarının üzerine gitmeyerek
devletin zarara uğramasına sebebiyet verdikleri ve
bu eylemlerinin TürkCeza Kanununun 240 ncı ve ilgili
maddelerine uyduğu iddiasıyla, Devlet eski Bakanı
ve Başbakan Yardımcısı İsmet
Kaya Erdem, Maliye ve Gümrükeski Bakanları Ekrem
Pakdemirli ve Ahmet Kurtcebe Alptemoçin ile Devlet eski
Bakanı Yusuf Bozkurt Özal haklarında Anayasanın
100 üncü maddesi uyarınca bir Meclis soruşturması
açılmasına ilişkin önergesi ve
(9/22) esas numaralı Meclis Soruşturması Komisyonunun,
dava açılmasını gerektirecek sorumluluklarının
bulunmadığına mütedair raporunun (S. Sayısı:
779) görüşmeleri müteakip yapılan
işarî oylama sonucu kabul edildiği;

Açıklandı.

23 Ekim 1996 Çarşamba günü saat 15.00'te
toplanmak üzere birleşime 18.42'de son verildi.

KamerGenç

Başkanvekili

Ünal Yaşar Mustafa Baş

Gaziantep İstanbul

Kâtip Üye Kâtip Üye

II. - GELEN KÂĞITLAR

23 . 10 . 1996 ÇARŞAMBA

Teklifler

1. - Malatya Milletvekili Fikret Karabekmez'in; Malatya İl
Merkezinde Fırat ve Beydağı Adında İki
İlçe Kurulması ve Mevcut Yeşilyurt
ile Battalgazi İlçe Belediyelerine DahilEdilmek
Suretiyle Malatya Büyükşehir Belediyesi Kurulması
Hakkında Kanun Teklifi (2/509) (İçişleri
ve Plan ve Bütçe komisyonlarına) (Başkanlığa
geliş tarihi : 23.10.1996)

2. - Kastamonu Milletvekili Halûk Yıldız ve
3 Arkadaşının; Bir İlçe Kurulması
Hakkında Kanun Teklifi (2/510) (İçişleri
ve Plan ve Bütçe komisyonlarına) (Başkanlığa
geliş tarihi : 22.10.1996)

3. - Kırklareli Milletvekili Ahmet Sezal Özbek'in;
Türk Silahlı Kuvvetleri Personel Kanununa Bağlı
I Sayılı Ek Gösterge Cetvelinde Değişiklik
Yapılması ve Kanuna Bir Ek Geçici Madde Eklenmesi
Hakkında Kanun Teklifi (2/511) (Millî Savunma ve
Plan ve Bütçe komisyonlarına) (Başkanlığa
geliş tarihi : 21.10.1996)

BİRİNCİ OTURUM

Açılma Saati: 15.00

23 Ekim 1996 Çarşamba

BAŞKAN : Başkanvekili Kamer GENÇ

KÂTİP ÜYELER: Ünal YAŞAR (Gaziantep),
Mustafa BAŞ (İstanbul)

BAŞKAN - Türkiye Büyük Millet Meclisinin
11 inci Birleşimini açıyorum.

III. - Y O K L A M A 

BAŞKAN - Sayın milletvekilleri, ad okunmak suretiyle
yoklama yapılacaktır; adı okunan sayın
milletvekillerinin yüksek sesle işaret buyurmalarını
rica ederim.

(Yoklama yapıldı)

BAŞKAN - Sayın milletvekilleri, toplantı yetersayımız
vardır; çalışmalarımıza
başlıyoruz.

Gündeme geçmeden önce, üç arkadaşımıza
gündemdışı söz vereceğim.

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Ankara Milletvekili YılmazAteş'in, doğalgaz
satış fiyatlarını düzenleyen Enerji
ve Tabiî Kaynaklar Bakanlığı tebliğlerine
ilişkin gündemdışı konuşması

BAŞKAN - Birinci gündemdışı sözü,
Enerji ve Tabiî Kaynaklar Bakanlığının,
belediyelerin, doğalgaz satışında en fazla
yüzde 30 zam yapabileceği hakkındaki 1995/1 sayılı
tebliğini 1.8.1996 tarihinden itibaren yürürlükten
kaldıran 1996/1 sayılı tebliği hakkında
gündemdışı konuşma yapmak isteyen
Ankara Milletvekili Sayın Yılmaz Ateş'e veriyorum.

Buyurun Sayın Ateş. (CHP sıralarından
alkışlar)

Süreniz 5 dakikadır efendim.

YILMAZ ATEŞ (Ankara) - Sayın Başkan, sayın
milletvekilleri; hepinizi saygı ve sevgiyle selamlıyorum.

Sayın milletvekilleri, doğalgazın satışı,
satış fiyatının tespiti ve ülke
içinde dağıtım yetkisi BOTAŞ'a
ait bulunmaktadır.

Uluslararası enerji pazarındaki petrol ve petrol
türevi yakıtların fiyatına bağlı
olan ve her üç ayda bir değişen BOTAŞ'ın
doğalgaz alım fiyatlarına paralel olarak, BOTAŞ
tarafından dağıtım kuruluşlarına
uygulanan fiyatlar da dolar bazında değişmektedir.

Enerji ve Tabiî Kaynaklar Bakanlığı Teşkilat
ve Görevleri Hakkındaki Kanun ile 505 sayılı
Kanun Hükmündeki Kararnamenin verdiği yetkiye dayanarak,
kamu yararı ve piyasa ihtiyaçlarını
dikkate alarak, dağıtım kuruluşlarının
BOTAŞ'tan aldıkları gazın, şehirlerde
konut, resmî daire ve ticerathane tüketicilerine uygulayacakları
satış fiyatını 1995/1 sayılı
tebliğle belirlemiş, 1.1.1995 tarihinden itibaren yürürlüğe
koymuştu; buna göre, alt sınır BOTAŞ'ın
satmış olduğu fiyattan az olmamak, üst sınır
da BOTAŞ fiyatından yüzde 30 fazla olmamak.

Bu tebliğ yürürlükte olduğu tarihlerde,
Ankara'da dağıtım yapan EGO Genel Müdürlüğü,
bu tebliğe aykırı olarak yüzde 300'e varan
zamlı satış tarifeleri yaparak, Cumhurbaşkanlığı,
Türkiye Büyük Millet Meclisi, Başbakanlık
ve bakanlıkların da dahil olduğu kamu kurum
ve kuruluşları ile Ankara halkından 40-50
trilyon lira arasında değişen haksız kazanç
sağlamıştır. Yargıtay 13 üncü
Hukuk Dairesi, Ankara halkından fazladan tahsil edilen
doğalgaz bedellerinin iadesine karar vermiştir. Ancak,
belediye bu bedelleri de iade etmeyerek, hem Ankara halkını
hem de belediyeyi ayrı ayrı eziyet ve külfete
itmektedir. O nedenle, belediye aleyhine binlerce dava açılmaktadır.

İçişleri Bakanlığı da, Ankaralılara
yüksek fiyatla doğalgaz sattıkları için,
EGO Genel Müdürlüğü İdare Encümeni
Başkan ve üyeleri hakkında soruşturma
açmış, hazırlanan rapor Ankara Cumhuriyet
Başsavcılığına tevdi edilmiştir.
Başsavcılık da ilgililerin Türk Ceza
Kanununun 240 ıncı maddesi uyarınca cezalandırılmaları
talebinde bulunarak, kamu davası açmıştır.

Ankara Büyükşehir Belediyesinin, Enerji ve Tabiî
Kaynaklar Bakanlığının doğalgaz fiyatlarını
belirleme yetkisinin bulunmadığını iddia
ederek Danıştaya yaptığı başvuru,
10 uncu Dairenin 14.2.1995 tarih ve 5447 sayılı
kararıyla reddedilmiş, Bakanlığın
fiyatları belirleme yetkisinin olduğuna karar verilmiştir.
Yeni Bakan Sayın Recai Kutan, yargının bu
kararına rağmen, 1995/1 sayılı tebliği
1.8.1996 tarihinde yürürlükten kaldırmıştır.
Gerekçe olarak da, hukukî mevzuatı ve 1996
bütçesinin 55 inci maddesini göstermiştir.
Oysa, bütçenin bu maddesi, sadece, genel ve katma
bütçeli dairelerin kullandıkları su
ve doğalgaz için "mahallî idareler tarafından
belirlenecek tarife bedelleri, konutlar için uygulanacak
tarifelerin yüzde 30 fazlasını aşamaz"
demekte ve okul ile hastaneler için de konut tarifesinin
uygulanmasını öngörmektedir. Konut ve
ticarethaneler için uygulanacak fiyata ise hiç değinmemektedir.

Sayın milletvekilleri, Ankaralılar şu anda
çifte soygunla karşı karşıyadırlar.
Ankaralıları soğuk değil, doğalgaz fiyatları
titretmektedir. Doğalgaz fiyatları hem serbest bırakılmış
hem de mekanik sayaçlar sökülerek, önödemeli
elektronik sayaçlara dönüştürülmek
suretiyle vurguna mahkûm edilmişlerdir.

Bütün Ankaralılar bu durumdan şikâyetçidir.
10 daireli bir apartman, 10 milyona bir günlük banyo
ihtiyacını karşılayamamaktadır;
10 daireli bir işyeri, 30 milyona 24 saatliğine ısınamamaktadır.
Ankaralılara uygulanan bu soygun ve vurgun düzenine
dur denilmelidir.

İlgili bakanları göreve davet ediyorum. Milletvekilliğini
yaptığım bir şehrin Belediye Başkanını,
Yüce Meclisin kürsüsünden halka şikâyet
etmek durumunda kaldığım için de üzgün
olduğumu belirtiyorum.

Yüce Meclisi tekrar saygı ve sevgiyle selamlıyorum.
(CHP sıralarından alkışlar)

BAŞKAN - Teşekkür ederim Sayın Ateş.

Gündemdışı konuşmaya cevap verecek
sayın bakan?..Yok.

2. - Kars Milletvekili Yusuf Selahattin Beyribey'in, Kars İlinin
76 ncı Kurtuluş Yıldönümüne
ilişkin gündemdışı konuşması

BAŞKAN- İkinci gündem dışı
söz, Kars'ın kurtuluşu nedeniyle gündem
dışı konuşma yapmak isteyen Sayın
Selahattin Beyribey'e verilmiştir; buyurun efendim. (ANAP
sıralarından alkışlar)

Sayın Beyribey, konuşma süreniz 5 dakikadır.

YUSUF SELAHATTİN BEYRİBEY (Kars) - Sayın
Başkan, değerli milletvekilleri; hepinizi saygıyla
selamlıyorum.

Sizlere, 30 Ekim 1996 tarihinde 76 ncı Kurtuluş Yıldönümünü
kutlayacağımız Kars İlinden bahsedeceğim.

Cumhuriyetin ilk yıllarında, Anadolu'nun doğusunda,
Türkiye Cumhuriyetinin varlığının
doğuş kapısı olan Kars, 1950'lere kadar
ticaretin canlılığı ve aktif nüfusun
ticaretle uğraşması nedeniyle kentleşme
hızında Türkiye ortalamasının
çok üzerinde yer alan bir ilimizdi. Sonraki yıllarda
sınır ticaretimizin azalması, kentleşme
hızını düşürmüş,
yüksek doğurganlık oranına rağmen,
hem kırsal alanda hem de şehir merkezinden göç
kaçınılmaz olmuştur.

Kars'ın tarihiyle, coğrafyasıyla, ekonomisiyle
ve güvenliğiyle ilgili olarak Kâzım Karabekir
Paşa ne güzel söylemiş: "Boğazlar,
boğazımız, Kars, Ardahan belkemiğimizdir."
Oysa, günümüzde Kars'ın durumu nedir? Halen,
bölgemizde 1 000 öğretmen açığı
mevcuttur, yaklaşık 100 tane okul halen kapalıdır.
80 köyümüzde içmesuyu yetersiz ve sağlıksız,
yaklaşık 20 köyümüzde hiç içmesuyu
mevcut değildir.

1993 yılında 18 inci Karayolları Bölge
Müdürlüğü kurulmuş olmasına
rağmen, kuruluş kanunu hâlâ çıkmamıştır.
Otoyol çağında olmamıza rağmen, devlet
karayollarımızın 37 kilometresi stabilize
durumdadır.

Son yıllarda uygulanan yanlış tarım
politikaları, ülke genelinde, hayvancılığı,
bitirme noktasına getirmiştir.

Nüfusunun yaklaşık yüzde 70'i tarımla
uğraşan ilimizde, temel ekonomik faaliyet olan hayvancılık
yok olma tehlikesini yaşamaktadır. En son yapılan
uygulamayla, ithal damızlık hayvanlar kasaplık
hale getirilmiş, bunun sonucu olarak, et fiyatları,
yüksek yem girdisi ve enflasyona rağmen aynı yerde
kalmıştır. Bir yıl önce 280 bin
lira olan etin kilosu, bugün, hâlâ 280 bin liradır.

Organize ve küçük sanayi tesisleri tamamlanamamış;
Kafkas Üniversitesi geliştirilememiş, hem personel
hem fizikî yapılaşma yönünden kendisiyle
eşzamanlı kurulan üniversitelerin çok
gerisinde kalmıştır.

Sağlık hizmetleriyse yürekler acısıdır.
Sağlık evleri kapalı, sağlık ocakları
donanımsızdır; 88 uzman hekim bulunması
gerekirken, ilimizde, şu anda 18 uzman hekim mevcuttur.

Kars İli, gelişme hızı bakımından,
Türkiye'nin en fazla küçülen illerindendir
ve iller arasında gayri safî yurt içi hâsıladan
aldığı pay, son yılların en düşük
değerine ulaşmıştır. Kars'ın
şu andaki durumu Kağızmanlı Âşık
Hıfzı'nın söylediği gibi;

Sefil baykuş ne gezersin bu elde,

Yok mudur vatanın, ellerin hani.

Küsmüş müsün selamımı
almadın,

Şeyda bülbül şirin dillerin hani.

Oysaki Karslı, 93 Harbi sonrası 1918 yılı,
Millî Mücadeleyle ilgili ilk adımı atmış,
Millî Şûra Hükümetini kurarak, Kurtuluş
Savaşının başlamasına katkıda
bulunmuştur. Ali Rıza Ataman, Cihangiroğlu Hasan
Han Aydın, Doktor Esat Oktay, Fahrettin Erdoğan, Molla
Bilal Efendi, Alibeyoğlu Mehmet Bey, Yavuz Arpaçay,
Hacı Abbasoğlu Mehmet Bey ve ismini burada sayamadığım
bütün kahramanlarımızı şükranla
anıyorum.

1955 yılında savaşta Gazi Kars unvanını
almış olan Karslının mücadelesiyle
ilgili Aşık Şenlik şöyle diyordu:

Asker olan bölük bölük bölünür,

Sandınız mı Kars kal'ası alınır,

Boz atlar üstünde kılıç çalınır,

Can sağken yurt vermeyiz düşmana.

Bu dörtlükte ifade ettiğim gibi, Kahraman Kars Halkı
şark kumandanı Kâzım Karabekir Paşa
komutasında 30 Ekim 1920'de Kars'ı düşman
işgalinden kurtarmıştır. Bu kurtuluş
mücadelesine vatan borcu can borcudur şiarıyla
kahramanca destek veren Kars Halkını kutluyorum.

Bugün, burada, bizlere düşen görev; Millî
Mücadele yıllarından başlayıp
günümüze değin geçen süreç
içerisinde bulunduğu coğrafî konumu nedeniyle,
önemini herkesin kabul ettiği...

(Mikrofon otomatik cihaz tarafından kapatıldı)

BAŞKAN - Sayın Beyribey size eksüre veriyorum;
lütfen, konuşmanızı tamamlayın.

YUSUF SELAHATTİN BEYRİBEY (Devamla) - Sağ olun
efendim.

...serhat şehrimize daha fazla ilgi göstermek ve uygar
Türkiye'nin modern bir şehri haline getirmektir. Bu
amaçla, halen atıl vaziyetteki kamu yatırımlarını
aktif hale getirip, özel girişimciliği teşvik
edici tedbir ve uygulamalara hız verilmelidir. Halen kapalı
olan doğu kapısı açılmalıdır.

Sovyetler Birliği'nin çökmesinden sonra bağımsızlığına
kavuşan Türk Cumhuriyetlerine geçişin
ilk uğrak yeri olan Kars'a, her zamankinden daha fazla değer
ve önem vermeliyiz.

Büyük Ozan Aşık Şenlik'in dediği
gibi; yurdun kalkanıdır Kars'ın Kal'ası.

Yüce Heyetinizi saygılarımla selamlıyorum.
(ANAP sıralarından alkışlar)

BAŞKAN - Teşekkür ederim Sayın Beyribey.

Biz de, Kars'ın Kurtuluş Günü dolayısıyla,
bütün Karslı hemşerilerimizi kutluyoruz.

Gündemdışı söze cevap?.. Yok.

3. - İstanbul Milletvekili Erdoğan Toprak'ın,
Güneydoğu Anadolu'da mobil eğitim konulu projeye
ilişkin gündemdışı konuşması
ve Millî Eğitim Bakanı Mehmet Sağlam'ın
cevabı

BAŞKAN - Gündemdışı üçüncü
söz, Güneydoğu Anadolu'da mobil eğitim konusunda
gündemdışı söz isteminde bulunan
İstanbul Milletvekili Sayın Erdoğan Toprak'a
verilmiştir.

Buyurun efendim. (DSP sıralarından alkışlar)

Sayın Toprak, süreniz 5 dakikadır.

ERDOĞAN TOPRAK (İstanbul) - Sayın Başkan,
değerli milletvekilleri; çok önemli gördüğüm,
Güneydoğu Anadolu'da mobil eğitim konulu projemiz
üzerindeki görüşlerimi açıklamak
üzere huzurunuzdayım.

Türkiye, özellikle Körfez krizinden bu yana, tarihin
en ağır bunalımını yaşamaktadır.
Bir taraftan, örgütlenmiş ve laik cumhuriyeti
ortaçağ karanlıklarına çekmeye
çalışan gerici fanatizm; diğer yandan,
Doğu ve Güneydoğu Anadolu'da yaşanan, bilançosu
gittikçe ağırlaşan terörün vahşi
yüzü. Bunlar, ülkemiz üzerinde oynanan karanlık
senaryoların temel taşlarıdır.

Kuzey Irak'ta dış güçlerin tezgâhıyla
şekillenen Kürt devleti oyunu da, bu gelişmeleri
körüklemekte, Türkiye'ye karşı çirkin
işbirliği, âdeta açık açık
sahneye konulmaktadır. Güneydoğuda yaşayan
halk ise, olaylar karşısında çaresiz,
terör karşısında korunmasız ve
gelecek konusunda umutsuzdur.

Sayın Başkan, değerli milletvekilleri; bu bölgedeki
sorunun temeli eğitimdir. Güneydoğu Anadolu'daki
terörün temelinde, ekonomik çaresizlik ve eğitimsizlik
yatmaktadır. Güneydoğunun binlerce köyünde,
yıllardır eğitim verilmemektedir. Öyle
ki, bazı yerlerde, terörün başladığı
tarihlerden bu yana, eğitim yüzü görmemiş
bir nesil yetişmektedir. Yaklaşık 2 bin köy
okulu, terör tehdidi yüzünden kapalıdır.
Bu yörelerde eğitim hizmeti vermeye çalışan
öğretmenlerimiz, PKK eşkıyası tarafından
öldürülmüştür. Terörle geçen
yıllar içerisinde öldürülen öğretmen
sayısı, kısa bir süre önce meydana
gelen alçakça katliamla birlikte 131'e yükselmiştir;
sonuç, acıklıdır.

Sayın Başkan, değerli milletvekilleri; bu yörelerde
yaşayan çocuklarımız, daha abeceyi
öğrenmeden, gözü kapalı silah söküp
takmayı öğrenmektedir, eşkıya tarafından
kolaylıkla kandırılarak dağa çıkarılmaktadır;
diğer bir deyişle, bu cahil çocuklar, terörün
kurumayan kaynağını oluşturmaktadır.
Hükümetler ise, bu durumu çaresizlik içinde
izlemektedir.

Bütün gücünü, yalnızca askerî
tedbirler için kullanarak bölücülüğe,
aykırıcılığa asıl prim
verme gafletini göstermektedir. Oysa, bu insanlardan bölücülüğe
ve teröre karşı çıkmasını,
vergiyi verip askere gitmesini, devlete sadık olmasını,
her şart altında muhakeme gücünü ve
oyunu doğru kullanmasını istemekteyiz. Peki,
bunun karşılığında, yurttaşlarımızın
olmazsa olmaz hangi gereksinimini karşılamaktayız?
Eğitim mi, sağlık mı, iş mi, fırsat
eşitliği mi? Tüm bu soruların karşılığı,
ne yazık ki olumsuzdur.

İşte, bu yüzden, Demokratik Sol Parti olarak
bizler, güneydoğuda yeni bir eğitim modeline geçilmesinin
ne kadar gerekli olduğunu biliyoruz ve bu konuşmamda,
bunu, sizlere anlatmaya çalışacağım.

Ülkemizin güneydoğusunda, bugün, yaklaşık
2 bin okul terör yüzünden kapalıdır.
Buralarda eğitim görmesi gereken onbinlerce çocuğumuz,
cehaletin kör karanlığında, âdeta,
teröre alet olacakları günü beklemektedirler.
Öğretmenler, can güvenliği nedeniyle bu bölgelerde
eğitim vermekten haklı olarak kaçınmaktadırlar.
Kısacası, devlet, başlıca görevlerinden
biri olan eğitim konusunda tam bir iflas içindedir.
Bu durumu ortadan kaldırmak, güneydoğudaki çocuklarımızın
diğer yörelerdeki yaşıtları gibi
çağdaş eğitimden yararlanmasını
sağlamak için uygulanmasını önerdiğimiz
proje, mobil eğitim projesidir.

Sayın Başkan, değerli milletvekilleri; sistemin
temeli, kapalı okul sayısı kadar otobüsün,
özel donanımla okul otobüsü haline dönüştürülmesine
dayanmaktadır; içinde, bilgisayar, televizyon, video
ve kütüphanesi bulunan otobüsler, özel bir
dizaynla 40 - 45 öğrencinin rahatlıkla eğitim
görebileceği bir okula dönüştürülecektir.

Bu otobüsler, okulları kapalı olan köylerin
bağlı bulunduğu il ve ilçelerin emrine verilecektir.
Bu otobüsler, haftanın beş günü, öğretmenleriyle
birlikte, saptanan köylerde, gündüz vakti, normal
eğitim verecek ve daha sonra hava kararmadan ilçe merkezlerine,
güvenli alanlara geri döneceklerdir. Her okul otobüsü,
köylere, hava aydınlanınca gidecek, hava kararmadan
dönecektir. Her otobüs için mutlaka beş
kişilik tam teçhizatlı koruma verilecektir.
Köy korucularından da bu konuda yararlanılabilinecektir;
ancak, başlarında, mutlaka, deneyimli bir asker bulunmak
koşuluyla. Böylelikle, öğretmenlerimizin ve
otobüslerin terörden korunması sağlanacaktır.

Teröristlerin genellikle gece saldırdığı
düşünülürse; eğitimin gündüz
verilmesi ve bu koruma sistemiyle başarılı
olacağı kesindir. Ayrıca, okulları kapalı
olan köylerden birbirine yakın olanların da
bir araya getirilerek, daha çok çocuğa, daha
az maliyetli çağdaş eğitim verilmesi sağlanabilecektir.

Köy okullarında genellikle bir öğretmen beş
sınıfa birden eğitim vermeye çalışmaktadır.
Böylece, her sınıf haftada ancak 1 gün
eğitim alabilmekte, bu da eğitim döneminde ancak
32 güne eşdeğer olabilmektedir; yani, çocuklar,
bırakın eşit düzeyde öğrenim
görme şansını, son derece zayıf
bir eğitim alabilmektedir.

Mobil eğitim sisteminde bir otobüse en az üç
öğretmen, tüm sınıflara her gün
vardiyalı sistemle, üstelik görsel eğitim
verebilecek modern eğitimin tüm araçlarını
kullanabilecektir.

Okul otobüsle, bilgisayar, televizyon, video ile görsel
eğitimin her safhası uygulanabilecektir. Kütüphanesinden,
temel eğitimine, kitapları da yer alacaktır_

(Mikrofon otomatik cihaz tarafından kapatıldı)

BAŞKAN - Sayın Toprak, size de eksüre veriyorum;
lütfen, konuşmanızı bitirin efendim.

ERDOĞAN TOPRAK (Devamla) - Sağ olun Başkanım.

Bir otobüs özel dizaynla, rahatlıkla üç
bölüme ayrılabilecek, çocuklar, sınıflarına
göre eğitim alabilecektir.

Değerli arkadaşlarım, kısaca, güneydoğu
çocukları, batıdaki çocuklar gibi
çağdaş eğitimden yararlanacaktır.

Bu sistemle, eğitim, ayrıca, hava şartlarına
göre de ayarlanabileceği için son derece kolay
olacaktır. Hava koşullarının sert olduğu
yerlerde, dönemsel ya da sınırlı, günlük
ve haftalık kaydırmalar rahatlıkla yapılabilecektir.
Yaz aylarının bunaltıcı geçtiği
Pakistan'da böyle bir sistem uygulanmış ve başarılı
olmuştur.

Değerli arkadaşlarım, gelelim sistemin maliyetine.
Mobil eğitim projesinin maliyeti hiç de pahalı
değildir. Özel dizaynlı okul otobüsü
haline getirilen bir aracın maliyeti bugün 6-7 milyar
TL'dir.

Ayrıca, bu sistemin yararları neler olacaktır,
sorusu akıllara gelebilir. Mobil eğitim projesinin,
eğitimin yanı sıra, değeri parayla ölçülemeyecek
çapta başka yararları da bulunmaktadır.

Güneydoğudaki çocuklarımız, İstanbul'daki
paralı eğitimin verildiği bir kolejde uygulanan
laboratuvarla eğitim sisteminin neredeyse eşi bir sistemle
modern ve çağdaş bir eğitim görme olanağına
kavuşacaklardır.

Bu projeyle birlikte, yöre halkıyla devlet arasında
sıcak bir ilişki başlayacak, ulus bilincinin
yerleşmesi sağlanacaktır.

Şeriat, bölücülük gibi ülkenin
temeline dinamit koyacak akımlara yöneliş önlenecektir.

Bu projeyle öğretmenlerin can güvenliği sağlanacak,
artık, okullar yakılmayacaktır.

Çocuklarımız, batıdaki yaşıtları
gibi, gerekli sürede eğitim görme, modern çağın
araçlarıyla tanışma, muhakeme gücünü
kullanma, dünyayı tanıma fırsatı
yakalayacaklardır.

Başarılı öğrencilerin, yatılı
bölge okullarına, parasız okullara transferi
sağlanacaktır.

Okul otobüsleri, ayrıca, gezici sağlık
ekibi gibi kullanılabilecek ve yöre halkının
temel sağlık sorunlarına çözüm
ulaştırılabilecektir.

Bu sistemden yalnızca çocuklar değil, kadınlı
erkekli tüm köy halkı da yararlanabilecektir.

Nüfus planlamasından çocuk bakımına,
çiftçilerimizin gübreleme tekniklerinden ürün
toplamaya kadar, akla gelebilecek her konuda televizyon ve video
aracıyla görsel eğitim verilebilir. Günlük
gazeteler, dergi ve kitaplar köylere kadar yaygınlaştırılabilir.

Bu projeye devletin yanı sıra işadamları
ve halk da katılarak kampanya desteklenebilir.

Okul otobüsleri projesi, okulu olan köylerde dahi devrim
yaratabilecek kapsamdadır. Her köye, her okula götüremediğimiz
modern eğitim araçlarıyla çocuklarımızın
ve yöre insanının tanışması
gerçekleşecektir.

Mobil eğitim projesi, seçilecek pilot bölgelerde
süratle yaşama geçirilebilir.

Sayın Başkan, değerli milletvekilleri; sonuç
olarak, mobil eğitim projesi, karanlık senaryoların
birbiri ardına sahneye konulduğu ülkemizde, halkla
devletin barışması ve doğruyu bulan nesillerin
yetişmesine büyük katkı sağlayacak
bir projedir.

Özellikle, bu bölgede ekonomik ve sosyal kalkınmanın
sağlanması; toplumsal ve bireysel refah düzeyinin
artması; doğa ve insan kaynaklarının
etkili bir şekilde geliştirilmesi böyle bir eğitim
projesinin hayata geçirilmesiyle mümkün olabilecektir.
Bu konuya, Türkiye Büyük Millet Meclisinde bulunan
tüm parlamenter arkadaşlarımın aynı
duyarlılığı göstereceğini umut
ediyor; Yüce Meclise ve Sayın Başkanıma
saygılarımı sunuyorum.

Teşekkür ederim. (DSP sıralarından alkışlar)

BAŞKAN - Teşekkür ederim Sayın Toprak.

Milli Eğitim Bakanı, gündemdışı
konuşmaya cevap verecekler.

Buyurun Sayın Bakan.

MİLLİ EĞİTİM BAKANI MEHMET SAĞLAM
(Kahramanmaraş) - Sayın Başkan, sayın
üyeler; değerli arkadaşımız İstanbul
Milletvekili Erdoğan Toprak'ın konuşmasını
dinledik. Mobil eğitim konusunda bir yaklaşımın,
güneydoğudaki eğitim sorunlarına çözüm
getireceği şeklindeki düşünceleriyle
ilgili olarak, güneydoğuda neler yapıyoruz, bugünkü
durum nedir; kısaca, Yüce Meclisin bilgisine arz etmek
istiyorum.

Güneydoğuda, bu yıl, eğitim ve öğretimin
eksikliklerini tamamlamak üzere, eğitim öğretim
yılından iki ay önce, güneydoğuda
bulunan millî eğitim müdürlerimizle Siirt'te
bir toplantı yaptık. Burada üzerinde durduğumuz
en önemli konu; güneydoğudaki okullarımızı
açık tutabilmek için, öğrencilerimizi
öğretmensiz bırakmamak için ne yapabiliriz
konusuydu. Bize, öğretmen sağlanması, okulların
bulunduğu yerden ziyade öğrencinin bulunduğu
yerlerde öğretimin sağlanması ve nihayet,
üçüncü olarak da, tamirat ve okulların
ihtiyaç duyduğu paranın temin edilmesi gibi
üç noktada toplayacağımız çözüm
önerileri geldi.

Bunlardan sonuncusundan başlarsak, aşağı
yukarı 300 milyar civarında bir para talebi geldi.
Buna karşılık 350 milyar lira para hemen gönderildi
ve okulların açık tutulabilmesi için
ihtiyaçlarının karşılanmasına
harcandı.

Arkasından, özellikle göç nedeniyle, öğrencilerin,
bulundukları illerde, ilçelerde veya bulundukları
yerlerde eğitilmesi esası benimsendi. İcap ederse,
yatılı bölge okullarında veya merkezdeki
okullarda ikili öğretim yapmak suretiyle veya okulların
kapasitesini daha da genişletmek suretiyle, ne yapabiliriz
konusu gündeme getirildi. Arkasından da, buraya öğretmen
atanması söz konusu oldu.

Bildiğiniz gibi, geçen iki-üç hafta öncesinde
24 bin öğretmen atandı ve bunun 20 bine yakını
da Türkiye çapında, gidip görevine başladı.
Her yıl, yüzde 50'lere, 60'lara varan, güneydoğuda
öğretmenlerin göreve başlamaması olayı,
bu yıl, genelde, yüzde 20'ler civarında kaldı;
yani, yüzde 80'i gidip görevine başladı.

Şimdi, buna rağmen, Güneydoğu Anadolu Bölgesinde
son durum şudur: Şu anda, olağanüstü
hal bölgesi, mücavir iller ve hassas illerde bulunan
11 591 öğretim kurumundan; yani, doğu ve güneydoğu
illerimizdeki 11 591 okuldan 2 bini kapalıdır. Yalnız,
bu 2 bin okul içinde güvenlik nedeniyle kapalı
olanlar vardır, öğretmensizlikten kapalı
olanlar vardır.

Güvenlik nedeniyle kapalı olan okullardaki eğitim,
mümkün olduğu kadar, taşımalı
eğitimle; yani, başka merkezlere taşınma,
güvenilebilir merkezlere taşınma yoluyla yapılmaktadır.
199 okulda 3 549'a yakın öğrenci, bu yıl
yeni bir gelişmeyle, taşımalı sistemle
merkez okullarına getirilmeye çalışılmaktadır.
Yılın başlangıcında okula gidemeyen
166 635 öğrenci adedini, şu anda 97 bine düşürmüş
durumdayız.

Burada, büyük ölçüde, güvenlik
nedeni dışındaki kapalı olan okullarımız
için ise yeni başvurular yapılmıştır.
Önümüzdeki hafta içerisinde, yeni tayinlerle
öğretmen sağlama gayreti içerisine gireceğiz.

Güneydoğudaki okullarımızın açık
tutulması konusunda Millî Eğitim Bakanlığı
olarak bizim öngördüğümüz sistem,
yatılı bölge okulu sistemidir. Bugün,
olağanüstü hal bölgesinde 32 yatılı
bölge okulu inşa halindedir ve 1997 yılında
bunların bitirilmesi için bütçeye gerekli
ödenek teklifi yapılmıştır. Plan
ve Bütçe Komisyonu ve Yüce Meclis bu ödenekleri
kısıtlamadan geçirdiği takdirde, bizim
hesaplarımıza göre, okula gidemeyen 97 bin
civarında öğrencinin de, bitirilecek olan 32 yatılı
bölge okuluyla sorunlarını çözmek
mümkündür.

Tabiî, güvenlik olayı ise bir ayrı konudur.
Elbette ki, öğretmenlerimizin ve öğrencilerimizin
güvenliği, Millî Eğitim Bakanlığı
olarak bizim arzu ettiğimiz bir şeydir; ama, bir de,
yatılı bölge okullarında, hali hazırda
belirli bir kapasite düşüklüğü söz
konusudur. Yani, vatandaş, bazen bu okullara öğrenci
göndermek istememektedir; bazen de, karma okullar olduğu
için, özellikle kız çocuklarını
göndermek istememektedir. Dolayısıyla, bir
taraftan, daha evvel bulunan birkaç kız yatılı
bölge okulunu daha da genişletmek kararındayız
ve halihazırda inşa halinde olan 32 yatılı
bölge okulunu da 1997 yılında bitirmek kararındayız.

Dolayısıyla, bizim, güneydoğudaki ilköğretim
okullaşma sorununa önerdiğimiz yol, yatılı
bölge okullarıdır. 1997 bütçesinde
32'si tamamlandığı takdirde, güneydoğudaki,
özellikle okullaşamayan bu 97 400 öğrenci
için de okula gitme şansı çıkacaktır.

Değerli arkadaşımızın önerdiği
mobil eğitim sistemi birçok yerde denenmiş bir
sistemdir, üzerinde çalışabiliriz. Önemli
olan, okulsuz öğrenci ve öğretmensiz öğrenci
bırakmamaktır. Bu yoldaki çalışmalarımız
sürüyor. Yüce Meclisin bilgisine arz ediyorum;
saygılar sunuyorum. (DYP sıralarından alkışlar)

BAŞKAN - Teşekkür ederim Sayın Bakan.

ERDOĞAN TOPRAK (İstanbul) - Sayın Başkan,
Sayın Bakanıma yardımcı olması
açısından -finansman konusunu söyledi-
eğer, izin verirseniz, o konuda bir noktayı açıklamak
istiyorum.

BAŞKAN - Hayır, hayır; öyle bir usul
yok.

ERDOĞAN TOPRAK (İstanbul) - Sayın Başkan,
Hükümete, finansman kaynağı öneriyorum.
Avrupa Topluluğunda eğitim için ayrılan
fon...

BAŞKAN - Siz, özel olarak Sayın Bakanla görüşebilirsiniz_
Gündemdışı konuştunuz_

ERDOĞAN TOPRAK (İstanbul) - Sayın Bakanıma
ulaşamıyorum da...

BAŞKAN - Sayın Bakan her zaman yerinde canım;
siz, her zaman ulaşabilirsiniz.

ERDOĞAN TOPRAK (İstanbul) - Kendilerine kaynağını
öneriyorum.

BAŞKAN - Siz, bir rapor halinde Sayın Bakana kaynağı
verin; böyle bir usulümüz yok yani. Siz, gündemdışı
konuşmada düşüncelerinizi söylediniz,
Sayın Bakan da size cevap verdi, kendi takdirleri içinde.
Ayrıca, siz, kaynak hakkında bir bilgi vermek isterseniz,
kendisiyle görüşürsünüz. Yazılı
da müracaat edebilirsiniz.

ERDOĞAN TOPRAK (İstanbul) - Teşekkür ederim.

BAŞKAN - Sayın milletvekilleri, gündemdışı
konuşmalar ve bunlara verilen cevaplar bitmiştir.

İki adet Cumhurbaşkanlığı tezkeresi
vardır; okutuyorum:

B) TEZKERELER VE ÖNERGELER

1. - Rusya Federasyonuna gidecek olan Devlet Bakanı
Ayfer Yılmaz'a, dönüşüne kadar, DevletBakanı
H. UfukSöylemez'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/526)

Türkiye Büyük Millet Meclisi Başkanlığına

Karadeniz Ekonomik İşbirliği (KEİ) Yüksek
Düzeyli Memurlar Toplantısına katılmak
üzere, 24 Ekim 1996 tarihinde Rusya Federasyonuna gidecek
olan Devlet Bakanı Ayfer Yılmaz'ın dönüşüne
kadar; Devlet Bakanlığına, Devlet Bakanı
H. Ufuk Söylemez'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2. - Rusya Federasyonuna gidecek olan Cumhurbaşkanı
Süleyman Demirel'e, dönüşüne kadar,
Türkiye BüyükMillet Meclisi Başkanı
Mustafa Kalemli'nin vekâlet edeceğine ilişkin
Cumhurbaşkanlığı tezkeresi (3/527)

Türkiye Büyük Millet Meclisi Başkanlığına

Moskova'da 24-25 Ekim 1996 tarihlerinde düzenlenecek olan
Karadeniz Ekonomik İşbirliği Devlet ve Hükümet
Başkanları Toplantısına Türkiye'yi
temsilen katılmak üzere Rusya Federasyonuna gideceğimden,
dönüşüme kadar Cumhurbaşkanlığına,
Türkiye Cumhuriyeti Anayasasının 106 ncı
maddesi uyarınca, Türkiye Büyük Millet Meclisi
Başkanı Doç. Dr. Mustafa Kalemli vekâlet
edecektir.

Bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
iki tezkeresi vardır; okutuyorum:

3. - Pakistan Meclis Başkanının davetine
icabet edecek Parlamento heyetindeki değişikliğe
ilişkin Başkanlık tezkeresi (3/528)

Türkiye Büyük Millet Meclisi Genel Kuruluna

Pakistan Meclis Başkanının davetine icabetle
24-29 Ekim 1996 tarihleri arasında Pakistan'ı ziyaret
edecek Parlamento Heyetine, Doğru Yol Partisinden Manisa Milletvekili
Rıza Akçalı yerine Sıvas Milletvekili
Tahsin Irmak katılacaktır.

TBMM'nin Dışilişkilerinin Düzenlenmesi
Hakkındaki 3620 sayılı Kanunun 2 nci maddesi
uyarınca Genel Kurulun bilgilerine sunulur.

Doç. Dr. Mustafa Kalemli

Türkiye Büyük Millet Meclisi

Başkanı

BAŞKAN - Bilgilerinize sunulmuştur.

Diğer tezkereyi okutuyorum:

4. - Türkiye - AT Karma Parlamento Komisyonu Eşbaşkınlığında
ve Kuzey Atlantik Asamblesi TürkGrubu üyeliğinde
boş bulunan üyelikler için gösterilen adaylara
ilişkin Başkanlık tezkeresi (3/529)

Türkiye Büyük Millet Meclisi Genel Kuruluna

Doğru Yol Partisi Grubunca, Türkiye-AT Karma Parlamento
Komisyonu Eşbaşkanlığında boş
bulunan bir üyelik için, İstanbul Milletvekili
Hasan Tekin Enerem ve Anavatan Partisi Grup Başkanlığınca,
Kuzey Atlantik Asamblesi Türk Grubu yedek üyeliğinde
boş bulunan bir üyelik için, Sakarya Milletvekili
Ahmet Neidim aday gösterilmiştir.

Siyasî parti gruplarınca aday gösterilen üyelerin
isimleri, Türkiye Büyük Millet Meclisinin Dışilişkilerinin
Düzenlenmesi Hakkındaki 3620 sayılı
Kanunun 2 nci maddesi gereğince Genel Kurulun bilgilerine
sunulur.

Doç. Dr. Mustafa Kalemli

Türkiye Büyük Millet Meclisi

Başkanı

BAŞKAN - Bilgilerinize sunulmuştur.

Sayın milletvekilleri, Danışma Kurulunun önerileri
vardır; okutup, ayrı ayrı oylarınıza
sunacağım:

V. - ÖNERİLER

A) DANIŞMA KURULU ÖNERİSİ

1. - Gündemdeki sıralamanın yeniden yapılmasına,
23.10.1996 Çarşamba günkü birleşimde
sözlü soruların görüşülmemesi
ile Genel Kurul çalışmalarına ara verilmesine
ilişkin Danışma Kurulu önerisi

Danışma Kurulu Önerisi

No: 33 Tarih: 23.10.1996

Danışma Kurulunun 23.10.1996 Çarşamba
günü yaptığı toplantıda aşağıdaki
önerilerin Genel Kurulun onayına sunulması
uygun görülmüştür.

Kamer Genç

Türkiye Büyük Millet Meclisi

Başkanı V.

Salih Kapusuz Cumhur Ersümer

RP Grubu Başkanvekili ANAP Grubu Başkanvekili

Saffet Arıkan Bedük Mümtaz Soysal

DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

Öneriler:

1. 22.10.1996 tarihli Gelen Kâğıtlarda yayımlanan
ve bastırılıp dağıtılan
108 sıra sayılı Bir İl ve İki
ilçe Kurulmasına Dair Kanun Teklifinin, 48 saat
geçmeden, gündemin "Kanun Tasarı ve Teklifleriyle
Komisyonlardan Gelen Diğer İşler" kısmının
3 üncü sırasına, gündemin 28 inci
sırasında yer alan 100 sıra sayılı
kanun tasarısının 4 üncü sırasına,
23 üncü sırasında yer alan 75 sıra
sayılı kanun tasarısının 5
inci sırasına, 25 inci sırasında yer
alan 77 sıra sayılı kanun tasarısının
6 ncı sırasına, 29 uncu sırasında
yer alan 106 sıra sayılı kanun tasarısının
7 nci sırasına alınması ve 23.10.1996
Çarşamba günkü birleşimde sözlü
soruların görüşülmemesi önerilmiştir.

2. 3 Kasım 1996 Pazar günü yapılacak olan
mahallî ara seçimler nedeniyle, 30.10.1996 Çarşamba
ve 31.10.1996 Perşembe günlerinde Genel Kurul çalışmalarına
ara verilmesi önerilmiştir.

BAŞKAN - Şimdi, önerileri ayrı ayrı
tekrar okutup, oylarınıza sunacağım efendim.

Birinci öneriyi okutuyorum:

1. 22.10.1996 tarihli Gelen Kâğıtlarda yayımlanan
ve bastırılıp dağıtılan
108 sıra sayılı Bir İl ve İki
İlçe Kurulmasına Dair Kanun Teklifinin, 48
saat geçmeden, gündemin "Kanun Tasarı
ve Teklifleriyle Komisyonlardan Gelen Diğer İşler"
kısmının 3 üncü sırasına,
gündemin 28 inci sırasında yer alan 100 sıra
sayılı kanun tasarısının 4
üncü sırasına, 23 üncü sırasında
yer alan 75 sıra sayılı kanun tasarısının
5 inci sırasına, 25 inci sırasında
yer alan 77 sıra sayılı kanun tasarısının
6 ncı sırasına, 29 uncu sırasında
yer alan 106 sıra sayılı kanun tasarısının
7 nci sırasına alınması ve 23.10.1996
Çarşamba günkü birleşimde sözlü
soruların görüşülmemesi önerilmiştir.

BAŞKAN - Öneriyi oylarınıza sunuyorum:
Kabul edenler... Kabul etmeyenler... Birinci öneri kabul
edilmiştir.

İkinci öneriyi okutuyorum:

2.- 3 Kasım 1996 Pazar günü yapılacak
olan mahallî ara seçimler nedeniyle, 30.10.1996 Çarşamba
ve 31.10.1996 Perşembe günlerinde Genel Kurul çalışmalarına
ara verilmesi önerilmiştir.

BAŞKAN - Oylarınıza sunuyorum: Kabul edenler...
Kabul etmeyenler... Bu öneri de kabul edilmiştir.

Sayın milletvekilleri, gündemin "Seçim"
kısmına geçiyoruz.

VI. - SEÇİMLER

A)KOMİSYONLARDA AÇIK BULUNAN ÜYELİKLERE
SEÇİM

1. - Plan ve Bütçe Komisyonunda açık
bulunan üyeliğe seçim

BAŞKAN - Plan ve Bütçe Komisyonunda boş
bulunan ve bağımsız milletvekillerine düşen
bir üyelik için seçim yapacağız.
Bu üyelik için iki sayın milletvekili aday
olmuştur; ancak, Ordu Milletvekili Sayın Refaiddin
Şahin adaylıktan vazgeçtiğini bir tezkereyle
Başkanlığımıza bildirmiştir.
Bu nedenle, Plan ve Bütçe Komisyonunda bağımsız
milletvekillerine düşen bir üyelik için
sadece Çorum Milletvekili Hasan Çağlayan aday
olmuştur.

Oylarınıza sunuyorum: Kabul edenler... Etmeyenler...
Kabul edilmiştir.

Gündemin "Kanun Tasarı ve Teklifleriyle Komisyonlardan
Gelen Diğer İşler" kısmına
geçiyoruz.

VII. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

BAŞKAN - Sayın milletvekilleri, 926 Sayılı
Türk Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine kaldığımız yerden devam
edeceğiz.

Komisyon?.. Yok.

Ertelenmiştir.

2. - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısı ve Sağlık,
Aile, Çalışma ve Sosyal İşler
Komisyonu Raporu (1/438) (S. Sayısı :101)

BAŞKAN - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısının müzakeresine
başlayacağız.

Komisyon?.. Yok.

Ertelenmiştir.

3. - Adana Milletvekili Halit Dağlı ve 7 Arkadaşı
ile Refah Partisi Grup Başkanvekili Sıvas Milletvekili
Temel Karamollaoğlu ve 4 Arkadaşının;
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifleri;
Sıvas Milletvekili Muhsin Yazıcıoğlu
ve 6 Arkadaşının, Adana İli Osmaniye
İlçesinin İl Olması Hakkında
Kanun Teklifi; Adana Milletvekili Erol Çevikçe'nin,
Bir İl Kurulması Hakkında Kanun Teklifi ile
Adana Milletvekili Uğur Aksöz ve 6 Arkadaşının,
Bir İlçe ve Bir İl Kurulması Hakkında
Kanun Teklifi ve İçişleri ve Plan ve Bütçe
Komisyonları Raporları (2/446, 2/457, 2/401, 2/439,
2/447) (S.Sayısı :108) (1)

BAŞKAN - Alınan karar gereğince, Osmaniye İlçemizin
il olmasına ilişkin olarak verilen kanun teklifinin
müzakeresine geçiyoruz.

Komisyon?.. Burada.

Hükümet?.. Burada.

Komisyon ve Hükümet yerlerini aldılar.

Raporun okunup okunmaması hususunu oylarınıza
sunacağım: Raporun okunmasını kabul edenler...
Kabul etmeyenler... Raporun okunması kabul edilmemiştir.

Teklifin tümü üzerinde; Cumhuriyet Halk Partisi
Grubu adına, Sayın Nihat Matkap; Doğru Yol Partisi
Grubu adına, Sayın Veli Andaç Durak; Anavatan
Partisi Grubu adına, Sayın Uğur Aksöz;
Refah Partisi Grubu adına, Sayın Yakup Budak; Demokratik
Sol Parti Grubu adına, Sayın Mehmet Büyükyılmaz
söz istemişlerdir.

Kişisel söz isteyen arkadaşlar da isimlerini
Divana yazdırsınlar_

ORHAN KAVUNCU (Adana) - Sayın Başkanım, ben
de kanun teklifi sahibi olarak söz istedim; yazılı
müracaatım var efendim_

BAŞKAN - Müracaatınız, bu kanun teklifinin
gündeme girdiği saatten sonra başlayacak; ondan
önceki müracaatlar geçerli değil; çünkü,
kanun tasarı ve teklifleri üzerinde veya herhangi
bir meselede söz istemek için onun gündeme girmesi
lazım. Gündeme şu dakikada girdi. Bu dakikadan
sonra istenen konuşmaları, istenen sözleri sıraya
koyuyoruz.

ORHAN KAVUNCU (Adana) - Gündeme girdikten sonra verdim efendim.

ARİF SEZER (Adana) - Sayın Başkan, şahsım
adına söz istiyorum.

BAŞKAN - Tamam efendim...

İlk söz, Cumhuriyet Halk Partisi Grubu adına,
Sayın Nihat Matkap'ın.

Buyurun Sayın Matkap.

Süreniz 20 dakikadır.

CHP GRUBU ADINA NİHAT MATKAP (Hatay) - Sayın Başkan,
değerli milletvekilleri; Osmaniye İlçemizin
il olmasıyla ilgili yasa teklifi hakkında, Cumhuriyet
Halk Partisi Grubunun görüş ve düşüncelerini
açıklamak üzere söz almış
bulunmaktayım; sözlerime başlarken, Sayın
Başkanı ve sizleri saygıyla selamlıyorum.

Değerli milletvekilleri, Osmaniyeliler, nefeslerini tutmuş,
dört gözle, Yüce Meclisimizin bugün vereceği
kararı beklemektedir; bu nedenle, konuşmamı
çok kısa tutmaya çalışacağım.

Değerli milletvekilleri, Osmaniye'nin il olması için
birinci yasa teklifini, Sıvas Milletvekili Muhsin Yazıcıoğlu
ve arkadaşları verdi; bu teklif, (2/401) esas numarasını
aldı. Osmaniye İlçemizin il olmasıyla
ilgili ikinci yasa teklifini, Adana Milletvekili Erol Çevikçe
verdi; bu yasa teklifi de (2/439) esas numarasını
aldı. Aynı konuyla ilgili üçüncü
yasa teklifini, Adana Milletvekili Halit Dağlı ve arkadaşları
verdi; bu teklif de (2/446) esas numarasını aldı.
Yine, aynı konuyla ilgili dördüncü yasa
teklifini, Adana Milletvekili Uğur Aksöz ve arkadaşları
verdi; bu teklif de (2/447) esas numarasını aldı.
Aynı konuyla ilgili beşinci ve son teklifi, Sıvas
Milletvekili Temel Karamollaoğlu ve arkadaşları
verdi; bu teklif de (2/457) esas numarasını aldı.

Osmaniye'nin il olması için kanun teklifi vermiş
ve katkıda bulunmuş tüm arkadaşlarımıza
teşekkür ediyoruz.

Değerli milletvekilleri, Osmaniye'nin il olması Osmaniyeliler
için bir lütuf değildir; gecikmiş bir hakkın
iadesidir. Bildiğiniz gibi, Osmaniye İlçemiz
1924-1933 yılları arasında zaten il statüsündeydi.

Bu yasa teklifi, gerek İçişleri Komisyonunda
gerek Plan ve Bütçe Komisyonunda tüm siyasî
parti gruplarımızın ittifakıyla kabul
edildi; umuyorum, bugün de, Genel Kurulumuzda, bu kanun teklifi
ittifakla kabul görecektir.

Değerli milletvekilleri, Osmaniyeli yurttaşlarımız,
Genel Kurulumuzun bu yaklaşımından, bu çabasından
mutlaka çok mutlu olacaktır; ama, Osmaniye'de kanayan
bir yara var; özellikle, o konuyla ilgili Sayın Hükümetimizin
katkısını istiyorum.

Osmaniye Belediyesinde çalışan işçiler
yaklaşık on aydır maaş alamadı.
Bu arada, aynı işçilerimiz, yaklaşık
dört yıldır, toplusözleşmeden doğan
sosyal hak alacaklarını da alamadı. Eğer,
Sayın Hükümetimiz, özellikle Sayın
Maliye Bakanımız, bu çalışanlarımızın
maaşlarının ödenmesi için, yerel
yönetimlere ayrılan fondan Osmaniye Belediyesine bir
miktar havale ederse, bu, Osmaniye'de yaşayan asgarî
15 bin yurttaşımızı sevindirecektir;
çünkü, Osmaniye'de, sayısı bini
bulan çalışanlarımız, esnafa
olan borcundan aylardır sokakta rahat gezememektedir. Aynı
çalışan arkadaşlarımız,
okula giden çocuklarına okul malzemesi alamamaktadır;
evlerinde boynu bükük durmaktadır. Bu sıkıntının,
özellikle Hükümet tarafından giderilmesini,
CHP Grubu adına, hassasiyetle rica ediyorum.

Osmaniye İlçemizin il olmasının, tüm
Osmaniyelilere ve ülkemize hayırlı ve uğurlu
olmasını diliyor, hepinize saygılar sunuyorum.
(CHP sıralarından alkışlar)

BAŞKAN - Teşekkür ederim Sayın Matkap.

Gruplar adına ikinci konuşma, Doğru Yol Partisi
Grubu adına, Adana Milletvekili Sayın Veli Andaç
Durak'ın. Buyurun Sayın Durak.

Süreniz 20 dakika efendim.

DYP GRUBU ADINA VELİ ANDAÇ DURAK (Adana) - Sayın
Başkan, sayın milletvekilleri; televizyonları
başında bizleri izleyen 200 binin üzerindeki
Sayın Osmaniyeli hemşerilerimi ve aziz vatandaşlarımı
saygıyla selamlayarak sözlerime başlamak istiyorum.

Türkiye Büyük Millet Meclisinde grubu bulunan siz
değerli siyasî partilerin grup sözcülerinin
katılımlarıyla İçişleri
Komisyonunda ve Plan ve Bütçe Komisyonunda yapılan
çalışmalar neticesinde güzel bir eser
meydana getirilmiştir. Bu esere katkılarından
dolayı, tüm siyasî partileri kutlamak istiyorum.

Tarihi ve kültürü itibariyle -tarihin engin derinliklerinde-
Türkiye Cumhuriyetine ve önceki Türk devletlerine
büyük katkıları olan, "Cebelibereket"
diye isimlendirilen Osmaniye'nin il olması hususundaki
görüşlerimi arz etmek istiyorum.

Bildiğiniz gibi, Osmaniye, 200 binin üzerinde insanın
yaşadığı, en yakın il olan Adana'ya
85 kilometre mesafede olan, 1 milyon dekar arazi üzerine
kurulmuş, eski ve çok önemli coğrafî
durum arz eden bir yerleşim yerimizdir. Bugün, Türkiye
Büyük Millet Meclisi, bu önemli yerleşim
yerimizin itibarının iadesi için bir araya
toplanmıştır; bugün vereceğiniz karar,
bu insanların itibarını iade etme kararıdır.
Bunun için, bu insanlarımızı sevindirici
-bu yöreye benzeyen, bu yörenin özelliğini
taşıyan, il olma özelliğini taşıyan
başka yörelerin de hakkı saklı kalmak
üzere- Osmaniye'nin il olması hususunda Doğru
Yol Partisinin düşüncelerini, müsaade ederseniz
arz etmek istiyorum.

Bugün, Doğru Yol Partisi, siyasî varlığını
sürdüren bir partidir; ama, Doğru Yol Partisi, bugün,
geçmişine bağlı olan bir partidir ve geçmişini
devamlı olarak saygıyla karşılamış,
geçmişiyle de övünen bir partidir. Geçmişi
olmayan insanların övünecekleri bir şey
de olmaz. Bugün, biz, Doğru Yol Partisi olarak, Osmaniye'deki
siyasî çalışmalarımıza
başladığımız ilk gün Osmaniyelilere
ne söz vermişsek, bugün de o sözleri burada
tekrarlamaktayız.

Genel Merkezimizin aldığı kararla, Genel Başkanım,
beni, seçim koordinatörü olarak Osmaniye'ye gönderdi
ve beni gönderdiğinde, Genel İdare Kurulunun huzurunda
bana şu talimatı verdi: "Sayın Durak,
gidiniz Osmaniye'ye; bugün, biz, Demokrat Partinin ve Adalet
Partisinin ta kendisiyiz diyorsak, biz, Demokrat Partinin ve Adalet
Partisinin verdiği tüm sözlere sahip çıkmamız
gerekir; Osmaniyelilere selamımı söyleyin;
Osmaniyelilere verilen bu söz yerine getirilecektir; benim
kararlı olduğumun altında bu yatmaktadır"
dedi. Ben de ilk gün Osmaniyelileri topladım, bugün,
biz, rahmetli Menderes'in ve Sayın Cumhurbaşkanımızın
verdiği sözleri yerine getirmek üzere görevlendirildik
dedim. Bu sözleri yerine getirmek için, bugüne
kadar, Osmaniye'de, otuzbeş gün önce ne demişsek,
bugün de Meclis kürsüsünden aynı şeyi
söylüyoruz. Biz, bugün, Demokrat Parti ve Adalet
Partisinin ta kendisiyiz. Onun genel başkanlarının
vermiş olduğu sözleri yerine getirmek de bizim
görevimizdir. Böylece, rahmetli Menderes'in ruhunu şâd
edeceğiz ve bugün, Genel Başkanımız,
Başbakan Yardımcısının talimatıyla
da -şu anda Hükümette olamadığı
için- Süleyman Demirel'in sözleri yerine getirilecektir.

Değerli hemşerilerim, biraz önceki sözcü
arkadaşımın, Türkiye Büyük
Millet Meclisine üç tane...

YAŞAR OKUYAN (Yalova) - Mecliste "hemşerim"
olur mu?!

VELİ ANDAÇ DURAK (Devamla) - Biraz önce...
Müsaade ederseniz...

YAŞAR OKUYAN (Yalova) - Osmaniye'de değilsin şu
anda!

VELİ ANDAÇ DURAK (Devamla) - Osmaniye'nin dışına
çıkmam mümkün değil efendim. Bunu
Osmaniyeliler bilir. Ben Osmaniye'yle yatıyorum, Osmaniye'yle
kalkıyorum; çıkmam mümkün değil
efendim...

YUSUF PAMUK (İstanbul) - Bunu Osmaniyelilere anlat!

BAŞKAN - Efendim, müdahale etmeyelim lütfen.

YUSUF PAMUK (İstanbul) - Sayın Başkan, niye
müdahale etmiyorsunuz?!

BAŞKAN - Şimdi, efendim, kanun tasarısının
tümü üzerinde görüşülüyor.
Tabiî ki, sözcüler, tasarının tümü
üzerinde konuşurlarken konunun biraz dışına
taşabilirler; yani, bu, çok genel bir konuşma
olduğu için... (RP ve DYP sıralarından
alkışlar) Yani, siz devamlı yapıyorsunuz...
Ne yapalım... Şimdi, aslında, kritik bir konu;
herkes, işte, çıkacak, burada kendi partisinin
propagandasını yapacak; ben nasıl müdahale
edeyim_

VELİ ANDAÇ DURAK (Devamla) - Sayın Başkan,
sayın milletvekilleri; benden önceki hatip, konuşmalarında,
Türkiye Büyük Millet Meclisine Osmaniye'yle ilgili
olarak birkaç kanun teklifinin verildiğinden bahsettiler.
Doğrudur, o sözlerine ben de katılıyorum.
Birinci teklifi veren partiyi, ikinci teklifi veren partiyi söylediler
ve üçüncü teklifi veren partinin de Doğru
Yol Partisi olduğunu söylediler. Doğrudur arkadaşlar,
biz, üçüncü sırayı teşkil
eden teklifi verdik; ama, bakınız, birinci teklifi
verenlerin teklifi şimdi nerede?... (CHP sıralarından
"burada, burada" sesleri)

Değerli milletvekilleri, ikinci teklifi verenlerin teklifi
nerede?.. Türkiye Büyük Millet Meclisi İçişleri
Komisyonundan ve Plan ve Bütçe Komisyonundan geçirilerek
bugün de huzurlarınıza getirilen teklif, bizim
teklifimizdir. Bunun böyle bilinmesini, bunun doğru olduğunu
ifade etmek istiyorum.

Bizim teklifimiz üzerindeki bugünkü görüşmelerinizin,
Osmaniye'ye, ülkemize ve Türkiye Büyük Millet
Meclisine hayırlara vesile olmasını diliyorum,
hepinize saygı ve sevgilerimi tazeliyorum.

Sağ olunuz, var olunuz. (DYP sıralarından alkışlar)

BAŞKAN - Çok teşekkür ederim Sayın
Durak.

Efendim, gruplar adına üçüncü söz_

MEHMET ALİ BİLİCİ (Adana) - Sayın
Başkan, bu, bir partiye mal edilir mi?!

BAŞKAN - Efendim, bu, zaten, Meclisin genel bir tasarrufu.
Bu konuda bütün gruplar anlaşmışlar;
kürsüye her çıkan da, kendi partisiyle
ilgili birkaç laf söylüyor...

Sayın Uğur Aksöz, buyurun efendim.

YAŞAR OKUYAN (Yalova) - ANAP Grubu adına Uğur
Aksöz...

BAŞKAN - ANAP Grubu adına Sayın Uğur Aksöz
dedik; siz, herhalde duymuyorsunuz.

YAŞAR OKUYAN (Yalova) - Söylemediniz Sayın Başkan...

BAŞKAN - Efendim, bir arkadaşımızı
çağırırken, yanındaki arkadaş
çıkıp müdahale ediyor. Herhalde on tane
kulağımız yok, bir tane de ağzımız
var...

Buyurun Sayın Aksöz, süreniz 20 dakika efendim.

ANAP GRUBU ADINA UĞUR AKSÖZ (Adana) - Sayın Başkan,
değerli milletvekilleri; görüşülmekte
olan 108 sıra sayılı Osmaniye'nin il olmasına
ilişkin yasa teklifinin tümü üzerinde Anavatan
Partisi Grubunun görüşlerini arz etmek üzere
söz almış bulunmaktayım. Bu vesileyle,
hepinizi saygıyla selamlıyorum. (ANAP sıralarından
alkışlar)

Aslında, ben, burada, yasa teklifinin çerçevesinde
kalmak istiyordum; ama, sevgili hemşerim öyle şeylerden
bahsetti ki, ben, öyle, havada kalan laflarla değil,
belgelerle konuşacağım; mecbur kaldım,
onun için konuşacağım.

Bakınız, elimde bir belge var; Anavatan Partisinin,
Türkiye Büyük Millet Meclisine verdiği yasa
teklifi; tarih, 28 Ekim 1995, dikkat edin, 1996 değil. Bütün
siyasî partilerin Osmaniye'nin il olması konusundaki
yasa teklifleri 1996'da verilmiştir. Büyük Birlik
Partisinin teklifi temmuz 1996'da, diğer bütün partilerin
teklifleri 1, 2, 3 Ekim 1996'da verilmiştir; ama, Anavatan
Partisinin teklifi 28 Ekim 1995'te verilmiştir. Eğer
bir ilk arıyorsanız, ilk biziz, Anavatandır!
(ANAP sıralarından "Bravo" sesleri, alkışlar)

Bakın, bu konuya girmeyecektim; ama, Sevgili Durak kardeşim
girince, bunu açıklamak zorundayım. Anavatan
Partisinin teklifi bununla bitmedi, daha gerisi var. 28.10.1995'te
teklifi verdikten sonra, Anavatan Partisi dönüyor, yine
herkesten evvel, 5.9.1996'da bir teklif daha veriyor; belki unuturlar,
bizim güzel Osmaniyemiz ilçe olarak kalmasın
diye_ (ANAP sıralarından alkışlar)
Bununla da yetinmiyorlar, 2 Ekim 1996'da bir daha teklif veriyorlar.
Şimdi ben soruyorum; bir gol mü büyüktür,
üç gol mü büyüktür?!. (ANAP sıralarından
"Bravo" sesleri, alkışlar) Biz, üç
kere teklif verdik. Şimdi, bunu burada kapatıyoruz.

Efendim, aslında, burası bir Yüce Meclis...
Ben, bütün partilere, bir Adanalı olarak ve Adana
Milletvekili olarak şükranlarımı tekrar
tekrar arz ediyorum; çünkü, bütün partiler,
Osmaniye'nin il olması konusunda hemfikirdirler. Bu Parlamentoda,
biz, ne kavgalar ne ayrılıklar gördük;
ama, görüyorum ki, Osmaniye için bütün
partiler birleşmiş, büyük bir mutabakat,
muhteşem bir birlik teşkil etmişler, Osmaniyem
adına, Adanam adına şükranlarımı
sunuyorum. (ANAP sıralarından alkışlar)

VELİ ANDAÇ DURAK (Adana) - Yalan söylüyorsun...

UĞUR AKSÖZ (Devamla) - Laf atmak yok Veli Durak, biz
hemşeriyiz, böyle, şakayla karışık,
gerçekleri, belgeyle size söyledim.

Şimdi efendim, Osmaniye'ye gelelim... Sırada bekleyen
bir sürü il varken, Osmaniye neden il oluyor?.. Basın,
bunu, bir siyasî rüşvet, bir seçim rüşveti
gibi değerlendirdi. Bir kere, bunu hemen reddediyorum, hepiniz
adına reddediyorum_ Adanalılar ve Osmaniyeliler
adına reddediyorum. Niye reddediyorum: Rüşvet
niçin verilir; yasal olmayan bir şeyi elde etmek
için verilir. Beyler, Osmaniye, bundan yıllarca
önce, zaten il idi; "Cebelibereket" adıyla,
koskoca bir Osmanlı sancağıydı; sonra,
tuttular, Osmaniye'yi parçaladılar, böldüler,
küçük bir ilçe yaptılar. Şimdi
biz ne yapıyoruz; alınmış bir hakkı
iade ediyoruz, itibarı iade ediyoruz, yaptığımız
bir haksızlığı düzeltiyoruz; rüşvet
bunun neresinde?.. Haksızlık, geç de olsa,
Osmaniye'nin il olmasıyla düzeltilmiş olmaktadır;
o bakımdan, hiç kimseye, sakın olaki "bu,
seçim rüşveti" lafını ağzına
almasını tavsiye etmiyorum; çünkü,
Osmaniyeliler bundan rencide oluyorlar.

Osmaniye neden il oluyor; söyleyelim: Bakın -çoğunuzda
vardır zannediyorum- Eskişehir Anadolu Üniversitesi
bir araştırma yaptı: "Siyasetçilere
güven giderek azalıyor, yok olma noktasına
doğru gidiyor." Kahvehanelerde, toplantılarda
siz de karşılaşıyorsunuz, halk, siyasetçilere
güvenmiyor. Niye güvenmiyor; çünkü,
verilen sözler tutulmadığı için.
Peki, ben şimdi sizlere hatırlatıyorum; geçirdiğimiz
bütün seçimlerde, Osmaniye'de otobüsün
üzerine çıkan bütün sayın
liderler -hepsi burada- ve bizler de, Osmaniye'ye "sizi il
yapacağız" demedik mi?

İSMET ATTİLA (Afyon) - DYP'deyken söz verdi...

UĞUR AKSÖZ (Devamla) - Bunun kasetleri var, görüntülü
kasetleri var, gazetelerde resimleri var. İşte şimdi,
Osmaniye, bütün siyasîlere kendilerini kurtarma
fırsatını veriyor. Verilmiş sözlerin
tutulduğunu göstermek bakımından, bir fırsat
bu; liderlerin, verdikleri sözleri "işte, biz
tutarız" diyebilmeleri için, bizim, liderler
adına verdiğimiz sözleri "işte, tuttuk"
diyebilmemiz için, bu yasa teklifi bir fırsat. Bugün,
Osmaniye'ye, otobüsün üzerinde verilen sözleri
tutmanın bahtiyarlığını yaşıyorum;
umarım, hepiniz de yaşıyorsunuzdur. (CHP sıralarından
"öbürleri ne olacak" sesleri) Geleceğiz
efendim, sırayla.

Efendim, işin bir de, coğrafî tarafı var.
Fazla vaktinizi almamak için, sadece bir örnek vereceğim:
Osmaniye'ye bağladığımız Düziçi
ve Bahçe İlçeleri var -oraları tanıyanlar
bilirler- Düziçi'nden Adana'ya işini yapmak
için gelen bir vatandaş, bir belediye reisi veya
bir resmî kişi, memur, tam iki saatte Adana'ya varır,
iki saat de dönüş, 4 saat; yani, o kadar uzaktır
ki, bir memurun bütün günü yollarda geçebilir.
Halbuki, şimdi ne yapıyoruz; Düziçili
ve Bahçeli vatandaşlar, Osmaniye İl Merkezine
sadece 15-20 dakikada gidecekler ve işlerini halledecekler.
Yani, coğrafî bakımdan da, o ilçelerin
yakın bir merkeze kavuşması bakımından
da, Osmaniye'nin il olması zarureti vardır.

Peki, nüfus nasıl?.. O da bir kriter... Nüfus
bakımından da, Osmaniye il olmayı fazlasıyla
hak etmiştir. Bugün Türkiye'de nüfusu 200
binin altında pek çok il var, mevcut illerin çoğunun
nüfusu 200 binin altında; ama, Osmaniye, bugün,
bağladığımız ilçelerle birlikte,
250-300 bin civarında bir nüfusa sahip -bu tahmini
bir rakam- doğudan ve güneydoğudan anormal göç
alacağını da düşünürseniz,
belki 400 binlere ulaşacaktır. Demek ki, Osmaniye,
nüfusu bakımından da il olmayı hak etmiştir.

Edindiğimiz bilgilere göre, Osmaniye'de 7 500-8 000 civarında
vergi mükellefi vardır; bakın, bu çok
büyük bir rakamdır. Bu demektir ki, 7 500-8 000
civarında insan ticaret yapıyor, mal alıyor,
mal satıyor, devlete vergisini veriyor. Bu büyüklükteki
bir yerleşim biriminin de il olması en doğal
hakkıdır.

Şimdi, Osmaniye'ye verilmiş sözleri tutarak kendimizi
beraat ettirirken, bu arada, il olmaya hazır ve Anavatan
Partisinin tüm gücüyle il yapmak için çalışacağı
ilçeleri saymadan geçemeyiz, onlara haksızlık
edemeyiz. Bakın, Anavatan Partisi, il yapmak üzere
öncelikli olarak plana aldığı ilçeleri
benim vasıtamla burada sayıyor: Siverek, Tarsus,
İskenderun, Alanya, Anamur, Nazilli, Bandırma, Düzce,
Akşehir, Ereğli ve Çorlu. Anavatan Partisi, tıpkı
Osmaniye gibi, söz verilen, tıpkı Osmaniye
gibi, nüfusu kalabalık, tıpkı Osmaniye
gibi, coğrafî bakımdan il olması zaruret
olan bu ilçe merkezlerini de, öncelikle il yapmak
üzere elinden gelen gayreti gösterecektir ve diğer
partilerden de bu konuda destek beklemektedir.

Sayın Başkan, değerli milletvekilleri; Osmaniye'nin
il olması için destek veren bütün partilere
ve bütün milletvekillerime şükranlarımı
sunuyorum ve yeni il statüsünün Osmaniyemize, Adanamıza
ve ülkemize hayırlı olmasını
dilerken -mahallî lisanla- darısı diğer
bekleyenlere diyor, saygılar sunuyorum. (ANAP ve DYP sıralarından
alkışlar)

BAŞKAN - Teşekkür ederim Sayın Aksöz.

Sayın Aksöz, konuşmasında "siyasîlere
itibar azalıyor" diye bir laf sarf ettiler. Aslında,
bence, bu, siyasîler hakkında haksız ve gereksiz
bir ithamdır; çünkü, siyasî insanların
bütün hayatı daima şeffaftır, basın,
radyo ve televizyonun denetimi altındadırlar; ama,
tabiî ki, Türkiye'de, siyasîlerin yerinde çok
insanın gözü olduğu için, siyasî
makamlarda bulunan insanları devamlı kötülemek
istemektedirler. Benim gördüğüm kadarıyla
-aşağı yukarı onbeş senedir bu çatı
altında görev yapıyorum- elimizden geldiği
kadar, halka karşı görevimizi yerine getiriyoruz;
ama, yerimizde gözü olan insanlar, özellikle bazı
basın mensupları, bazı basının
köşe yazarları, özellikle normal cumhuriyet
rejimini tasvip etmedikleri için, hatta belirli çevrelere
davet yazdıkları için, siyasîleri devamlı
kötülemeye çalışmaktadırlar;
oysa ki, siyasîlerin öyle itibarsız bir hali
yoktur. (DYP ve RP sıralarından alkışlar)

Aslında çok fazla da konuşmak istemiyorum;
ama, hiç olmazsa, bu konuları siyasîlerin
ağzından duymayalım arkadaşlar. Burası,
bizim bir mekânımızdır; bu mekânımızda
bu gibi şeylerin dile gelmemesi lazım.

Refah Partisi Grubu adına, Sayın Yakup Budak; buyurun
efendim. (RP sıralarından alkışlar)

Süreniz 20 dakikadır.

RP GRUBU ADINA YAKUP BUDAK (Adana) - Sayın Başkan,
Meclisimizin değerli üyeleri; sözlerime başlarken
hepinizi sevgiyle, saygıyla selamlıyorum.

Bugün, burada, Osmaniye'nin il olmasını konuşuyoruz.
Bütün Osmaniyelileri ve Osmaniye'nin il olması
için gayret gösteren bütün arkadaşlarımızı
ve Yüce Meclisimizi, aynı zamanda, tebrik ediyorum.

Malumunuz, biraz önce konuşan arkadaşlarımız
da "bu, Osmaniye'ye bir seçim rüşveti değildir;
zaten, Osmaniye 1924 ile 1933 yılları arasında
ildi; bir iadei itibar söz konusudur" dediler, isabetli
bir tespitte bulundular. Biz de aynı şeyi söylüyoruz.
Gerçi, Osmaniye'nin il olması seçimin arifesine
getirilmiştir; ama, bu siyasî bir rüşvet
değildir, bir seçim yatırımı değildir,
Osmaniye'nin hakkının iade edilmesidir. Bu hakkın
iade edilmesi konusunda, bütün siyasî partilerimiz
elbirliği yapmıştır, kanun teklifleri
vermiştir; hepsine ayrı ayrı teşekkür
ediyoruz.

Yine, Osmaniyemizde bir seçim yapılacak; bu seçimler
münasebetiyle, aday olan bütün arkadaşlarımıza
da tebriklerimizi, sevgilerimizi sunuyor, başarılar
diliyoruz. (RP ve DYP sıralarından alkışlar)

Yine, 3 Kasımda bir seçimimiz olacak; inşallah,
bu seçimi, barış içerisinde, huzur
içerisinde, uzlaşma içerisinde, anlaşma
içerisinde, kardeşlik havası içerisinde
geçireceğiz; inşallah, bu böyle sürüp
gidecektir.

Osmaniye neden il oluyor; neden il olmalı; bunun üzerinde
fazlaca duracak değiliz; çünkü, sosyal açıdan,
siyasal açıdan, ekonomik açıdan ve
coğrafî açıdan Osmaniye, eskiden zaten
ildi, Cebelibereket'ti. Şimdi de Osmaniye İlimiz
oluyor; çünkü, Osmaniye, Adana'ya, Kahramanmaraş'a,
Gaziantep'e, Hatay'a uzaklığı itibariyle, coğrafî
açıdan tam orta bir yerde bulunmaktadır.
Ekonomik açıdan da, gerçekten, ovanın
üzerinde bulunmasından dolayı, pamuğuyla,
yerfıstığıyla, zaten ticaretin de, tarımın
da merkezi durumundadır; bundan dolayı da il olması
gerekiyordu.

Yine, çok değişik illerin kalkınması
açısından birtakım çareler
düşünülürken, Osmaniyemiz gerçekten
-yanından, otobanın, demiryollarının
geçmesi hasebiyle de- ilerlemeye, gelişmeye ve gerçekten,
illerimiz arasında her zaman güzel bir il olmaya namzet
olmuştur ve il olmaktadır.

Muhterem arkadaşlar, biraz önce konuşan arkadaşlarımız
"efendim, iki teklif verdik, üç teklif verdik,
dört teklif verdik" gibi birtakım laflar söylediler,
sözler ettiler. Ben, şöyle söylemek istiyorum:
Önemli olan, bir teklif vermek, üç teklif vermek,
beş teklif vermek değildir; önemli olan, verilen
teklifin yerine getirilmesidir, tatbikatının yapılmasıdır.
(RP ve DYP sıralarından alkışlar) Ben,
iyi hatırlıyorum: 1987 seçimlerinde, şimdi
bu sıralarda oturan arkadaşlarımızdan
bazıları "bize oy verin; biz iktidardayız;
dört ilçeden birisini il yapacağız"
diye dolaşıyorlardı; 1991 seçimlerine
gelindiğinde, kimisi telgrafla il yaptı, kimisi mektupla
il yaptı; ama, bu Hükümet geldi; bu Hükümet,
laf yapmıyor iş yapıyor, icraat yapıyor,
Osmaniye'yi il yapıyor. (RP sıralarından
alkışlar) Niye mi yapıyor: Merkez Karar Yönetim
Kurulu üyemiz, siyasî işlerden sorumlu Başkan
Yardımcımız Aydın Menderes'in Hocamızdan
bir ricası vardı: "Hocam, şimdiye kadar
gelenler hep söz verdiler; ama, bu sözlerini tutmadılar;
hiç değilse, babamın şu sözünü
siz yerine getirin" diyordu. Hocam da "peki" dedi.
(RP sıralarından alkışlar) O açıdan,
üç teklif, beş teklif; şu sırada,
bu sırada verdim demek önemli değil; önemli
olan yapmaktır. Bunu da ifade ederken altını
çizmek istiyorum: Osmaniye'nin il olması, bu Meclisin,
20 nci Dönem milletvekili arkadaşlarımızın
ortak takdiridir, ortak kararıdır; bunu da ifade
etmek istiyorum.

Muhterem arkadaşlar, elbette ki, sırası gelen
yerlerimiz de il yapılacaktır. Osmaniye'nin il olması,
belki bu kapıyı açmaktadır; ama, siyasal
ve sosyal açıdan gerçekten şartları
uyan, il yapılması lazım gelen yerlere, inşallah
-biraz önce arkadaşımızın ifade
ettiği gibi- darısı onların da başınadır
diyerek sözlerimi bitirmek istiyorum.

Hepinize sevgiler, saygılar, hürmetler sunuyorum.
(RP ve DYP sıralarından alkışlar)

BAŞKAN - Teşekkür ederim Sayın Budak.

Gruplar adına son konuşma, DSP Grubu adına
Sayın Arif Sezer'de.

Buyurun efendim. (DSP sıralarından alkışlar)

Sayın Sezer, süreniz 20 dakikadır.

DSP GRUBU ADINA ARİF SEZER (Adana) - Sayın Başkan,
değerli milletvekili arkadaşlarım; bugün,
Osmaniye'nin il olması konusunda, Meclisteki teklifin getirmiş
olduğu politikayı, burada şovu yapıyoruz.
(DSP sıralarından "Bravo" sesleri, alkışlar)
Biz, Demokratik Sol Parti olarak, Osmaniye'nin il olmasına
karşı değiliz; ama, belediye başkanı
ölmeden önce, acaba, Osmaniye'nin il olması için,
20 nci Yasama Döneminde hangi parti grubu kanun teklifi verdi
Mecliste?! (DSP sıralarından "Bravo" sesleri,
alkışlar)

Özlemlerimiz vardı buraya gelirken; devlet adamı
politikacılığı... Hemşerim Sayın
Aksöz konuştu "kanun teklifi verdik" dedi.
Osmaniye Cebelibereket iken, benden büyük kardeşlerimin
sancağı ve vilayetiydi. Ceyhan'a bağlıdır
köyüm. Sayıları 292 iken Aksaray'ı
il yaptırıyorlardı da, Adanalı parlamenterler
neden Osmaniye'yi il yaptırmadı? (DSP sıralarından
"Bravo" sesleri, alkışlar) Kilis il yapılıyordu...

HALİL ÇALIK (Kocaeli) - Yalova il yapılıyordu.

ARİF SEZER (Devamla) - Yalova il yapılıyordu
seçim yatırımı için; ama, Osmaniye
neden gündemde yoktu?! Maazallah, ölüler üzerine
bina yapıyoruz, layık olan ili değil. Osmaniye'nin
tarihten bu yana farklı bir yeri vardır. (DSP sıralarından
"yakın konuş, yaklaş yaklaş"
sesleri) 1864 yılında, Saraybosna'nın, Bosna-Hersek'in
ıslahını yapan Gazi Ahmet Muhtar Paşa,
Cevdet Paşa'nın isteğine bırakılarak,
ilk defa Komutan Derviş Paşa'yı Çukurova'yı
ıslah için gönderir. Çünkü,
Çukurova'nın Türkmenleri, yazları yaylalara,
kışları "hu" yapıp Çukurova'ya
otururlar. Yukarı Çukurova, Erzin, Dörtyol,
İslâhiye, Nurdağı'na kadar uzanır,
önce denizyoluyla Adana'ya gelir. Bu tümenin adı
11 inci Girit Tümenidir. Ama, biz, yöntem olarak karşıyız
dedik, il olmasına değil... Ve gelinir_ Çünkü,
devlet anlayışımız Selçukludan
başlayıp Osmanlıda kök salmış,
Cumhuriyetle beraber devam etmiştir. O gün için
Cerit, Afşar, Tecirli, Bozdoğan bölgede birtakım
Türkmen boyları sayılır. Amaç,
toprağa bağlı kalarak, Türk insanının,
devlet bilincinde, ulus olmanın onurunu yaşasın
diyedir; fakat, sıtma vardır, yazın Çukurova
insanı kırılır; onun için yaylalara
giderler; yerleşik düzene geçmemişlerdir.

Millî Mücadelede de Osmaniye'nin ayrı bir yeri
vardır. Bugün GAP'ın giriş noktası,
evet, güneydoğu başlangıcı, Nurdağları
dediğimiz, Osmaniye eteklerinden başlar. Önemlidir;
ama, yasayla gündeme gelen Andırın İlçesinin
de coğrafî olarak Osmaniye'ye yakın bağlantısı
vardır.

Ama, biz, seçime de katılmadık; bu olay,
korkumuzdan değildi; bir yılda, üç seçim...
Şimdi, asıl sorulması gereken şu: Artık,
politik şovu bırakalım. Evet, Çukurova'nın
dağ köyleri Düziçi dahil ve bizim yukarıda,
kuzey şeridimizin Saimbeyli, Tufanbeyli, Feke, Aladağ,
Karaisalı dahil, geri kalmış yöreleri
vardır. Bir Ceyhan, bir Adana bu yönden farklıdır;
ciddî bir oya sahiptir.

Sayın Başbakan, Sayın Başbakan Yardımcısı;
biz, buraya gerice bölge statüsü verip de yatırımları
çekebiliyor muyuz, yoksa seçim ili mi yapıyoruz?
Bu konuda ciddî çalışmaları gündeme
getirmemiz gerekiyor.

Ülkemiz, ulusal birliğin, birbirini sevmenin, binlerce
yıldır devlet ve ulus olmanın bilincinde
yaşayan insanlarla dolu ve inanıyorum ki, Osmaniyeliler,
ile layık, biz de destekliyoruz; ama, bir tek farkımız
var; ölümünden sonra vermedik, daha önce verilmişti
teklif; Belediye Başkanının vefatından
sonra, şov yapmak için il olma teklifi vermedik.

Bu vesileyle, Osmaniye'nin il olmasını kutluyor;
ama, yatırımlarda öncelik tanınan bölge
statüsüne getirilmesini diliyorum.

Hepinizi saygı ve sevgiyle selamlar, hayırlı,
uğurlu olmasını dilerim.

Teşekkür ederim. (DSP sıralarından alkışlar)

BAŞKAN - Teşekkür ederim Sayın Sezer.

Gruplar adına yapılan konuşmalar bitmiştir.

Şahısları adına; Rüştü
Kâzım Yücelen, Mahmut Işık, Ahmet
Dökülmez, Orhan Kavuncu, Mehmet Büyükyılmaz,
Hikmet Sami Türk söz istemişlerdir.

AHMET DÖKÜLMEZ (Kahramanmaraş) - Sayın
Başkan, burada Danışma Kurulu önerisi
okunur okunmaz kağıdı gönderdim; bir yanlışlık
olabilir...

BAŞKAN - Efendim, arkadaşlarımız belirlediler;
kusura bakmayın... Ben oradan gelen_ Bakın, kendi
yazıları...

AHMET DÖKÜLMEZ (Kahramanmaraş) - Söz istemek
için önce ben gönderdim, diğer arkadaşlar
hep sonradan gönderdiler.

BAŞKAN - Efendim, sırayla, gelenleri...

AHMET DÖKÜLMEZ (Kahramanmaraş) - Buradan, kavas
vasıtasıyla gönderdim.

BAŞKAN - Efendim, yani siz konuşmak istiyorsanız,
o zaman maddeler üzerinde konuşursunuz. Tümü
üzerinde konuşmakla, maddeler üzerinde konuşmak
arasında bir şey yok. Biraz gecikme olur; ama, ilk
konuşanın arkasından konuşan diğer
arkadaşlarımız da, yeni yeni birtakım
şeyler söyleyebiliyorlar. Yani, nasıl olsa şiir
okumuyoruz; yeni yeni birtakım şeyler söylemek
mümkün; maddeler üzerinde konuşabilirsiniz.

AHMET DÖKÜLMEZ (Kahramanmaraş) - 2 nci madde üzerinde
söz istiyorum.

ORHAN KAVUNCU (Adana) - Sayın Başkan, ben teklif
sahibiyim.

BAŞKAN - Teklif sahibinin ayrı bir söz hakkı
yok İçtüğümüzde.

İki kişi konuşabilir, kusura bakmayın.

Buyurun; Sayın Yücelen.

Süreniz 10 dakika efendim.

RÜŞTÜ KÂZIM YÜCELEN (İçel)
- Sayın Başkan, Yüce Meclisin değerli üyeleri;
önce, televizyonu başında bizi izleyen vatandaşlarımızla
beraber, hepinize saygılarımı sunuyorum.

Bu Genel Kurulda, zaman zaman, il tasarıları tartışıldı
ve ne hikmetse, bu il tasarılarının hepsi,
seçim öncesine gelmekle beraber, buraya çıkan
sayın konuşmacıların da hiçbiri
"bu tasarıları seçim dolayısıyla
getirdik; bu tasarıları, önümüzdeki
seçimler için acele indirdik" demez; bu sözler
yerine, seçim yapılacak ilçeye selam babında
"biz, kesinlikle siyasî rüşvet vermiyoruz;
bunu, rüşvet için çıkarmadık"
konuşmalarını yaparlar.

Bugün de dikkat ettim, Osmaniye İlimizin -inşallah,
biraz sonra oylarınızla il olacağı anlaşılıyor-
3 Kasımda geçireceği seçim için,
bütün siyasî partilerimizin temsilcileri "bir
siyasî rüşvet olmadığını
ve kesinlikle, bu Meclisin ortak malı olduğunu"
söylediler; sadece, bir siyasî partimiz, seçime
girmeyeceği için, daha objektif bir konuşma yaptı.

Peki, Osmaniyeli vatandaşlarımız bizi buradan
izliyorlar, acaba, gerek iktidardan gerek muhalefetten genel başkanlar,
genel başkan yardımcıları, Osmaniye'de
seçime iştirak eden partilerin temsilcileri, 3 Kasıma
kadar Osmaniye'nin il olma konusunu seçim malzemesi yapmayacakları
sözünü de biraz sonra buradan verirler mi? Eğer,
hakikaten, bu sözü buradan verebiliyorlarsa ve siyasî
partilerimizin temsilcileri, 3 Kasıma kadar, kesinlikle,
Osmaniye'nin il yapılması konusunu kullanmayacaklarsa,
hakikaten, Yüce Meclisin şanına yakışır
ve 3 Kasımda yapılacak seçimlerle hiç
bağı kurulmadan, Osmaniye'nin il yapıldığını
buradan söyleyebiliriz; ancak...

CAFER GÜNEŞ (Kırşehir) - Siz yapmadınız
mı?

BAŞKAN - Efendim, müdahale etmeyelim.

Buyurun, siz devam edin.

RÜŞTÜ KÂZIM YÜCELEN (Devamla) - Evet,
biz, Anavatan Partisi olarak seçim zamanlarında
yapmadık ili; ama, geçtiğimiz yıl, aynı
şekilde, bu kürsüden, Kilis'in il olmasını,
Yalova'nın il olmasını, aynı sözlerle,
aynı -zabıtlardan takip edebilirsiniz- burada...

KEMALETTİN GÖKTAŞ (Trabzon) - Bartın?!

RÜŞTÜ KÂZIM YÜCELEN (Devamla) - Bartın'ı
yaptık, istisna değil; Bartın'da da yaptık.
Demek ki, biz de kötü yapmışız,
aynı şekilde siz de tenkit ettiniz. (RP ve DYP sıralarından
alkışlar) Ama, en azından şunu kaldırmamız
lazım, bugün neresinden dönersek dönelim,
şu sözü kaldırabilmemiz lazım: Akşam,
eğer, televizyonlarınızın başına
geçtiğiniz zaman, bu görüntüleri seyrederseniz,
buradan konuşulanlar ile vatandaş tarafından
görülenlerin birbiriyle tam tezat teşkil ettiğini
görebilirsiniz. En azından, bu uygulamaların
neresinden...

ERSİN TARANOĞLU (Sakarya) - Biz, Bartın'ı
seçimden sonra il yaptık.

RÜŞTÜ KÂZIM YÜCELEN (Devamla) - Ama,
seçimden önce söz verdik efendim.

ERSİN TARANOĞLU (Sakarya) - Eylül ayında
il kanunu çıktı.

RÜŞTÜ KÂZIM YÜCELEN (Devamla) - Hayır.
Belediye seçimi vardı o zaman Sayın Taranoğlu;
belediye seçimi için yaptık.

Bakın, bu geldiğimiz noktada, belki buradan belediye
başkanlarına bir çağrıda bulunmamız
lazım; hangi ilçeyi il yapmak istiyorsak, belediye
başkanını bir araseçimden üç
beş ay önce istifa etmeye belki buradan çağırmamız
lazım, hep beraber. Belki, birçok ilçede
belediye başkanlarına araseçimlerden önce
baskı yapılmaya başlanacak. Belki, orada,
onların istifası gündeme gelecek.

Hakikaten, bu işleri, hak, hukuk, adalet ölçüleri
içerisinde yapıyorsak -biraz önce, Anavatan
Partimizin değerli konuşmacısı, Anavatan
Partisi Grubu adına konuşan arkadaşımız,
ilk ağızda, il yapılması gereken ilçeleri
sıraladı- burada hakikaten adalet ölçüleri
geçerli ise, bugün, nüfus oranıyla şu
andaki mevcut illerin 40'ından daha büyük olan
Tarsus İlçesinin il olması gerekir. Eğer,
nüfus bir kıstas değil de, kıstas, sadece
vilayetine uzaklıksa, yüzölçümü
ise, bugün, kendi vilayetine 225 kilometre, kendi vilayetinden
sonraki en yakın vilayete 260 kilometre mesafede olan Anamur'un
il yapılması gerekir. Eğer, Osmanlı döneminde
sancak olmak bunda kıstassa, Silifke'nin, Alanya'nın
yine aynı şekilde il yapılması gerekir.

İBRAHİM HALİL ÇELİK (Şanlıurfa)
- Siverek'i de unutmayalım!

RÜŞTÜ KÂZIM YÜCELEN (Devamla) - Tabiî,
Siverek'i de unutmayalım.

Gelin bunun bir ölçüsünü bulalım
ve bu ölçüyü hep beraber koyalım;
bizden sonraki nesiller de, değerli seçmenlerimiz,
vatandaşlarımız da bu Yüce Meclisi, sadece,
seçimden seçime il yapan bir Meclis olarak görmesin.

Anavatan Partisi olarak, ilk defa, beldeleri ilçe, ilçeleri
il yapma konusunu biz getirdik. Nasıl, az önce "seçim
için il yapmadınız mı" dediyseniz,
bu gerçeği de sizin kabul etmeniz gerekir.

Anavatan Partisi, 1983 yılında iktidara gelinceye
kadar, Türkiye'nin idarî yapısını
değiştirmeyi kimse konuşmuyordu, kimse, ilçeleri
il yapmaktan, beldeleri ilçe yapmaktan bahsetmiyordu; ama,
o günlerde bunun ölçüsünü de koymuştuk,
Türkiye'deki vilayet sayısını 100'e
çıkaracağımızı söylemiştik.

Gelin, bu Yüce Meclisteki temsilcilerimiz, liderlerimiz toplansınlar,
hangi ilçeleri il yapacaksak, hangi vakitte yapacaksak,
hangi sıralamayla yapacaksak bunları kamuoyuna açıklayalım
ve bu konunun bundan böyle siyasî istismar meselesi
yapılmasını önleyelim diyorum.

Ben, huzurlarınızda fazla kalmadan, Tarsus Belediye
Başkanımızın -bir milletvekili sıfatıyla
bana- göndermiş olduğu mektubu -bu mektuptan kaç
milletvekilimize geldi bilmiyorum- hiç yorum yapmadan sizlere
arz edeceğim:

"Sayın milletvekilim, her seçimde vaatler verilerek
unutulmaktan bıkan Tarsus halkı, yine bir seçim
arifesinde Osmaniye'ye il sözü verilmesinden dolayı
infial halindedir.

60 vilayetten büyük, nüfus potansiyeli açısından
22 inci sırada bulunan, tarihî, kültürel,
ekonomik ve sosyal altyapısıyla il olmayı
çoktan hak etmiş Tarsus'u hiçe sayarak başka
yerleri il yapamazsınız. Önce Tarsus il olmalı,
sonra başka ilçeler_ Çünkü, hak,
adalet, hukuk ve vicdan bunu gerektirir. Şayet bu ölçüleri
taşıdığınızı iddia
edebiliyorsanız böyle bir uygulamaya alet olmaz, Tarsus'un
olmadığı hiçbir oylamaya katılmazsınız.

Tarsus Belediye Başkanı"

Şimdi, bu mektubu gönderen arkadaşım,
o beldenin belediye başkanı olarak, infial içindedir;
ama, buradaki parti temsilcilerinden -Anavatan Partisi adına
biraz önce konuşan arkadaşımızın
söylediği gibi- bundan sonraki ilk tasarıda, Tarsus'un
il olacağı sözünün de buradan duyurulmasını
sabırsızlıkla Tarsus halkı beklemektedir.

Ben, bütün bu sözleri söyledikten sonra, Osmaniye'nin
il yapılmasının Osmaniye'ye bir hakkın
verilmesi olduğunu buradan vurguluyorum. Tabiî ki, bu
sözlerim Osmaniye'deki hemşerilerimizi, vatandaşlarımızı
tedirgin etmemelidir. Sadece, Osmaniye'nin il olması gibi
hayırlı bir işle bundan sonraki bu ve benzeri
şikâyetlerin ortadan kalkması en büyük
dileğimizdir.

Ben, Osmaniye ilinin, önce Osmaniye'de yaşayan Osmaniyeli
vatandaşlarımıza, daha sonra, bölgesine
ve Türkiyemize hayırlara, uğurlara vesile olmasını
diliyor; hepinize saygılar sunuyorum. (ANAP sıralarından
alkışlar)

BAŞKAN - Teşekkür ederim Sayın Yücelen.

İkinci konuşma için, Sayın Mahmut Işık;
buyurun efendim. (CHP sıralarından alkışlar)

Süreniz 10 dakikadır Sayın Işık.

MAHMUT IŞIK (Sıvas) - Teşekkür ederim.

Sayın Başkan, değerli arkadaşlarım;
Osmaniye İlçemizin il olması konusunda söz
almış bulunuyorum.

Öncelikle, Osmaniyelileri saygıyla selamlıyorum
ve il olma kararının çıkabileceğini
tahmin ederek -biz de, Parti olarak ve şahıs olarak
oy vereceğimiz için- hayırlı olması
dileklerimi iletiyorum.

Bu arada, tabiî, yöre milletvekili arkadaşlarım
"ben, teklifi verdim; öbürü ben verdim; ben,
daha çok çalıştım" deyince;
o yörenin milletvekili olmadığım için,
Sayın Genel Başkan Yardımcımız
Çevikçe'ye "Sayın Çevikçe,
söz hakkımı size vereyim; siz, bir şeyler
söyleyin. Siz de o yörenin milletvekilisiniz" dedim.
Grupları olan partiler içerisinde ilk teklifi vermiş
olmasına ve Komisyonda da tüm takibini bizzat yapmış
olmasına rağmen "hayır, Osmaniyeli aydındır,
kimin ne yaptığını bilir" dedi.
Osmaniye'de beş belediye başkanı seçilmeyecek
değerli arkadaşlarım; bir belediye başkanı
seçilecek. Tabiî, elbette hepimiz, Osmaniye'ye olan
katkılarımızı nezih bir şekilde
söyledik; ama, bundan sonrasını takdir de Osmaniyelilere
kalıyor.

Şimdi, tabiî, Osmaniye'den sonraki ilçeler
ne olacak? Özellikle, Doğru Yol Partisi Sayın
Genel Başkanı buradayken, ben, bir tarihî mirastan
da bahsetmek istiyorum. Adalet Partisi Genel Başkanı
Sayın Süleyman Demirel, iki defa Suşehri'ne
gitti, bir belediye seçiminde de "istiyorsanız
vilayeti, vurun mührü gır atın altına"
dedi, açık seçik söz verdi ve Sayın
Demirel'e heyet olarak gittiğimizde, bendeniz de vardım,
Adalet Partisi eski Bakanlarından rahmetli Sayın
Tevfik Ağabey de vardı, Oğuz Aygün Bey de
vardı. Sayın Aygün "Sayın Cumhurbaşkanı,
rahmetli Adnan Menderes, Refik Koraltan'ı Divriği'ye
gönderiyor 'Divriği'nin vilayet olduğunu müjdeleyin'
diyor -Divriği de, Mengüçoğullarına
başkentlik yapmış bir ilçedir- Peki,
siz, bugüne kadar, hep 'biz Adalet Partisinin mirasına,
borçlarına da alacaklarına da kefiliz' dediniz,
neden Divriği'yi vilayet yapmadınız?" dedi.
Sayın Demirel'in cevabı şuydu: "Beni
Divriği nüfusuna kaydedin, ben Divriği'nin hemşerisiyim.
Divriği mutlaka vilayet olacaktır. Bu alınmayan
bir siyasî haktır."

Şimdi, ben değerli arkadaşlarıma -bütün
sağ partilere- soruyorum; alınmayın lütfen.
Hepiniz, Demokrat Partinin ve Adalet Partisinin mirasına
sahip çıktınız; bugün de sahip
çıkıyorsunuz.

MUSTAFA CUMHUR ERSÜMER (Çanakkale) - Yok öyle
bir şey... Demokrat Parti...

MAHMUT IŞIK (Devamla) - Yani, bakıyorum; Sayın
Aydın Menderes, işte bu mirastan ve kişiliğinden
dolayı Refah Partisinde. Doğru Yol Partisi de, bu mirastan
dolayı hep Demokrat Partiye atıfta bulunur. Siz,
galiba, miraslar menfaatınıza uygunsa sahip çıkıyorsunuz,
değilse çıkmıyorsunuz. Öyleyse,
bu borçlu miraslarınıza da sahip çıkmanızı
bekliyor, diliyor ve istiyoruz.

Diğer taraftan, teklifin sahibi ve aynı vilayetin milletvekili
olan diğer 2 arkadaşıma da iki sözüm
var: Suşehri, Kelkit Vadisinde, 4 ilçenin yer aldığı
bir bölgede yer almaktadır -bu ilçeler Suşehri,
Akıncılar, Koyulhisar, Gölova'dan müteşekkildir
ve birbirine de çok yakındır- 45 bin civarında
oyu var ve vilayet olma uğruna hepsini sağ partiler aldı.
Refah Partisi de, Anavatan Partisini temsilen Sayın Yazıcıoğlu
da "Suşehri vilayet olacaktır" dedi. Bu
sözü verdiniz. Ben, bu arkadaşlarımın
bu sözlere sahip çıkmalarını
istiyorum. Bu verilen sözler yerine getirilmediğinde
-ben, birçoğunuz gibi devletten gelen bir insanım-
devlete olan güven azalıyor; yurttaşlarımızı
kırıyoruz, incitiyoruz. Onun için, Hükümetten
özellikle rica ediyorum ve istiyorum; bir milletvekili olarak,
bir yurttaş olarak istiyorum. Bugüne kadar söz
verilmiş tüm ilçelerin, bir takvim çerçevesinde
mutlaka vilayet yapılması gerekmektedir. Aksi takdirde,
biz inandırıcılığımızı
kaybediyoruz. Bu, bize, maalesef, eksi puan veriyor.

Diğer taraftan, Sıvas, terör konusunda, biliyorsunuz
neredeyse pilot bölge seçilmiştir; Türkiye'nin
alan bakımından ikinci büyük vilayetidir.
Değerli arkadaşlarım, Sıvas'a bir vali
yetmemektedir. Bakınız, bir ay önce Divriği
İlçesindeki, Zara İlçesindeki ve İmranlı
İlçesindeki operasyonlarla ilgili olarak Sarıkamış'tan
bir alay, Kayseri'den bir alay, Merzifon'dan bir alay getirtildi
ve o bölgedeki insanların rahat oturabilmeleri için
çok önemli operasyonlar da yapıldı.
Bu birliklerin bir kısmı gitti; yok, kalacak yerleri
yok. O nedenle de Sıvas'ın mutlaka bölünmesi
gerekir. Eğer, Sıvas karıştırılırsa,
bilmiş olunuz ki, Türkiye karıştırılır.
1918 yılında da Sıvas karıştırılmak
istendi. O tarihte Yüce Atatürk, Sıvas halkını
bağrına bastı ve Sıvas'ta yatırımları
artırdı. Eğer, böyle bir talep olsaydı,
inanıyorum ki, buna mutlaka anında karar verecekti.
Koçgiri İsyanı, Şeyh Sait İsyanları
da bu bölgede olmuştur. O tarihte de Seyit Abdülkadir
Fransa'da Bogos Nobar Paşayla Ermeni ittifakı kurdu,
Divriği'nin Yellice Köyüne geldi, Zara'nın
Celalli Nahiyesine geldi, bu tarihte de PKK, Asala ile ittifak
yaptı, o da ilk bu bölgelere geldi. Bunlar tesadüfî
değildir. (ANAP sıralarından alkışlar)

Değerli arkadaşlarım, onun için, Sıvas'ın
mutlaka bölünmesini, idarî yapısının
yeniden düzenlenmesini, bütçe açısından,
özel idare açısından ve özellikle
coğrafi konumunun büyüklüğü açısından
dikkate almak zorundasınız.

Divriği İlçesi ile Koyulhisar İlçesi
arasında altı-yedi saat mesafe var ve o bölgede
de, biliyorsunuz, Kızıldağ bulunmaktadır.
O bölgeden, bu bölgeye güvenlik kuvvetlerinin ya
da başka araç ve gerecin ya da başına
bir iş gelen yurttaşın gidip gelmesi mümkün
değildir. O bölgeye, ta Kayseri indirme tugayından
helikopterler geliyor. Herhalde, bu kadar sıkıntı
çeken halka, bizim, bir an önce eğilmemiz gerekir.

O nedenle de, ben, özellikle, tüm Anavatan Partili arkadaşlarımın
söylediği listeye katılmakla birlikte, Sıvas'ın
da, bu konumlarından dolayı, birinci sırasına
alınmasını, hem devletin en üst birimlerinin,
ta Demokrat Parti dönemindeki Meclis Başkanımız
rahmetli Refik Koraltan'ın haber götürdüğü
Divriği'nin hem de devletin en üst kademesinin birkaç
kez söz verdiği ve nüfus bakımından,
alan bakımından yeterli olan bu iki ilçenin
de, mutlaka, vilayet yapılmasını, Yüce
Meclisin takdirlerine ve önerilerine sunuyorum.

Ayrıca, tekrar tekrar, Osmaniye'nin il olmasını
kutluyorum; hayırlı olsun diyorum. Böyle bir
ilimizde, geçmiş, tarihî bir hakkı iade
etmekte birleştiğimiz için de hepinize teşekkür
ediyorum; hayırlı olsun.

Saygılar sunuyorum. (CHP ve ANAP sıralarından
alkışlar)

BAŞKAN - Teşekkür ederim Sayın Işık.

Hükümet adına, Sayın Bakan Halit Dağlı
söz istemişlerdir.

Buyurun Sayın Bakan.

Sayın Bakan, süreniz 20 dakikadır.

ORMAN BAKANI MEHMET HALİT DAĞLI (Adana) - Sayın
Başkan, sayın milletvekilleri; Osmaniyemizin il olmasıyla
ilgili kanun teklifi üzerinde, Hükümet adına
görüşlerimizi ifade etmek üzere huzurlarınızdayım.
Bu vesileyle, hepinizi saygıyla selamlıyorum.

Sözlerimin başında, Mayıs 1996 tarihinde,
elim bir kazada kaybettiğimiz merhum Osmaniye Belediye Başkanımız
Musa Şahin'e Cenabı Allah'tan rahmet diliyorum; ayrıca,
kederli ailesine ve Osmaniyelilere başsağlığı
diliyorum ve Cenabı Allah'tan, milletimize böyle acıları
bir daha göstermemesini niyaz ediyorum.

Teklif üzerinde, siyasî parti gruplarının
ve kişisel görüşlerini açıklayan
arkadaşlarımız, efendim, şu zaman teklif
verildi, bu zaman teklif verildi gibi birtakım değişik
düşünceler ortaya koydular. Evet, Anayasamızın
126 ncı maddesi gereğince bir ilçenin il olabilmesi
için birtakım objektif kriterler gerekmektedir.
Nedir bu objektif kriterler? Bu objektif kriterlere baktığımız
vakit, evvela coğrafî durum, akabinde ekonomik durum,
kamu hizmetlerinin gerekleri, nüfus, ayrılacak ili
ne yönde etkilediği, eski yıllardaki statüsü
ve halkın talepleri. Bunların tamamı Osmaniyemiz
için geçerlidir. Gerçekten, Osmaniyemiz il
olmayı çoktan aşmıştır
ve bununla ilgili çeşitli tarihlerde -arkadaşlarımız
teklif meselesini söylediler- 19 uncu Dönemde Adana
Milletvekilleri olarak bizler, hepimiz, Osmaniyemizin ve Kozanımızın
il olmasıyla ilgili kanun teklifini vermiştik; ama,
o teklif kadük oldu. Ondan sonra arkadaşlarımız
yine teklif verdiler_

Burada, herhangi bir tartışmaya sebebiyet vermek
istemiyorum; ama, bir eksikliği düzeltmek için,
huzurlarınızda ifade edeceğim. Anavatan Partisi
sözcüsü arkadaşımız Sayın
Aksöz, 28 Ekim 1995 tarihinde teklif verdiklerini ifade ettiler.
Keşke bu teklifi vereceklerine, Anayasa Mahkemesine gidip
de yetki kanununu iptal ettirmeselerdi, Osmaniye çoktan
il olacaktı; şimdi, bu tartışmalara
da gerek kalmayacaktı. Biz, Hükümet olarak, arkadaşlarımızın,
sözcülerimizin bir kısmının da
ifade ettiği gibi, objektif kriterleri dikkate alarak, il
olmak için bekleyen ilçelerimizi, bir çırpıda,
herhangi bir seçime falan denk getirmeden il yapmak kararındayız.
Yalnız, şu anda, il olmak için müracaat
eden 127 ilçemiz vardır; ayrıca, 553 tane
ilçe olmak için müracaat vardır. Sayın
Okuyan "hepsini yapalım" diyor; ama, getireceği
ekonomik yükümlülükleri de dikkate almak durumundayız.

YAŞAR OKUYAN (Yalova) - "Hepsini yapacağız"
dediniz, onu da yapmanızda fayda var dedik.

ORMAN BAKANI MEHMET HALİT DAĞLI (Devamla) - Biz, efendim...
(ANAP sıralarından "seçim yatırımı"
sesleri)

Efendim, niye seçime denk geldi. (ANAP sıralarından
"Önceden haklarıydı" sesleri) Evet,
vakit, saat yeni gelmiş demek ki. Vakit, saat meselesidir.
(Gülüşmeler) Gayet tabiî, vakit, saat meselesidir;
öyle denk geldi. Keşke yetki kanunu iptal edilmeseydi;
Sayın Yücelen'in ifade ettiği gibi, şu anda,
Türkiye'nin il sayısı 100'e çıkmış
olacaktı.

Şimdi, Osmaniyemiz için, çokpartili siyasî
hayata geçtiğimiz günden bugüne kadar, il
olmak, bir özlemdir, bir hasrettir; Osmaniyeliler, büyük
bir hasret ve büyük bir özlemle il olmayı
beklemektedirler. İnşallah... Bu, 20 nci Dönem
Parlamentosuna ve 54 üncü Cumhuriyet Hükümeti
olarak bizlere nasip olduğundan dolayı, son derece
mutluyuz.

Osmaniye İlimizin, Osmaniyemize, Türkiyemize, Türkiyemizin
idarî yapısına hayırlı uğurlu
olmasını diliyor, Yüce Meclise saygılar
sunuyorum. (DYP ve RP sıralarından alkışlar)

BAŞKAN - Teşekkür ediyorum Sayın Bakan.

Son söz, milletvekilinindir ilkesi gereği, Kahramanmaraş
Milletvekili Sayın Ahmet Dökülmez; buyurun. (RP
sıralarından alkışlar)

Sayın Dökülmez, süreniz 10 dakika efendim.

AHMET DÖKÜLMEZ (Kahramanmaraş) - Değerli Başkan,
değerli milletvekilleri; Osmaniyemiz, hayırlısıyla,
il olacak. Bundan hepimiz şeref duyuyoruz ve memnuniyet
duyuyoruz. Ancak, Osmaniye'nin il olmasıyla ilgili bu kanun
teklifinin komisyon raporunu kaç kişi okudu; ben,
merak ediyorum. Her saat başı telefon ettim; şu
rapor çıksın da bir bakayım, ne oluyor,
ne var ne yok içerisinde diye. Daha matbaadan çıkar
çıkmaz, sıcağı sıcağına
raporu aldım baktım ki, Osmaniye il oluyor; ama,
Kahramanmaraş'ın Andırın İlçesi
de Osmaniye'ye bağlanıyor. Olmaz değil, bu tür
şeyler olabilir; ama, ben şöyle düşünüyorum:
Andırın, Osmaniye'ye 110 kilometre, Maraş'a
ise 70 kilometre mesafededir. Kaldı ki, Andırın,
Maraş'a direkt bağlıyken, Osmaniye'ye arada bir
Kadirli olmak suretiyle bağlı. Ne de olsa, seçmenimize,
bir küçülme psikolojisidir, etki eder. Osmaniye'nin
il olması konusu senelerdir söylendiği için,
herkes bu konuda motive olmuş durumda; yani, Osmaniye'nin
il olmasına hiç kimse ses çıkarmaz;
ama, İçiçleri Komisyonundaki raporu açın
bakın, Andırın'ın Osmaniye'ye bağlanması
konusunda bir şey yok. Plan ve Bütçe Komisyonundaki
görüşmeler sırasında böyle
bir şey oluyor. Üstelik, bölge milletvekillerinin
de bundan haberi yok. Sayın Millî Eğitim Bakanımızla
da görüştük. Şu anda, böylesine
acil bir karar vermek, aniden karar vermek fazla sağlıklı
bir şey olmaz. Devlet adamları, heyecanla, öfkeyle
ve aşırı sevinçlerle karar verirlerse,
önünde sonunda, bir gün yanılmış
olduklarını anlayabilirler.

Onun için, kanun teklifinin 2 nci maddesiyle ilgili olarak
verdiğimiz bir önergeyle dedik ki, "Andırın'ın
Osmaniye'ye bağlanması konusu şu aşamada
dursun, metinden çıkarılsın; daha
sonra, gerekirse, bu konu tekrar ele alınır, sağlıklı
bir şekilde düşünülür, konuşulur,
halkın iradesine başvurulur." Seçimlerde
oy isterken, ne bir muhtar ne bir belediye başkanı
ne de milletvekilleri olarak hiçbirimiz "Andırın'ı
Osmaniye'ye bağlayacağız" diye bir şey
söylemedi. Bu, ekstradan çıkan bir şey;
fazla bir acelesi de yok.

Andırınlı, eğer böyle bir şey
isterse -niye ister- senelerdir Maraş'a bağlı
Andırın İlçesi olarak yüzümüzü
güldürmediniz, bir ilçe olarak bize bakmadınız
diye öfkeyle karar verir. Halbuki, bu işler öfkeyle
olacak işler değil. Şu anda, kim olursa olsun,
Andırın'a gitsin "Maraşlılar size
bakmıyor, ona kızgınlığınızdan
Osmaniye'ye bağlanın" desin, onlar kabul ederler;
ama, bunlar doğru değil.

Aklıselimin bu Meclise hâkim olması taraftarıyız.
Bu konuda, 2 nci maddeyle ilgili olarak, verdiğimiz önergenin
tüm arkadaşlar tarafından desteklenmesini arzu
ediyoruz. Onun için bu konuşmayı yaptım,
söz aldım. Söz verdiği için Başkanıma
ve dinlediğiniz için sizlere sonsuz teşekkürlerimi
arz ediyorum.

Osmaniye'nin il olmasının, biraz önce bahsettiğim
kayıtlar dışında, hayırlı
uğurlu olmasını temenni ediyor, hepinizi saygıyla
selamlıyorum. (RP sıralarından alkışlar)

BAŞKAN - Teşekkür ederim Sayın Dökülmez.

UĞUR AKSÖZ (Adana) - Sayın Başkan, yerimden,
bir yanlışlığı düzeltmek için
söz istiyorum.

BAŞKAN - Buyurun... Hangi konuda?..

UĞUR AKSÖZ (Adana) - Efendim, Sayın Bakan Halit
Dağlı "yetki yasası iptal edilmeseydi,
Osmaniye şimdiye il olurdu" dedi. Bu yanlışlığı
düzeltmek istiyorum; çünkü, halkımız
televizyondan izliyor. İl yapmak için yetki yasasının
gerekmediğini bugün görüyoruz; yetki yasasıyla
değil, müstakil bir yasayla yapıyoruz. Demek ki,
yetki yasasına ihtiyaç yoktur; bu bir.

Yetki yasasının iptalinden sonra, biz, eğer,
şuranın buranın il olmamasını
isteseydik, Kilis ile Yalova'yı iptal ettirirdik; onlar
için baş vurmadık, iptal ettirmedik. Demek
ki, böyle bir niyetimiz yok; bu iki.

Üçüncüsü: Yetki yasasıyla, o
iptal edilen yasayla Kilis ile Yalova'yı il yapmayı
biliyorlardı da, onun altına "Osmaniye"
yazmayı bilmiyorlar mıydı?

BAŞKAN - Efendim, şimdi burada yarışa
girmeyelim. Rica ediyorum...

Buyurun Sayın Durak.

VELİ ANDAÇ DURAK (Adana) - Sayın Başkan,
biraz önceki hatip, Plan ve Bütçe Komisyonundan
bölge milletvekillerinin bilgisi olmadan geçirildiğini
ifade etti. Bunun düzeltilmesi hususunda söz aldım;
lütfen bu düzeltilsin. Tüm bölge milletvekilleri
Plan ve Bütçe Komisyonunda hazırdı.

BAŞKAN - Hayır... Siz, Adana'daki bölge milletvekillerini
kastediyorsunuz; ama, herhalde, arkadaşımız,
Maraş adına konuşuyor. O bakımdan...
Neyse efendim, onu şey etmeyelim.

Sayın milletvekilleri, teklifin tümü üzerindeki
müzakereler sona ermiştir.

Maddelere geçilmesini oylarınıza sunuyorum:
Kabul edenler... Etmeyenler... Maddelere geçilmesi kabul
edilmiştir.

1 inci maddeyi okutuyorum:

Üç İlçe ve Bir İl Kurulması
ile 190 sayılı Kanun Hükmünde Kararnamenin
Eki Cetvellerde Değişiklik Yapılması Hakkında
Kanun Teklifi

MADDE 1. - Ekli (1) sayılı listede adları
yazılı köyler bağlanmak ve merkezi Toprakkale
bucak merkezi olmak üzere Adana İlinde Toprakkale
adıyla,

Ekli (2) sayılı listede adları yazılı
köyler bağlanmak ve merkezi Cevdetiye Belediyesi olmak
üzere Adana İlinde Cevdetiye adıyla,

Ekli (3) sayılı listede adları yazılı
kasaba ve köyler bağlanmak ve merkezi Kırmıtlı
Belediyesi olmak üzere Adana İlinde Kırmıtlı
adıyla

Üç İlçe kurulmuştur.

BAŞKAN - Madde üzerinde, ANAP Grubu adına Sayın
Mustafa Küpeli, DSP Grubu adına Sayın Mehmet
Büyükyılmaz söz istemişlerdir.

Sayın Küpeli, buyurun efendim. (ANAP sıralarından
alkışlar)

Sayın Küpeli, konuşma süreniz 10 dakika
efendim.

ANAP GRUBU ADINA MUSTAFA KÜPELİ (Adana) - Sayın
Başkan, değerli milletvekilleri; Anavatan Partisi Grubu
adına, 108 sıra sayılı Yasanın
2 nci maddesi üzerinde, Osmaniye ile ilgili söz almış
bulunuyorum.

Bizi...

BAŞKAN - Hayır, 1 inci madde üzerinde...

MUSTAFA KÜPELİ (Devamla) - 1 inci madde üzerinde...

Bizi televizyonları başında izleyen tüm
vatandaşlarımızı ve Osmaniyeli hemşerilerimi
en derin saygı ve sevgilerimle selamlıyorum.

Osmaniye'nin bir geçmişi var. Gerçekten, Osmaniye,
1924-1933 yılları arasında "Cebelibereket"
adıyla kurulmuş bir ildir. 1933'te, Osmaniye, ilçe
olarak Adana'ya bağlanmıştır ve ben, şunu,
burada, özellikle vurgulamak istiyorum: Erzin İlçesi,
1924-1933 yılları arasında "Cebelibereket"
adıyla kurulmuş olan Osmaniyemize, daha sonra, 1933'ten
sonra da, bir müddet, Adana'ya bağlı kalıyor.

Biraz önce vermiş olduğum önergemde, Erzin
İlçesinin Osmaniye'ye bağlanmasını
talep ettim. Burada bulunan tüm siyasî parti gruplarından,
Erzin İlçesinin Osmaniye'ye bağlanmasını
talep ediyorum. İnşallah, buradaki siyasî partilerimizin
de desteğiyle, Erzin İlçesi Osmaniye'ye bağlanacaktır;
çünkü, hem Erzinli hemşerilerimiz hem de
Osmaniyeli kardeşlerimiz Erzin'in Osmaniye'ye bağlanmasını
isterler; Osmaniyeliler de kendilerine bağlanmasını
isterler. Şu açıdan bunu söylemek istiyorum:
Çünkü, Erzin'in nüfusu 29 bin, Hatay'a uzaklığı
95 kilometre...

LEVENT MISTIKOĞLU (Hatay) - 60 kilometre, 95 kilometre değil.

MUSTAFA KÜPELİ (Devamla) - Osmaniye'ye uzaklığına
baktığımız zaman, sadece 13 kilometre.
Yani, Erzinli vatandaşlarımız 95 kilometre
gidinceye kadar 13 kilometre giderek Osmaniye'ye bağlanmak
isterler. O açıdan, Toprakkale'nin ve diğer
ilçelerin kurulmasına ilaveten, bu Erzin İlçemizin
de Osmaniye'ye bağlanmasını talep ediyorum.
Vermiş olduğum önergeye desteklerinizi bekliyorum.

Televizyonları başında bizi izleyen tüm
vatandaşlarımızı, ayrıca, saygıdeğer
tüm Osmaniyeli hemşehrilerimi, siz değerli milletvekillerimizi
saygıyla selamlıyor; hepinize teşekkür
ediyorum. (ANAP sıralarından alkışlar)

BAŞKAN - Teşekkür ederim Sayın Küpeli.

DSP Grubu adına, Sayın Mehmet Büyükyılmaz;
buyurun efendim. (DSP sıralarından alkışlar)

Süreniz 10 dakikadır.

DSP GRUBU ADINA MEHMET BÜYÜKYILMAZ (Adana) - Sayın
Başkan, sayın milletvekilleri; konumuz Osmaniye'nin
il olması; nedeni, rahmetli belediye başkanının
elim bir kaza ile ölümü ve 3 Kasımda yeni
belediye başkanının seçimi olayıdır.

Peki, belediye başkanı hayatta olsaydı Osmaniye
il olur muydu; kesinlikle olmazdı. Nereden bu yargıya
varıyoruz... Adana'nın, il olmayı bekleyen
Kozan ve Kadirli İlçeleri de var; hatta, Ceyhan'ı
da buna ekleyebilirsiniz. Yine, sağımızda ve
solumuzda, İskenderun ve Tarsus İlçeleri
de var. Onlar için bir girişim var mı; yok.
Öyleyse, bunun adına seçim rüşveti
denir.

Peki, sayın milletvekilleri, Türkiye ve Türk
Ulusu bu rüşvetle, bu ilkel popülist politikalarla
nereye gider? Politikacının, her zaman, halkın
bir adım önünde olması gerekir; yol gösteren,
yeni ufuklar açan kişiler olması gerekir.
Politikacıların rüşvet dağıtır
konuma gelmelerini, ben, kendime yediremiyorum. Siyasî partilerin
ve parlamenterlerin, yıllardan beri yapamayacakları
sözleri vermeleri veya siyasî rüşvet dağıtmaları,
halkımızın demokrasiye olan güvenini
sarsmaktadır.

Bir örnek olması bakımından anlatma
ihtiyacı duyuyorum. Seçim çalışmalarında
esnafı dolaşıyorum. Esnaf, esnaflığı
çok iyi öğrenmiş, giriyorsunuz, verdiği
dört cevap var, beşinci yok: "Hakkımızda
hayırlısı", "hakkınızda
hayırlısı", "memleketimiz için
hayırlısı", "hayırlıysa
beri gelsin, hayırsızsa öte gitsin." Bu
dört cevap... Ama, esnafta bulunan, yaşını
başını almış, sözünü
esirgemeyen, ununu eleyip eleğini asmış insanlarımız
"yine geldiler" diyor.

Bunu, ben, kendi üzerime alınmıyorum; çünkü,
benim partim, Demokratik Sol Parti, daha önce oradan milletvekili
çıkarmamış, ben de daha önce karşılarına
aday olarak çıkmamışım. Bu,
benim şahsımda tüm siyasî partilere verilen
bir mesajdır.

Sayın milletvekilleri, peki, halkın siyasî
partilere, milletvekillerine ve Parlamentoya güveni kalmaz
ise, o zaman nereye gidecek; totaliter ve otoriter rejim özlemcilerinin
yanına gidecektir. İşte, Türkiye, bugün
bunun sancılarını yaşamıyor
mu? İşte, totaliter ve otoriter rejimlerle idare
edilen ülkelerin tam ortasında yaşıyoruz;
hangi biri nereye gitmiş, çok zengin tabiat kaynakları
olmasına rağmen; ama, bir de Batı'ya bakıyoruz,
doğal kaynakları az olsa da, insan onur ve haysiyetine
yakışır şekilde yaşam sürmekteler.
Bunun da sebebi, yetişmiş insan gücü ve
onlar arasından seçilen politikacıların
ürettikleri politikalar.

Bağnazlığı ilmin önünde tutarsanız,
kurnazlığı dürüstlüğün
önünde tutarsanız, rüşveti helal sayarsanız,
pek de yol alınacağı yoktur.

Bütün bu sözlerden sonra Osmaniye'ye geliyoruz.
Osmaniye'nin il olmasını şimdiden kutluyoruz;
yalnız, keşke bir seçim olmadan önce
bu iş olsaydı.

Şunu da eklemek istiyoruz: Kadirli'nin Osmaniye'ye bağlanmasına
gönlümüz elvermiyor. Kadirli ve Kozan, başlıbaşına
il olmayı hak etmiş ilçelerimizdir.

Hepinizi saygıyla selamlıyorum. (DSP sıralarından
alkışlar)

BAŞKAN - Teşekkür ederim Sayın Büyükyılmaz.

Şahısları adına, Sayın Orhan
Kavuncu; buyurun.

Süreniz 5 dakika efendim.

ORHAN KAVUNCU (Adana) - Teşekkür ederim Sayın
Başkan.

Sayın Başkan, Genel Kurulun değerli üyeleri;
Osmaniye il oluyor; hayırlı uğurlu olsun. Burada,
Osmaniye'nin il olmasına hiçbir siyasî partinin
sahip çıkmaması gerektiğini düşünüyorum.
Osmaniye'nin il olmasını sağlayan iki tane irade
burada söz konusudur. Bunlardan bir tanesi, Yüce Meclisimizdir;
ikincisi de, Yüce Meclisimizi iradesini bu noktada kullanmaya
getiren Osmaniyelinin iradesidir. Burada bir seçim rüşveti
söz konusu değildir, burada Osmaniyeliye bir iane söz
konusu değildir; Osmaniyeli, hakkını -maalesef
diyorum- fırsatı değerlendirmek suretiyle elde
etmiştir. Seçimler dolayısıyla Osmaniye'ye
giden, kampanyalara katılan bütün arkadaşlarımız,
Osmaniye'deki afişleri, pankartları görmüşlerdir.
Osmaniyeliler "il yapın, oy verelim; il yapmazsanız
oy vermeyeceğiz" demişlerdir ve Osmaniyelinin bu
fırsat değerlendirmesiyle, biz, itiraf etmek durumundayız,
bu noktaya gelmiş bulunuyoruz. Osmaniyelinin bu davranışından
örnek almamız gerektiğini düşünüyorum.
Gerçekleştirilebilir olmayan vaatlerle değil,
objektif kriterlerle, bundan sonra, idarî yapılanmayı
ele almak durumundayız; yani, hangi ilçeler il olacaktır,
hangi bucaklar ilçe olacaktır, bunların objektif
kriterlere bağlanması gerekmektedir.

Osmaniye'nin, Osmaniyeliyi tatmin edecek -Türkiye ekonomisine
Osmaniyenin il olmasının bir yük getirmekten
ziyade- Türkiye ekonomisine katkı sağlayacak ve
güvenlik gerekçelerine uygun bir il haline gelmesi
gerekmektedir. İçişleri Komisyonunda benimsenen
şekliyle, daha sonra Plan ve Bütçe Komisyonunda
benimsenen şekliyle Osmaniye'nin şu şekilde
il yapılması, Osmaniyeliyi tatmin etmekten uzak
olduğu gibi, söylediğim gerekçelere de uygun
değildir. Bizim verdiğimiz kanun teklifinde hiçbir
bucağın ilçe yapılması önerilmemişti;
çünkü, il sınırları belli
olduktan sonra hangi bucakların ilçe yapılacağı
daha sonra kararlaştırılabilir, objektif kriterlerle
bunlar belirlenebilirdi. İçişleri Komisyonunda
Toprakkale ve Cevdetiye, Plan ve Bütçe Komisyonunda
da Kırmıklı ilçe olsun teklifleri
benimsendi. Şimdi, sizlere soruyorum arkadaşlar: En
az bunlar kadar gelişmiş olan Hasanbeyli niçin
ilçe yapılmadı; çünkü, sahipsizdi;
çünkü, belediye başkanı Mecliste
grubu bulunan herhangi bir partiye ait belediye başkanı
değildi.

SALİH KAPUSUZ (Kayseri) - Yapıyoruz Orhan Bey...

ORHAN KAVUNCU (Devamla) - Önergenizi destekleriz efendim.

Bahçe, Düziçi, Nurdağı, İslâhiye
ve Erzin, bizim önerimizde, Osmaniye'ye bağlanması
öngörülen ilçelerdir. Biz, bu önerimizi,
önerge halinde de Yüce Meclis Başkanlığına
sunmuş bulunuyoruz. Desteklerinizi bekliyoruz.

İl olmak isteyen güzide yörelerimize, ben, bu
vesileyle, bu mikrofon aracılığıyla seslenmek
istiyorum. Suşehri'ne, Kozan'a, Tarsus'a, Düzce'ye,
Siverek'e sesleniyorum; bunun gibi daha birçok güzide
yöremize sesleniyorum: Haklı taleplerinizde gerçekleştirilebilir
olmayan vaatlerin peşine oylarınızı
veresiye vermeyin. Büyük Birlik Partisi olarak, Osmaniyeli
ile nasıl bütünleşip Osmaniye'nin il olması
noktasında Osmaniyeli'yi bu noktaya getirdiysek, sizlerle
de aynı şekilde bütünleşmeye hazırız.

Ben, bu vesileyle...

(Mikrofon otomatik cihaz tarafından kapatıldı)

BAŞKAN - Efendim, süreniz bitti. Süre uzatmıyorum.

Bir de, sizden rica ediyorum; burası Türkiye Büyük
Millet Meclisi kürsüsüdür; burası herhangi
bir partinin, seçim meydanında gibi nutuk atacağı
bir kürsü değildir. Rica ediyorum, bu olgunluğu
hepimiz muhafaza edelim.

Peki, teşekkür ederim. Bir başka maddede size
söz verebilirim.

ORHAN KAVUNCU (Devamla) - Çok teşekkür ediyorum;
hayırlı uğurlu olsun efendim.

BAŞKAN - Teşekkür ederim. Sağ olun.

Sayın Sıtkı Cengil, buyurun efendim.

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Sayın Başkan,
bir açıklama yapmak istiyorum.

BAŞKAN - Komisyon bir açıklama yapacak.

Buyurun efendim.

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Sayın Başkanım,
değerli milletvekilleri; Anavatan Partisi Grubu adına
konuşan Adana Milletvekili Sayın Mustafa Küpeli,
Erzin İlçemizin, Hatay'dan Osmaniye'ye, sonra, Osmaniye'den
Hatay'a bağlanmasıyla ilgili eleştirilerde bulundu.

Şu anda, Plan ve Bütçe Komisyonumuzda, Plan
ve Bütçe Komisyonu üyelerimiz Hatay Milletvekili
-ANAP milletvekili- Sayın Hüseyin Yayla, Esat Bütün,
Miraç Akdoğan ve 6 arkadaşıyla, Erzin,
Osmaniye'ye bağlandı, tekrirî müzakereyle
tekrar Osmaniye'den alındı, Hatay'a bağladık.
Bunu açıklamak istedim.

Teşekkür ederim.

BAŞKAN - Teşekkür ederim Sayın Tekinel.

Sayın Sıtkı Cengil, buyurun efendim.

MUSTAFA KÜPELİ (Adana) - Sayın Başkan,
bir şey söyleyeceğim.

BAŞKAN - Efendim, artık, böyle yarış
olmaz ki... Tamam efendim... Ben, söz verdim arkadaşımıza.

Buyurun efendim. (RP sıralarından alkışlar)

Süreniz 5 dakika.

SITKI CENGİL (Adana) - Sayın Başkan, değerli
arkadaşlar; sözlerime başlarken, hepinizi hürmetle
selamlıyorum. Osmaniye İlimizin de, bölgemize,
ülkemize hayırlı olmasını Cenabı
Allah'tan niyaz ediyorum.

Çok kısa konuşacağım; çünkü,
Osmaniyeliler, bir an önce Osmaniye'nin il olmasının
tescili için ellerimizi kaldırmamızı
bekliyorlar. Bugüne kadar hep sabrettiler, bu sabırlarını
daha fazla istismar etmemek için, sözlerimi çok
kısa keseceğim.

Seçim münasebetiyle, bölgem olması hasebiyle,
Osmaniye'ye sık sık gittim. Seçim mitinglerinde
konuşmaya başladığımız zaman,
Osmaniyeliler hep bir ağızdan şunu söylüyordu:
"İl... İl... İl..." Tabiî,
niye bunu söylüyorlardı; şunun için
söylüyorlardı: Bugüne kadar hep söz
verildi, hep "yapacağız" denildi; ama, yapılmadı;
fakat, ben, orada, sevgili Osmaniyelilere şunu söylemiştim
ve "altını da çizerek söylüyorum"
demiştim: "Hükümetler icraaat yapar, konuşmaz."
(RP sıralarından alkışlar) "Yapacağız,
göreceksiniz" demiştim. Elhamdülillah, Rabbime
şükrediyorum, bugün, bu sözümüzü
tutmuş oluyoruz.

İkinci husus da şudur değerli arkadaşlar:
Hakikaten, DSP adına konuşan değerli arkadaşım
Mehmet Büyükyılmaz'ı dinlerken üzüntüye
gark oldum. Sebebine gelince... Dediler ki: "Bu bir rüşvettir,
seçim rüşvetidir." (DSP sıralarından
"Doğru" sesleri) Değerli arkadaşım
-bilmiyorum, herhalde konuşmasını yaptı,
gitti- keşke şu anda yerinde oturuyor olsaydı;
o arkadaşıma, kendi şahsım adına
değil, Osmaniyeliler adına şunu söylemek
isterdim: Eğer, Partiniz Osmaniye'de seçime girme cesareti
göstermiş olsaydı, Osmaniyelileri daha yakından
tanırdınız ve Osmaniyelilerin rüşvete
pabuç bırakmayacağını da bilirdiniz
ve bu sözü söylememiş olurdunuz. (RP sıralarından
alkışlar)

EMİN KARAA (Kütahya) - Siz, o mikrofondan Osmaniye'ye
konuşuyorsunuz.

SITKI CENGİL (Devamla) - Osmaniyeliler adına teessüflerimi
bildiriyorum. Osmaniye ilimizin hayırlı olmasını
Cenabı Allah'tan niyaz ediyorum; katkı veren bütün
arkadaşlarıma da teşekkürlerimi arz ediyorum.
(RP sıralarından alkışlar)

EMİN KARAA (Kütahya) - Bu şovu yemezler! Yapılan
şovları millet değerlendirecektir.

BAŞKAN - Teşekkür ederim Sayın Cengil.

Madde üzerindeki konuşmalar bitmiştir.

Madde üzerinde verilen bir önerge vardır.

Sayın milletvekilleri, biliyorsunuz, İçtüzükte
bir değişiklik yaptık; bu değişikliğe
göre, görüşülmekte olan kanun tasarı
ve teklifinin maddeleri içinde olmayan, yani, komisyondan
geçen teklifler içinde olmayan yeni bir kanun teklifi
veya tasarısı niteliğindeki önergelerin
Genel Kurul müzakeresi sırasında nazarı
itibara alınmayacağını, Genel Kurulda
hükme bağladık. Onun için, bazı
arkadaşlarımızın, mesela, İlyas
Yılmazyıldız'ın Balıkesir'de
yeni ilçe kurulmasına; yine, İbrahim Çebi
ve arkadaşlarının bazı yerlerde yeni
ilçe kurulmasına; yine, Ünal Yaşar ve
diğer arkadaşlarımızın Çorum
İlinde, Denizli İlinde, Amasya İlinde yeni
ilçeler kurulmasına yönelik olarak verdikleri
önergeleri işleme koyamayız; çünkü,
aynı konuda herkesin istekleri var. Mesela, benim de bir
Akpazar Beldem var ve ben de onun ilçe olmasını
istiyorum; ama, bu önergeyi burada işleme koyamayız.

ASLAN ALİ HATİPOĞLU (Amasya) - Sayın
Başkan, Meclisin daha hızlı çalışabilmesi
için aynı amaçta olan önergeleri burada
işleme koyarsak; vatandaşlarımızın
beklediği ve Hükümet tarafından da seçim
vaadi olarak yapılacak dedikleri ilçeleri...

BAŞKAN - Efendim, onlar ayrı bir teklif olarak...

ASLAN ALİ HATİPOĞLU (Amasya) - Bunlardan bir
tanesi, bizim Amasya'nın Aydınca Beldesinin ilçe
olması için...

BAŞKAN - Şimdi, efendim, Başkanlık Divanı
olarak, zaten görüşümüz budur. Burada
bir önergeyle bir ilçeyi il yapmak, bir beldeyi ilçe
yapmak öyle ucuz şeyler değildir; gerekli araştırmanın
yapılması lazım...

EMİN KARAA (Kütahya) - Seçim olması
lazım...

BAŞKAN - ...bakanlıkların görüşlerinin
alınması lazım, bunların idarî
zaruretlerden dolayı il veya ilçe yapılması
gerektiğinin belirlenmesi lazım. Burada bir önergeyle
olmaz. Bu devletin birtakım harcamaları var. Anayasada
da hüküm var; yeni bir harcama gerektiren önergelerin
gerektirdiği kaynakların gösterilmesi lazım.

Onun için, bunları işleme koyamayacağım.

Önergeyi okutuyorum:

Türkiye Büyük Millet Meclisi Başkanlığına

Görüşülmekte olan kanun teklifinin 1 inci
maddesinin iki ve üçüncü fıkralarının
ekli (2) ve ekli (3) sayılı listeleriyle birlikte
aşağıdaki şekilde değiştirilmesini
arz ve teklif ederiz.

Salih Kapusuz Saffet Arıkan Bedük

RP Grup Başkanvekili DYP Grup Başkanvekili

Abdulkadir Öncel Mehmet Emin Aydınbaş

Şanlıurfa İçel

Oğuzhan Asiltürk Ertuğrul Eryılmaz

Malatya Sakarya

Temel Karamollaoğlu Ali Rıza Gönül

RP Grup Başkanvekili DYP Grup Başkanvekili

Doğan Baran

Niğde

Ekli (2) sayılı listede adları yazılı
kasaba ve köyler bağlanmak ve merkezi Hasanbeyli Belediyesi
olmak üzere, Adana İlinde Hasanbeyli adıyla;

Ekli (3) sayılı listede adları yazılı
kasaba ve köyler bağlanmak ve merkezi Sumbas Belediyesi
olmak üzere, Adana İlinde Sumbas adıyla,

Üç İlçe kurulmuştur.

2 Sayılı Liste

Hasanbeyli İlçesine Bağlı Kasaba ve Köyler

Sıra No Birim Adı İlçesi Bucağı


1 Hasanbeyli Bahçe Merkez

2 Çulhalı Osmaniye Kaypak

3 Kalecik Osmaniye Kaypak

4 Karayiğit Osmaniye Kaypak

5 Sarayova Osmaniye Kaypak

6 Yanıkkışla Osmaniye Kaypak

7 Çolaklı Bahçe Merkez

3 Sayılı Liste

Sumbas İlçesine Bağlanan Kasaba ve Köyler

Sıra No Birim Adı İlçesi Bucağı


1 Sumbas Kadirli Merkez

2 Mehmetli Kadirli Merkez

3 Gafarlı Kadirli Merkez

4 Höyükköy Kadirli Merkez

5 Armağanlı Kadirli Merkez

6 Alibeyli Kadirli Merkez

7 Kabayar Kadirli Merkez

8 Kızılömerli Kadirli Merkez

9 Reşadiye Kadirli Merkez

10 Küçükçınar Kadirli Merkez

11 Yazıboyu Kadirli Merkez

12 Köseli Kadirli Merkez

13 Akçataş Kadirli Merkez

14 Hardallık Kadirli Merkez

15 Çaygeçit Kadirli Merkez

16 Akdam Kadirli Merkez

17 Yeşilyayla Kadirli Merkez

18 Esenli Kadirli Merkez

19 Çiçeklidere Kadirli Merkez

20 Çukurköprü Kadirli Merkez

21 Akköprü Kadirli Merkez

BAŞKAN - Madde üzerinde tek önerge var; onun için,
tekrar okutmuyorum.

Komisyon bu önergeye katılıyor mu efendim?

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Katılmıyoruz
Sayın Başkan.

BAŞKAN - Hükümet?..

ORMAN BAKANI MEHMET HALİT DAĞLI (Adana) - Takdire bırakıyoruz
Sayın Başkan.

BAŞKAN - Önerge sahipleri, söz mü istiyorsunuz,
gerekçesini mi okutalım?

SALİH KAPUSUZ (Kayseri) - Gerekçeyi okutun efendim.

BAŞKAN - Gerekçeyi okutuyorum:

Gerekçe:

Cevdetiye ve Kırmıtlı birimleri yerine Sumbas
ve Hasanbeyli birimlerinin ilçe yapılması
uygun görüldüğünden bu önerge hazırlanmıştır.

BAŞKAN - Sayın milletvekilleri, Komisyon önergeye
katılmadı, Hükümet takdire bıraktı.

Önergeyi oylarınıza...

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Çoğunluk olmadığından
katılamıyoruz Sayın Başkan.

BAŞKAN - O zaman, öyle açıklayın;
yani "katılmıyoruz" deyince anlam biraz
daha değişiyor tabiî.

Komisyon çoğunluğu olmadığı için
önergeye katılmıyor.

Aslında, benimsiyor musunuz Sayın Komisyon?..

PLAN VE BÜTÇE KOMİSYONU BAŞKANVEKİLi
NURHAN TEKİNEL (Kastamonu) - Evet Sayın Başkan.
(ANAP sıralarından "olur mu" sesleri)

BAŞKAN - Efendim, rica ediyorum... Tabiî, yani, biraz
daha açıklasın Komisyon canım.

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Çoğunluğumuz
olmadığından katılamıyoruz...

BAŞKAN - Önergenin esasına katılıyor;
fakat, çoğunluğu olmadığı için...

AYHAN FIRAT (Malatya) - Onu öyle soramazsınız
Sayın Başkan.

BAŞKAN - Efendim, böyle söylüyoruz hep; usulümüz
böyle.

Hükümet takdire bırakıyor.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir efendim.

1 inci maddeyi, kabul edilen önerge doğrultusundaki değişik
şekliyle oylarınıza sunuyorum: Kabul edenler...
Kabul etmeyenler... 1 inci madde kabul edilen önerge doğrultusundaki
değişik şekliyle kabul edilmiştir.

2 nci maddeyi okutuyorum:

MADDE 2. - Ekli (4) sayılı listede adları
yazılı ilçe, bucak, kasaba ve köyler
bağlanmak ve Adana İline bağlı Osmaniye
İlçe Merkezi merkez olmak suretiyle Osmaniye adıyla
bir il kurulmuştur.

BAŞKAN - Madde üzerinde ANAP Grubu adına Mehmet
Ali Bilici, DSP Grubu adına Hikmet Sami Türk söz
istemişlerdir.

Buyurun Sayın Bilici. (ANAP sıralarından
alkışlar)

Süreniz 10 dakika efendim.

ANAP GRUBU ADINA MEHMET ALİ BİLİCİ
(Adana) - Sayın Başkan, sayın milletvekilleri;
108 sıra sayılı Kanun Teklifinin 2 nci maddesi
üzerinde, ANAP Grubu adına söz almış
bulunuyorum; bu vesileyle Yüce Meclisi saygıyla selamlıyorum.

Sayın Başkan, sayın milletvekilleri; Türkiye
Cumhuriyetinin kuruluşundan 1933 yılına kadar
Osmaniye on yıl il merkezi olarak "Cebelibereket"
adı altında idarî birimde yer almıştır.
1933 yılında -o devrin ekonomik ve devlet yönetiminin
kıt imkânlarıyla- ilçe haline dönüştürülmüştür.

Osmaniye, Güneydoğu Anadolu Bölgesi ile Çukurova
arasında tampon yerleşim merkezi olduğundan ticaret
imkânları ve Güneydoğu Anadolu Bölgesinden
akan nüfusun toplandığı yerleşim
birimi olması sebebiyle ilçede ekonomik, sosyal
ve nüfus yapısında büyük patlamalar
meydana gelmiştir.

Osmaniye, bugün yerleşim birimleri içerisinde
il ve ilçe bazında 34 üncü sırayı
almıştır. Şu an, ilçe merkez
nüfusu 200 bini bulmaktadır. Şehir merkezindeki
nüfusun büyük kısmı, çeşitli
yörelerden geçim sağlamak amacıyla yerleşenlerden
meydana gelmektedir. Gelen nüfus, Osmaniye'ye ekonomik ve
sosyal problemleri beraberinde getirmektedir. Bu gerçekler
karşısında vatandaşa daha iyi hizmet
verebilmek için, Osmaniye'nin il olması gerekmektedir.

1923 yılından 1933 yılına kadar 10
yıl il olarak hizmet veren Osmaniye İlçesi,
bu zor şartlar altında ilçe halkına
hizmeti sağlıklı bir şekilde verememektedir.
İl olma müktesep hakkının iade edilmesi,
ülkemiz ve vatandaşlarımız açısından
her yönüyle büyük fayda ve zaruret haline
gelmiştir. Osmaniye'nin il yapılması, kamu
hizmetlerinin daha iyi verilebilmesi için şart olmuştur.

Geçen dönemde iki kez Osmaniyelilere -1991 ve 1994
yılllarında- siyasiler tarafından il yapılma
sözü verilmiştir; ama, maalesef çeşitli
sebepler dolayısıyla bu söz yerine getirilmemiştir.
Osmaniye'nin il olma zamanı gelmiştir; il olması
20 nci Dönem Parlamentosunun takdirine kalmıştır.
İnşallah, biraz sonra, Osmaniye'yi hep beraber il
yapacağız ve Osmaniye halkını bu konuda
memnun edeceğiz.

Değerli milletvekilleri, değerli arkadaşlarım;
bu bölgenin insanı olarak, Osmaniye'nin il olması
için gösterdiğiniz yakın ilgi ve alakadan
dolayı hepinize ayrı ayrı teşekkür
ediyor, saygılar sunuyorum.

Anavatan Partisi olarak aşağıda sayacağım
ilçelerin de, il olması çalışmalarını
bu dönem başlatmış bulunuyoruz. Bu konuda
tüm Parlamentodan destek bekliyoruz.

İlçelerin adını veriyorum: Fethiye,
Şereflikoçhisar, Şebinkarahisar, Polatlı,
Siverek, Akhisar, Tarsus, İskenderun, Silifke, Alanya,
Anamur, Nazilli, Bandırma, Düzce, Akşehir, Ereğli,
Çorlu, Bucak, Ceyhan ve Kozan ilçeleridir. Bu konuda
hepinizden destek bekliyoruz.

Saygılarımı sunuyorum.(ANAP sıralarından
alkışlar)

BAŞKAN - Teşekkür ederim Sayın Bilici.

DSP Grubu adına, Sayın Hikmet Sami Türk; buyurun
efendim. (DSP sıralarından alkışlar)

Sayın Türk, süreniz 10 dakika efendim.

DSP GRUBU ADINA HİKMET SAMİ TÜRK (Trabzon)
- Sayın Başkan, değerli milletvekilleri; Türkiye,
Osmaniye ile sekseninci iline kavuşmak üzeredir. Böylece,
eskiden Cebelibereket Sancağının, cumhuriyet
döneminde ise, 1933'e kadar Cebelibereket İlinin bir
ilçesi olan, bu ilin kaldırılmasından
sonra da, Adana İline bağlanan Osmaniye, artık,
kendi adıyla il olmaktadır.

Teklifin gerekçelerinde de belirtildiği gibi, yüzölçümü
1 003 220 dekar olan; köyleriyle birlikte nüfusu 200
bini aşan; çevre illere uzaklığı
bakımından elverişli coğrafî konumda
bulunan; ekonomik bakımdan dinamik bir gelişme gösteren
Osmaniye, kamu hizmetlerinin daha etkin bir biçimde yürütülmesi
için, il olarak örgütlenmeye layık görülmüştür;
buna hak kazanmıştır, Osmaniyelileri içtenlikle
kutluyoruz; ancak, bu vesileyle, ilçeleri il, bucakları
ilçe yapma yöntemini tartışmakta yarar
görüyoruz.

Osmaniye'nin il yapılmasına ilişkin kanun
teklifleri, Demokratik Sol Parti dışında,
Mecliste temsil edilen 5 partiye mensup milletvekillerince verilmiştir.
Tekliflerin hepsinin bu ay içerisinde verildiği anlaşılmaktadır.
Açıkça görülüyor ki, teklif
sahiplerini harekete geçiren etken, Osmaniye gibi, 80 bin
dolayında geniş bir seçmen tabanına
sahip bir ilçemizde, 3 Kasım 1996 günü,
yerel araseçim yapılacak olmasıdır.
Böylece, Osmaniye gibi, il olmaya layık bir ilçe,
bir yerel ara seçim arifesinde bir seçim yatırımı,
bir seçim rüşveti olarak il yapılmaktadır.
İşin hazin olan tarafı, Osmaniye'nin bu duruma
düşürülmesidir. (DSP sıralarından
"Doğru" sesleri, alkışlar) Eğer,
Osmaniye'de 3 Kasım 1996 günü araseçim
olmasaydı, bu ilçemizi il yapmak hanginizin hatırına
gelecekti?!

ileride benzeri uygulamalara meydan vermemek için, il olma
ölçüleri üzerinde durmak yerinde olacaktır.
Anayasamızın 126 ncı maddesinde "Türkiye,
merkezî idare kuruluşu bakımından, coğrafya
durumuna, ekonomik şartlara ve kamu hizmetlerinin gereklerine
göre, illere; iller de diğer kademeli bölümlere
ayrılır" denilmektedir. Aynı ölçüler,
illerin ilçelere, ilçelerin de bucaklara bölüneceğini
açıklığa kavuşturan 5442 sayılı
İl İdaresi Kanununda da belirtilmiştir. Bu
kanunda, il ve ilçe kurulması, kaldırılması,
merkezlerinin belirtilmesi, adlarının değiştirilmesi,
bir ilçenin başka bir ile bağlanması işlemlerinin
kanunla yapılacağı hükme bağlanmıştır.
Böylece, Türk hukukunda, il yapmanın maddî
unsurları olarak, coğrafya durumu, ekonomik koşulllar,
kamu hizmetlerinin gerekleri; biçimsel unsur olarak, işlemin
kanunla yapılması ölçüleri ifade
edilmiş bulunmaktadır; ancak, son yıllardaki
uygulamalar, maddî ölçülerin siyasal iktidarlarca
oldukça serbest takdir edildiğini, bu arada, bazı
ilçelerin, genel veya araseçimler öncesinde
bir seçim yatırımı, bir seçim
rüşveti olarak il yapıldığını
göstermektedir.

1980'li yılların sonlarında başlayan
ve uzun zamanlar 67'de kalmış olan il sayısını
kısa zamanda 79'a yükselten gelişme, birçok
ilçemizde il olma isteğini uyandırmıştır.
Bu istek, birçok ilçemizde, bugün, artık,
karşı konulamaz bir tutku haline gelmiştir.
Kimi politikacıların ölçüsüz
vaatleri bu tutkuyu daha da kamçılamıştır.
Şimdi, birçok ilçemiz il olmayı beklemektedir.
İl olma isteği, âdeta, ilçelerarası
bir yarış ve bir prestij sorununa dönüşmüştür.
Konunun rasyonel temellerinin kaybolmamasını ve
kamu hizmetlerinin en uygun idarî yapılanma içerisinde,
etkin bir biçimde halka ulaştırılmasını
sağlamak için, Anayasamızın 126 ncı
maddesindeki maddî ölçülerin daha ayrıntılı
bir biçimde somutlaştırılması
zamanı gelmiştir.

Herhalde, genel veya ara seçim öncesinde il yapma
alışkanlığından kesinlikle vazgeçmek,
bu yöntemi yasaklamak, böylece, işlemin, kısa
vadeli seçim hesapları dışında,
objektif ölçülere göre yapılmasını
sağlamak gerekir.

Bu arada, mevcut illeri bölüp, bazı ilçelerini
il yaparken, Anayasanın, yalnız 126 ncı maddesinin
değil, başka ilkelerinin de zedelenebileceğini hatırlamakta
yarar vardır. Örneğin, il sayısının
çoğalmasına devam edildiği takdirde, yeni
kurulan iller, Anayasanın 67 nci maddesinde, seçim
sisteminin iki temel ilkesinden biri olarak belirtilen "temsilde
adalet" ilkesinin gerçekleşmesine elverişli
genişlikte seçim çevreleri olmaktan uzaklaşacaktır.
Mevcut illeri bölme ve yeni iller kurma çığrı
devam ettiği takdirde, il kavramı kısa zamanda
yozlaşacak, Anayasanın 126 ncı maddesi anlamını
yitirebilecektir. Bu gidiş, ileride, küçük
illeri, yeniden, daha büyük birimler içerisinde
toplamayı zorunlu kılacaktır.

Sayın Başkan, değerli milletvekilleri; kısaca
özetlemek gerekirse, ilçelerin il yapılması
işlemi, Anayasanın 126 ncı maddesini somutlaştıracak
objektif ölçülere bağlanmalı, seçim
arifesinde, siyasal ahlakla bağdaşmayan bir seçim
yatırımı konusu olmaktan kurtarılmalıdır.

Osmaniye'nin, bundan böyle il olarak parlak bir geleceğe
doğru yürüyeceği inancıyla, Osmaniyelileri
bir kez daha kutlar, Yüce Meclise saygılar sunarım.
(DSP sıralarından alkışlar)

BAŞKAN - Teşekkür ederim Sayın Türk.

Şahsı adına, Sayın Hüseyin Yayla;
buyurun.

Sayın Yayla, süreniz 5 dakika.

HÜSEYİN YAYLA (Hatay) - Sayın Başkan,
saygıdeğer milletvekili arkadaşlarım;
Osmaniye'nin il olmasıyla ilgili gündem maddesi hakkında
kişisel görüşlerimi belirtmek üzere
söz almış bulunuyorum; bu münasebetle hepinizi
saygıyla selamlıyorum.

Saygıdeğer milletvekilleri, Osmaniye, il olmayı
çok iyi şekilde hak etmiş bir ilçemizdir.
Kaldı ki, geçmiş yıllarda il olma şerefini
belli bir müddet taşımış olan Osmaniye
İlçemizin, il olması konusundaki karar, geç
kalmış bir karar olarak mütalaa edilmektedir;
ben bunu böyle düşünüyorum. Tabiî
ki, bu konu İçişleri Komisyonunda görüşülürken,
bir ilçenin il olma aşamasında, mensubu bulunduğu
ilin sınırları içerisinde kalmak kaydıyla
haritasının çizilmesi hususunu gündeme
getirmiş, bu konu da Komisyonun müşterek ve müspet
kararıyla sonuçlanmıştı; ancak,
arkadaşlarımızın Plan ve Bütçe
Komisyonunda vermiş olduğu bir önergeyle Erzin
İlçesinin de Osmaniye iline katılması
konusu gündeme geldi. Biz bunu, Sayın Başkanvekili
arkadaşımızın da ifade ettiği üzere,
tekriri müzakere yoluyla, tekrar çevirerek, Erzin'in
Osmaniye'ye bağlanmasını ortadan kaldırdık;
böylece Erzin, nihaî olarak Hatay İli sınırları
içerisinde kalmış oldu.

Sayın arkadaşlarım, biz, Osmaniye'nin il olmasını
-biraz evvel de ifade ettiğim gibi- saygıyla karşılıyoruz;
fakat, bir de, bugün Osmaniye'ye bitişik durumda olan
İskenderun İlçemiz vardır. 280 bin
nüfusuyla, limanı, karayolu, havayolu, üniversiteleri,
organize sanayi bölgeleri, sanayi siteleri ve sosyoekonomik
durumuyla her bakımdan il olmayı, bir Osmaniye kadar,
daha ziyadesiyle kazanmış bir ilçemiz de,
keza sırada beklemektedir. Biz, zaman içerisinde,
İskenderun'la ilgili il olma talebimizi Yüce Meclise
arz etmiş durumdayız. Bu konu da gündeme geldiğinde,
Yüce Meclisin, İskenderun'un il olmasıyla ilgili
konuya, tıpkı Osmaniye'de olduğu gibi, yakın
ilgi ve sıcak alaka göstereceğine inanıyor...

HASAN HÜSAMETTİN ÖZKAN (İstanbul) - Seçim
yap seçim; seçim olmazsa olmaz...

HÜSEYİN YAYLA (Devamla) - Biz, Başkanımızdan
memnunuz, seçim yapmaktan da yana değiliz o münasebetle.

Plan ve Bütçe Komisyonunda vermiş olduğum
bir önergeyi de kısaca dile getirmek istiyorum. Bir
ilçenin il olmasıyla ilgili yapılan mütalaa
ve münakaşalar, siyasî parti mensubu bizleri
zedelemekte, siyasî polemiklere neden olmaktadır.
Bütün bunları ortadan kaldırmak, bunları
önlemek amacıyla, bölgesel bazda bir ilçenin
il olmasını temin edecek kriterlerin ve şablonların
hazırlanması yönünde verilmiş bir
önergemiz vardır. Bu önerge bazında yapılan
çalışmalar sonucu, bir ilçe hangi imkânlara
sahip olduğu zaman il olmalı; kendiliğinden bu
tablo sonuçlarına göre değerlendirilmeli,
hiçbir siyasî iradenin desteğine ihtiyaç
duyulmaksızın, bir ilçe, sahip olduğu
şartlar paralelinde il olmalı diyorum.

Bu realitenin gerçekleştirilmesi amacıyla,
ilgili komisyonlarda değerlendirmeye alınmasını
temenni ediyor, Osmaniyeli hemşerilerimin il olma hususiyetlerini
kutluyor, Yüce Meclisi, bu yüce kararından ötürü
tebrik ediyor, hepinize saygılarımı sunuyorum.

Teşekkür ederim. (ANAP sıralarından alkışlar)

BAŞKAN - Teşekkür ederim Sayın Yayla.

Sayın Ahmet Dökülmez?..

AHMET DÖKÜLMEZ (Kahramanmaraş) - Vazgeçtim
efendim.

BAŞKAN - Vazgeçtiniz...

Sayın Sıtkı Cengil?..

SITKI CENGİL (Adana) - Vazgeçtim Sayın Başkan.

BAŞKAN - Vazgeçtiniz...

Sayın İlyas Yılmazyıldız; buyurun.

Süreniz 5 dakikadır.

İLYAS YILMAZYILDIZ (Balıkesir) - Sayın Başkan,
değerli milletvekili arkadaşlarım; Osmaniye'nin
il yapılması hakkındaki kanun teklifi üzerinde
kişisel olarak söz almış bulunmaktayım;
konuşmama başlamadan önce hepinizi saygıyla
selamlıyorum.

Öncelikle, şu ana kadar konuşan bütün
arkadaşlarımla, üç aşağı
beş yukarı, aynı görüşü
paylaştık. Eğer, bir yer il olacaksa, objektif
kriterleri belirlenmeli ve buna göre il yapılmalıdır.

Bu açıdan bakıldığında,
Bandırma İlçesi, bu kriterlere hangi ölçüyü
koyarsanız koyun, il olma konusunda, en fazla, en uygun
olan bir ilçemizdir...

A. HAMDİ ÜÇPINARLAR (Çanakkale) - Seçim
yok, seçim!..

İLYAS YILMAZYILDIZ (Devamla) - Seçim olmadığı
için, özellikle Bandırma'nın, bu aşamada
il olmasını, bu Yüce Meclisin desteğiyle
istirham ediyorum.

Bandırma'nın il olması, Edincik ve Sarıköy'ün
ilçe olmasıyla ilgili tekliflerimi değişiklik
önergesi olarak sunmuştum; ancak, Sayın Başkan
işleme koymadı. İçtüzükte
ilgili maddeye bakıldığı zaman, sonuç
olarak, bu, yeni bir il kurulmasıyla ilgilidir; yeni bir
şey değildir; dolayısıyla, dahil edilebilir
diye bir kanaate sahibim; ancak, böyle takdir gördüler.
Bundan sonra, bu konuda verdiğimiz kanun teklifinin, Yüce
Mecliste, en kısa zamanda görüşülerek
kabul edilmesi en büyük dileğimizdir; bu konuda
desteğinizi bekliyoruz.

Bunun dışında, Bandırma, öncelikle,
İstanbul, İzmir ve Bursa'yla doğrudan bağlantısı
olan, şehir merkezi nüfusu 150 bin ve civarıyla
birlikte 350 bin nüfusa sahip, gübre üretiminin
yüzde 30'unun ve pek çok tarımsal üretimin
yapıldığı gelişmiş bir yöremiz
olarak, artık çok büyük olan Balıkesir
İli tarafından sorunları çözülemeyecek
noktadadır. Şu anda, Bandırma'da, haftada
dört gün su akmamaktadır; 2,3 trilyon gibi büyük
bir projeyle bunun yapılması lazım. En yakın
il merkezi 110 kilometre. Öyle olunca, Bandırma'nın,
Manyas, Erdek, Susurluk, Marmara, Gönen ve yeni kurulacak
Edincik, Sarıköy ilçeleriyle birlikte il yapılması
gerekmektedir. Özellikle, il yapılacak yeni ilçelerin,
bu konuda en kısa zamanda kriterler belirlenerek, önümüzdeki
üç beş ay içinde il yapılması,
Meclisimize karşı halkın sempatisini daha
da artıracaktır, biz politikacılara karşı
halkın mevcut güvenini daha da artıracaktır.

Bu duygularla, Osmaniye'nin il olmasının, Osmaniyelilere
hayırlı olmasını dilerken, hepinizi
saygıyla selamlıyorum.

BAŞKAN - Teşekkür ederim Sayın Yılmazyıldız.

Sayın milletvekilleri, konumuz, Osmaniye'nin il olması
konusu. Şimdi, her milletvekili çıkar da,
Tarsus il olsun, İskenderun il olsun, Siverek il olsun
derse, bu olmaz. Rica ediyorum... Bu, konu dışına
çıkmaktır. Bundan sonra çıkacak
her milletvekili, Osmaniye'nin il olmasının zarureti
veya bununla ilgili düşünceleri varsa söylesin;
yoksa, müsaade etmeyeceğim, mikrofonu kapatacağım
efendim. Olmaz ki arkadaşlar, konu dışına
çıkılıyor.

CENGİZ ALTINKAYA (Aydın) - Sayın Başkan,
madde üzerinde bir önergem vardı.

BAŞKAN - Efendim, önergeleri okutacağız.

Madde üzerindeki konuşmalar bitmiştir.

Madde üzerinde verilen bazı önergelerle, yine,
yeni iller, ilçeler kurulması teklif edilmektedir.
Biraz önce dediğim gibi, bu konuyla ilgili değil;
yeni bir kanun teklifinin verilmesini gerektiren nitelikteki önergeler
olduğu için işleme koymuyoruz.

Maddeyle ilgili dört önerge vardır; okutuyorum:

Türkiye Büyük Millet Meclisi Başkanlığına

108 sıra sayılı kanun teklifinin 2 nci madde
metnine bağlı "Listeler" kısmında,
4 sayılı listenin "Andırın İlçesi"
başlığı altında, merkez bucağa
bağlı 46 yerleşim birimi ile Çakak Bucağına
bağlı 8 yerleşim biriminin listeden ve tekliften
çıkarılmasını arz ve teklif
ederiz. 22.10.1996

Ahmet Dökülmez Mustafa Kamalak Hasan Dikici

Kahramanmaraş Kahramanmaraş Kahramanmaraş

Avni Doğan Mehmet Elkatmış Veysel Candan

Kahramanmaraş Nevşehir Konya

M.Salih Katırcıoğlu Latif Öztek Memduh
Büyükkılıç

Niğde Samsun Kayseri

Abdullah Örnek Yasar Canbay Ömer Ekinci

Yozgat Malatya Ankara

Tevhit Karakaya İsmail Özgün Metin Perli

Erzincan Balıkesir Kütahya

Feti Görür Şaban Karataş Mehmet Emin Aydın

Bolu Ankara Siirt

Nurettin Aktaş Kahraman Emmioğlu Hayrettin Dilekcan

Gaziantep Gaziantep Karabük

Mehmet Bedri İncetahtacı İbrahim Halil Çelik
Mustafa Kemal Ateş

Gaziantep Şanlıurfa Kilis

Ekrem Erdem Abdulilah Fırat Cemalettin Lafçı

İstanbul Erzurum Amasya

Ali Doğan Mehmet Sıddık Altay Abdullah Arslan
Kahramanmaraş Ağrı Tokat

Ömer Naimi Barım Kemalettin Göktaş Cafer
Güneş

Elazığ Trabzon Kırşehir

İsmail Coşar

Çankırı

BAŞKAN - Diğer önergeyi okutuyorum:

Türkiye Büyük Millet Meclisi Başkanlığına

Görüşülmekte olan 108 sıra sayılı
3 İlçe ve 1 il Kurulmasıyla 190 sayılı
Kanun Hükmünde Kararnamenin Eki Cetvellerde Değişiklik
Yapılması Hakkındaki kanun teklifinin 2 nci
maddesine ekli 4 sayılı listenin sonuna aşağıdaki
listenin eklenmesini, böylece Erzin İlçesinin
bugünkü sınırlarıyla bağlı
köy ve bucaklarıyla birlikte Hatay İlinden
ayrılarak bu Kanunla kurulan Osmaniye İline bağlanmasını
arz ve teklif ederiz. 23.10.1996

Mustafa Küpeli Agâh Oktay Güner Mehmet Ali Bilici

Adana Ankara Adana

Mehmet Keçeciler Uğur Aksöz

Konya Adana

ERZİN İLÇESİ

Sıra No Birim Adı İlçesi Bucağı


1 Başlamış Erzin Merkez

2 Gökdere Erzin Merkez

3 Kızlarçayı Erzin Merkez

4 Kuyuluk Erzin Merkez

5 Turunçlu Erzin Merkez

6 Yoncadüzü Erzin Merkez

BAŞKAN - Öteki önergeyi okutuyorum:

Türkiye Büyük Millet Meclisi Başkanlığına

Görüşülmekte olan 108 sıra sayılı
Üç İlçe ve Bir İl Kurulması
ile 190 Sayılı Kanun Hükmünde Kararnamenin
Eki Cetvellerde Değişiklik Yapılması Hakkındaki
Kanun Teklifinin 2 nci maddesine ekli (4) sayılı
listenin sonuna aşağıdaki listenin eklenmesini,
böylece, Erzin İlçesinin bugünkü
sınırlarıyla bağlı köy ve
bucaklarıyla birlikte Hatay İlinden ayrılarak
bu kanunla kurulan Osmaniye İline bağlanmasını
arz ve teklif ederiz.

Erol Çevikçe İsmet Atalay Yılmaz Ateş

Adana Ardahan Ankara

Ayhan Fırat Haydar Oymak Mahmut Işık

Malatya Amasya Sıvas

Zeki Çakıroğlu Birgen Keleş Mustafa Kul

Muğla İzmir Erzincan

Metin Arifağaoğlu Şahin Ulusoy

Artvin Tokat

ERZİN İLÇESİ

Sıra No Birim Adı İlçesi Bucağı


1 Başlamış Erzin Merkez

2 Gökdere Erzin Merkez

3 Kızlarçayı Erzin Merkez

4 Kuyuluk Erzin Merkez

5 Turunçlu Erzin Merkez

6 Yoncadüzü Erzin Merkez

BAŞKAN - Öteki önergeyi okutuyorum:

Türkiye Büyük Millet Meclisi Başkanlığına

Görüşülmekte olan kanun teklifinin 2 nci
maddesinde düzenlenen ekli (4) sayılı listeden
Cevdetiye İlçesi ile Kırmıtlı
İlçesinin çıkarılmasını;
yine aynı listeden Sumbas İlçesi ile Hasanbeyli
İlçesine bağlanan birimlerin de ilgili sütunlardan
çıkarılmasını; aynı
listeye ilişikte sunulan Hasanbeyli İlçesi
ile Sumbas İlçesinin eklenmesini ve ekli (4) sayılı
listenin merkez ilçe sütünuna aşağıdaki
ibarenin eklenmesini arz ve teklif ederiz.

Salih Kapusuz Ali Rıza Gönül

Refah Partisi Grubu Başkanvekili DYP Grubu Başkanvekili

Muhammet Polat Nihan İlgün Saffet Arıkan Bedük

Aydın Tekirdağ DYP Grubu Başkanvekili

Hüsamettin Korkutata Evren Bulut

Bingöl Edirne

BAŞKAN - Şimdi, bu önergeleri aykırılık
derecesine göre işleme koyacağım.

Türkiye Büyük Millet Meclisi Başkanlığına

108 sıra sayılı kanun teklifinin 2 nci madde
metnine bağlı "Listeler" kısmında,
4 sayılı listenin "Andırın İlçesi"
başlığı altında, merkez bucağa
bağlı 46 yerleşim birimiyle, Çokak Bucağına
bağlı 8 yerleşim biriminin listeden ve tekliften
çıkarılmasını arz ve teklif
ederiz.

Mustafa Kamalak

Kahramanmaraş

ve arkadaşları

BAŞKAN - Komisyon önergeye katılıyor
mu efendim?

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Katılmıyoruz
Sayın Başkan.

BAŞKAN - Hükümet?..

ORMAN BAKANI MEHMET HALİT DAĞLI (Adana) - Takdire bırakıyoruz
Sayın Başkan.

BAŞKAN - Takdire bırakıyorsunuz.

ÖNDER SAV (Ankara) - Hükümet aydınlatmayacak
da kim aydınlatacak... Hükümet takdire bırakıyor;
öyle, takdire bırakmakla oluyor mu?!..

ORHAN KAVUNCU (Adana) - Sayın Başkan, maddeyle ilgili
bizim de önergemiz vardı.

BAŞKAN - Yok efendim; maddeyle ilgili başka önerge
yok.

ORHAN KAVUNCU (Adana) - Biz de verdik Sayın Başkan.

BAŞKAN - Yok efendim, gelmemiş bize... Efendim, varsa
işte buraya gelecek; yani nereye gidecek...

Efendim, yeni il kurulmasıyla ilgili önergeleri işleme
koymadık.

ORHAN KAVUNCU (Adana) - Osmaniye'nin il olmasıyla ilgili
kanun teklifinin 2 nci maddesi üzerinde 3 tane önergemiz
var efendim.

BAŞKAN - Ben bu önergeyi oylayayım da efendim.

Önergeye Komisyon katılmıyor, Hükümet
takdire bırakıyor; önergeyi oylarınıza
sunuyorum: Kabul edenler... Kabul etmeyenler... Önerge kabul
edilmiştir.

Sayın Kavuncu, sizin bahsettiğiniz önergeler,
yeni il ve ilçe kurulmasına ilişkin. Burada
işte; yani, bunların hiçbirisini işleme
koymadık.

CENGİZ ALTINKAYA (Aydın) - Önergemiz geldi
mi gelmedi mi diye soruyorsunuz da, gelmedi.

BAŞKAN - Efendim, sizin önergeniz yeni il ve ilçe
kurulmasına ilişkin, Osmaniye'yle ilgisi yok.

CENGİZ ALTINKAYA (Aydın) - Hangi arkadaşlar
önerge verdi, onu bir zikredelim.

BAŞKAN - Efendim, olur mu şimdi, burası bir
propaganda merkezi değil ki; yani, işleme koymayacağımız
önergeyi niye okutalım burada?! Olur mu, herkes, o
zaman, kendi ilinde yeni...

CENGİZ ALTINKAYA (Aydın) - Siz, sabahtan beri propaganda
yapıyorsunuz Sayın Başkan.

BAŞKAN - Efendim, demin de okumadım. Şimdi,
bütün milletvekili arkadaşlarımız
yarışırlar "benim ilimde şu ilçeler
kurulsun... Bu iller kurulsun..." diye. Olmaz, rica ediyorum;
artık, bu yakışmaz milletvekili arkadaşlarımıza.

ORHAN KAVUNCU (Adana) - Sayın Başkan...

BAŞKAN - Bir dakika efendim... Sizinki yeni il ve ilçe
kurulmasına ilişkin.

ORHAN KAVUNCU (Adana) - Hayır, değil efendim.

BAŞKAN - Diğer önergeyi okutuyorum:

Türkiye Büyük Millet Meclisi Başkanlığına

Görüşülmekte olan kanun teklifinin 2 nci
maddesinde düzenlenen ekli 4 sayılı listeden
Cevdetiye İlçesiyle Kırmıtlı
İlçesinin çıkarılmasını,
yine aynı listeden Sumbas İlçesiyle Hasanbeyli
İlçesine bağlanan birimlerin de ilgili sütunlardan
çıkarılmasını, aynı
listeye ilişikte sunulan Hasanbeyli İlçesiyle
Sumbas İlçesinin eklenmesini ve ekli 4 sayılı
listenin merkez ilçe sütununa aşağıdaki
ibarenin eklenmesini arz ve teklif ederiz.

Salih Kapusuz

Refah Partisi Grup Başkanvekili ve arkadaşları

4 Sayılı Liste

Hasanbeyli İlçesine Bağlı Kasaba ve Köyler.

Sıra No Birim Adı İlçesi Bucağı


1 Hasanbeyli B. Hasanbeyli Merkez

2 Çulhalı Hasanbeyli Merkez

3 Kalecik Hasanbeyli Merkez

4 Karayiğit Hasanbeyli Merkez

5 Sarayoba Hasanbeyli Merkez

6 Yanıkkışla Hasanbeyli Merkez

7 Çolaklı Hasanbeyli Merkez

4 Sayılı Liste

Sumbas İlçesi Merkez Bucağı

Sıra No Birim Adı İlçesi Bucağı


1 Sumbas B. Sumbas Merkez

2 Mehmetli Sumbas Merkez

3 Gafarlı Sumbas Merkez

4 Höyükköy Sumbas Merkez

5 Armağanlı Sumbas Merkez

6 Alibeyli Sumbas Merkez

7 Kabayar Sumbas Merkez

8 Kızılömerli Sumbas Merkez

9 Reşadiye Sumbas Merkez

10 Küçük Çınar Sumbas Merkez

11 Yazıboyu Sumbas Merkez

12 Köseli Sumbas Merkez

13 Akçataş Sumbas Merkez

14 Hardallık Sumbas Merkez

15 Çaygeçit Sumbas Merkez

16 Akdam Sumbas Merkez

17 Yeşilyayla Sumbas Merkez

18 Esenli Sumbas Merkez

19 Çiçeklidere Sumbas Merkez

20 Çukurköprü Sumbas Merkez

21 Akköprü Sumbas Merkez

TECİRLİ BUCAĞI

4 Sayılı Listenin merkez ilçe sütununa
eklenecek ibare

Sıra No Birim Adı İlçesi Bucağı


19 Değirmenocağı BM. Merkez Tecirli

20 Cevdetiye B. Merkez Tecirli

21 Bahçe Merkez Tecirli

22 Kazmaca Merkez Tecirli

23 Kesmeburun Merkez Tecirli

24 Sarpınağzı Merkez Tecirli

25 Yeniköy Merkez Tecirli

26 Kırmıtlı B. Merkez Tecirli

27 Kırmacılı Merkez Tecirli

28 Gökçedam Merkez Tecirli

29 Koçyurdu Merkez Tecirli

30 Köyyeri Merkez Tecirli

31 Orhaniye Merkez Tecirli

32 Sakarcalık Merkez Tecirli

33 Selimiye Merkez Tecirli

BAŞKAN - Sayın Komisyon, 1 inci maddede kabul edilen
bir önergeyle Cevdetiye ve Kırmıtlı
ilçeleri değiştirilmişti herhalde, değil
mi? Yani, ona göre düzeltme yapıldı; ilçe
merkezleri değişti, isim değişti ?..

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Cevdetiye ile beraber Kırmıtlı
değişti ; katılıyoruz buna Sayın
Başkan.

BAŞKAN - Önergeye Komisyon katılıyor.

Ancak, çoğunluğunuz olmadığı
için katılamazsınız...

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Daha önce görüşüldü
ve geçti, ondan ötürü katılıyoruz
Sayın Başkan.

BAŞKAN - Öyle mi efendim, peki.

Hükümet ?..

ORMAN BAKANI MEHMET HALİT DAĞLI (Adana) - Katılıyoruz
Sayın Başkan.

BAŞKAN - Komisyon ve Hükümet önergeye katılıyor.

Oylarınıza sunuyorum : Kabul edenler... Etmeyenler...
Önerge kabul edilmiştir.

HANEFİ ÇELİK (Tokat) - Sayın Başkan,
bizim önerge ne oldu ?..

BAŞKAN - Efendim sizin bu maddeyle ilgili önergeniz
yok.

HANEFİ ÇELİK (Tokat) - Bu maddeyle ilgili
önergemiz var, lütfen önergemizi geri verin.

BAŞKAN - Beyefendinin önergesini verin.

Arkadaş getiriyor, sizinle konuşacak.

Öteki önergeyi okutuyorum :

Türkiye Büyük Millet Meclisi Başkalığına

Görüşülmekte olan 108 sıra sayılı
Üç İlçe ve Bir İl Kurulmasıyla
190 Sayılı Kanun Hükmünde Kararnamenin
Eki Cetvellerde Değişiklik Yapılması Hakkındaki
Kanun Teklifinin 2 nci maddesine ekli 4 sayılı listenin
sonuna aşağıdaki listenin eklenmesini, böylece
Erzin İlçesinin, bugünkü sınırlarıyla,
bağlı köy ve bucaklarıyla birlikte Hatay
İlinden ayrılarak bu kanunla kurulan Osmaniye İline
bağlanmasını arz ve teklif ederiz.23.10.1996

Mustafa Küpeli

Adana

ve arkadaşları

Erzin İlçesi

Sıra No Birim Adı İlçesi Bucağı


1 Başlamış Erzin Merkez

2 Gökdere Erzin Merkez

3 Kızlarçayı Erzin Merkez

4 Kuyuluk Erzin Merkez

5 Turunçlu Erzin Merkez

6 Yoncadüzü Erzin Merkez

BAŞKAN - Önergeye Komisyon katılıyor
mu efendim?

PLAN VE BÜTÇE KOMİSYONU BAŞKANVEKİLİ
NURHAN TEKİNEL (Kastamonu) - Katılmıyoruz
Sayın Başkanım.

BAŞKAN - Hükümet?..

ORMAN BAKANI MEHMET HALİT DAĞLI (Adana)- Takdire bırakıyoruz
Sayın Başkanım.

AYHAN FIRAT (Malatya) - Bir önerge daha var...

EROL ÇEVİKÇE (Adana) - Sayın Başkan,
aynı konuda benim önergem de var...

BAŞKAN - Sayın Erol Çevikçe ve arkadaşlarının
önergesi de aynı mahiyette; birleştirerek işleme
koyuyoruz. (ANAP sıralarından "önerge
okunmadı"sesleri)

Okundu efendim, okundu da...

EROL ÇEVİKÇE (Adana) - Sayın Başkan,
ben, şunun için söylüyorum; konuşma
hakkımı sağlayabilmek için benim önergemi
de okutmalısınız.

BAŞKAN - Anlamadım...

EROL ÇEVİKÇE (Adana) - Efendim, Komisyon
katılmazsa, o sebeple söz vereceksiniz.

BAŞKAN - Efendim, Komisyon katılmadı; o zaman,
söz vereceğiz size efendim...

Komisyon katılmıyor, Hükümet takdire bırakıyor.

Buyurun o zaman efendim...

ORHAN KAVUNCU (Adana) - Sayın Başkan?..

BAŞKAN - Bir dakika... Önergeyi işleme koyuyoruz
Sayın Kavuncu.

ORHAN KAVUNCU (Adana) - Sayın Başkan, ben, önergeyle
ilgili söz almak istiyorum...

BAŞKAN - Efendim, arkadaşa söz verdik; siz istemediniz...

MUSTAFA KÜPELİ (Adana) - Sayın Başkan,
ben de söz istiyorum.

BAŞKAN - Size de söz vereceğiz efendim; madem birleştirdik...

MURAT BAŞESGİOĞLU (Kastamonu) - Önerge,
Sayın Küpeli'nin... Bir de başka önergeyi
işleme alamazsınız!..

MUSTAFA CUMHUR ERSÜMER (Çanakkale) - Hangi önerge
üzerinde konuşuluyor?

CENGİZ ALTINKAYA (Aydın) - Önerge okunmadı
ki Başkan!..

BAŞKAN - Efendim, biraz önce okuduk; aynı önergeyi
birleştirdik, işleme koyduk. (ANAP sıralarından
"Okunmadı" sesleri)

Buyurun.

EROL ÇEVİKÇE (Adana) - İsterseniz
okusunlar efendim.

BAŞKAN - Hayır efendim okundu; işleme beraber
koyduk.

EROL ÇEVİKÇE (Devamla) - Sayın Başkanım,
değerli arkadaşlarım; seçim öncesi
yapıldığı için, haklı olarak,
konu, siyasî açıdan eleştiriliyor ve
Osmaniye'nin il olma konusu, diğer ilçelerin il olma
haklarıyla birlikte, burada, milletvekili arkadaşlarımızın
bazı sıfatları bile kullanmasına neden
oluyor.

Değerli arkadaşlarım, özellikle, Hükümet
kanadındaki partili arkadaşlarımdan bir hususu
dinlemelerini rica ediyorum. Bu tip konular, Genel Kurulda, bir
ilçeyi il yaparken, ilçe bağlantıları,
kasaba bağlantıları, bütünleştirilmesi
Genel Kurulda, önergeyle değiştirilmesi açısından
herhalde son derece ciddî sakıncalar taşıyan
bir konudur. O nedenle, bu konular, komisyonlarda görüşülürken,
esası bağlanarak buraya gelmesi ve -sanıyorum,
geçmişte de- burada, üzerinde ittifak sağlanarak
geçmesi gereken konulardır.

Şimdi, ben, konu, Plan ve Bütçe Komisyonunda
görüşülürken, hatta, bizim arkadaşlarımız
aracılığıyla, orada bile, Sayın
Başkana rica ettim, alt bir komisyon kurularak -Plan ve
Bütçe Komisyonunun genelinde bile konunun düzenli
konuşulamayacağı, görüşülemeyeceği
için- alt komisyonda müzakere edilmesini istedim ve
onu yaptılar, bir alt komisyona havale ettiler. Sonra,
konu, orada görüşüldü ve buraya gelen
şekliyle karar alındı. Onun içerisinde,
biraz evvel değiştirdiğiniz Andırın
vardı, Erzin de vardı. Değerli arkadaşlarım,
dikkatinizi çekiyorum, Erzin de vardı...

Komisyon, çalışmasını, teknik
açıdan, ekonomik, siyasî, sosyal ilişkilerle
yaptı ve eğer, Osmaniye'yi il yapıyorsak, bir
il yapalım diye, haklı olarak, mesafeleriyle, ilişkileriyle,
bağlantılarıyla, tarihiyle, belli bir il düzeyine,
teknik olarak çalışarak getirdiler; Andırın'ı
da koydular, Erzin'i de koydular. Şimdi, biz, burada, Genel
Kurulda -belki yöre milletvekilleri haklıdır
arkadaşlarım, kendi illerinden ilçe gidiyor
diye rahatsızlıklarını burada dile
getirmek için- teklifin o maddelerini bozuyoruz.

Doğru yapmıyoruz değerli arkadaşlarım.
İl yapıyoruz... Burada, Hataylı arkadaşlarım,
elbette rahatsız olacaklardır; fakat, geçen
gün seçim çalışmaları sırasında
gittiğimde, Osmaniye Halinde "Erzin'in ürünlerinin
yüzde 80'inin Osmaniye Halinden pazarlandığı"
ifade edildi.

LEVENT MISTIKOĞLU (Hatay) - Erzinlilere sorun Sayın
Çevikçe...

EROL ÇEVİKÇE (Devamla) - Ben, size, alt komisyonda
yapılan çalışmayı anlatmaya
çalışıyorum. Bir alt komisyonun yaptığı
çalışmayı, Genel Kurulda siyasî
amaçlı olarak bozuyoruz.

LEVENT MISTIKOĞLU (Hatay) - Alt komisyonda da yaptık...

EROL ÇEVİKÇE (Devamla) - Sizden rica ediyorum...
Değerli arkadaşlarım, Andırın'da
da yanlış yaptınız. Bakınız,
Komisyonda, Erzin karar altına alındıktan
sonra, tekriri müzakere ile değiştirildi.

LEVENT MISTIKOĞLU (Hatay) - Elbette... O da siyasî...

EROL ÇEVİKÇE (Devamla) - Bu yanlış
bir iş. Bu tip işleri, komisyonlardan geldikten sonra
bozmamız yanlıştır.

HÜSEYİN YAYLA (Hatay) - Yüce Meclis her şeyin
üzerindedir.

EROL ÇEVİKÇE (Devamla) - Elbette üzerindedir.
O takdire müdahale ediyor değiliz ve anlayışımız
o değil -ben, yılların politikacısıyım
değerli arkadaşım- başka bir şey
söylüyorum. Bir yeri il yapıyorsunuz; Komisyon,
bir teknik çalışmayla, size gelip, dediyse
ki "onun gereğini böyle yapınız"
lütfen, bunları ciddiye alalım.

Biz "burada böyle; ilimiz şöyle küçülüyor,
seçmen bize ne der" diye korkarsak, doğru iş
yapmayız. Ben, altını çizerek bunu
belirtmek istiyorum; önerge bu sebeple verilmiştir,
siyasal bir nedeni yoktur.

Bakın, sabahtan beri konuşuluyor -ben Adana milletvekiliyim,
seçime katılan bir partiyiz- çıkıp
o yönde bir konuşma yapmayı da düşünmedim;
ama, bu konu, teknik bir konu. Dolayısıyla, ben,
önergeye katılmanızı rica ediyorum;
il yapıyorsak, ciddiyetiyle, boyutlarıyla, gerekleriyle
bir il yapalım.

Teşekkür ederim Sayın Başkan, saygılar
sunarım.

BAŞKAN - Teşekkür ederim Sayın Çevikçe.

Efendim, bunu emsal olarak kabul etmiyorum -iki önergeyi
birleştirdik- ilk defa böyle özel bir söz
veriyorum.

Buyurun Sayın Küpeli.

Süreniz 5 dakika.

MUSTAFA KÜPELİ (Adana) - Sayın Başkan,
değerli milletvekilleri; vermiş olduğum önerge,
kendi kişisel önergemdir.

Bizi televizyonları başında vatandaşlarımız
izliyor; bizim önergemiz, Erzin'in, Osmaniye'ye çok
yakın olması nedeniyle, hem Osmaniye halkının
hem de Erzin halkının, Erzin'in Osmaniye'ye bağlanmasını
istemesi dolayısıyla ve bu amaçla verilmiş
bir önergedir. Ben, Yüce Meclisin takdirine sunuyorum
-inşallah- desteklerinizi bekliyorum.

İkinci bir husus; biz, daha önceden Cevdetiye'nin
ve Kırmıtlı'nın ilçe olmasını
önermiştik. Biz, parti olarak, Sumbas'ın da,
Hasanbeyli'nin de ilçe olmasına karşı
değiliz; ama, Cevdetiye'nin de, Kırmıtlı'nın
da ilçe olarak kalmasını talep ediyoruz.

Saygılar sunuyorum.

BAŞKAN - Teşekkür ederim Sayın Küpeli.

MEHMET ALİ BİLİCİ (Adana) - Sayın
Başkan, bir kelime de ben söylemek istiyorum.

BAŞKAN - Efendim, ne kelime söyleyeceksiniz; önergeyle
ilgili konuşmalar bitti. Buyurun.

Önergeye Komisyon katılmamıştı,
Hükümet takdire bırakmıştı.

MEHMET ALİ BİLİCİ (Adana) - Sayın
Başkan, tarihî bir an efendim.

BAŞKAN - Bir dakika efendim... Rica ederim... Tarihle ne
ilgisi var?.. Burada yapılan her iş tarihîdir.

Şimdi, önergeyi oylarınıza sunuyorum:
Kabul edenler... Kabul etmeyenler... Önerge reddedilmiştir.

Sayın milletvekilleri, Sayın Orhan Kavuncu ve arkadaşlarının
verdiği önergeyi, madde tek fıkra olduğu ve
bu önergeden önce 4 önerge verildiği için
işleme koyamıyorum; yanlış anlaşılmıştır,
teşekkür ederim.

Efendim, maddeyi, ekli listeler ve kabul edilen önergeler
doğrultusunda oylarınıza sunuyorum: Kabul edenler...
Kabul etmeyenler... Madde, ekli listeler ve kabul edilen 2 önerge
doğrultusunda kabul edilmiştir.

Efendim, bazı arkadaşlarımız, ikazlarımıza
rağmen, ek 3 üncü madde konularak, Siirt'e bağlı
Bağgöze ve Ziyaret beldelerinin kurulması, Eruh
İlçesine bağlı bilmem şu beldelerin
kurulması şeklinde önerge veriyorlar. Rica ediyorum...
Biz, bunları işleme koymayacağımızı
söyledik.

NİZAMETTİN SEVGİLİ (Siirt) - Sayın
Başkan, okudun...

BAŞKAN - Onun için, maddeyle ve teklifle ilgisi olmayan
bu tür hiçbir önergeyi işleme koymuyorum
ve ifade de etmiyorum.

CENGİZ ALTINKAYA (Aydın) - Önergemi geri istiyorum.

BAŞKAN - Alın önergenizi.

3 üncü maddeyi okutuyorum:

MADDE 3. - Bu Kanunla kurulan il ve ilçelerin ihiyaçlarını
karşılamak üzere ekli (5) sayılı
listede yer alan çeşitli kurum ve kuruluşlara
ait kadrolar ihdas edilerek, 190 sayılı Kanun Hükmünde
Kararnameye bağlı (1) sayılı cetvellerin
ilgili bölümlerine eklenmiştir.

Ekli (6) sayılı listede yer alan il özel idaresine
ait kadrolar ihdas edilmiştir.

BAŞKAN - Madde üzerinde gruplar adına söz
isteyen?..

HASAN HÜSAMETTİN ÖZKAN(İstanbul) - Var
efendim; DSP Grubu adına Arif Sezer konuşacak.

BAŞKAN - Efendim, peki; ama, önce, Sayın Keçeciler'e
söz veriyorum.

ANAP Grubu adına, Sayın Keçeciler; buyurun.

Efendim, maddeye bağlı olarak konuşulmasını
rica ediyorum; yani, artık, Osmaniye'yi bırakmayalım,
başka ilçelere ve illere gitmeyelim.

ANAP GRUBU ADINA MEHMET KEÇECİLER (Konya) - Sayın
Başkan, Yüce Meclisin değerli üyeleri; bugün,
oylarımızla, hayırlısıyla,
Osmaniye İlçemizi il haline getireceğiz ve yıllardan
beri bekleyen bir hakkı böylece teslim etmiş
olacağız.

Görüşmekte bulunduğumuz bu kanun teklifinin
3 üncü maddesinde belirtilen hususla 460 kadro ihdas
edilmektedir. Ben, arkadaşlarımız adına,
bu kadroları tek tek saydım, hesap ettim. Sayın
Başkan endişe etmesin, maddeye veya kanun metnine
sadık kalarak konuşmaya gayret edeceğim; yalnız,
Grubumuza yapılan bir iki yanlış isnada da
cevap vermek mecburiyetim var.

Değerli arkadaşlarım, Osmaniye'nin il olmasını,
elbette ki, bu safhada herkes gönülden arzu etmektedir.
Hiç kimse, bu konuda geriye dönüp, birtakım
ithamlar yaparak, bu kanunun çıkmasını
geciktirmeye kalkışmasın. Sayın Bakan
biraz evvel çıktılar buraya "eğer,
Yetki Kanununu Anavatan Partisi iptal ettirmemiş olsaydı,
Osmaniye, bugün il olurdu" dediler. Bu, tamamen haksız
ve mesnetsiz bir iddiadır. Bir kere, şunu hiçbir
zaman unutmamak lazım: İptal ettirebildiğimize
göre, Anayasaya aykırı bir işlem var
ortada. Anayasa Mahkemesi iptal ettiğine göre, Anayasaya
aykırı bir işlem var. Sayın Bakan diyor
ki: "Anayasaya aykırı işleme devam edelim;
siz, bunun peşine gitmeseydiniz..." O Kanun çıkarken
söyledik -zabıtlarda var- dedik ki: "İstediğiniz
yetki, her şeyden evvel, normal, anayasal düzende,
hukuk rejiminde, alınmaması icap eden, hiç
tevessül edilmemesi icap eden bir yetkidir." O günkü
Hükümet, Meclisin yetkisini almıştı,
gidecekti illere, ilçelere, pazarlık yapacaktı
ve o pazarlığa göre netice alacaktı.

Değerli arkadaşlarım, biz o kanunu iptal ettirinceye
kadar Yalova'yı, Kilis'i ve Karabük'ü il yaptınız;
eğer istiyor idiyseniz, altına Osmaniye'yi de yazsaydınız.
Sayın Bakan o zaman Osmaniye'yi de yazsaydı ve Osmaniye
1995 yılında il olsaydı. Şimdi, vaktiyle
yapmış olduğunuz yanlışlığı,
hatayı hiç kimseye ciro edemeyeceksiniz.

Bu kanunun çıkarılmasından dolayı
Osmaniyelinin hiçbir partiye, ama hiçbir partiye
diyet borcu yoktur; Osmaniyeli hak ederek almaktadır, Osmaniye'nin
hakkıdır (ANAP sıralarından alkışlar)
Netice itibariyle, yıllardan beri verilmeyen bir hakkı
burada almaktadır. Bizim, Osmaniyeliye verdiğimiz bir
tek söz var; "Osmaniye Meydanında size söz
verip, plaka dağıtıp, sonra sözünde
durmayanları, bu kanunu çıkarıncaya
kadar Mecliste kovalayacağız, bu kanunu çıkarıncaya
kadar kovalayacağız... (ANAP sıralarından
alkışlar) Sizin sesiniz olacağız, sizin
gözünüz olacağız, sizin kulağınız
olacağız" dedik; bugün de bu sözümüzü
tutuyoruz ve yerine getiriyoruz.

Değerli arkadaşlarım, biraz evvel çok
yanlış önergeler verildi. Bakınız,
Kırmıtlı ve Cevdetiye, komisyonlarda görüşülmüş,
kabul edilmiş, ilçe olarak, bağlı köyleri
olarak bu teklife dercedilmiş; Komisyondan Genel Kurula
getirilmiş. Burada bir önerge veriyoruz, diyoruz ki
"Kırmıtlı ile Cevdetiye çıkarılsın,
ilçe olmasın; yerine, Hasanbeyli ile Sumbas olsun."
Hasanbeyli ile Sumbas da olsun; Osmaniye'nin 7 ilçesi olacağına
9 ilçesi olsun, farketmez; ama, değerli arkadaşlarım...

SALİH KAPUSUZ (Kayseri) - Sayın Keçeciler...
Sayın Keçeciler...

MEHMET KEÇECİLER (Devamla) - Bir dakika...

...siz, Cevdetiye'nin Belediye Başkanı ANAP'lı
diye, getirip burada göz göre göre çıkarıyorsunuz.
(ANAP sıralarından alkışlar)

SALİH KAPUSUZ (Kayseri) - Hayır...

MEHMET KEÇECİLER (Devamla) - Evet. Cevdetiye, Bahçe'den
bölünecek diye göz göre göre çıkarıyorsunuz...
(ANAP sıralarından alkışlar) Kırmıtlı'yı
çıkarıyorsunuz. Bunlar haksızlıktır;
yapmayın... Hasanbeyli ile Sumbas'ı da ilave edin;
ama, Komisyondan gelen bu teklifi, burada tepetaklak getirecek
tarzda lütfen değiştirmeyin. Bunu, oybirliğiyle
çıkaralım, elbirliğiyle çıkaralım.

Osmaniyeliye hayırlı ve mübarek olsun, Osmaniyeli
hak etmiştir; helalı hoş olsun.

Hepinize saygılar sunarım. (ANAP sıralarından
alkışlar)

BAŞKAN - Teşekkür ederim Sayın Keçeciler.

SALİH KAPUSUZ (Kayseri) - Söz istiyorum Sayın
Başkan.

BAŞKAN - Peki efendim.

DSP Grubu adına, Sayın Arif Sezer; buyurun.

DSP GRUBU ADINA ARİF SEZER (Adana) - Sayın Başkan,
değerli Divan ve saygıdeğer milletvekilleri; başında
da söyledim, ne yazık ki salt çoğunluk
şov yapıyor.

MEHMET AYKAÇ (Çorum) - Siz de tolkşov yapıyorsunuz.

ARİF SEZER (Devamla) - Siz, Doğru Yol-Refah, Andırın
İlçesini alıyorsunuz; burada, yarın
göstereceksiniz "biz, teklif ettik; ama, yasa çıkmadı."
En azından referandum getirilebilirdi. Osmaniye'yi il yaparken,
seçim meydanlarında, miting alanlarında "Andırın'ı
size bağlıyoruz, Erzin'i size bağlıyoruz"
diyorsun; komisyondan geçiriyorsun, ondan sonra da burada
reddediyorsun.

AHMET DÖKÜLMEZ (Kahramanmaraş) - Ceyhan'a niye
gücün yetmiyor; 45 kilometre uzaklıkta?!.

BAŞKAN- Efendim, müdahale etmeyelim lütfen.

ARİF SEZER (Devamla) - Sana düşmez... Sana düşmez...

BAŞKAN - Efendim, siz, lütfen devam edin...

ARİF SEZER (Devamla) - Ama, bunu getiren, senin komisyon
üyelerin sayın milletvekili. (DSP sıralarından
alkışlar)

Başında söyledik, oy almak, devlet idaresinde
her şeyi bitirmek demek. Ne yazık ki, bugün,
buna Refah da başladı, riyakârlık yapıyor;
işte burada örnekleri var...

AHMET DÖKÜLMEZ (Kahramanmaraş) - Riyakâr
sensin!..

BAŞKAN - Efendim, rica ediyorum; sataşmaya...

ARİF SEZER (Devamla ) - Kalkıp konuşuyorsunuz,
Osmaniye'ye en azından Andırın ve Erzin referandum
yoluyla, kabul edilir veya edilmez...

MEHMET AYKAÇ (Çorum) - Boş konuşuyorsun!

ARİF SEZER (Devamla) - Tabiî efendim, işte
metinler; Osmaniyeliler bunu dinliyor. Çok güzel,
komisyonda kabul, öbür tarafta reddet; çoğunluktasın
Plan ve Bütçe Komisyonunda, hani senin samimiyetin,
hani senin samimiyetin?!. Plan ve Bütçe Komisyonunda
kabul ediyorsun..

HÜSAMETTİN KORKUTATA (Bingöl) - Nerede riyakârlık?!.

ARİF SEZER (Devamla) - Tabiî, Tabiî (RP sıralarından
"burası seçim meydanı değil_Ayıp
ediyorsun, ayıp_" sesleri)

Bu vesileyle bugün, televizyonları başında
bizleri izleyenler -biz seçime katılmıyoruz-
İktidarın şov yaptığını
görüyor, Cevdetiye'yi kaldırıyorsun, önce
kabul ediyorsun, Kırmıtlı'yı kabul
ediyorsun, kalk, öbür tarafı da kabul et bu defa.
"Ne yapalım, Meclisten geçmedi..." Ama,
burada imzanız var, kabul etmişsiniz, teklif vermişsiniz...
Ne denir buna, riyakârlık denmez de?!. Herhalde,
ancak siyasî şov denir. (DSP ve ANAP sıralarından
alkışlar)

Bu vesileyle, hepinizi saygıyla selamlıyorum. Dilerim,
Türkiye Büyük Millet Meclisi, her zamanki gibi,
devlet adamlığına yakışır
politikalar yapar.

Teşekkür ederim; saygılar sunuyorum. (DSP ve
ANAP sıralarından alkışlar)

BAŞKAN - Teşekkür ederim Sayın Sezer.

KEMALETTİN GÖKTAŞ (Trabzon) - Sayın Başkan,
Sayın Sezer "riyakârlık yapıyorsunuz"
dedi.

BAŞKAN - Arkadaşımız, hakaret anlamında
söylemedi; daha doğrusu, önergelerin değiştirildiği
anlamında kullandı.

KEMALETTİN GÖKTAŞ (Trabzon) - Sayın Başkan,
ben de, kendisine "riyakâr" diyorum o zaman.

BAŞKAN - Refah Partisi Grubu adına, Sayın
Salih Kapusuz; buyurun efendim. (RP sıralarından
alkışlar)

Süreniz 10 dakika.

RP GRUBU ADINA SALİH KAPUSUZ (Kayseri) - Sayın Başkan,
değerli milletvekili arkadaşlarım; hepinizi saygıyla
selamlıyorum.

Şu anda, Yüce Kurulumuz, Osmaniye'nin il olmasıyla
ilgili kanun teklifleri üzerinde çalışmalarını
sürdürüyor. Yapılan çalışmaların
öncelikle Osmaniye'ye ve memleketimize hayırlı
olmasını diliyor, Osmaniye'nin de, yeni yıla
yeni bir il olarak girmiş olmasından, memnuniyetimizi
ifade ediyor, bu konuda katkısı olan herkese teşekkür
ediyoruz.

Öncelikle, burası, seçim meydanı gibi
kullanılacak bir mahal değil. Arkadaşlarımızın
konuşmalarında, bu kürsüye uygun tavır
sergilemelerini, ben, şahsen, münasip gördüğümü
ifade etmek istiyorum. Burada, yakışıksız
sözler söylemenin, hiç kimseye bir faydası
söz konusu değil.

Konuşmalarında da, her arkadaşımız,
diyorlar ki: "Burası, il olmaya layıktır;
il olmalıdır." Bir vesileyle il yapılmaktadır;
dolayısıyla, herkesin tasvip ettiği bir konuyu
başka yerlere çekmeye, birtakım yanlış
değerlendirmeler yapmaya mahal olmadığı
kanaatindeyim. Onun için, arkadaşlarımızı
dikkatli olmaya davet ediyorum.

Tabiî, bir husus var ki, değerli Anavatan sözcüsü
arkadaşım çıkıp konuştuğunda,
efendim, ne önemi var, Osmaniye'nin 5 tane, 7 tane ilçesi
olacağına 9 tane olsun gibi bir anlayış...
Kendileri, mahallî idarelerle yakından ilgili olan
bir zevat, bir şahıs; böyle değerlendirmesinin
pratikle ve ülke menfaatlarıyla ve o ilin coğrafî
konumuyla hiç alakası yok efendim.

MEHMET KEÇECİLER (Konya) - Siyaset yapıyorsunuz!..

SALİH KAPUSUZ (Devamla) - Şimdi, düşünebiliyor
musunuz; siz, 3 yeni ilçe kuruyorsunuz, aralarındaki
mesafe 4 kilometre. Bir yerlerde bir yanlışlık
yapılmışsa bunu, Genel Kurulun düzeltmiş
olması gerekir. Evet, orada, birtakım arkadaşlarımız,
birtakım gayret sarf ederek o anda ilçe olması
teklifinde bulunmuş, münasip görülmüş
olabilir; biz, bunu, saygıyla karşılıyoruz...

MEHMET KEÇECİLER (Konya) - Sizin kendi teklifinizde
de var!..

SALİH KAPUSUZ (Devamla) - ...ancak, arz etmek istediğimiz,
bizim burada düzeltmek istediğimiz, olayın, siyasî
hiçbir boyutu yoktur; sadece, yapılan kanunî
düzenlemenin uygun olması çabası vardır.
Şu anda Sumbas'ın ilçe olmasına karşı
çıkmazsanız, efendim Hasanbeyli'nin ilçe
olmasını uygun görürseniz ondan sonra
diğer 2 ilçe, ki, aralarında 3 kilometre, 4
kilometre var; bunu, Genel Kurul düzeltmek isterse, bunun
hiçbir yadırganacak yeri yok arkadaşlar.

Şu anda Genel Kurulun yapmış olduğu düzeltme
yerinde bir düzeltmedir; uygun bir çalışmadır.
Bizim hedefimiz, daha güzeli yakalama gayretidir. Onun için,
bu kanun teklifi, başka alanlara, başka mahallere
çekilmesine gerek olmayan bir kanun teklifidir. Yapılan
çalışmalar yerindedir. Zaten, bütün
Genel Kurulda ve burada grubu olan olmayan bütün siyasî
parti mensubu arkadaşlarımızın görüşlerinde,
bu çalışmada, Osmaniye'nin il olması
konusunda bir fikir birliği söz konusudur. İşte,
54 üncü Hükümet de bir vesileyle bunu il yapmaktadır;
katkısı olan herkese teşekkür ediyorum.
(RP ve DYP sıralarından alkışlar)

BAŞKAN - Teşekkür ederim Sayın Kapusuz.

Şahısları adına, Sayın Sıtkı
Cengil?..

SITKI CENGİL (Adana)- Vazgeçtim...

BAŞKAN - Peki.

Sayın İlyas Yılmazyıldız?..
Yok.

Sayın Ali Er...

Buyurun Sayın Er. (ANAP sıralarından alkışlar)

Süreniz 5 dakika Sayın Er.

ALİ ER (İçel) - Sayın Başkan,
Yüce Meclisin değerli üyeleri; hepinizi saygıyla
ve sevgiyle selamlıyorum. Osmaniye İlçemizin
il olmasını kutluyorum; sevgili Osmaniyelilere hayırlı
uğurlu olsun diyorum.

Tabiî, bu arada, 2 nci maddede, İçel İlimizin
3 tane ilçesinin il olması konusunda, arkadaşlarımızla
birlikte bir önergemiz olmuştu. Onu, Sayın Başkan,
maalesef, 2 nci maddede gündeme almadı; üzüldüm.

Muhterem arkadaşlar, tabiî, Osmaniyemizin il olmak,
mutlaka hakkı ve o konuda da Osmaniyelileri tebrik ediyorum;
ama, bununla beraber -verdiğimiz önergede- bizim İçel
İlimizin Tarsus İlçesinin de il olmak, hakkı.
Biliyorsunuz, hepiniz, zaman zaman -otoban açılmadan
önce- Tarsus'un içinden geçerdiniz. Tarsus,
Türkiye'nin...

BAŞKAN - Sayın Er, maddeyle ilgili konuşursanız
memnun olurum.

ALİ ER (Devamla) - Sayın Başkan, oraya geleceğim.

BAŞKAN - Efendim, maddeyle ilgili konuşun.

ALİ ER (Devamla) - Oraya geleceğim Sayın Başkan.
(ANAP sıralarından "gelecek, gelecek"
sesleri)

BAŞKAN - Olur mu arkadaşlar?! Burası, oyuncak
yeri değil ki!..

ALİ ER (Devamla) - Şimdi, Tarsus İlçemizin
350 bin nüfusu var; gerçekten, Türkiye'de, nüfus
bakımından 22 nci sırada. Tarsus, artık,
bir ilin içerisine sığmaz olmuş. Yani,
şurada önerge verdik; Silifke İlçemiz
için önerge verdik, 100 binin üzerinde nüfusu
var. Gerçekten, eskiden il olmuş, il olma hakkı
elinden alınmış; onun için önerge
verdik. Bugün, Anamur İlçemiz yine öyle;
İçel İline uzaklığı 250
kilometre. Bir insan mahkemeye gitse gelse, o insanın mahkemeye
gidip gelmesi dahi insanı perişan eder; yolları
kötü. İl olmak, bizim bu 3 ilçemizin de
hakkı. Ben, bir önerge verdim; şimdi, Osmaniye
ile beraber bunlara da parmak kaldırsanız, kabul
etseniz, yanlış mı olurdu, doğru mu olurdu?!
(ANAP sıralarından alkışlar) Doğru
olurdu tabiî. Onun için...

BAŞKAN - Sayın Ali Er, konuya gelin lütfen.

ALİ ER (Devamla) - Şimdi, muhterem arkadaşlar...

BAŞKAN - Konuya gelmezseniz sözünüzü
keseceğim.

ALİ ER (Devamla) - Sayın Başkan...

BAŞKAN - Rica ediyorum canım... Konu, kadrolar meselesi,
siz gelmişsiniz...

ALİ ER (Devamla) - Sayın Başkan "konuya
gelin" diyorsunuz...

BAŞKAN - Gel konuya... Ben, bundan sonra, konu dışına
çıkan arkadaşları konuşturmayacağım.
Lütfen, biraz sorumluluk taşıyın canım.

ALİ ER (Devamla) - Sayın Başkan...

BAŞKAN - Yani, burada, her çıkan, seçim
meydanında konuşuyormuşcasına kendi
ilini, ilçesini överse, o zaman, burada, kanun çıkar
mı?

ALİ ER (Devamla) - Sayın Başkan, siz konuşuncaya
kadar ben konuşsaydım, şimdiye kadar sözlerimi
bitirirdim .

BAŞKAN - Rica ediyorum, konuya gelin.

ALİ ER (Devamla) - Şimdi, önerge veriyorum,
önergemi niye okutmuyorsunuz? Yani, Osmaniye'yle birlikte,
Tarsus'un, Silifke'nin, Anamur'un da il olmak, hakkı değil
mi; hakkı. Neden okutmuyorsunuz? Denizli Kızılcabölük
için de verdik, onu niçin okutmuyorsunuz? Olmaz,
Sayın Başkan...

Burada, Yüce Meclisin huzurunda, Yüce Mecliste milletvekilliği
yapan bir insan, seçildiği bölgenin hakkını
korumak mecburiyetindedir; evvela Türkiye'nin, ondan sonra
seçildiği bölgenin. Şimdi, ben, Tarsus'un,
Silifke'nin, Anamur'un il olması hakkında önerge
veriyorum, siz işleme koymuyorsunuz; ondan sonra diyorsunuz
ki, "gündemin dışına çıkmayın."
Nasıl çıkmam; nasıl, Tarsusumun, Silifkemin,
Anamurumun, Denizli'deki Kızılcabölük'ün
hakkını müdafaa etmem? (ANAP sıralarından
alkışlar)

Evet, Osmaniyemizin il olmasını kutluyorum. Yüce
Meclisi de tebrik ediyorum, Osmaniyelileri de tebrik ediyorum.
Yüce Heyetinizi saygıyla, sevgiyle selamlıyorum.
(ANAP sıralarından alkışlar)

BAŞKAN - Teşekkür ederim.

Sayın milletvekilleri, burası Türkiye Büyük
Millet Meclisidir. Burası, sorumluluk taşıyan
bir kurumdur. Burada, çalışmalarımızı
İçtüzüğe göre yapıyoruz.
İçtüzükte -yeni değiştirdik-
diyoruz ki, görüşülmekte olan kanun tasarısı
ve teklifiyle ilgisi olmayan, yeni bir kanun teklifi niteliği
taşıyan önergeler işleme konulmaz. Okuma
yazması olan kişiler, İçtüzüğü
okur. (DYP ve RP sıralarından alkışlar)
Bakın, burada, Osmaniye'nin il yapılmasını
istiyoruz; ama, herkes, bir ilçesinin il yapılması
konusunda -burada 550 milletvekili var- bir önerge verirse
veya üç önerge, biz de bunları okutursak
o zaman, bu kanun engellenmiş olur ve çıkmaz.

ALİ ER (İçel) - Ne ilgisi var canım!..

BAŞKAN - Bu kanunun çıkmasını
isteyen insanlar, bu kanunun engellenmesi için bir davranış
içinde olmazlar.

ALİ ER (İçel) - Sayın Başkan,
sen yorum yapamazsın.

BAŞKAN - Siz çıkmışsınız...
Şimdiye kadar neredeydiydiniz Sayın Ali Er, Tarsus'u,
Siverek'i veya şurayı burayı il yapmak için
öneri getirmiyorsunuz da, şimdi, bu kanun teklifi üzerinde,
hemen önerge veriyorsunuz? Devletteki gayri ciddiyet bu kadar
olur mu?..

ALİ ER (İçel) - Sen yorum yapamazsın!..

BAŞKAN - Bir il yapmak için araştırma
yapmak lazım...

ALİ ER (İçel) - Sayın Başkan,
sen yorum yapamazsın.

BAŞKAN - ...coğrafî durumlarını
nazara almak lazım, oranın ekonomik durumunu nazara
almak lazım. Propaganda olsun diye burada son anda bir
önerge ver ve ondan sonra il olsun... (RP ve DYP sıralarından
alkışlar)

Ben de Çemişkezek İlçemizin il olmasını
isteyeyim; hadi; olur mu böyle?

MEHMET CAVİT KAVAK (İstanbul) - Tarafsız
olmak mecburiyetindesin.

ALİ ER (İçel) - Sen yorum yapamazsın;
yorum memuru değilsin, yorum yapamazsın!..

BAŞKAN - Rica ediyorum arkadaşlar... Biraz sorumluluk
taşıyarak buraya gelelim ve sorumluluk içinde
görev yapalım. Yoksa, burada her şey söylenebilir...

ALİ ER (İçel) - Yorumcu değilsin sen,
yorum yapmayacaksın.

BAŞKAN - ...ama milletvekilinin bir sorumluluğu vardır.
Rica ediyorum... (RP sıralarından alkışlar)

Başka söz isteyen?.. Yok.

ALİ ER (İçel) - Sen yorum yapamazsın!..

MUSTAFA CUMHUR ERSÜMER (Çanakkale) - Sayın
Başkan, şimdi şu tavrınız, gerçekten,
bizim Grubumuzu ve önerge veren arkadaşları
yaralamıştır.

BAŞKAN - Hangisi?..

MUSTAFA CUMHUR ERSÜMER (Çanakkale) - Şu tutumunuz,
tavrınız ve sözleriniz.

BAŞKAN - Evet, nasıl yaralamıştır?..

MUSTAFA CUMHUR ERSÜMER (Çanakkale) - Bizim arkadaşlarımız
buraya 30 tane il olmasıyla ilgili önerge getirmemişlerdir.

BAŞKAN -Efendim, işte burada önergeler...

MUSTAFA CUMHUR ERSÜMER (Çanakkale) - Bir dakika...
Bir dakika Başkan...

BAŞKAN - Bağırmayın; bir Meclis Başkanıyla
konuşuyorsunuz. Lütfen... Söz vermedim. (ANAP
sıralarından gürültüler)

MUSTAFA CUMHUR ERSÜMER (Çanakkale) - 200 tane ilçe
kurulmasıyla ilgili önerge vermemişlerdir; sizin,
şu dediğiniz kıstaslar dikkate alınmıştır.
Onun için, bu söyledikleriniz havadadır, sadece
suçlayıcı mahiyettedir. Sizi de kınıyorum.
(ANAP sıralarından alkışlar)

BAŞKAN - Arkadaşlarınız burada konuştu.
Burada kaç tane önerge var, ben bunları saymadım;
ama, aslında kınanacak davranış, sizin
Grup Başkanvekili olarak bana karşı gösterdiğiniz
davranış biçimidir.

MUSTAFA CUMHUR ERSÜMER (Çanakkale) - Hayır,
hayır...

ALİ ER (İçel) - Yorum yapamazsınız!..

BAŞKAN - Madde üzerindeki konuşmalar bitmiştir.

Efendim, bir önerge var, bu önergeyi de işleme
koymuyoruz; çünkü, maddeyle ilgisi yok.

3 üncü maddeyi, ekli listeleriyle birlikte oylarınıza
sunuyorum. Kabul edenler... Kabul etmeyenler... 3 üncü
madde, ekli listelerle birlikte kabul edilmiştir.

Sayın milletvekilleri, çalışma süremizin
bitmesine çok az bir zaman kalmıştır.
Herhalde, devam etmek için, daha önce de alınmış
bir kararımız olmadığı için.

MEHMET CAVİT KAVAK (İstanbul) - Alalım efendim.

BAŞKAN - Efendim, alamayız; Danışma
Kurulunun kararı olması lazım. Yani, siz
kaç senedir Mecliste çalışıyorsunuz,
değil mi?.. (Gürültüler)

Bu itibarla, kanun tasarı ve tekliflerini görüşmek
için, 24 Ekim 1996 Perşembe günü saat 15.00'te
toplanmak üzere, birleşimi kapatıyorum.

Kapanma Saati 18.51 

BİRLEŞİMİN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












