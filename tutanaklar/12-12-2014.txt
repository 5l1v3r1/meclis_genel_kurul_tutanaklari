



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 27’nci
Birleşim
 12
Aralık 2014 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) 
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) 

A) RADYO VE TELEVİZYON ÜST KURULU
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ
1) Basın-Yayın ve Enformasyon Genel
Müdürlüğü 2015 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM
YÖNETİMİ BAŞKANLIĞI
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI
1) Yurtdışı Türkler ve
Akraba Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı
Merkezî Yönetim Kesin Hesabı

I) ATATÜRK KÜLTÜR MERKEZİ
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU
1) Türk Dil Kurumu 2015 Yılı Merkezî
Yönetim Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

IV.-
SATAŞMALARA İLİŞKİN KONUŞMALAR
1.-
Ankara Milletvekili Özcan Yeniçeri’nin, Gümüşhane Milletvekili Kemalettin
Aydın’ın 656 ve 656’ya 1’inci
Ek sıra sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın ikinci tur görüşmelerinde AK
PARTİ Grubu adına yaptığı konuşması sırasında şahsına sataşması nedeniyle
konuşması
2.-
Gümüşhane Milletvekili Kemalettin Aydın’ın, Ankara Milletvekili Özcan
Yeniçeri’nin sataşma nedeniyle yaptığı konuşması sırasında şahsına sataşması
nedeniyle konuşması
3.-
Ankara Milletvekili İzzet Çetin’in, Gümüşhane Milletvekili Kemalettin Aydın’ın
sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
4.-
Şırnak Milletvekili Hasip Kaplan’ın, Başbakan Yardımcısı Yalçın Akdoğan’ın 656 ve
656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın ikinci tur görüşmelerinde Hükûmet adına yaptığı
konuşması sırasında Halkların Demokratik Partisine sataşması nedeniyle
konuşması

V.-
AÇIKLAMALAR 
1.-
Adana Milletvekili Turgay Develi’nin, 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın ikinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
2.-
Hakkâri Milletvekili Adil Zozani’nin, Başbakan Yardımcısı Ali Babacan’ın 656 ve
656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın ikinci tur görüşmelerinde Hükûmet adına yaptığı
konuşmasındaki bazı ifadelerine ilişkin açıklaması
3.-
Başbakan Yardımcısı Ali Babacan’ın, Hakkâri Milletvekili Adil Zozani’nin
yaptığı açıklamasındaki bazı ifadelerine ilişkin açıklaması
4.-
Kırklareli Milletvekili Turgut Dibek’in, Samsun Milletvekili Ahmet Yeni’nin 656
ve 656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın ikinci tur görüşmelerinde soru-cevap bölümündeki bazı
ifadelerine ilişkin açıklaması

VI.-
YAZILI SORULAR VE CEVAPLARI
1.- Ardahan
Milletvekili Ensar Öğüt'ün, sanayileşmiş illerde ikinci sanayi odasının
kurulmasına ilişkin sorusu ve Bilim, Sanayi ve Teknoloji Bakanı Fikri Işık'ın
cevabı (7/54735) 
2.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan sigorta
hizmetlerine ilişkin sorusu ve Avrupa Birliği Bakanı Volkan Bozkır’ın cevabı
(7/55024)
3.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca yurt dışında yapılan
kira harcamalarına ilişkin sorusu ve Avrupa Birliği Bakanı Volkan Bozkır’ın
cevabı (7/55025)
4.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan ilaçlama
hizmetlerine ilişkin sorusu ve Avrupa Birliği Bakanı Volkan Bozkır’ın cevabı
(7/55027)
5.- Ankara Milletvekili Aylin Nazlıaka'nın, soru
önergelerine ve bunların cevaplandırılmasına ilişkin sorusu ve Başbakan
Yardımcısı Numan Kurtulmuş’un cevabı (7/56140) 
12 Aralık
2014 Cuma
BİRİNCİ
OTURUM
Açılma
Saati: 11.00
BAŞKAN:
Başkan Vekili Meral AKŞENER
KÂTİP ÜYELER: İsmail KAŞDEMİR (Çanakkale), Bayram ÖZÇELİK (Burdur)
----0----
BAŞKAN – Türkiye
Büyük Millet Meclisinin 27’nci Birleşimini açıyorum.
Toplantı yeter
sayısı vardır, gündeme geçiyoruz.
Sayın
milletvekilleri, gündemimize göre 2015 Yılı Merkezi Yönetim Bütçe Kanunu
Tasarısı ile 2013 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program uyarınca
bugün ikinci turdaki görüşmelerini yapacağız.
İkinci turda Radyo
ve Televizyon Üst Kurulu, Basın-Yayın ve Enformasyon Genel Müdürlüğü, Hazine
Müsteşarlığı, Bankacılık Düzenleme ve Denetleme Kurumu, Sermaye Piyasası
Kurulu, Afet ve Acil Durum Yönetimi Başkanlığı, Türk İşbirliği ve Koordinasyon
Ajansı Başkanlığı, Yurtdışı Türkler ve Akraba Topluluklar Başkanlığı; Atatürk
Kültür, Dil ve Tarih Yüksek Kurumu; Atatürk Araştırma Merkezi, Atatürk Kültür
Merkezi, Atatürk Dil Kurumu ve Türk Tarih Kurumu bütçe ve kesin hesapları yer
almaktadır.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (*)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (*)

A) RADYO VE TELEVİZYON ÜST KURULU
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ
1) Basın-Yayın ve Enformasyon Genel Müdürlüğü
2015 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM
YÖNETİMİ BAŞKANLIĞI
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI
1) Yurtdışı Türkler ve
Akraba Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK
KURUMU
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı
Merkezî Yönetim Kesin Hesabı

I) ATATÜRK KÜLTÜR MERKEZİ
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU
1) Türk Dil Kurumu 2015 Yılı Merkezî
Yönetim Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

BAŞKAN –
Komisyon? Burada.
Hükûmet? Burada.
Sayın
milletvekilleri, bilindiği üzere turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir. 
İkinci turda
grupları ve şahısları adına söz alan sayın üyelerin isimlerini okuyorum:
Adalet ve
Kalkınma Partisi Grubu adına; Şanlıurfa Milletvekili Sayın Zeynep Armağan Uslu,
Ordu Milletvekili Sayın İhsan Şener, Ankara Milletvekili Sayın Seyit Sertçelik,
Van Milletvekili Sayın Burhan Kayatürk, Samsun Milletvekili Sayın Ahmet Yeni,
Yozgat Milletvekili Sayın Ertuğrul Soysal, Şırnak Milletvekili Sayın Mehmet
Emin Dindar, Samsun Milletvekili Sayın Tülay Bakır, Burdur Milletvekili Sayın
Bayram Özçelik, Erzurum Milletvekili Sayın Fazilet Dağcı Çığlık, İstanbul
Milletvekili Sayın Tülay Kaynarca, Aydın Milletvekili Sayın Semiha Öyüş, Ordu
Milletvekili Sayın Fatih Han Ünal, Gümüşhane Milletvekili Sayın Kemalettin
Aydın, Nevşehir Milletvekili Sayın Ebu Bekir Gizligider, Siirt Milletvekili Sayın
Osman Ören.
Milliyetçi
Hareket Partisi Grubu adına; Gaziantep Milletvekili Sayın Edip Semih Yalçın,
Manisa Milletvekili Sayın Sümer Oral, Kastamonu Milletvekili Sayın Emin Çınar,
Tokat Milletvekili Sayın Reşat Doğru, Kayseri Milletvekili Sayın Yusuf Halaçoğlu.

Cumhuriyet Halk
Partisi Grubu adına; İzmir Milletvekili Sayın Mustafa Ali Balbay, Ankara
Milletvekili Sayın Ayşe Gülsün Bilgehan, İstanbul Milletvekili Sayın Osman
Oktay Ekşi, Adana Milletvekili Sayın Turgay Develi, İstanbul Milletvekili Sayın
Aydın Ağan Ayaydın, Manisa Milletvekili Sayın Özgür Özel, Balıkesir
Milletvekili Sayın Haluk Ahmet Gümüş, İstanbul Milletvekili Sayın Faik Tunay,
Bartın Milletvekili Sayın Muhammet Rıza Yalçınkaya, Kayseri Milletvekili Sayın
Mehmet Şevki Kulkuloğlu, Antalya Milletvekili Sayın Gürkut Acar.
Halkların Demokratik Partisi adına; Şırnak
Milletvekili Sayın Faysal Sarıyıldız, Bingöl Milletvekili Sayın İdris Baluken,
Şırnak Milletvekili Sayın Hasip Kaplan, İstanbul Milletvekili Sayın Abdullah
Levent Tüzel, Van Milletvekili Sayın Özdal Üçer, Van Milletvekili Sayın Nazmi
Gür, Mardin Milletvekili Sayın Gülser Yıldırım, Bitlis Milletvekili Sayın
Hüsamettin Zenderlioğlu. 
Şahıslar adına; lehte, Zonguldak Milletvekili Sayın
Özcan Ulupınar -Hükûmet var arada- aleyhinde İstanbul Milletvekili Sayın Kadir
Gökmen Öğüt. 
İlk söz, Şanlıurfa Milletvekili Sayın Zeynep
Armağan Uslu…
Buyurunuz. (AK PARTİ sıralarından alkışlar)
AK PARTİ GRUBU ADINA ZEYNEP ARMAĞAN USLU
(Şanlıurfa) – Sayın Başkan, değerli milletvekilleri; 2015 Mali Yılı Bütçe
Kanunu Tasarısı’nın RTÜK bütçesi üzerinde AK PARTİ Grubu adına söz almış
bulunuyorum. 
RTÜK, bilindiği üzere, bir yayın denetim kurumu
olarak yirmi yıldan beri çalışmakta ve toplumsal ihtiyaçlar çerçevesinde
kuruluş kanununda pek çok değişiklik yapılmış. Bu çerçevede, AK PARTİ
Hükûmetimiz döneminde de 2011 yılında yürürlüğe giren 6112 sayılı Kanun’la
yayıncılık mevzuatı tamamıyla değiştirilmiş, Avrupa Birliği Görsel-İşitsel
Medya Hizmetleri Yönergesi’yle uyumlu hâle getirilmiştir. Böylelikle,
yıllardır, mevzuat boşlukları nedeniyle yayıncılık sektörünün teknolojik
dönüşümü sürüncemede kalmamış, bir türlü yapılmayan, yapılamayan sıralama
ihalesi 2013 yılında Hükûmetimiz döneminde tamamlanmıştır ve 2015 yılı içinde
de karasal yayıncılığa geçiş hedefine ulaşılmasına yönelik çalışmalar hızla
devam ettirilmektedir.
Ancak, hâlen bazı hususlardaki dönüşüm ihtiyacının
da altı çizilmelidir. Gerek 298 sayılı Seçim Kanunu’nda gerekse 6112’de, seçim
dönemlerinde radyo ve televizyon yayınlarının denetlenmesi konusunda farklı
rejimler uygulanmaktadır yani Yüksek Seçim Kurulunun belirlediği ilkeler
çerçevesinde denetleme görevi RTÜK’te, ancak müeyyide uygulanmasına iş sıra
geldiğinde YSK devreye girmektedir ve RTÜK kararlarının aksine, Yüksek Seçim
Kurulu kararları hiçbir şekilde yargıya taşınamamakta ve kesinleşmektedir.
Yayın kuruluşları seçim dönemleri dışında RTÜK kararlarının iptali için
mahkemeye gidebilirken bu anlamda herhangi bir itiraz haklarının bulunmaması da
dikkat çekicidir ve bu çerçevede, her seçim döneminde sayısız yayın durdurma
cezası verilmektedir. 
Seçim
dönemlerinde YSK üzerinden medya kuruluşlarına yön verilmeye çalışılması içinde
bulunduğumuz çağın gerçekleriyle bağdaşmamaktadır. Bu bağlamda, 1961 yılından
kalma, henüz TRT Televizyonunun dahi olmadığı bir dönemde yürürlüğe girmiş olan
298 sayılı Seçim Kanunu’nda elbette günün ihtiyaçlarına göre çeşitli
değişiklikler yapılmıştır. Ancak bu kanun, iletişim çağının çok gerisinde bir
dönemin ve aynı zamanda bir zihniyetin yansımasıdır. Dolayısıyla, mevcut durum,
hem RTÜK’ün denetleme fonksiyonu hem de medyada çok sesliliğin sağlanması,
ifade ve haber alma özgürlüğü bakımından çağdaş bir bakış açısına sahip
değildir ve bu çerçevede değerlendirilmesi gerekmektedir. 
 Ancak, RTÜK,
sadece denetimle sınırlanmamakta, toplum medya ilişkisini analiz ederek çözüm
önerileri oluşturup gerçekleştirdiği araştırmalar, bilimsel, toplumsal
etkinliklerle sosyal katma değer üretmektedir. 
Son olarak,
Radyo ve Televizyon Yayıncılığı 2014 Sektör Raporu hazırlanmış olup özel sektör
yayıncılığımız ve televizyonculuk profilimiz ortaya konmuştur. Sektör raporuna
göre, radyo televizyon yayıncılığı sektörümüzü ayakta tutan ticari iletişim
gelirleri istikrarlı bir şekilde artış göstermektedir. Ancak yayıncılar
arasındaki dağılımda 2004 yılına baktığımızda 587 milyon lirayla reklam
gelirlerinin yüzde 94’ü 10 televizyon kanalı arasında paylaşılmaktadır; 2013’e
baktığımızda, bu anlamda nispi bir iyileşme olmuş ve 10 televizyon kanalının
payı, gelirler 3 milyar 168 milyon liraya çıkmasına karşın, yüzde 70’e
gerilemiştir. Ancak bu da hâlen çok yüksek bir rakamdır ve yaşanılan durum
derinlikli çalışmalar gerektirmektedir ve bu çalışmalara temel teşkil edecek
veriler kurumun titiz çalışmasıyla ortaya konmaktadır. 
RTÜK, çoklu
alanlarda katkı sağlayan bir kuruluşumuz olup 2015 yılında da cari transfer
ödeneklerinin 142 milyon 347 bin liralık kısmından 120 milyon lirası genel
bütçeye aktarılmıştır. 
Yine,
geleceğimizin teminatı olan çocuk ve gençlerin medya karşısında
bilinçlendirilmesi için kurum sorumluluk üstlenmektedir. Televizyon programlarına yönelik Akıllı
İşaretler uygulamasını hayata geçirmiş, eğitim sistemimizin bugün vazgeçilmez
parçası hâline gelen medya okuryazarlığı dersi RTÜK’ün girişimleriyle
oluşturulmuş ve ders içerikleri de bu yıl RTÜK tarafından tamamen
güncellenmiştir. 
Tüm farklı
yönleriyle ele alındığında ise ülkemiz için önemli bir misyona sahip olan RTÜK
bütçesinin kabulünün yeni açılımlara vesile olacağını belirtiyor, yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim Sayın Uslu. 
Ordu
Milletvekili Sayın İhsan Şener.
Buyurunuz. (AK
PARTİ sıralarından alkışlar) 
AK PARTİ GRUBU
ADINA İHSAN ŞENER (Ordu) – Sayın Başkanım, değerli milletvekili arkadaşlarım;
Radyo ve Televizyon Üst Kurulu 2015 yılı bütçesi üzerine görüşlerimi ifade
etmek üzere söz almış bulunuyorum. Sözlerimin başında hepinizi saygıyla
selamlıyorum. 
Ülkemizde 90’lı
yıllardan bu yana özel televizyon yayıncılığına geçiş ve televizyon
yayınlarındaki çeşitlilik ülkemiz insanının ekran başında daha fazla kalmasına
neden olmuştur. Yapılan araştırmalarda, Türkiye’de günlük ortalama televizyon
izleme oranı yaklaşık dört saatin üzerindedir. Yine, yapılan çalışmalarda,
çocukların yüzde 82’lik bölümünün istediği programı seçme ve istediği kadar
ekran karşısında kalma gibi bir alışkanlığı bulunmaktadır. Bu tür veriler
görsel, işitsel ve yazılı medya karşısında savunmasız durumda bulunan
çocukların ilköğretimden başlayarak medya karşısında bilinçlerinin
geliştirilmesinin gerekliliğini ortaya koymaktadır. Türkiye, her yaştan çocuğun
yaklaşık günde iki ila dört saat gibi uzun süre televizyon izledikleri bir ülke
olarak dikkat çekmektedir. Yılın dokuz yüz saatini okulda geçiren, buna karşın
yaklaşık bin iki yüz saat televizyon ekranı karşısında zaman harcayan
çocukların okul öğrenmelerinde bozucu etkiler ortaya çıkmaktadır. Bu tür
problemlerle baş etmenin en etkili yolu eğitimdir. Medya içeriklerinden
yararlanmak ya da korunmak, çağdaş anlamda bireyin bilinç düzeyini yükseltecek
ve değerlendirme yapabilme gücünü geliştirecek olan medya okuryazarlığı
eğitiminden geçmektedir. Özellikle son otuz yılda üzerinde önemle durulan medya
okuryazarlığı dersi Avrupa Birliği müktesebatı kapsamında ve Birleşmiş
Milletler çalışmaları bağlamında da dikkat edilen hususların başında
gelmektedir.
Değerli
arkadaşlar, RTÜK ve Millî Eğitim Bakanlığının iş birliğiyle yürütülen
çalışmalar sonucunda, 2006 yılından bu yana seçmeli ders olarak okutulan ve
kitap, gazete, televizyon, İnternet gibi araç temelli yaklaşımla uygulanan,
aktarılan, dayanan medya okuryazarlığı ders programı, sekiz yıl sonra, 2014
yılında tamamen yenilenerek öğretmen ve öğrencilerin istifadesine sunulmuştur.
Bu öğretim yılından itibaren uygulamaya konulan medya okuryazarlığı öğretim
programıyla derslerde kitap takibi yapılması yerine, RTÜK, Millî Eğitim
Bakanlığı ve üniversite iş birliğiyle hazırlanan ve öğrencilere kısa sürede ve
hızlı şekilde uygulama yapma imkânı sağlayan medya okuryazarlığı öğretim
materyallerinin kullanılması öngörülmüştür.
Sayın Başkan,
değerli milletvekili arkadaşlarım; yenilenen medya okuryazarlığı dersiyle
öğrencilere “medya diyeti” kavramının öğretilmesi ve “Medyanın azı karar, çoğu
zarar.” mesajı vermesi söz konusudur. Medya okuryazarlığı eğitim materyalinin
en canlı bölümünü oluşturan uygulamalı etkinlikler kapsamında, öğrenciler, aile
büyükleriyle röportajlar yapabilecek, medya diyeti testi uygulayarak kendi
medya kullanma sürelerini belirleyebileceklerdir. Radyo ve Televizyon Üst
Kurulunun akıllı işaretlerine benzer koruyucu semboller öğrenip
oluşturabileceklerdir. Kişilerin ve medyanın bir olaya farklı açıdan
bakabileceğini gösteren örnek olayları inceleyip sorgulayabileceklerdir. Gazete
haberleri hazırlayıp istedikleri bir öyküyü senaryo ve hikâye akış şemaları
kullanarak video hâline getirmeyi ve yayınlamayı, İnternet’te arama motorlarını
doğru kullanmayı öğreneceklerdir. 
Değerli
arkadaşlar, yeni programda ve öğretim materyalinde medya içeriğinin öğrendirme,
bilgilendirme, ikna etme özellikleriyle yeni medya izleyicisinin özellikle
çevrimiçi ve sosyal medya ortamındaki üretici konumu esas alınarak çocukların
erişim, çözümleme, değerlendirme ve üretim becerilerine hitap eden etkinliklere
yer verilecektir. 
Bu arada bir
konuya daha değinmek istiyorum. Eğer Türkiye’de basın-yayın organları kendi iç
denetimlerini başarıyla sürdürürler ve bu hususta belli bir mesafe
alabilirlerse, önümüzdeki yıllarda kendi otokontrollerini yapabilme imkânına
kavuşurlarsa Radyo ve Televizyon Üst Kurulunun da bu anlamda gerekliliği büyük
ölçüde ortadan kalkacaktır. 
Radyo ve
Televizyon Üst Kurulunun başarılı çalışmalarını tebrik ediyor, çalışan
arkadaşlarıma selam ve saygılarımı sunuyorum. Kolay gelsin. (AK PARTİ ve CHP
sıralarından alkışlar)
BAŞKAN –
Teşekkür ederim.
Ankara
Milletvekili Sayın Seyit Sertçelik. 
Buyurunuz. (AK
PARTİ sıralarından alkışlar)
AK PARTİ GRUBU
ADINA SEYİT SERTÇELİK (Ankara) – Sayın Başkan, değerli milletvekilleri; 2015
Mali Yılı Bütçe Kanun Tasarısı’nın Basın-Yayın ve Enformasyon Genel Müdürlüğü
bütçesi üzerine AK PARTİ Grubu adına söz almış bulunuyorum. Yüce heyetinizi
saygıyla selamlıyorum.
Kurumların
yıllık performanslarının değerlendirildiği bütçe görüşmeleri, beklenti ve
önerilerin tartışılması anlamında önemli bir yasama faaliyetidir. İletişim
sektörü ve medya, hem teknolojik yenilenme hem de toplumsal ve sosyal
yaşamımızdaki etkisiyle vazgeçilemez bir güçtür. Basın-Yayın ve Enformasyon
Genel Müdürlüğü, yerel, bölgesel ve ulusal medyaya yönelik çalışmalarıyla
demokrasimizin kökleşmesinde rol oynarken uluslararası medyayla kapsamlı bir iş
birliği içerisindedir. Medyanın büyük bir gelişme gösterdiği günümüzde, saygın
bir ülke olmanın yolu tüm dünyada sürekliliği olan doğru ve etkin tanıtım
çalışmalarından geçmektedir. Genel Müdürlüğün uluslararası düzeydeki faaliyetlerinin
artması bu ilke doğrultusunda değerlendirilmelidir. Uluslararası medyanın
takibi, düzenlenen toplantılar, konferanslar, forumlar ve benzeri faaliyetler,
ülkemizin dış kamuoyunda hak ettiği yeri almasında fayda sağlamaktadır. 
Türkiye’nin son
yıllarda bölgesinde ve küresel ölçekte oynamış olduğu stratejik role paralel
olarak, Basın-Yayın ve Enformasyon Genel Müdürlüğünün faaliyetlerinin, başta
Türk cumhuriyetleri olmak üzere, Balkanlar, Orta Doğu ve Arap ülkeleriyle
Afrika bölgesinde yoğunlaştığını görüyoruz. Geniş bir coğrafyayı kapsayan bu
girişimlerle, medya kuruluşları ve gazetecilerin karşılıklı bilgi alışverişinin
sağlanması ve ülke kamuoyunun bilgilendirilmesi noktasında ortak platformlarla
ikili, bölgesel ve uluslararası sorunlara birlikte çözüm bulma noktasına ulaşılmıştır.
Türk dili konuşan ülkeler ile Balkan ve Arap ülkelerinden basın mensuplarıyla
yürütülen çalışmaların, bölgesel düzeyde medya alanında karşılıklı iş
birliğinin yanında ekonomik, ticari, kültürel ve sosyal ilişkiler ile turizm sektörüne
çok büyük etkisi olacağını söyleyebiliriz. 
Avrupa’da Türkçe
yayın yapan medya kuruluşlarını bir araya getirerek aralarındaki iletişimi
güçlendirmek, sorunlarını yerinde tespit etmek, Avrupa’daki Türk medya
potansiyelini ortaya koymak amacıyla Avrupa Medya Buluşmaları düzenlenmektedir.

Bu çok taraflı
ilişkilerin yanında ulusal düzeyde, özellikle yerel basınla ilişkilerin
yürütüldüğüne şahit oluyoruz. Yerel basının güçlendirilmesine yönelik
faaliyetler, haber ve teknik desteğin sağlanıyor olması Türk medyasının
gelişimine olumlu yansımaktadır. Bu noktada, kurumun daha etkin rol oynaması,
yabancı medya mensuplarının yerel medyayla aynı zeminde buluşturulması,
karşılıklı iş birliği kurmalarına zemin hazırlanmasının Genel Müdürlüğün
öncelikli hedefleri arasında bulunduğu kanaatini taşımaktayım. 
Sayın
milletvekilleri, bahsedilen bu hizmetlerin sağlıklı yürütülebilmesi için
elbette kurumsal organizasyonun ve kadro yapısının da buna cevap verebilecek
nitelikte olması gerekmektedir. Son yıllarda, personel yapısının geliştirilmesi
noktasında önemli çalışmalar yürütüldüğüne tanık oluyoruz. Ülke bazında, yurt
dışı teşkilatlanmasının genişletildiğini, personel ve teknik desteğin
sağlandığını görüyoruz. Afrika, Güney Amerika, Uzak Doğu ve Asya’da yeni
büroların açılması, dünya kamuoyunun yakından takip edilmesi, siyasi ve
ekonomik bakımdan etki gücünün artırılması, küresel büyük güç ilkesinin hayata
geçirilmesine katkı sağlayacak unsurlardır. Yurt içi teşkilatının il bazında
genişletilmesinin yerel basının güçlenmesi, dünyaya açılması, var olan
sorunların tespiti ve çözümler üretilmesi noktasında bunun belirleyici sonuçlar
doğuracağını düşünüyorum. 
Elbette,
bahsedilen bu büroların başarısı merkez teşkilatının güçlü bir yapıya
kavuşturulmasına bağlıdır. Bu noktada, yeni birimlerin meydana getirilmesi,
kariyer, uzmanlık kadrolarının ihdas edilerek personel desteğinin sağlanması,
geniş bir haber ağının oluşturulması, bu meyanda takip edilen dil sayısının
artırılması, temininde güçlük çekilen dil ve lehçelerde yeni personel alımına
gidilmesiyle, doksan yılın üzerinde bir geleneğe sahip olan Genel Müdürlüğün
yakın bir gelecekte kamu hayatımız içerisinde çok daha etkin bir konuma
geleceğine inanıyoruz.
Bu itibarla,
sürdürülen başarılı faaliyetlerin devamı hâlinde medyamızın çağdaş dünya
seviyesine hızla kavuşacağına, ülkemizin dış dünyada daha etkin tanıtılacağına
içtenlikle inanıyor, verilen hizmetler nedeniyle Genel Müdürlük çalışanlarına
teşekkür ediyor, Basın-Yayın ve Enformasyon Genel Müdürlüğü bütçesinin hayırlı
olmasını diliyorum.
Yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim.
Van Milletvekili
Sayın Burhan Kayatürk. 
Buyurunuz. (AK
PARTİ sıralarından alkışlar)
AK PARTİ GRUBU
ADINA BURHAN KAYATÜRK (Van) – Sayın Başkan, değerli milletvekilleri; 2015 yılı
Hazine Müsteşarlığı bütçesi üzerine AK PARTİ Grubu adına söz almış bulunuyorum.
Kıymetli heyetinizi saygıyla selamlıyorum.
Değerli
milletvekilleri, dünya ekonomisi 2007 krizinden bu yana inişli çıkışlı bir
görünüm sergilemektedir. Şu ana kadar tam anlamıyla bir düzelme olmamıştır.
Üstelik, son bir yıllık dönemde, uluslararası kuruluşlar, küresel ekonomiye
ilişkin büyüme tahminlerini aşağı yönlü güncellemek zorunda kalmışlardır.
Türkiye'nin yakın komşularında da büyük bunalımlar, yer yer savaşlar mevcuttur.
Hem güneyimizde hem kuzeyimizde toplumsal olaylar ve iç savaşlar var, doğumuzda
ve batımızda da durum pek iç açıcı değil. Dolayısıyla, komşularımız olan
ülkelerin neredeyse tamamında ya savaş ya ambargo ya da ekonomik kriz var.
İhracatımızın çok önemli bir kısmını yaptığımız AB ülkelerinin neredeyse
tamamında ekonomik durum bir türlü iyileşemiyor. Son birkaç yıldır ülkemizin
dışında bunca olumsuzlukların etkisini minimize etmeye çalışırken, içeride de
enerjimizi harcamak zorunda olduğumuz ciddi sorunlar yaşandı; mesela Anayasa
Mahkemesinin parti kapatma ve siyasete müdahale girişimleri, mesela Gezi
olayları, mesela 17 ve 25 Aralık darbe teşebbüsleri bunlardan sadece birkaçı.
Ayrıca, kronik Kürt meselesinin çözümünü ve barış sürecini baltalama ve
engelleme çabalarıyla karşılaştık. Burada, maalesef, her türlü Vandalizmin
yaşandığı ve 50 insanımızı kaybettiğimiz 6-7 Ekim olayları da var. 
Değerli
milletvekilleri, işte gördüğünüz gibi, 2007’den 2014’e kadar dünyada ve Türkiye’de
birçok olumsuzluk yaşandı. Bu olayların tabii ki ekonomi üzerinde olumsuz
etkileri de oldu. Ancak, bu bunalımlı süreçte emanetin ehil ellerde olması ve
AK PARTİ’nin iktidarda olması Türkiye için çok büyük bir şanstı. 
Türkiye, bizim
dönemimizde sadece sorunlarla mücadele etmedi, aynı zamanda ekonomisini büyüttü
ve büyük devlet olmanın gereğini yerine getirdi. Örneğin, bir taraftan
tankımızı, gemimizi, helikopterimizi yaparken öbür taraftan fakirin fukaranın,
mağdurun ve mazlumun yanında yer aldık. Ülkemiz, artık yardım alan değil, AK
PARTİ Hükûmetiyle birlikte güçlenen bir ekonomi olarak Afrika’dan Asya’ya,
Avrupa’dan Amerika’ya, birçok kıtaya yardım götüren, yardım dağıtan bir ülke
hâline geldi. Büyük ülke olmak büyük bir ekonomi ve güçlü bir hazineyle
mümkündür. Güçlü bir hazine olmazsa Van’daki depremzedenin derdine derman
olamazsınız, milyonlarca Suriyeli göçmene kapınızı açamazsınız ve dünyanın dört
bir yanına yardım götüremezsiniz. Allah’a hamdolsun Türkiye güçlü bir ülke olma
yolunda kararlı adımlarla yürümektedir. 
Hazinemiz döviz rezervleriyle doludur. 2002’de 28
milyar dolar olan döviz rezervi, bugün çok şükür 134 milyar dolara çıkmıştır.
İktidara geldiğimizde 36 milyar dolar olan ihracatımız, 160 milyar dolara doğru
tırmanmaktadır. Türkiye, gelişmiş ve gelişmekte olan ülkelerle kıyaslandığında
en az dış borcu olan ülkelerden biri konumundadır. Süper güçlerin borçlarının
millî gelirlerine oranı yüzde 100 ve yüzde 120’lerdeyken Türkiye’nin dış
borcunun millî gelirine oranının yüzde 33 olması çok önemli bir avantajdır.
Gerek kişi başına düşen millî gelirde gerekse faiz, enflasyon ve birçok
ekonomik alanda gösterdiğimiz başarılar dünyanın ekonomik otoriteleri
tarafından mucize olarak kabul edilmektedir. İstanbul’daki dünyanın en büyük
havaalanı ve çok önemli köprüsünün yanında, doğu ve güneydoğudaki en büyük
tekstil kentini de inşallah Van’da kuruyoruz. 
Ben bu duygu ve düşüncelerle hepinizi saygıyla
muhabbetle selamlıyorum. (AK PARTİ sıralarından alkışlar) 
BAŞKAN – Samsun Milletvekili Sayın Ahmet Yeni.
Buyurunuz. (AK PARTİ sıralarından alkışlar) 
AK PARTİ GRUBU ADINA AHMET YENİ (Samsun) – Sayın
Başkan, değerli milletvekilleri; Bankacılık Düzenleme ve Denetleme Kurumunun
2015 yılı bütçesi üzerinde söz aldım. Hepinizi saygıyla selamlıyorum. 
On üç yıldır bütçe üzerinde konuşuyorum. Muhtemelen
bu, bütçe üzerinde son konuşmam olacak. Bana bu fırsatı veren Adalet ve
Kalkınma Partime ve Samsunlu hemşehrilerime şükran borçluyum. 
Sayın milletvekilleri, her bütçe konuşmasında bu
kitapları alarak kürsüye çıktım. Allah bir daha bu millete bu batan banka
tipinde kitap yazmayı nasip etmesin diye sözlerime başlıyorum. 
Sayın milletvekilleri, sürdürülebilir büyümenin
sağlanması ve güçlü bir ekonomiye sahip olmanın anahtarı sağlam bir finansal
yapıya sahip olmaktır. Ancak 2002 öncesi, finans sektörü istikrarlı yapısını
kaybetmiştir. AK PARTİ göreve geldiğinde kamu bankalarının içleri boşaltılmış,
“görev zararı” denilerek milletin kaynakları, milletin emaneti âdeta çarçur
edilmiştir. Fona devredilen bankalar nedeniyle devlete ve millete yüklenen
bugünkü parayla 525 milyar TL zararı, milletimizle birlikte AK PARTİ döneminde
ödedik.
Sayın
milletvekilleri, Halk Bankası, 2001’de, zarar ettiği için kapatılması planlanan
bir bankaydı. 2001’de IMF baskısıyla Halkbankın 353 şubesi kapatılmış, 2002’de
11 milyar lira görev zararı olan banka devlete ağır bir yük hâline gelmiştir.
Bugün ise 15 milyar lira hazineye kaynak aktarmaktadır. Halkbankın 2002 yılında
esnafa sağladığı kredi miktarı 153 milyon liraydı. Bu rakam şimdi 7,5 milyar
liraya yükselmiştir. On yıl önce Halkbanktan kredi kullanan esnaf sayısı 38
bin, bugün 290 bin. 
Sayın
milletvekilleri, 2002’de görev zararıyla devraldığımız Ziraat Bankasının görev
zararı 19 milyar liraydı. 19 milyar lira görev zararı olan Ziraat Bankası on
yıl içinde kamuya 20 milyar lira kaynak aktarmıştır. Ziraat Bankası 2002
yılında 28 bin çiftçiye 227 milyon lira kredi verirken bugün 20 milyar lira
çiftçimize kaynak aktarmaktadır. Ziraat Bankası 2002’de yüzde 59 faiz oranıyla
çiftçiye kredi verirken bugün çeşidine göre sıfır, yüzde 4 ve yüzde 8
aralığında çiftçimize kredi kullandırmaktadır.
Sayın
milletvekilleri, AK PARTİ hükûmetleri uygulamaya koyduğu Ulusal Program’la,
bankacılık sektörünün sağlam bir yapıya kavuşturulmasına, faiz ve döviz kurunun
istikrarlı hâle getirilmesine ve doğrudan yabancı sermaye yatırımlarının
artırılmasına yönelik çok köklü adımlar atmıştır. Yapılan ekonomik reformlar
sayesinde finans sektörümüzün tüm dünyada örnek gösterildiği bilinmektedir.
Bankacılık sektörü kamu açıklarını finanse eden yapıdan kurtarılmış, reel
sektörü finanse eden bir yapıya kavuşturulmuştur. Bugün güçlü sermaye yapısı,
sağlıklı bir bankacılık sektörüne sahibiz. Sektörün sermaye yeterlilik oranı
yüzde 16 seviyesinde bulunmaktadır ki bu oran, uluslararası Basel kriterlerine
göre zorunlu olan yüzde 8’in 2 katıdır. Sayın milletvekilleri, bugün sektörün
aktif büyüklüğü 2014 yılının on aylık döneminde yüzde 10,6 artarak 1,9 trilyon
liraya ulaşmıştır. 
Sayın Başkan,
değerli milletvekilleri; BDDK’nın giderleri, temel olarak, denetimi altında yer
alan kuruluşların bir önceki yıl sonu bilanço toplamları üzerinden alınan
giderlere katılma payıyla finanse edilmekte olup genel bütçeden ödenek tahsisi
söz konusu değildir. BDDK bütçe büyüklüğü 2015 yılı için 282 milyon TL olarak
öngörülmüştür. Öngörülen bu tutarın yüzde 96’sını teşkil eden 270 milyon TL’lik
bölümü giderlere, katılma paylarından geriye kalan 12 milyon TL’lik bölümü ise
büyük ölçüde faiz gelirlerinden elde edilmektedir. 
Sayın Başkan,
değerli milletvekilleri; tek tek rakamları verdim, on iki yılda nereden nereye
geldiğimizi rakamlarla gördünüz. Peki, bunlar nasıl oldu? Cevabı ortada:
Türkiye’nin adım adım yaşadığı reformlar, AK PARTİ’nin doğru yönetim becerisi.
AK PARTİ sayesinde siyasi ve ekonomik istikrar sağlanmıştır. Çünkü AK PARTİ
siyasi ve ekonomik istikrar demektir, AK PARTİ demokrasi demektir, AK PARTİ
medeniyet demektir; AK PARTİ sağlık, eğitim ve ulaştırmada çağ atlama demektir;
AK PARTİ yurdun her yerini demir ağlarla örmek demektir, AK PARTİ hava yolunu
halkın yolu yapmak demektir, AK PARTİ batan bankaları kâra geçirmek demektir.
Sözlerime son
verirken 2015 yılı bütçesinin ülkemize ve milletimize hayırlı olmasını diliyor,
hepinize saygılar sunuyorum. (AK PARTİ sıralarından alkışlar)
BAŞKAN – Teşekkür
ederim.
Yozgat
Milletvekili Sayın Ertuğrul Soysal, buyurunuz. (AK PARTİ sıralarından alkışlar)
AK PARTİ GRUBU
ADINA ERTUĞRUL SOYSAL (Yozgat) – Sayın Başkan, değerli milletvekilleri;
ekonomik ve mali politikalarımızın belirlenmesinde, koordinasyonunda ve
uygulanmasında önemli bir yere sahip olan, düzenleyici ve denetleyici
kurumlarımızdan ilki olarak 1982 yılında kurulan Sermaye Piyasası Kurulu
bütçesi hakkında konuşmak üzere söz aldım. Bu vesileyle hepinizi saygıyla,
sevgiyle, muhabbetle selamlıyorum.
Değerli
milletvekili arkadaşlarım, şüphesiz ki sermeye piyasalarının gelişmesinde en
temel faktör, istikrarlı ve güçlü bir ekonomidir. Diğer yandan, sağlıklı bir
mali sektör de güçlü ekonomi ve istikrar için de bir sigortadır. Aktif ve
sağlıklı işleyen mali piyasalar, gelişmekte olan ekonomilere kaynak sağlanması
için önemli bir mekanizma oluşturmaktadır. Ayrıca, bu piyasaların sağlıklı
işlemesi, gerek yerli gerek yabancı olsun toplanan kaynakların ekonomide etkin
bir şekilde dağıtılabilmesi açısından da çok önemlidir. Günümüzün globalleşen
yapısında mali piyasalar hızlı bir şekilde dünya standartlarına ayak uydurmak
ve varlıklarını koruyabilmek için dünya çapında rekabet güçlerini
sağlamlaştırmak zorunda kalmaktadır. Bu kapsamda, genel olarak Türk sermaye
piyasasının gelişimi ve uluslararası piyasalarla entegrasyonunu sağlayabilmek
ve piyasalarımızın rekabet gücünü artırabilmek için SPK, çalışmalarını
başarıyla sürdürmektedir. 
Değerli
milletvekillerim, 2002 yılından bu yana ekonomimizin pek çok alanında gerçekleşen
değişim, dönüşüm ve yapısal reformlar, şirketler ve sermaye piyasalarımıza
ilişkin hukuki altyapının yeniden tasarlanmasını da gerekli kılmıştır. Bütün bu
gelişmeler sonucunda, yeni Türk Ticaret Kanunu, Borçlar Kanunu; Finansal
Kiralama, Faktoring ve Finansman Şirketleri Kanunu, bireysel emeklilik
sistemine ilişkin teşvik düzenlemeleri gibi düzenlemeler son birkaç yılda
yürürlüğe girmiştir. 2007 sonunda tamamlanan AB eşleştirme projesi neticesinde
uluslararası düzenlemelere tam uyumlu olarak hazırlanan yeni Sermaye Piyasası
Kanunu 2012 yılı sonunda yasalaşmıştır. Takip eden dönemde de Sermaye Piyasası
Kurulu tarafından gerekli alt düzenlemeler hayata geçirilmiştir. Yürürlüğe
giren yeni mevzuatla sermaye piyasası araçları ve ihracı, halka açık ortaklıkların
önemli nitelikte işlemleri, vekâleten oy kullanma, çağrı yoluyla vekâleten
toplanması, birleşme ve bölünmeler, finansal tablolar, bağımsız denetim ve özel
durumların açıklanması suretiyle kamunun aydınlatılması, kolektif yatırım
kuruluşları, sermaye piyasası suçları ve bunlarla ilgili mücadele ana
konularında sermaye piyasamızda yapısal değişiklikler ve dönüşümün yasal
altyapısı hazırlanmıştır. 2013 yılı, hukuki altyapının yenilenmesi yanında,
kurumsal altyapının da yenilendiği bir yıl olmuştur. Vadeli İşlemler Borsası,
Altın Borsası ve İstanbul Menkul Kıymetler Borsası, Borsa İstanbul AŞ çatısı
altında birleşmiştir. Küresel sermayeye erişimi kolaylaştırmak ve borsanın
teknolojik altyapısını yenilemek için NASDAQ OMX grubu ile stratejik iş birliği
başlatılmıştır. Teknolojik yatırımların tamamlanmasını takiben, yakın bir
gelecekte borsanın halka arzı da gündeme gelmektedir. 
2013’te
emeklilik yatırım fonlarına ilişkin yapılan düzenlemeyle ülkemizde portföyünün
tamamı faizsiz enstrümanlardan oluşan bireysel emeklilik yatırım fonlarının
kurulması mümkün hâle gelmiştir. Türkiye’nin bu alana olan ilgisi neticesinde
Dünya Bankası, ilk ve tek Küresel İslami Finans Geliştirme Merkezini 2013
yılında İstanbul’da açmıştır. 
Sermaye
piyasalarımızın ulaştığı büyüklükler konusunda da sizlere kısaca bilgi vermek
istiyorum: Borsa şirketlerimizin piyasa değeri 2002 yılında 34 milyar dolar
iken 2014 Kasım sonu itibarıyla 283 milyar dolara ulaşmıştır. Aynı dönem için
piyasa kapitalizasyonunun millî gelire oranı yüzde 15’ten yüzde 35’e
yükselmiştir. Borsa İstanbul’da işlem gören şirket sayılarına baktığımız da
ise, 2002 yılında 301 olan şirket sayısının 2014 yılı Kasım ayı itibarıyla
424’e çıktığı görülmektedir. 2002 yılı sonunda 9 milyar TL olan menkul kıymet
yatırım fonları büyüklüğü hâlihazırda 34 milyar TL’ye ulaşmıştır. 2003 yılında
43 milyon TL portföy büyüklüğüne sahip olan emeklilik fonları ise uygulanan
teşvik ve düzenlemelerle 5 milyon katılımcıya, 34 milyar da portföy değerine
ulaşmıştır.
Ben, bu
vesileyle, 2015 mali yılı bütçemizin ülkemize, milletimize, devletimize hayırlı
olmasını diliyor, tekrar hepinizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederim.
Şırnak
Milletvekili Sayın Mehmet Emin Dindar…
Buyurunuz. (AK
PARTİ sıralarından alkışlar) 
AK PARTİ GRUBU
ADINA MEHMET EMİN DİNDAR (Şırnak) – Değerli Başkan, kıymetli milletvekilleri;
2015 yılı bütçe görüşmeleri üzerine söz almış bulunmaktayım. 
Bu ülke,
felaketlerden dolayı çok can kaybı yaşadı, çok göz yaşı döktü. Ülke olarak büyük
acılar yaşadığımız Marmara depremi, Türkiye’nin afete bakış açısında bir milat
oldu. İktidar olarak biz, 17 Ağustosta yaşanan bu acıdan büyük ders çıkartarak
bir daha böylesi bir acı yaşanmasın diye stratejik kararlar aldık. Geçmişte
vatandaşlarımız, iyi niyetli davranarak kurtarma işine el uzatır ancak başka
olumsuzlukların yaşanmasına neden olurlardı. Devletin farklı birimleri de
farklı uygulamalarla afeti yönetmeye çalışırlardı ancak gördük ki bu iş böyle
olmayacak. Bu nedenle, afet yönetiminde çok ciddi bir adım atarak 2009 yılında
Afet ve Acil Durum Yönetimi Başkanlığını yani AFAD’ı kurduk. AFAD’la Türkiye
artık o görüntülerden uzak, daha profesyonel bir hizmet vermeye başladı. Şimdi
nerede bir afet yaşansa herkesin aklına “AFAD oradadır.” düşüncesi geliyor. 
Değerli milletvekilleri, 17 Ağustos depreminden
sonra Elâzığ, Van, Kütahya depremlerini yaşadık. AFAD, Van depreminin ilk altı
saatinde 950 arama kurtarma personeli, 2.500 çadır, 7.500 battaniye, 10 binin
üzerinde gıda kolisiyle oradaydı. Van, Kütahya depreminin ardından bir yıldan
daha kısa bir sürede 19 binden fazla kalıcı konut yaparak insanlarımıza
yardımda bulundu. 1960 ile 2010 yılları arasında, elli yılda, 261 bin konut
yapılırken AFAD’la 2010 ile 2014 yılları arasında, yani dört yıllık süre
içerisinde 41 bin konut yapıldı. Gelecekte yaşanabilecek afetlerden
etkilenebilecek vatandaşlarımıza en hızlı şekilde yardım ulaştırabilmek için 22
ilde afet lojistik merkezleri kurduk.
Komşu ülkelerimizden bize gelen gerek genellikle
Irak’tan IŞİD zulmünden dolayı kaçmak zorunda kalan Yezidi vatandaşlara gerekse
Suriye’den gelen 1 milyon 850 binden fazla çoğunluğu Kürt olan Suriyeli
insanlarımıza kucak açtık. Sınır bölgesinde bulunan ve ilk ev sahipliğini yapan
özellikle Şırnak ve Şanlıurfa halkına ensar ile muhacir arasındaki kardeşliği
gösterdikleri için şükranlarımı sunarken, AFAD yine oradaydı ve gerekeni
yapıyordu. 
Libya’da yaşanan
kriz nedeniyle dünyaca örnek alınabilecek bir operasyon gerçekleştirdi, 6 bini
başka ülkelerin insanları, 25 binden fazla kişiyi de Libya’dan bir şekilde
tahliye edebildi. 
Türkiye, artık,
yardım alan değil yardım veren el olan bir ülke durumuna girdi. AFAD,
Türkiye'nin ortak gücü olarak, dört kıtada, deprem, sel, kıtlık, kuraklık,
yangın, iç karışıklık ve benzeri nedenlerle Endonezya’dan Suriye’ye, Irak’tan
Somali’ye, Bosna-Hersek’ten Filistin’e, Myanmar’dan Afganistan’a kadar 40’tan
fazla ülkede yardım çalışmaları yaptı. Duhok ile Zaho arasında, İŞID zulmünden
mağdur olan insanlarımıza 25 bin kişilik çadır kent kurdu. Bugün, Türkiye, 1,6
milyar dolarla ABD ve İngiltere’den sonra en fazla insani yardım yapan 3’üncü
ülke konumundadır. 
Sayın Başkan,
değerli milletvekilleri; şunu belirtmek isterim ki AFAD, Türkiye’de herkese,
afete müdahalenin nasıl olacağını yeniden öğretti. AFAD’ın göstermiş olduğu
başarı herkesçe malumdur. Alan el ile veren el arasında bir köprü oluşturdu.
Afete hazır aile, afete hazır okul, afete hazır iş yerleri kurdu. 2023
hedefimiz, yaşanabilir bir çevre için kentsel dönüşümü tamamlamaktır. 
Afetlerde
ihtiyacı olanlara yardım etmek insani bir vazifedir. “Hayırlı insan, insanlara
faydası dokunan insandır.” prensibiyle yapılan yardımlar, din, dil, ırk
gözetmeksizin yapılmalı çünkü insan eşrefimahlukattır.
Ülkemizin ve
insanlarımızın her türlü felaketlerden korunmasını Yüce Allah’tan niyaz eder,
bütçenin hayırlara vesile olması dileğiyle, herkese saygılarımı sunarım. (AK
PARTİ sıralarından alkışlar) 
BAŞKAN - Samsun
Milletvekili Sayın Tülay Bakır… 
Buyurunuz. (AK
PARTİ sıralarından alkışlar)
AK PARTİ GRUBU
ADINA TÜLAY BAKIR (Samsun) – Sayın Başkan, saygıdeğer milletvekilleri; 2015
yılı Afet ve Acil Durum Yönetimi Başkanlığı bütçesi konusunda AK PARTİ Grubu
adına söz almış bulunmaktayım. Hepinizi saygıyla selamlıyorum.
Afet ve acil
durumlarda yetki ve koordinasyonun tek merkezden yürütülmesi amacıyla, 2009
yılında 5902 sayılı Yasa’yla Başbakanlığa bağlı Afet ve Acil Durum Yönetimi
Başkanlığı kurulmuştur. AFAD, afetlerin önlenmesi, afet ve acil duruma erken
müdahale ve zararın en aza indirilmesi, afet sonrası rehabilitasyon
çalışmalarının hızla tamamlanması amacıyla gereken faaliyetleri planlayan,
yönlendiren, destekleyen, koordine eden, etkin uygulayan, ülkemizin ilgili tüm
kurum ve kurulularıyla iş birliği yapan, kaynakları verimli kullanan, konuya
odaklı, esnek ve dinamik, kuruluşu yeni olmasına rağmen güvenilir ve güçlü bir
kurumumuzdur. Toplumun afetlere karşı koyma gücünü artırmak amacıyla AFAD
çeşitli projeler hazırlamakta ve uygulamaya koymaktadır. Bu projelerden biri
Türkiye Afet Müdahale Planı’dır. Amacı, afet ve acil durumlara ilişkin müdahale
çalışmalarında görev alacak bakanlıklar, ilgili kamu kurum ve kuruluşları,
sivil toplum örgütleri ve yerel yönetimlerin bünyesindeki hizmet grupları ve
koordinasyon birimlerinin rollerini ve sorumluluklarını tanımlamak, afet
öncesi, sırası ve sonrasındaki müdahale planlamasının temel prensiplerini
belirlemektir. Afet yönetimi görevini yürütmek üzere ülke genelinde yapılması
planlanan 27 lojistik merkezin 22’si tamamlanmıştır. Bu merkezlerde çeşitli
afet ve durumlara müdahale edebilecek fiziksel kapasite ve uzmanlık bilgisine
sahip, sorumluluk alanları belirlenmiş 28 hizmet grubu görev yapmaktadır.
Bütünleşik Afet Yönetim Sistemi’yle farklı senaryolara göre risk analizleri ve
afetlerin tahmini zararları hesaplanmakta, böylece ilk müdahalenin yapılmasını
sağlayacak entegre altyapı hazırlanmaktadır. Bünyesindeki çeşitli sistemlerde
ileri bilgi ve teknoloji kullanılarak afet müdahale kapasitesi artırılmıştır.
Türkiye Afet Strateji Belgesi bitmek üzeredir. AFAD, Ulusal Deprem Stratejisi
ve Eylem Planı, GONAF Projesi, Türkiye Deprem Veri Merkezi ve Türkiye Afet Risk
Yönetim Sistemi çalışmalarını yürütmektedir. Toplumun afetlere karşı koyabilme
gücü ve bilincinin artırılması için Afete Hazır Türkiye kampanyasıyla 1 milyondan
fazla vatandaşımıza eğitim verilmiştir. AFAD’la toplumumuzu doğal veya insan
kaynaklı afetlere karşı koruma ve kurtarma çalışmaları aksatılmadan ve
başarıyla sürdürülürken mülteci olarak ülkemize gelen insanlara ve gerektiğinde
başka ülkelere de insani yardım amacıyla ulaşılmaktadır. Beş yıllık dönemde,
insani yardım dünyanın her köşesindeki 40’tan fazla sayıda ülkeye yapılmıştır.
AFAD, Suriye ve
Irak’tan ülkemize sığınan 224 bin insanı 22 geçici barınma merkezine
yerleştirerek beslenme, sağlık ve eğitim gereksinmelerini sağlamaktadır. Sıfır
noktasına yapılan yardımlar, şefkat elimizin gücünü tüm dünyaya göstermiştir.
2013 yılında
gayrisafi millî hasıla bazında en cömert ülke seçilen Türkiye, 2016 yılında
Dünya İnsani Yardım Zirvesi’ne ev sahipliği yapacaktır. Türkiye, Birleşmiş
Milletler İnsani Yardım Koordinasyon Bürosu Donör Destek Grubu’na yeni üye
olmuştur. Geçici barınma merkezlerinde Birleşmiş Milletler standartlarının
üzerinde hizmet sağlayan AFAD’ın çalışmaları, uluslararası standartların
yenilenmesi ve model ihraç eden bir konuma gelmesini sağlamıştır.
Afet ve acil
durumlar vuku bulmadan önce gerekli önlemleri almak, toplumu bilinçlendirmek ve
krizi yönetmek değil, riski yönetme anlayışı sürdürülmektedir. Afet ve acil
durum yönetimini hem kendi insanımız hem yardım gereken tüm insanlar için en
üst düzeyde gerçekleştirmek Hükûmetimizin hedefidir.
AFAD’ın 2015
yılı mali bütçe tasarısında çeşitli kalemlerden oluşan bütçe toplamı 993 milyon
414 bin Türk lirası olarak belirlenmiştir.
Sayın milletvekilleri, Samsun ilimizde AFAD’ın
yürüttüğü önemli projeler vardır. Bakanlar Kurulu kararıyla belirlenen afete
maruz bölgeler sayısallaştırılarak bu alanlar içinde kalan projelere,
parsellere tapuda yapı yasağı şerhi düşülmüştür. 17 ilçemizde afet ve acil durumda
anında kullanılabilecek güvenli alanlar belirlenmiştir. 19 Mayıs ilçemizin
heyelan duyarlılık haritası üretilmiştir. 19 Mayıs, Ladik ve Atakum
ilçelerimizin yapı envanterleri bitirilmiş ve muhtemel afet senaryolarına karşı
müdahale planları yapılmıştır. Ladik ilçemizde mikrotremör yöntemle yerel zemin
koşulları incelenerek yeni yerleşimlerin yeri belirlenmiştir. Mühendislik
fakültemizle beraber yaptığım deprem sempozyumu sonrasında Boğaziçi
Üniversitesi Kandilli Rasathanesi ve Deprem Araştırma Enstitüsü ile Samsun
Valiliği arasındaki protokolle Samsun, uluslararası deprem kayıt sistemine
alınmış ve İstanbul’dan sonra Türkiye’de ikinci erken uyarı sistemi kurulma
çalışmalarına başlanmıştır. Ladik konteyner kenti için AFAD’a arsa tahsisi
yapılmıştır. İlimizde “Afete Hazır Türkiye” kapsamında 67.634 kişiye eğitim
verilmiştir. 
AFAD 2015
bütçesinin hayırlı olmasını, Allah’ın ülkemizin ve dünyamızın tüm canlılarını
doğal ve insanların neden olduğu afetlerden korumasını diler, hepinizi saygıyla
selamlarım. (AK PARTİ sıralarından alkışlar)
BAŞKAN –
Teşekkür ederim.
İstanbul
Milletvekili Sayın Tülay Kaynarca, buyurunuz. (AK PARTİ sıralarından alkışlar)
AK PARTİ GRUBU
ADINA TÜLAY KAYNARCA (İstanbul) – Sayın Başkan, değerli milletvekilleri; 2015
yılı Yurtdışı Türkler ve Akraba Topluluklar Başkanlığı bütçesiyle ilgili söz
aldım. Genel Kurulu saygıyla selamlıyorum.
Değerli
milletvekilleri, 2010 yılında yani henüz dört yıl önce kurulan Başkanlığın
amacı soydaş ve akraba topluluklarıyla hem sosyokültürel hem ekonomik ilişkilerin
geliştirilmesidir. Ayrıca, ülkemize gelen burslu uluslararası öğrencilerin
başarısı için ilgili kurumlar arasında koordinasyon sağlamaktır. Bugün dünyanın
dört bir yanında sayıları 6 milyonu aşan yurt dışında yaşayan vatandaşlarımız
olduğu düşünüldüğünde, onların talep ve sorunların çözümü için bu Başkanlığın
gerekliliği ve Hükûmetimizin yurt dışında yaşayan vatandaşlarımıza verdiği önem
de ortadadır.
Yurtdışı Türkler
ve Akraba Topluluklar Başkanlığı doğrudan Başbakanlığımıza bağlıdır. Yurt
dışında yaşayan vatandaşlarımız, Başkanlığın 2011 yılında başlattığı
çalışmalarla, Türkiye’deki seçimlerde yaşadıkları ülkelerde oy kullanmışlardır
ve ilk kez Cumhurbaşkanlığı seçiminde gümrük kapılarına ek olarak bulundukları
yerlerde oy kullanabilmişlerdir. Ayrıca Mavi Kart’la ilgili de düzenlemeler
yapılmıştır.
Diğer bir önemli
konu başlığı, ailelere yönelik danışmanlık ve rehberlik hizmetleridir. Nitekim
Avrupa’da çeşitli sebeplerle gençlik dairelerince el konulan çocuklarımız ciddi
bir asimilasyonla karşı karşıyadır. Bu konuda ilgili bakanlıklardan hukuki ve
mali destek alınmış ve mağdur ailelere destek çıkılmıştır.
Başkanlığın
çalışmaları içerisinde en önemli başlıklardan biri de gençlerimizle ilgili
yapılanlardır. Yurt dışında doğup büyüyen üniversiteli gençlerin öz
kültürlerini öğrenmeleri, başarılı olmaları amacıyla Yurtdışı Genç Liderler
Programı düzenlenmektedir. Bunlarla ilgili kültürel ve sosyal programlar
çeşitli projelerle desteklenmektedir.
Türkiye
ziyaretlerini içeren “Gençlik Köprüleri” de bu projelerden bir tanesidir. Bu
kapsamda, 29 projeyle yaklaşık bin gencimiz bu projeden faydalanabilmiştir.
Çocukları elinden alınan ailelere rehberlik, danışmanlık ve hukuki hizmet veren
“Gençlik Dairesi” çalışmaları da yine bu kapsamdadır.
Avrupa ve
Türkiye’de hukukçuların eğitimine ilişkin düzenlenen hukuk eğitim programları
da yine bu etkinliklerden biridir. 
Türkiye’nin
uluslararası öğrenciler için eğitim üssü olması hedefini taşıyan “Türkiye
Bursları” uluslararası öğrencilere yönelik çalışmalarından en önde gelen, en
başarılı olanlardandır. Nitekim, rakamları şimdi vereceğim: 2012’de 9 binlerde
olan başvuru sayısı, yapılan çalışmalarla 2014 itibarıyla yaklaşık 82 binlere
ulaşmış ve bugün Türkiye Burslarıyla bu kapsamda okuyan 15 bin uluslararası
öğrenci öğrenim görmektedir. Orta Doğu, Orta Asya, Avrupa’dan tam 27 farklı
ülkeden 2.673 misafir öğrenci kültürel değişim programlarından
faydalanmaktadır.
Değerli
milletvekilleri, Yurtdışı Türkler ve Akraba Topluluklar Başkanlığının diğer bir
çalışma alanı da sivil toplum kuruluşlarıdır. Dünya genelinde vatandaşlarımızın
kurduğu yaklaşık 5 bin STK vardır ki bu sayı çok ciddi bir rakamdır.
Başkanlığın STK’lara yönelik yürüttüğü idari ve mali destek, lobicilik, sosyal
medya kullanımı gibi eğitimlerle kapasite geliştirme çalışmaları da önemli
projelerden bir tanesidir. Yine, Başkanlık, sivil toplum kuruluşlarını,
bulundukları toplumda yönetime daha aktif olarak katılmaları, ülkemizle
bağlarını muhafaza etmeleri ve yaşamın her alanında başarılı çalışmalar
yapmaları doğrultusunda desteklemektedir. Yine, sivil toplum kuruluşlarının
katılımıyla çalıştaylar düzenlenmiştir. Tarihî, kültürel mirasımızın tespiti ve
korunması amacıyla da saha araştırmaları yapan yayınlar desteklenmiştir.
Benim için de
önemli bir başlık Ahıska Türkleriyle ilgili ki ben de bir Ahıska Türkü’yüm:
Ahıska’ya geri dönüş sürecindeki sorunların giderilmesi, dünyanın faklı
bölgelerinde yaşayan Ahıska Türklerinin sosyoekonomik durumlarının
iyileştirilmesi amacıyla da çalışmalarda bulunulmuştur.
Sayın Başkan,
değerli milletvekilleri; elbette anlatacak, aktaracak çok konu başlığı var ve
beş dakikaya sığacak ölçüde değil. Bu bilgi ve görüşler ışığında 2015 yılı
bütçesinin hayırlı olmasını diliyor, Genel Kurulu saygıyla selamlıyorum. (AK
PARTİ sıralarından alkışlar) 
BAŞKAN –
Teşekkür ederim. 
Burdur
Milletvekili Sayın Bayram Özçelik. 
Buyurunuz. (AK
PARTİ sıralarından alkışlar) 
AK PARTİ GRUBU
ADINA BAYRAM ÖZÇELİK (Burdur) – Sayın Başkan, değerli milletvekilleri;
tarihimizle, kültürümüzle, medeniyetimizle çok büyük olduğumuzun bilincinde
olmalıyız; büyük düşünmeli, büyük hedefler koymalı, büyük adımlar atmalıyız.
Son yıllarda büyük adımımızın bir adı da TİKA Başkanlığımız olmuştur.
“Kâmil odur ki
koya her yerde bir eser, 
Eseri olmayanın
yerinde yeller eser.”
AK PARTİ’mizin
hizmet ve eser siyasetiyle siyasi tarihimizde yeni sayfalar açmaya devam
ediyoruz. Eser ve hizmet siyasetinin en güzel neticelerinin alındığı TİKA’yla,
tarihî mirasımıza sahip çıkılsın diye bir başlangıç yapıldı. Sonraları, dünya
mirasına ve insanlık mirasına sahip çıkılmaya devam ediyor. 
Türkiye'nin
dünyadaki kazanımlarından olan TİKA, hizmet üretimi arttıkça dikkatleri üzerine
çekmeye devam ediyor. Yeni ilgi alanları oluşturarak etki alanını genişletmeye
devam etmektedir. Şu anda, 38 ülkede 40 program koordinasyon ofisiyle
yolculuğuna devam ediyor.
AK PARTİ’mizin
aktif ve çok boyutlu dış politikasıyla örtüşen TİKA, bir dünya markası olmaya
devam ediyor. Bir Pasifik’te, bir Orta Asya'da, bir Orta Doğu'da, Afrika'da,
Balkanlarda, Kafkaslarda, Latin Amerika’da insanlığa hizmet etmeye çalışıyor. 
Tarihimizden ve
insanlık tarihinden güç alarak hayata devam etmek istiyorsak geçmişle bağlar
sağlam olmalı, sağlamlaştırılmalı. Sadece tarihî yapıları restore gibi başlayan
süreç gönüllerde restorasyonlar yapmaya devam ediyor.
“Dünyada benim
hiç dostum yok mu, benim hiç kardeşim yok mu, benim hiç arkadaşım yok mu?”
diyen mağdur ve mazlumlar hemen yanı başında Türk’ün elini, Türk İşbirliği ve
Koordinasyon Ajansını buluyor. Somali’de devlet erkânı TİKA’yı "Somalilerin
başına gelen en güzel şey" olarak nitelendiriyorsa ne güzel anlamlandırma
olmuştur. Yardıma muhtaç halkların imdadına koşan ülke algısının oluşumunda en
büyük pay TİKA'nındır. TİKA, her geçen gün yeni görevlerin adresi olmaktadır. 
Tacikistan'da Çocuk
Kanser Merkezi kuruyorsun, bitti mi? Arkasından dua ediliyor. Somali'de içme
suyu açıyorsun, bitti mi? Arkasından dua geliyor. Sudan'da bir hastane
açıyorsun, bitti mi? Arkasından dua geliyor. Filistin ve Gazze'de bir çocuğun
yarası sarıldı, bitti mi? Arkasından dua geliyor. Duayla yaşamak, duayla hizmet
üretmek bu olsa gerek. Yapmış olduğumuz yardımlar ve verdiğimiz destekler
ülkemiz için asla bir kayıp olarak görülmemelidir. Aksine, ülkemizin
uluslararası alanda saygınlığını, görünürlüğünü artırıcı, küresel barışa
verdiği desteği ve devletimizin hareket kabiliyetini gösterir çok önemli bir
kazanım olarak projeler üretilmektedir. 
Bu kısacık
ömürde dava adamı olmak, vakıf insanı olmak her kişiye nasip olmaz. İşte,
TİKA'da çalışan arkadaşlarımızın bu bilinçle hareket ettiğini görüyoruz.
“Tohum saç,
bitmezse toprak utansın! 
Hedefe varmayan
mızrak utansın! 
Ustada kalırsa
bu öksüz yapı,
Onu sürdürmeyen
çırak utansın! 
Ey binbir tanede
solmayan tek renk;
Bayraklaşamıyorsan
bayrak utansın!” 
Lütfen, kimse
tereddütle bakmasın, kızmasın.
“Mali gelirine
oranla dünyada en fazla dış yardım yapan ülke olduk.” demekle ülke içi siyasi
avantaj sağlayacak bir söz söylemiyoruz. Dünyada en az gelişmiş ülkelerin
insanlarına Anadolu insanının yardım elinin nasıl uzandığını ve uluslararası
taahhüdünü nasıl yerine getirdiğini görüyoruz. 
Bizim medeniyet
kadrolarımızla, medeniyet kodlarımızla buluşmamız lazım. Medeniyet
tasavvurumuzda inşa var, imar var, onarım var, kalplerin imarı var, gönüllerin
inşası var, mazlumun, mağdurun yardımına koşma var, el uzatma var. Dolayısıyla,
biz, TİKA'nın şu anda yaptıklarını bir medeniyet tasavvurunun örnekleri olarak
görüyoruz.
TİKA’mızın
şimdiye kadar başında bulunan TİKA başkanları Savaş Barkçin, Hakan Fidan, Musa
Kulaklıkaya’ya ve şimdiki Başkanımız Serdar Çam’a; daha önce Başbakan
yardımcılarımız olarak burada hizmet veren Beşir Atalay’a, Mustafa Said
Yazıcıoğlu’na, Bekir Bozdağ’a, Emrullah İşler’e, Bakanımız Faruk Çelik’e ve
şimdi Başbakan Yardımcımız Numan Kurtulmuş’a -Numan Kurtulmuş’un öncülüğünde de
çok güzel hizmetlere imza atacağını biliyoruz- ve Başbakanımıza da…
ALİ SERİNDAĞ
(Gaziantep) - TİKA daha önce de vardı.
BAYRAM ÖZÇELİK
(Devamla) – …şükranlarımızı arz ediyoruz ama esas, TİKA’yı yardım kuruluşu
özüne döndüren, misyon ve vizyon kazandıran, öncelikleri arasına alan
Cumhurbaşkanımız Sayın Recep Tayyip Erdoğan’a şükranlarımızı arz ediyoruz. (AK
PARTİ sıralarından alkışlar)
MAHMUT TANAL
(İstanbul) – TİKA ihaleleri kime vermiş? TİKA’nın ihaleleri kimde?
BAŞKAN –
Birleşime kırk beş dakika ara veriyorum. 
Kapanma Saati: 11.58
İKİNCİ
OTURUM
Açılma
Saati: 12.49
BAŞKAN:
Başkan Vekili Meral AKŞENER
KÂTİP ÜYELER: İsmail KAŞDEMİR (Çanakkale), Bayram ÖZÇELİK (Burdur)
----0----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin İkinci
Oturumunu açıyorum.
2015 Yılı Merkezi
Yönetim Bütçe Kanunu Tasarısı ile 2013 Yılı Merkezi Yönetim Kesin Hesap Kanunu
Tasarısı üzerindeki ikinci tur görüşmelerine devam edeceğiz. 
Komisyon ve
Hükûmet burada.
Şimdi, Adalet ve
Kalkınma Partisi Grubu adına Erzurum Milletvekili Sayın Fazilet Dağcı Çığlık…
Buyurun. (AK
PARTİ sıralarından alkışlar) 
AK PARTİ GRUBU
ADINA FAZİLET DAĞCI ÇIĞLIK (Erzurum) - Sayın Başkan, değerli milletvekilleri;
Başbakanlık Yurtdışı Türkler ve Akraba Topluluklar Başkanlığı bütçesi üzerine
grubum adına söz almış bulunmaktayım, ekranları başında bulunan
vatandaşlarımızı ve Genel Kurulda bulunan bütün milletvekillerimizi saygıyla
selamlıyorum.
Medeniyetlerin
kesişim noktasında bulunan ülkemiz, kültürel ve tarihî bağlarla birbirine bağlı
toplumların ve devletlerin bulunduğu stratejik açıdan önemli bir coğrafyada yer
almaktadır. Bu nedenle, hem uluslararası sorunların çözümünde hem de ülke
menfaatlerinin uluslararası platformda gerekli şekilde savunulmasında “lobicilik”
ve “kamu diplomasisi” gibi yumuşak güç unsurlarının kullanılabilmesi son derece
önemlidir. 
Ülkemizin sahip
olduğu potansiyel güç unsurları arasında, 1960’lı yıllarda başlayan göçlerle
yarım asırdır dünyanın dört bir tarafına uzanmış, oralarda hayat kurmuş
vatandaşlarımız ve soydaşlarımız vardır. Bugün sayıları 6 milyona yaklaşan yurt
dışında yaşayan vatandaşlarımız, diğer taraftan Avrupa’nın kuzeyinden başlayan
ve Orta Asya’nın en ücra köşelerine kadar uzanan geniş coğrafyada yer alan 200
milyonu aşkın tarih, kültür ve dil birliğiyle bağlı olduğumuz soydaş ve akraba
toplulukları vardır.
Ülkemizin son
yıllarda uluslararası alanda artan cazibesi, temel unsuru olan insan ve
diplomasi hareketliliği yurt dışında yaşayan vatandaşlarımız ve soydaşlarımız
için önem arz etmektedir. Bu kapsamda, ülkemizin uzun yıllardır ihtiyacını
derinden hissettiği Yurtdışı Türkler ve Akraba Topluluklar Başkanlığı bu açığı
kapatan önemli bir kurum hâline gelmiştir.
Başkanlık,
çalışmalarında etkinlik ve verimliliği sağlayabilmek amacıyla her çalışma
alanına yönelik bir kurul oluşturmuş, muhatap kesimleri çalışmalarına ortak
etmeyi hedeflemiştir. 
Bu kurullar
Yurtdışı Vatandaşlar Danışma Kurulu, Kültürel ve Sosyal İlişkiler Eşgüdüm
Değerlendirme Kurulu, Uluslararası Öğrenci Değerlendirme Kuruludur.
Sayın
milletvekilleri, bu çerçevede, Başkanlığın gerçekleştirdiği çalışmalardan
birkaç örnek vermek gerekirse; Yurtdışı Genç Liderler Programı, gençlik
köprüleri, gençlik daireleri çalışmaları, hukuk eğitim programları, soydaş ve
akraba topluluklar ile uluslararası öğrencilere yönelik çalışmalar, STK
çalışmalarıdır.
Sayın Başkan,
değerli milletvekilleri; bildiğiniz gibi vatandaşlarımızın 1960’lı yıllarda
umutla ve cesaretle başlayan göç yolculukları yeni umutlarla sürekli ikamete
dönüşmüştür. Oy kullanabilme hakkı yurt dışındaki vatandaşlarımız için 1995
yılında Anayasa’nın 67’nci maddesine ilave edilmiş, 13 Mart 2008 tarihinde
seçim kanunundaki yerini almıştır. Gümrük kapılarında oy kullanma yöntemi
uygulanan tek yöntem olarak kalmış, bu da vatandaşlarımızın siyasi katılımının
çok düşük olmasına neden olmuştur. Son olarak 12 Haziran 2011 tarihli genel
seçimlerde katılım oranı yüzde 5’te kalmıştır. Yeni yasal düzenlemenin ilk
uygulaması olan 2014 Cumhurbaşkanlığı seçimlerinde yurt dışı seçmenler tarihte
ilk kez bulundukları ülkelerde oylarını kullanmışlar ve bundan dolayı da çok
mutlu ve heyecanlı olduklarını ifade etmişlerdir. 54 ülkede 103 merkezde
yaklaşık 2,5 milyon vatandaşımıza oy kullanma olanağı verilmiştir. Buna karşın
seçimlere katılım yüzde 19’larda kalmıştır. Randevu sisteminin genel bir sorun
teşkil ettiği tüm aktörler ve gözlemciler tarafından dile getirilmiş, katılımın
az olmasına neden olan bir unsur olarak kabul edilmiştir. Bu bağlamda yapılan
çalışmalar neticesinde YSK, randevu sisteminin kaldırılmasına, oy kullanma
işlemlerinin temsilcilik binalarında yapılmasına ve oy kullanma süresinin yirmi
dört güne kadar uzatılmasına karar vermiştir. Bu olumlu karar için YSK’ya
özellikle teşekkür ediyorum.
Yurt dışından
bahsetmişken, bildiğiniz üzere Erzurum’da artık kayak sezonu başladı. Hazır,
yurt dışında yaşayan vatandaşlarımızı yılbaşı tatillerini, kayaklarını yapmak
üzere Erzurum’a davet ediyorum. Tabii, burada bulunan milletvekillerimizi de
Erzurum’a bekliyoruz. 
Bu vesileyle,
dünyanın dört bir tarafına yayılmış Türk vatandaşlarına, soydaş ve akraba
topluluklarına tüm Parlamento adına müsaadenizle selamlarımızı iletiyor, 2015
bütçesinin hayırlara vesile olmasını diliyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN –
Teşekkür ederim. 
Aydın
Milletvekili Sayın Semiha Öyüş.
Buyurunuz. (AK
PARTİ sıralarından alkışlar)
AK PARTİ GRUBU
ADINA SEMİHA ÖYÜŞ (Aydın) - Sayın Başkan, sayın milletvekilleri; Atatürk
Kültür, Dil ve Tarih Yüksek Kurumunun 2015 yılı bütçesi hakkında söz almış
bulunuyorum. Yüce heyetinizi saygıyla selamlıyorum.
Değerli
milletvekilleri, Atatürk Kültür, Dil ve Tarih Yüksek Kurumu; Atatürk Araştırma
Merkezi, Türk Dil Kurumu, Türk Tarih Kurumu ve Atatürk Kültür Merkezinden
oluşan anayasal bir kuruluştur. 
Yüksek kurum,
2011 yılında 664 sayılı Atatürk Kültür, Dil ve Tarih Yüksek Kurumu Teşkilat ve
Görevleri Hakkında Kanun Hükmünde Kararname’yle yeniden yapılandırılmış ve
teknolojik donanım ile nitelikli insan kaynağına sahip olmasına yönelik gerekli
altyapı oluşturularak özgün bilgi üretebilen bir kurum hâline getirilmiştir.
Yine, bu kanun hükmünde kararnameyle 2876 sayılı Kanun’un Anayasa Mahkemesince
iptal edilen hükümlerinden dolayı on sekiz yıldır doldurulamayan mevzuat
boşluğu giderilmiş, yüksek kurum ve bünyesinde yer alan kurumlar, görev, yetki
ve sorumlulukları itibarıyla işlevsel hâle getirilmiştir.
Yüksek kurum,
sosyal ve beşerî bilimler bütünlüğü içinde Türk dili, tarihi ve kültürü ile
İstiklal Savaşı’nın muzaffer başkumandanı ve Türkiye Cumhuriyeti devletinin
kurucusu Gazi Mustafa Kemal Atatürk ve eseri üzerinde özgün bilimsel
araştırmalar yapmak ve yapılmasını sağlamak misyonu ile Türk kültürünün yeniden
bütün insanlığın yararlanabileceği bir medeniyet hâline gelmesini sağlamak
vizyonuyla çalışmalarına devam etmektedir.
664 sayılı Kanun
Hükmünde Kararname’yle yüksek kurum ve bünyesindeki kurumlara; Türk dili,
tarihi, kültürü ve bütün yönleriyle Atatürk ve eseri üzerinde sosyal ve beşerî
bilimler bütünlüğü içinde bilimsel araştırmalar yapmak, yaptırmak ve bu
konularda seminer, sempozyum, konferans ve benzeri ulusal ve uluslararası
etkinlikler düzenlemek, yayınlar yapmak ve bu alandaki çalışmaları desteklemek;
sosyal ve beşerî bilimler alanında özgün bilgi üretimi için ortamlar hazırlamak,
bu çerçevede bütünleşik bilgi sistemi kurmak; araştırma ve geliştirme
faaliyetlerini desteklemek; eşgüdüm sağlamak izlemek; milletimizin sosyal ve
kültürel gelişmesine katkı sağlayacak alanlarda bilimsel araştırmalar yapmak,
yaptırmak ve bu alanda yapılan çalışmalara destek vermek; millî kültürümüzün ve
diğer kültürlerin klasikleşmiş bilim ve düşünce eserlerinin günümüz Türkçesine
çevrilmesini, basılmasını ve yayımlanmasını sağlamak; görev alanı kapsamında
ulusal ve uluslararası kurum ve kuruluşların bilimsel çalışmalarını ve bu
alandaki gelişmelerle ilgili yayınlarını takip etmek; gerekli görülenleri
tercüme ettirerek basılmasını yayımlanmasını sağlamaktır. 
Kurumunun
öncelik hedefi, hizmetlerinin tamamında elektronik sistemleri esas alan,
dolayısıyla sosyal ve beşeri bilimler alanında bilgiye ulaşımı kolaylaştıran ve
daha güvenli hâle getiren uygulamaları geliştirmektir. Bu doğrultuda tasarlanan
Bilişim Altyapısı ve Bütünleşik Bilgi Sistemi Projesi 2011 Yılı Yatırım
Programı’nda yer almış ve donanım tesisi tamamlanarak çalışmaya başlamıştır. Bu
proje sayesinde vatandaşlara, araştırmacılara ve diğer kurum, kuruluşlara
hizmet kalitesi yüksek, sürdürülebilir ve yönetilebilir hizmetler
verilmektedir.
Bilişim
Altyapısı ve Bütünleşik Bilgi Sistemi Projesi kapsamında; Bilgi Bankası
Sistemi, Burs Yönetim ve Takip Sistemi, Ücretsiz Yayın Dağıtım ve Yönetim
Sistemi, Proje Yönetim Takip ve Destek Sistemi, Akademik Bilgi Sistemi,
Etkinlik Sistemi, Personel Bilgi Sistemi, Yönetim Kurulu Gündem Sistemi’nden
oluşan sistemler işler hâle getirilip kullanıcıların hizmetine sunulmuştur. 
Atatürk Kültür,
Dil ve Tarih Yüksek Kurumu, 2015 yılında Bilişim Altyapısı ve Bütünleşik Bilgi
Sistemi Projesi kapsamında Yönetim Bilgi Sistemi, Yayın Dağıtım, Stok Takip ve
E-Mağaza Sistemi’ni de uygulamaya geçirecektir. 
Kısaca ifade
etmeye çalıştığım gibi, Ata’mızın bize kazandırdıklarının farkında olarak
kültürümüzü, dilimizi ve tarihimizi yaşamaya ve yaşatmaya üstün gayret
içerisindeyiz. 
Bu vesileyle
cumanızı tebrik ediyor ve 2015 bütçesinin hayırlı olmasını dileyerek yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim.
Ordu
Milletvekili Sayın Fatih Han Ünal. (AK PARTİ sıralarından alkışlar) 
AK PARTİ GRUBU
ADINA FATİH HAN ÜNAL (Ordu) – Sayın Başkan, değerli milletvekilleri; Atatürk
Araştırma Merkezi bütçesi üzerine AK PARTİ Grubu adına söz almış bulunuyorum.
Yüce heyetinizi saygıyla selamlıyorum.
Milletlerin
geçmişinde pek çok önemli şahsiyetler yaşamıştır. Gazi Mustafa Kemal de
milletimizin önemli tarihî şahsiyetlerinden biridir. Geçmişinde büyük bir tarih
ve medeniyet yatan, esareti hiçbir şekilde kabullenmemiş bir ulusun istiklal
mücadelesini başlatmasına öncülük etmiş, birçok başarılara imza atmış ve bugün
yaşadığımız ve yaşatmakta olduğumuz Türkiye Cumhuriyeti’ni kurmuş ve
milletimize emanet etmiştir. 
Gazi’nin en
büyük ideali Türkiye’yi muasır medeniyetler seviyesinin üzerine çıkarmak olduğu
kadar, millî iradenin, milletin, millet egemenliğinin her şart altında
korunması ve savunulması olmuştur. Millî irade, demokratik işleyiş zaman zaman
kesintilere uğrasa da ülkemiz bugün Gazi Mustafa Kemal’in işaret ettiği
demokratik hedefler doğrultusunda önemli mesafeler katetmiştir. Gazi Mustafa
Kemal eğitimle ilgili “Millî eğitim ışığının memleketin en derin köşelerine
kadar ulaşmasına, yayılmasına özellikle dikkat ediyoruz. Cahillik yok
edilmedikçe yerimizdeyiz.” diyerek ülke olarak millî eğitime ne kadar önem
vermemiz gerektiğini vurgulamıştır. Ayrıca, muasır medeniyetlerle yarışabilmek
için eğitimi öncelikli olarak ele almak zorundayız. 
Bizler de AK
PARTİ iktidarı olarak yüksek ideallerimizin, güçlü bir devlet, mutlu bir millet
hedefimizin en önemli motor gücünü eğitimde gördük. Bu nedenledir ki
hükûmetlerimizin döneminde bütçede en fazla payı eğitime ayırdık. 2002 yılında
bütçede 10 milyar pay ayrılmışken 2015’te yüzde 709 artışla 80,9 milyar lira
pay ayırdık. Öğrencilerin daha iyi fiziki şartlarda eğitim alabilmesi için
bizden önce 347 bin olan derslik sayısını 581.473’e çıkardık. 8 derslik ve
üzeri tüm okullarımıza 30 bin adet bilişim teknoloji sınıfı kurduk.
Okullarımıza 1 milyon adet bilgisayar gönderdik, böylece öğrencilerimizin
bilgiye ulaşma imkânlarını artırdık. Ders kitaplarını öğrencilerimize ücretsiz
dağıtmaya başladık. Eğitimin önündeki birçok engeli ortadan kaldırdık. Fatih
Projesi’yle dünyada eğitimimize övgüler aldık. Bütün illerde üniversite açtık,
76 olan üniversite sayısını 176’ya çıkardık. AR-GE ödeneklerini 2 katına
çıkardık. Yerli patent başvuru sayısını 2002-2013 döneminde 11 kat, yerli
patent belge sayısını ise 17 kat artırdık. Yerli teknolojiyi geliştirerek her
alanla ülkemizin rekabet gücünü artırdık. RASAT ve GÖKTÜRK-2 uydularını uzaya
gönderdik. 
Ülkemiz artık
kendi silahını ve stratejik teknolojisini geliştirebilecek seviyeye gelmiştir.
2 firmamız dünyanın en büyük 100 savunma sanayi firması arasına girmiştir.
Bütün bunları yerli kaynaklarımız ve bu ülkenin yetiştirdiği kadrolarla yaptık.
Dünyadaki ekonomi rekabetinde de ülkemiz 26’ncı sıradan 16’ncı sıraya
yükselmiştir. Gazi Mustafa Kemal’in en büyük ideali ve hedefi ülkemizi muasır
medeniyetlerle rekabet edecek düzeye getirmekti, Hükûmetimizin de en büyük
hedefi bu olmuştur. Bugüne kadar aldığımız mesafelerin idraki içinde 2023
hedefleri için aynı azim ve gayret içerisinde çalışmaya devam edeceğiz.
Bu duygu ve
düşünceler içerisinde 2015 yılı bütçesinin ülkemize ve milletimize hayırlı
olmasını temenni ediyor, hepinize saygılar sunuyorum. (AK PARTİ sıralarından
alkışlar)
BAŞKAN –
Teşekkür ederim.
Gümüşhane
Milletvekili Sayın Kemalettin Aydın.
Buyurunuz. (AK
PARTİ sıralarından alkışlar)
İşte, böyle az
alkışlarsanız az alkışlanırsınız. (AK PARTİ ve MHP sıralarından alkışlar)
AK PARTİ GRUBU
ADINA KEMALETTİN AYDIN (Gümüşhane) – Sayın Başkan, değerli milletvekilleri;
Atatürk Kültür Merkezi Başkanlığının bütçesi üzerine partim olan AK PARTİ Grubu
adına söz almış bulunuyorum.
Öncelikle Kültür
Merkezimizle ilgili konuşacağım ama bu arada geçtiğimiz günlerde “Gitmesek de
gelmesek de o şehir bizim şehirdir.” diyerek o topraklarda doğmuş Sayın Özcan
Yeniçeri’nin Gümüşhane’yle ilgili söylediklerine de cevap vereceğim ama
önceliğimiz Atatürk olduğu için, Atatürk kültür merkezleri üzerine konuşmamı
tamamlayınca tahmin ediyorum ki otuz saniye de size yeterli tatminde bulunurum.
Anayasa’mızın
134’üncü maddesinde “Atatürkçü düşünceyi, Atatürk ilke ve inkılâplarını, Türk
kültürünü, Türk tarihini ve Türk dilini bilimsel yoldan araştırmak, tanıtmak ve
yaymak ve yayınlar yapmak amacıyla; Atatürk’ün manevî himayelerinde,
Cumhurbaşkanının gözetim ve desteğinde, Başbakanlığa bağlı; Atatürk Araştırma
Merkezi, Türk Dil Kurumu, Türk Tarih Kurumu ve Atatürk Kültür Merkezinden
oluşan, kamu tüzelkişiliğine sahip ‘Atatürk Kültür, Dil ve Tarih Yüksek Kurumu’
kurulur.” hükmü yer almıştır. Bu doğrultuda, 2876 sayılı Kanun’la 1983
tarihinde kurulmuştur. Bilimsellik, uzmanlık, toplumsal sorumluluk, saydamlık,
katılımcılık, paylaşımcılık, insan hakları, estetik duyarlılık, güncellik öz güveniyle
ve başlığıyla Atatürk Kültür Merkezi Başkanlığı kardeş kuruluşları olan Türk Dil
Kurumunun ve Türk Tarih Kurumunun görev alanları dışında kalan yani dil ve
tarih dışındaki mimari, müziki, edebiyat, Türk bilim ve düşünce tarihi, Türk
halısı, çinisi, hat ve diğer tezyinat sanatları, Türk mutfağı ve somut olmayan
kültür mirasımız gibi bütün kültür ana başlığı altındaki konularda çalışan bir
kurumdur. Erdem ve Arış adıyla hakemli dergi yayınlamakta, 2014 sonu itibarıyla
çeşitli alt başlıklarıyla birlikte 440 adet eser yayınlamıştır.
Kurum, başta
Kültür Bakanlığı kütüphaneleri ve uluslararası üniversite kütüphanelerine de
geçtiğimiz yıl 6 binin üzerinde basılı materyal göndermiş olup Türk kültür ve
edebiyatının yayınlanması, bilincinin artırılması konusunda da birçok
üniversiteyle anlaşmalı sempozyumlar yapmaktadır. 
2014 yılı
itibarıyla Kırgız Manas Üniversitesi iş birliğiyle 6’ncı Uluslararası Genç
Türkologlar Sempozyumu, Tebriz Devlet Üniversitesi ile beraber Kafkasya’ya Genç
Bakışlar, Üsküp’te Balkan Üniversitesi ile Balkanlarda Türk Kültürü ve Ahilik,
Çukurova Üniversitesiyle Doğumunun Yüzüncü Yılında Orhan Kemal, Kosova Priştine
Üniversitesiyle Vefatının Yüzüncü Yılında Şemsettin Sami Bilgi Şöleni, Çankırı
Karatekin Üniversitesi iş birliğiyle Birinci Dünya Savaşı’nın Türk
edebiyatındaki yansımaları, Sakarya Üniversitesiyle Uluslararası Alevi Bektaşi
Klasikleri Sempozyumu, Konya Büyükşehir Belediyesiyle 1’inci Uluslararası Konya
Sempozyumu, kültür seminerleri, haftalık kültür söyleşileri gibi ve vefatının
450’nci yılı münasebetiyle ünlü minyatür sanatçısı ve tarihçi Matrakçı Nasuh
Paneli ve Matrakçı Nasuh’un minyatürlerinden seçmeler sergisi gibi birçok
çalışmaya beraberlik yapmıştır, destek vermiştir, tek başına yapmıştır.
Kurum, yıl
içinde 10’u ilk baskı, 15’i tekrar baskı olmak üzere, toplam 30 bin nüsha kitap
basmış olup, ayrıca yüksek lisans ve doktora seviyelerinde burslar vermektedir.
Bütçe imkânları çerçevesinde, 2015 yılı içerisinde 2’si doktora, 3’ü yüksek
lisans olmak üzere 5 burs verilmesi planlanmaktadır.
Mustafa Kemal
Atatürk’ün “Türkiye Cumhuriyeti’nin temeli kültürdür.” mantığıyla, AK PARTİ
iktidarları da kültürün ve eğitimin en üst düzeye çıkması adına elinden gelen
tüm çalışmayı sürdürmektedir. 
Bu arada,
geçtiğimiz günlerde, Mustafa Kemal’in ilk yıllarında kalkınış sürecini yaşayan
ve dünyayla entegre olabilen bir Gümüşhane’nin, sonraki seksen yılda uykuya
yatırılıp son on yılda yeni kalkınma sürecini yaşadığı bir süreçte, maalesef ve
maalesef ki, ilimizde madenci kardeşlerimizin maden sahibinin ruhsatı üzerine
yürüdüğü yürüyüşün önderliğini CHP ve MHP il başkanları yapmıştır. 
Sayın Özcan
Yeniçeri önceki günkü konuşmasında, Gümüşhane’ye yapılan hizmetlerin o şirketin
yaptığı hizmetlerden az olduğunu söyleme cesaretinde bulunurken, o şirketin
Gümüşhane’den 18 ton altın alarak maddi bedelinin 1,8 katrilyon olduğunu ve 1,8
katrilyon karşılığında Gümüşhane’ye ne yaptığını Gümüşhane’ye bir telefonla
sormanızı isterim çünkü gelmediğiniz, görmediğiniz bir yer ama AK PARTİ
iktidarlarının, on iki yıl boyunca, sizin yaşadığınız ilçenin Anadolu lisesi,
fen lisesi, hastanesi, yolu, suyu her şeyiyle beraber 5 katrilyonluk bir
yatırım yaptığını -son on iki yılda size o yatırımları hatırlatarak-
Gümüşhaneli insanların sevmiş olduğu Gümüşhaneli bir milletvekili olmanız
hasebiyle o insanların duygularına biraz daha dokunmanızı, o insanların
ihtiyaçlarını karşılamanızı arzu ediyorum. 
Saygılar
sunuyorum. (AK PARTİ sıralarından alkışlar)
BAŞKAN –
Teşekkür ederim.
Şimdi dinlemek
zorundayım sizi, bir şey diyeceksiniz, ondan sonra ben de “Buyurunuz.”
diyeceğim tamam mı? 
ÖZCAN YENİÇERİ
(Ankara) – İsmimden bahsederek beni…
BAŞKAN – Evet,
sataşmadan söz istiyorsunuz. 
Buyurunuz. (MHP
sıralarından alkışlar) 
IV.-
SATAŞMALARA İLİŞKİN KONUŞMALAR
1.-
Ankara Milletvekili Özcan Yeniçeri’nin, Gümüşhane Milletvekili Kemalettin
Aydın’ın 656 ve 656’ya 1’inci Ek
sıra sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın ikinci tur görüşmelerinde AK
PARTİ Grubu adına yaptığı konuşması sırasında şahsına sataşması nedeniyle
konuşması

ÖZCAN YENİÇERİ
(Ankara) – Teşekkür ediyorum Sayın Başkan. 
Sayın Kemalettin
Aydın çok sevdiğim ve değer verdiğim bir milletvekilidir, önce onu söyleyeyim
ama Gümüşhane’yi Kemalettin Aydın’dan daha çok seviyorum. Gümüşhane benim
doğduğum bir memleket, öyle gitmediğim, görmediğim bir memleket değil, belki
senin gitmediğin yere de gitmiş olan bir kişiyim ama ben Ankara Milletvekili
olduğum için Ankara bölgesinde çalışıyorum, o ayrı bir konu. 
Bakın, on iki
yıllık süre içerisinde Gümüşhane’de siz hiç mi bir şey yapmayacaktınız? Yani,
siz hiç mi bir çivi çakmayacaktınız? Niye Gümüşhanelinin kafasına kakıyorsunuz
yapmış olduğunuz yolları veya 3-5 açtığınız okulu? 
KEMALETTİN AYDIN
(Gümüşhane) – Cumhuriyet Dönemi’nde yapılandan fazla yaptık.
ÖZCAN YENİÇERİ
(Devamla) – Onları da mı yapmayacaktınız? Onları da bari yapmayaydınız. 
KEMALETTİN AYDIN
(Gümüşhane) – Fazla yaptık, fazla. Hakkı, hakkı…
ÖZCAN YENİÇERİ
(Devamla) – Bakın, şimdi, madenciler, 600 insan orada işsiz kalmış arkadaşlar. 
KEMALETTİN AYDIN
(Gümüşhane) – Anlatırım şimdi. 
ÖZCAN YENİÇERİ
(Devamla) – Şu anda, 33 bin nüfuslu bir ilde 600 kişinin işsiz kalması büyük
bir felakettir, büyük bir faciadır. Bunları taşıyan, onların çıkardığı
madenleri taşıyan kamyonlar, onların yemek yedikleri lokantalar, onların benzin
aldığı benzin istasyonları, hepsi büyük ölçüde durmuş ve dolayısıyla da büyük
bir sefalet vardır. Bunların sorunlarına çare bulunacağı yerde, gelmiş ve
verilmiş bir ruhsatı onaylatacağı yerde…
KEMALETTİN AYDIN
(Gümüşhane) – Hayır, hayır, yanlış bilgilendiriyorsun. 
ÖZCAN YENİÇERİ
(Devamla) – …Tayyip Erdoğan’ın baskısıyla, “paralelle mücadele” adı altında
Gümüşhanelinin ekmeğini elinden aldınız. 
KEMALETTİN AYDIN
(Gümüşhane) – Yanlış, yanlış.
ÖZCAN YENİÇERİ
(Devamla) – Ben bunun yanlış olduğunu söylüyorum, destekleyecek yerde köstek
oluyorsunuz, sizi kınıyorum. (MHP sıralarından alkışlar) 
KEMALETTİN AYDIN
(Gümüşhane) – Bilgi vereceğim şimdi. 
Sayın Başkanım…
ÖZCAN YENİÇERİ
(Devamla) – Zamanım varmış, zaman bitti diye ben aslında söyledim. 
BAŞKAN – Zamanın
var, zamanın. 
ÖZCAN YENİÇERİ
(Devamla) – Şimdi, devletin orada yapmış olduğu yatırımlar belli, şirketin
gücüne göre yapmış olduğu yatırımlar da belli. 18,2 ton altın almış; oraya
yatırım yapmamışsa bu da sizin ayıbınız, ayıbınız. Ona izni de siz verdiniz,
orada çalışma imkânını da siz verdiniz, orada yatırım yapılacak şartları da siz
yaratacaktınız. Bir de çıkıyorsunuz, burada konuşuyorsunuz pişkin pişkin,
tekrar bir daha kınıyorum. (MHP sıralarından alkışlar) 
BAŞKAN – Bir
saniye… Şimdi, Sayın Aydın, ben size iki dakikalık söz vereceğim fakat çok
güzel geldik şu ana kadar. 
LEVENT GÖK (Ankara) – Ben bir açıklama yapayım,
ondan sonra söz verirseniz sevinirim. 
BAŞKAN – Olur ama ben sözümü bitireyim. 
Şimdi yani şu havayı rica ediyorum bozmayacak bir
açıklamada bulunursanız çok sevineceğim. 
Diğer taraftan, Sayın Yeniçeri sizi çok sevdiğini
ifade etti. Demin siz buraya gelirken de bir tek o alkışladı, onu da ayrıca bir
alt yazı olarak geçeyim. Yani, açıklamanızı bu çerçeve içinde yaparsanız
sevinirim. 
Sayın Gök, buyurunuz. 
LEVENT GÖK (Ankara) – Sayın Başkan, sayın hatip az
önce konuşurken, Sayın Yeniçeri’ye cevap verirken bir cümle içerisinde
“Cumhuriyet Halk Partisi il başkanlarının yürümüş olduğunu” ifade etti ama biz
konunun ne olduğunu şu anda anlayamadık açıkçası. Bu konuda bir açıklamasını
rica ediyoruz. Yani, konu nedir, ne olmuştur?
BAŞKAN – Şu madenle ilgili. 
LEVENT GÖK (Ankara) – Evet, yani biz de bir
bilgilenmek ve ona göre de cevap hakkımızı saklı tutarak bir açıklama istiyoruz
kendisinden. 
BAŞKAN – Tamam. 
Evet, şimdi, Sayın Aydın, buyurunuz ama ricam
çerçevesi içerisinde yani şöyle oldu, böyle oldu diye devam ederse bu sürer. 
Hadi buyurunuz. 
2.-
Gümüşhane Milletvekili Kemalettin Aydın’ın, Ankara Milletvekili Özcan
Yeniçeri’nin sataşma nedeniyle yaptığı konuşması sırasında şahsına sataşması
nedeniyle konuşması

KEMALETTİN AYDIN (Gümüşhane) – Hiç merak etmeyin.
Süre kısıtlı olduğu için karşılıklı söz alıp iki dakika daha kullanmak adına o
sözü atmıştım, onu da yakalamış oldum. Teşekkür ederim. 
Birincisi, Sayın Özcan Yeniçeri’yi Gümüşhane çok
seviyor, biz de kendisini çok seviyoruz. Pişkin pişkin de olsa seviyoruz çünkü
pişkin bir ürün pişmemiş bir hamurdan daha iyidir, daha lezzetlidir. Onun için
de bir mahzur görmüyorum pişkin olmakta. 
Bu şirket, Gümüşhane’mizde şu anda çok polemik
unsuru olup siyasi partiler de buradan siyasi rant elde etmeye çalışmaktadır.
Bu şirketin ruhsatı iptal edilmemiştir. Bu şirketin işletme ruhsatının işletme
alanındaki cevheri, 17 ton alacağım derken 18 ton alarak tamamlanmış olup bu
şirket Kamuyu Aydınlatma Platformu’na “O sahadaki kâr optimizasyonumuz düştüğü
için sahayı kapatıyoruz.” açıklamasını yapmış bir şirkettir. Bu şirketin
herhangi bir ruhsat iptali söz konusu değildir. Sadece ve sadece alanının
dışında, Milliyetçi Hareket Partili arkadaşlarım, CHP’li ya da AK PARTİ’li
bütün arkadaşlarım bu milletin vatanının evlatlarının toprağı olan bir alanda,
ruhsatsız çalışmaya hiçbirimiz izin vermeyeceğimiz gibi, devlet de ruhsatsız
alanda maden çıkarmasına devam etmesine izin vermemiştir, birincisi bu.
ÖZCAN YENİÇERİ
(Ankara) – MİGEM nerede? Ruhsatı nerede?
KEMALETTİN AYDIN
(Devamla) – Şirketin nerede, ne yaptığı…
ÖZCAN YENİÇERİ
(Ankara) – Şu anda valinin masasında duruyor.
KEMALETTİN AYDIN
(Devamla) – Hemen bilgilendireyim. Böyle, valiye de atıfta bulundunuz. Sayın Valinin
maden ruhsatı üzerinde, devletin ve MİGEM’in ya da Enerji Bakanlığının üstünde
yetkisi yoktur. Valinin önünde olan, işletme ruhsatı olmayan alana yönelik
olarak patlatma ruhsatıdır. O verilse de verilmese de işletme ruhsatı olmayan
bir alanda patlatmayı nasıl yapabilir bu adam? İşletme ruhsatı yok.
ÖZCAN YENİÇERİ
(Ankara) – Niye vermiyor onu? 
KEMALETTİN AYDIN
(Devamla) – Yani niye veriyor, niye vermiyor…
ÖZCAN YENİÇERİ
(Ankara) – Varsa niye vermiyor kardeşim?
KEMALETTİN AYDIN
(Devamla) – Ya, işletme ruhsatı olmayan bir yere patlatma ruhsatı olmaz Sayın
Yeniçeri. Önce arayın, arkadaşlarınıza sorun, öyle söyleyin. CHP’ye de
söyleyeceğim. 
Değerli
kardeşlerim, 14 yaşında maden galerisinde işe başlamış ortaokul çocuğuyum ben.
Madenci olarak hayatıma başladım. Madencilerin siyasal sahipleri onların
hakları üzerinedir, onların şirketlerinin ruhsatları üzerine değildir. 
(Mikrofon
otomatik cihaz tarafından kapatıldı) 
KEMALETTİN AYDIN
(Devamla) – CHP il başkanı, madencilerin yürüdüğü ruhsat mücadelesinde onlara
yönelik yaptığı konuşmada “Ruhsatınızın sahibiyiz; Kılıçdaroğlu’nun selamı
var.” demiştir. Bunu, bir sosyal demokrat partinin il başkanı olarak kınadığımı
söylüyorum. Maden şirketinin sahibi değildir CHP’li, MHP’li, AK PARTİ’liler;
işçinin sahibidir. Biz de orada işçinin sahibiyiz. 
ÖZCAN YENİÇERİ
(Ankara) – Gümüşhaneliye sahiplik etmiştir; yoksullara, işsiz kalanlara
sahiplik etmiştir sayın milletvekili.
KEMALETTİN AYDIN
(Devamla) – Gümüşhane’nin de alnı açık, güneşi pırıl pırıldır.
Teşekkür ederim.
(AK PARTİ sıralarından alkışlar)
BAŞKAN – Evet,
teşekkür ederim. Sağ olasınız. 
LEVENT GÖK
(Ankara) – Sayın Başkan…
İZZET ÇETİN
(Ankara) – Sayın Başkan…
BAŞKAN - Al
bakalım, isimler geçti. Sırasıyla buyurunuz. 
Yani, 50 kere
ricaya rağmen…
LEVENT GÖK
(Ankara) – İzzet Çetin konuşacak.
BAŞKAN - Tamam,
bir şey yok.
Buyurunuz Sayın
Çetin.
Hadi bakalım,
şimdi on beş dakika daha ara vereceğim. Yani bunları şey dışında konuşma
imkânınız mevcut.
Buyurunuz.
3.-
Ankara Milletvekili İzzet Çetin’in, Gümüşhane Milletvekili Kemalettin Aydın’ın
sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması

İZZET ÇETİN
(Ankara) – Sayın Başkan, değerli arkadaşlar; hepinizi saygıyla selamlıyorum.
Sayın konuşmacı
Cumhuriyet Halk Partisi il başkanının işçilere sahip çıktığını ve…
KEMALETTİN AYDIN
(Gümüşhane) – “Maden ruhsatı sahibine sahip çıktı.” dedim.
İZZET ÇETİN
(Devamla) – Maden ruhsatı sahibine...
Arkadaşlar,
yasal olarak yapılan her işleme Cumhuriyet Halk Partisi sahip çıkar. Çıkarken
de özellikle orada çalışanların hak ve hukuklarının korunması mücadelesine
katkı verir, destek verir. Yani biz madenlerde yapılanları biliyoruz; altın
madenleriyle ilgili Kayseri’de, Eskişehir’de, daha önceki işte Soma’da,
Ermenek’te, Zonguldak’ta maden ocaklarının nasıl işletildiğini, ruhsatların
nasıl tek elde toplandığını ve o ruhsatların nasıl dağıtıldığını bilen bir
partiyiz. Herkes de biliyor, siz de biliyorsunuz. Şimdi, kalkıp da Gümüşhane
gibi bir ilde, küçücük bir ilimizde ruhsat sahibine sahip çıkmayı suç gibi
göstermen doğru değildir. Demek ki işlemini hukuka uygun olarak yapmış. Eğer
işçilerin hak ve hukukunu da teslim ederek çalışıyorsa biz kendisine her konuda
destek veririz, teşekkür ederiz. 
KEMALETTİN AYDIN
(Gümüşhane) – Sermaye partisi olarak, güzel, tamam.
İZZET ÇETİN
(Devamla) – İşçi haklarını savunduğu sürece de desteğimiz devam eder. Emeğe
yönelik saldırılara da nereden gelirse gelsin, nasıl gelirse gelsin karşı
koyarız. 
KEMALETTİN AYDIN
(Gümüşhane) – Sorun değil, sermayenin tarafındaysanız anladık cevabı. 
İZZET ÇETİN
(Devamla) - Yani, sizin maden ruhsatlarınız, yer altı madenleri, kömür
işletmeleri, altın madenleri işletmelerinizin hepsinin usulsüz olduğu ve yasa
dışı ruhsatlandırmalar yapıldığı da bir gerçektir. Ruhsat verilmiş bir işverene
sahip çıkmak da bizim görevimizdir.
Teşekkür ederim.
(CHP sıralarından alkışlar)
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (Devam)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2015 Yılı Merkezî Yönetim Bütçesi
2) Basın-Yayın ve Enformasyon Genel Müdürlüğü
2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
(Devam)
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU (Devam)
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU (Devam)
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve
Akraba Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı
Merkezî Yönetim Kesin Hesabı

I) ATATÜRK KÜLTÜR MERKEZİ (Devam)
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU (Devam)
1) Türk Dil Kurumu 2015 Yılı Merkezî
Yönetim Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU (Devam)
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

BAŞKAN –
Nevşehir Milletvekili Sayın Ebu Bekir Gizligider. (AK PARTİ sıralarından
alkışlar)
Buyurunuz.
AK PARTİ GRUBU
ADINA EBU BEKİR GİZLİGİDER (Nevşehir) – Sayın Başkanım, saygıdeğer
milletvekilleri; Türk Dil Kurumu Başkanlığının 2015 yılı bütçesi üzerinde AK
PARTİ Grubu adına söz almış bulunuyor, bu vesileyle hepinizi saygıyla
selamlıyorum.
12 Temmuz
1932’de kurulan ve bugün Türkiye Cumhuriyeti’nin en önemli kültür kurumlarından
biri ve Türkçenin son seksen yılındaki gelişmesinde belirleyici olmuş Türk Dil
Kurumu, özel bütçeli bir kamu kurumudur ve harcamalarını Türkiye Büyük Millet
Meclisince onaylanan bütçe rakamları ve kalemleri doğrultusunda yapmaktadır.
Kurum, 2 Kasım 2011’de yürürlüğe giren 664 sayılı Kanun Hükmünde Kararname’yle
yeniden yapılandırılmış ve Bilim Kurulu ile kolları oluşturulmuştur. İlk
kitabını 1933’te, ilk sözlüğünü 1945’te yayımlayan Kurum, bugün yalnızca
günümüz Türkçesini değil, Türk dilinin tarihî dönemlerini, Türk lehçelerini
bilimsel yöntemlerle araştırmakta, hemen her bilim dalında Türkçe terim türetme
çalışmalarını yürütmektedir. Sözlükler, dil bilgisi kitapları ve yazım
kılavuzları hazırlamakta, yazımda, söyleyişte oluşan yeni durumlar karşısında
Türkçenin özelliklerini göz önünde bulundurarak çözümler geliştirmektedir.
Süreli yayınlar çıkarmakta, Türk dilinin çeşitli konularında bilimsel
toplantılar düzenlemekte ve başka kurum ve kuruluşlar tarafından yürütülen
çalışmalara destek vermektedir.
Tabii, Türk Dil
Kurumu denince akıllara ilk olarak Türkçe sözlük hazırlayan bir kurum gelmekte
ancak Türkçe sözlük bu kurumun temel misyonu olmakla birlikte, kurum, kurulduğu
günden bu yana 185 farklı sözlük yayımlamıştır. Şu anda inceleme ve yayın
aşamasında yirmi sözlüğü vardır ki bunlar arasında farklı dillerin
sözlüklerinden bazı mesleklerin terimlerinin sözlüğüne kadar geniş bir alan
mevcuttur. Kurum 2015 yılı çalışmalarını toplam 14 milyon 400 bin TL gider
bütçesiyle gerçekleştirmeyi planlamaktadır.
Türk Dil
Kurumundan bahsediyorsak Türkçemize dair fikirlerimi de paylaşmak isterim.
Artık ofis Türkçesi, İnternet Türkçesi gibi yarı İngilizce, yarı Türkçe melez
diller konuşulur olduysa her birimizin, iktidarıyla muhalefetiyle üzerinde
ciddi şekilde düşünmesi ve artık düşünmenin ötesinde eyleme geçmesi gerektiğini
düşünüyorum. Torun dedenin konuştuğunu anlayamıyorsa, tabelalarımızı
okuyamıyorsak, Türkçe isimler dahi İngilizce yazım karakterine göre yazılıyor
ise ortak en büyük zenginliğimiz olan Türkçemizin can çekiştiğini
anlayabiliyoruz. Bu amaçla Türk Dil Kurumunun yeniden yapılandırması da dâhil,
yeni ve kapsamlı, radikal bir düzenlemeler silsilesine ihtiyaç vardır. 
Bu kapsamda, son
günlerde Osmanlıca tartışmalarına da kendi zaviyemizden değinmek istiyoruz.
Ortada bin yıllık zengin bir külliyat varsa ve bunlara ulaşmanın önünde sadece
bir alfabeyi öğrenmek söz konusuysa kim bundan niye rahatsız oluyor,
anlayamıyorum. Kökü olmayan çınar düşünülebilir mi? Bırakın, uçmak için
sabırsızlanan bu millet artık iki kanat taksın. Bakınız, tek kanatla bugüne
kadar istediğimiz düzeyde havalanamadık, istediğimiz seviyeye gelemedik. Biz
yeryüzündeki en büyük medeniyetlerden biriyiz. Oturmuş demokrasimiz ve
cumhuriyetimiz artık endişelerinden kurtulmuş bir öz güvenle 100’üncü yılındaki
hedeflerini konuşur olmuştur. Mesele, mezar taşlarını okumanın çok daha
ötesinde mühimdir. İstiklal Marşı’mızı okuturken, Gazi Mustafa Kemal’in
hitabını okurken çocuklarımız kullanılan kelimeleri anlayamıyorsa bizim hayat
damarlarımıza, medeniyet damarlarımıza kastedilmiş demektir. Dil kelimelerle
nefes alır ve artık kadim kelimeler yerlerini uydurulmuş, melez ve köksüz
sözcüklere bırakıyorsa tehdit artık medeniyetimizle ilgilidir. Günlük kaç
kelimeyle konuştuğumuza bakarsak geriye gittiğimizi açıkça görebiliriz. Bu
sebeplerle, kadim medeniyetimizi özüyle buluşturma niyetiyle başlatılan bu
çalışmayı yürekten destekliyorum. Geliniz, bunun usulünü, şeklini birlikte
belirleyelim, buna dair müspet tartışmaların da katkı sağlayacağını
düşünüyorum. 
Tüm bu
düşüncelerle, Türk Dil Kurumu Başkanlığı ve toplamda 2015 yılı bütçesinin
hayırlara vesile olmasını temenni ediyorum. Eğer Göktürk alfabesiyle eserler
varsa onları da öğrenmemiz gerektiğini düşünüyorum. Bu konudaki müspet
yapılabilecek her türlü eleştirinin bu çalışmaya ve toplamda medeniyetimize
ciddi bir katkı olacağını düşünüyor, bu vesileyle tüm Meclisi ve ekranda bizi
izleyen seyircilerimizi saygıyla selamlıyorum. (AK PARTİ sıralarından alkışlar)

BAŞKAN –
Teşekkür ederim.
Siirt
Milletvekili Sayın Osman Ören…
Buyurunuz. (AK
PARTİ sıralarından alkışlar)
AK PARTİ GRUBU
ADINA OSMAN ÖREN (Siirt) – Sayın Başkan, değerli milletvekilleri; Türk Tarih
Kurumu bütçesi üzerine AK PARTİ Grubu adına söz almış bulunuyorum, bu vesileyle
grubum ve şahsım adına hepinize saygılar sunuyorum.
Sayın milletvekilleri,
28 Nisan 1930 tarihinde kurulan Türk Tarih Kurumunun amacı; Türk tarih ve
medeniyetini bilimsel yollardan incelemek, faaliyetlerini bu noktada ulusal ve
uluslararası düzeyde gerçekleştirmeye çalışmaktır. Türkiye tarihi üzerinde
özgün ve evrensel nitelikte bilimsel araştırmalar yapılmasını sağlamak, tarih
araştırmalarının temelinde bilimde ve eğitimde mükemmelliği özendirmek,
toplumda tarih şuurunu ve kültürünü geliştirmek, uluslararası platformlarda
etkin bir konuma getirmek bu kurumun asli görevleri arasındadır. Esasen oldukça
önemli bir kültür ve bilim kurumu olması gereken Türk Tarih Kurumu, cumhuriyet
tarihi boyunca büyük ölçüde iktidarların ideolojik tercihleri doğrultusunda
yönetilmiştir. Geçmiş iktidarlar döneminde Türk Tarih Kurumunun sistem
içerisindeki misyonu kurumun pasif bir profile oturmasını beraberinde
getirmiştir. Kültür kurumlarının yeniden yapılandırılmasına ve daha işlevsel
hâle getirilmesine önem veren, bu yönde politikalar üreten, ilgili kurumlara
ciddi destek veren AK PARTİ iktidarı döneminde Türk Tarih Kurumu da daha
sağlıklı bir yapıya kavuşturulmuş, 2006 yılında bütçesi bağımsızlaştırılmış ve
daha verimli çalışmasına zemin hazırlanmıştır.
Türk Tarih Kurumu, üniversitelerimizin ve diğer
kültür kurumlarımızın da kaynak ihtiyaçlarının giderilmesinde her geçen yıl
önemli bir rol üstlenmektedir. Üniversiteler ve kütüphanelere sağlanan ücretsiz
yayın sayısı 2014 yılında 20.668’e yükselmiş bulunmaktadır. Kurum, kazı
araştırma ve proje destekleri sağlamasının yanı sıra, yüksek lisans ve doktora
programına devam eden kimselere de burs imkânı sunarak eğitim süreçlerine katkı
sağlamaktadır.
Türk Tarih
Kurumu, araştırmacılar için de gelişkin imkânlar sunmaktadır. 2014 yılı
itibarıyla kurumun kütüphanesinde araştırmacıların kullanımına sunulan materyal
sayısı 230 bin adede yükselmiş durumdadır. 2014 yılı itibarıyla arşiv
materyalleri sayısı 106.369’a yükselmiştir. Kurum, ayrıca, sözde Ermeni
soykırımı iddiaları konusunda bilimsel faaliyetlerini sürdürmektedir. 2014 yılı
içerisinde bu konuda 2 sempozyum gerçekleştirilmiş, 10 ciltlik bir yayın
hazırlanmıştır.
Sayın Başkan,
değerli milletvekilleri; elbette ki Türk Tarih Kurumu bugün mükemmel bir
noktada bulunmamaktadır, yapılması gereken daha çok şey bulunmaktadır. Ancak,
AK PARTİ iktidarı döneminde Türk Tarih Kurumu geçmiş hükûmetler döneminde
kaybettiği prestiji yeniden kazanmıştır. Yayın alanı genişletilmiş, nitelikli
yayınlar gerçekleştirilmiştir. Fakat, gelinen nokta yeterli değildir,
geliştirilmesi için çaba gösterilmelidir. Türkiye'de yeni bir döneme
girilmiştir. Bu yeni dönemde elbette tarih eğitimi ve tarihe yaklaşım alanında
da önemli değişimler yaşanmaktadır, yaşanacaktır. Artık Türkiye'de devlet
vatandaşına bir tarih dayatmamaktadır. Daha da önemlisi devlet tarihle
ilişkisini barışmak, yüzleşmek gibi argümanların ileri sürülmesini sağlayan
zemini oluşturacak biçimde travmatik biçimde kurmamaktadır. Türkiye'de isteyen
herkesin Ahmet Cevdet Paşa'nın tarihini aslından okuyabilecek olması bile başlı
başına büyük bir olay olarak ele alınmak mecburiyetindedir. Türk Tarih Kurumu
da bu çerçevede önümüzdeki dönemde önemli bir pozisyonda olacak, üretken,
nitelikli ve geçmişi anlamamıza yardım edecek çalışmalarıyla eksiklikleri
tamamlayacaktır.
Sayın Başkan,
değerli arkadaşlar; Türk Tarih Kurumumuz; tarihimizi ve kültürümüzü anlamaya,
öğrenmeye yönelik bu kadar önemli çalışmalar yapıyorken bugünlerde bir kısım
kesimler tarafından Millî Eğitim Bakanlığımızın müfredat çalışmaları üzerinde
suni bir tartışma, çatışma ortamı yaratılmaya, gündem saptırmaya yönelik olarak
Osmanlıca tartışmaları çıkartılmaya çalışılmaktadır.
“Osmanlıca”
dediğimiz dil, aslında “Eski Türkçe” diye tabir edilen yani eskiden tüm
vatandaşlarımızın kullandığı ortak dil olan Türkçedir. Eskiden, bu ülkede din
tartışmaları çıkartılıyordu, şimdi ise dil tartışmaları çıkartılmak
istenmektedir. Cumhuriyet Dönemi ünlü yazar ve şairlerimizin yazılarını dahi
okuyamayacak durumda olan bir nesil yetişiyor. Güzel dilimiz elden gidiyor. Bu
olumsuz durum daha da ilerlemeden Millî Eğitim Bakanlığımızın kararı çok
yerinde alınmış bir karardır. Gençliğimize güzel tarihimizi öğretmek
zorundayız. 
Değerli
milletvekilleri, toplumumuzun sahip olduğu tarihsel ve kültürel farklılıkları
zenginlik olarak görüp, tarihte olduğu gibi, geleceğe birlikte yürüyerek derin
bağlarımızı ortaya koyma adına bu çalışmaların önemli olduğunu düşünüyor; bu
duygu ve düşüncelerle bütçenin hayırlı ve uğurlu olmasını Allah'tan niyaz
ediyor, heyetinize saygılarımı sunuyorum. (AK PARTİ sıralarından alkışlar) 
MAHMUT TANAL (İstanbul)
- Sayın Başkanım, sayın hatip konuşurken dedi ki: “Hepimizin dili Osmanlıca.”
Benim dilim Osmanlıca değil, benim dilim Kürtçeydi. 
OSMAN ÖREN
(Siirt) – Senin dilini anlamak için başka bir nesil lazım. 
MAHMUT TANAL
(İstanbul) – Böyle bir şey olabilir mi? 
EKREM ÇELEBİ
(Ağrı) – Arapça bilen var. Ne var yani? Zenginliktir bu ya!
MAHMUT TANAL
(İstanbul) – Nasıl bu Türkiye'nin, Türk toplumunun hepsinin dili Osmanlıcaydı?
Benim dilim Kürtçeydi, sonra Türkçeyi öğrendim ama Türk vatandaşıyım. 
OSMAN ÖREN
(Siirt) – Sen yeni bir dil üretiyorsun, kimse anlamıyor senin dediğinden. 
BAŞKAN –
Tamamdır, kayıtlara geçti. 
Şimdi,
Milliyetçi Hareket Partisi Grubu adına Ankara Milletvekili Sayın Özcan
Yeniçeri. 
Buyurunuz. (MHP
sıralarından alkışlar)
Süreniz on yedi
dakika. 
MHP GRUBU ADINA
ÖZCAN YENİÇERİ (Ankara) – 2015 Yılı Merkezi Yönetim Bütçe Kanunu Tasarısı
üzerinde Milliyetçi Hareket Partisi Grubu adına söz almış bulunuyorum. Bu
vesileyle, hepinizi saygıyla selamlıyorum. 
Sayın Başkan,
değerli milletvekilleri; Radyo ve Televizyon Üst Kurulunun görevi, öngörülen
yükümlülükleri yerine getirmeyen, izin şartlarını ihlal eden, yayın ilkelerine
ve kanunda belirtilen diğer esaslara aykırı yayın yapan radyo ve televizyon
kuruluşlarını denetlemektir. 
RTÜK’ün teknik
düzenleme ve bu bağlamdaki faaliyetleri başarıyla sürdürülüyor, bunlara
söyleyecek bir sözümüz yok. Ancak yayın ilkeleri ve yayın ilkelerine aykırı
yayın yapan radyo ve televizyonları denetleme konusundaki görevini RTÜK
yapmamaktadır. Üst kurulda AKP’li üyelerin çoğunlukta olması, RTÜK'ün tarafsız
olarak görev yapmasını büyük ölçüde engellemektedir. İktidar yanlısı asimetrik
onca yayını RTÜK yalnızca seyretmektedir.
Özellikle
TRT'nin yayınlarındaki tarafgirlik her türlü tahammül ve sınırları aşmıştır.
RTÜK bu konuda şikâyetleri yalnızca geçiştirmektedir. Vicdan taşıyan hiçbir
kimse ama hiçbir kimse bugün Türkiye'de Radyo ve Televizyon Kurumu TRT başta
olmak üzere hiçbir kurumun tarafsız olduğunu söyleyemez. (CHP sıralarından
alkışlar) Ancak RTÜK için böyle bir sorun yoktur. TRT'yi AKP’nin propaganda
aracı hâline getiren yayınları RTÜK denetlemekle değil, meşrulaştırmakla
meşguldür.
Şunu buradan
yüksek sesle ifade etmek istiyorum: Demokrasi, şartların eşit kılınmasıdır.
Şartları eşit kılınmayan bir yerde yapmış olduğunuz hiçbir faaliyetten halkın
iradesini yansıtan sonuç elde edemezsiniz. Bu bakımdan, bazı kurumlar demokrasi
aleyhtarı bir faaliyet içerisinde, maalesef, bilerek ve bilmeyerek
faaliyetlerini sürdürüyorlar, kötü bir parti fanatizmi çerçevesinde. Aslında
yalnız TRT değil, havuz medyası bütünüyle tek yanlı yayın yapmaktadır. Ancak
TRT'nin halkın vergileriyle çalışan bir kurum olması dolayısıyla TRT sorununu
biraz açmak istiyorum.
Anayasa'nın
133’üncü maddesinin 1993’te değiştirilmesiyle, özel radyo ve televizyon
kanalları serbest bırakılırken, TRT'ye, özerkliği ve tarafsızlığı Anayasa'da
hükme bağlanan kamu hizmet yayıncısı olarak hizmet görevi verilmiştir. 2954
sayılı Türkiye Radyo Televizyon Kanunu’nun 5’inci maddesinin ilgili fıkrası
aynen şöyledir: “Kamuoyunun sağlıklı ve serbestçe oluşabilmesi için kamuoyunu
ilgilendirecek konularda yeterli yayın yapmak; tek yönlü, taraf tutan yayın
yapmamak ve bir siyasi partinin, grubun, çıkar çevresinin, inanç veya
düşüncenin menfaatlerine alet olmamak…” Tam da bunun tersini yapan bir kurumla
karşı karşıyayız. Yasa, TRT’ye devletin ve halkın televizyonu olmak görevini
vermişken, günümüzde TRT, AKP televizyonu hâline gelmiştir. Görevleri yasalarla
ortaya konulmasına karşın TRT, kamunun değil, AKP’nin yayın organı gibi
faaliyet göstermektedir. TRT, pervasız bir biçimde tek yanlı yayınlarına devam
ederken RTÜK de olanı biteni yalnızca seyretmektedir. AKP yanlısı yayınlar,
TRT’nin bütün kanallarında ve programlarında görülmektedir. Muhalif görüşe yer
vermeyen, körler, sağırlar birbirini ağırlar programlarıyla TRT, kamuoyunu
yönlendirmektedir.
Özellikle
Cumhurbaşkanlığı seçimi sürecinde TRT’nin açıkça yanlı yayınlar yapması,
yurttaşları ciddi biçimde rahatsız etmiştir. Bu süreçte TRT sanki demokratik,
hukuk devleti olan Türkiye’nin değil de tek parti ve totaliter bir ülkenin
televizyonu gibi yayın yapmıştır. RTÜK bu yayınları denetlememiş, yalnızca
seyretmiştir. TRT, Cumhurbaşkanlığı seçimi sırasında Erdoğan’ın ve AKP’nin sesi
olmuş, TRT yorumcuları da siyasi amigo gibi icraatısanat etmişlerdir.
Anayasa’ya rağmen, TRT, pervasızca parti televizyonu hâline getirilmiş ve
yasalara da meydan okumuştur. TRT, kamuoyu oluşturma şartlarını iktidar partisi
lehine anormal derecede bozarak antidemokratik bir ortamın oluşmasına büyük katkı
sağlamıştır. TRT, seçim süreçlerinde Anadolu Ajansıyla birlikte iktidar lehine
asimetrik şartlar üreterek halkın doğru bilinçlenmesini engellemiştir.
Değerli milletvekilleri, Yüksek Seçim Kurulu,
Cumhurbaşkanlığı seçimi sürecinde Recep Tayyip Erdoğan’a üç günde beş saat
yirmi altı dakika süre ayıran TRT Türk’e diğer adaylara hiç yer vermediği için
5 kez program durdurma cezası vermiştir. Ancak TRT, Yüksek Seçim Kurulunun bu
kararının gereğini yerine getirmediği için Yüksek Seçim Kurulu, TRT’ye ikinci
bir kez ceza vermek zorunda kalmıştır. TRT, tarihinde ilk defa, tarafsızlığını
yitirdiği gerekçesiyle 16 kez program durdurma cezası almıştır. TRT’nin yanlı
tutumuna AGİT ve Avrupa ilerleme raporunda da yer verilmiştir.
Anlaşılıyor ki anayasal bir kuruluş olan TRT, ne
kuruluş kanununu ne Anayasa’yı ne RTÜK’ü ne de YSK’yı dinliyor. TRT, yasalarla
belirlenmiş olan amacına ihanet eden, iktidar tarafından da kimliği yok edilmiş
olan bir kuruluştur. TRT, bugün AKP’nin propaganda, manipülasyan ve ajitasyon
makinesidir. İktidar, TRT vasıtasıyla halkın algısını yönetmektedir. TRT,
partizan unsurlar tarafından yönetilmektedir. TRT’yi yönetenler, yasa ve
Anayasa’yla kendilerini bağlı görmemektedirler. TRT’yi, milleti AKP’lilerden,
demokrasiyi ise iktidardan ibaret gören bir zihniyet yönetiyor. Bu yüzden TRT,
kamu yerine AKP’ye hizmet ediyor. TRT, artık Türk milletine değil, iktidar
denilen efendiye hizmet eden bir köle aygıt konumundadır.
Üzüntüyle ifade etmek istiyorum ki demokratiklik
açısından şu anda TRT, 12 Eylül döneminden daha da geri ve ilkel bir duruma
düşmüştür. Özellikle adına Hükûmetin “çözüm süreci” dediği, gerçekte ise PKK’yı
devletleştirme sürecinde PKK eylemlerinin kamuoyuna duyurulmasını engelleme ve
manipüle etme işini başarılı bir şekilde TRT yerine getirmektedir.
Başbakan Davutoğlu’nun “Çok az silahlı unsurun
çekildiğini biliyorduk ama deklare etmedik çözüm süreci zarar görmesin diye.”
dediği gerçeğini Basın-Yayın ve Enformasyon, kamuoyuna duyurmamıştır. At
sahibine göre kişner. Başbakan öyle derse TRT de böyle yapar tabii.
Bugün Türkiye’nin güneydoğusunda olup bitenler
konusunda da TRT, kamuoyunu zamanında doğru, tanıtıcı ve aydınlatıcı bilgi
akışını sağlamak, tanıtmak ve aydınlatmak görevini yerine getirmemektedir. TRT,
ülkenin varlığı ve bütünlüğü aleyhine, bölücü ve yıkıcı mihrakların lehine kamu
algısını yönetmekle görevli hâle gelmiştir.
Unutmamak gerekir ki Basın-Yayın ve Enformasyon
Genel Müdürlüğü ve TRT, uzun yıllar Bülent Arınç’a bağlı olarak faaliyet
göstermiştir. Doğrusu, ben, buraya Bülent Arınç’ın geleceğini düşünerek aslında
bu konuya temas ettim ama kendisi de yoksa, dün söylediklerinin karşılığını
bugün çok kısa olarak ifade edeceğim. Arınç ise Öcalan’ın bir zamanlar
namazında, niyazında bir adam olduğunu söyleyerek onu uzun yıllar mazlum ve
sempatik gösterme gayreti içinde olmuştur. Doğrudan söyleyeyim: Arınç,
Öcalan’ın “image maker”lığına soyunmuştur ve onu yapmaktadır. Aynı Arınç, bir
süre sonra da HDP’ye Öcalan’ı da zor durumda bırakma ikazı yapıyor ve şöyle
diyor: “Siz kimin sözcülüğünü yapıyorsunuz da Öcalan’ı itibarsız hâle getirmek
istiyorsunuz?” Arınç, Öcalan’ın itibarından sorumlu olduğunu bu sözleriyle
ortaya koymuş bulunmaktadır. Bu nedenle, Arınç’ın yönetimindeki TRT’nin Arınç
gibi, bebek katili Öcalan’ın itibarını koruyan ve gözeten yayın yapmasının da
bize göre yadırganacak bir tarafı yoktur. 
Arınç, dün
burada içtenlikli bir veda konuşması yaptı. Oluşan olumlu iklimi bozmamak için
de kendisine cevap vermedik ancak Arınç, konuşmasının bir yerinde çok vahim bir
değerlendirme yaptı. Dedi ki: “Ben ‘Kürt vardır.’ dedim diye MHP hakkımda
gensoru verdi.” Hayır Sayın Arınç, sen “Kürt vardır.” dedin diye değil, “Türk
yoktur.” dedin diye, daha doğrusu, “PKK’yı övdün” diye, “TSK’yı dövdün” diye
gensoru verilmiştir. Yaşananlar, tarih önünde o gensorunun ne kadar haklı
olduğunu da bugün kanıtlamıştır. 
Değerli
milletvekilleri, Basın-Yayın ve Enformasyon Genel Müdürlüğü, kuruluş yasasında,
ilgili makamlar ve kamuoyuna zamanında ve doğru, tanıtıcı, aydınlatıcı bilgi
akışını sağlamak ve tanıtma, aydınlatma faaliyetlerine katılmak amacıyla
Başbakanlığa bağlı olarak kurulmuştur. Basın-Yayın ve Enformasyonun, kamuoyuna
zamanında ve doğru, tanıtıcı, aydınlatıcı bilgi akışını sağladığını söyleyecek
bir babayiğidin burada olduğunu ben sanmıyorum. Türkiye’de kamuoyunun doğru
bilgilerle aydınlatılması, basınla ilgili ilişkilerin düzenlenmesi ve
güçlendirilmesi konusunda, mevcut durum dikkate alındığında, Basın-Yayın ve
Enformasyon Genel Müdürlüğünün görevini yerine getirdiği söylenemez. 
Basın-Yayın ve Enformasyon
Genel Müdürlüğünün, onlarca amaç içinde yalnızca Hükûmet faaliyetlerini etkin
bir biçimde yansıtılması görevini tam olarak yerine getirdiğini ve bu amaç
uğruna gerçekleri eğip büktüğünü rahatlıkla söyleyebiliriz. Basın-Yayın ve
Enformasyon Genel Müdürlüğü, AKP’nin bir çeşit propaganda ve manipülasyon
politbürosu gibi çalışmaktadır. Bu yönü itibarıyla Basın-Yayın ve Enformasyon
Genel Müdürlüğü, iktidar lehine işleyen asimetrik propagandanın koordinasyon
kuruludur. Eğer Basın-Yayın ve Enformasyon Genel Müdürlüğünün amacı bu ise, bu
Genel Müdürlüğün, amacına ihanet ettiği, yasayla belirlenen amacına yönelik
faaliyetleri yerine getirmediği açıktır. 
Değerli
milletvekilleri, bütün gelişmeler, Türkiye’de basın ve yayının giderek güdümlü
bir hâle geldiğini göstermektedir. Bu durum, Türkiye’de basın ve ifade
özgürlüğünün tehdit altında olduğunun tipik kanıtıdır. 2014 yılının ilk
yarısında, ulusal ve yerel, 981 basın emekçisinin işten çıkarıldığı, 56 basın
emekçisinin ise çeşitli nedenlerle istifa etmek zorunda kaldığı, Türkiye
Gazeteciler Sendikası tarafından açıklanmıştır. Masabaşı haberciliği tercih
eden birçok gazete ve televizyonun Ankara bürosu da kapatılmıştır. Yakın
geçmişte gazetecilere yönelik bu kadar kapsamlı bir kıyım ve tasfiye operasyonu
görülmemiştir. Hâlbuki, basın ve ifade, düşünce özgürlüğü anayasal bir
zorunluluktur, Anayasa’nın da teminatı altındadır. Oysa birçok gazetecinin
işten çıkarılmasının, bizzat iktidarın baskısı, yönlendirmesi sonucu
gerçekleştiğini biz biliyoruz. Böyle bir zihniyetin yönetiminde TRT ve basın
enformasyon kurumlarının kime hizmet edeceği de açıktır. 
Değerli
milletvekilleri, bugünün Cumhurbaşkanı, dünün Başbakanı olan Erdoğan, basın ve
ifade özgürlüğü konusunda en büyük engeldir. Bunun böyle olduğuna yönelik somut
kanıtlar vardır. Bunlardan birkaçını sizinle paylaşmak istiyorum. Tayyip
Erdoğan, MHP Liderinin sözlerini Fas’tayken bir televizyon kanalına “Geçmeyin o
altyazıyı.” diyerek müdahale edip kestirmiştir. Bu bile demokratik bir ülkede
olacak bir iş değildir. Yine, Erdoğan, anket şirketlerinin araştırmalarına
müdahale etmiş, “Al MHP’den 2 puan, koy BDP’ye.” diyebilmiştir. Dünyanın hangi
demokratik ülkesinde bir başbakan, emir-komuta içinde bir basın-yayın camiası
inşa edip ve iş adamlarına yönelik böyle bir talimat verebilir? Başbakanın
talimatıyla hangi demokratik ülkede televizyon yayınları kesilebilir? Hangi
ülkede bir başbakan, gazetecilere “Batsın sizin gazeteciliğiniz.” diyebilir?
Hangi ülkenin başbakanı, muhalefet liderinin sözünü, kurduğu “Alo Fatih” hatlarıyla
denetleyebilir? Hangi hukuk devletinin bir başbakanı, gazete patronlarına “‘Ne
yapayım, köşe yazarı, hâkim olamıyorum.’ diyemezsin. ‘Kusura bakma kardeşim,
bizim dükkânda sana yer yok.’ demelisiniz.” anlamına gelen sözler edebilir?
Hangi ülkede bir başbakan, gazetecilere yönelik olarak “Onların tasmalarını biz
çıkardık. Şimdi ise boyunlarına uluslararası tasmalar taktılar.” diyebilir?
Demokratik bir ülkede iktidarın başında olan birisi ne böyle konuşabilir ne de
böyle davranabilir? O hâlde, bu rejimi veya böyle konuşmayı biz ne olarak
tanımlayacağız ve ne olarak ifade edeceğiz? 
Bize “Başbakana
diktatör deme.” diyorsunuz. Demeyelim ama Başbakanın da ana muhalefet liderinin
sesini kesme gibi, televizyonlara müdahale etme gibi, araştırma şirketlerine müdahale
etme gibi bir hakkının olmadığını öğrenmesi gerekiyor. O, bunu yapmıyorsa; o,
Anayasa’yı takmıyorsa; o, demokratik hukuk devletini takmıyorsa diğer
insanların bununla kendisini bağlı hissetmesi için hangi sebep olabilir?
MAHMUT TANAL
(İstanbul) - Bir sebep yok.
ÖZCAN YENİÇERİ
(Devamla) - Sonra deniliyor ki, efendim, Anayasa’nın hemen 104’üncü maddesi
okunuyor: “Cumhurbaşkanına eleştiri yapmayın ya da ona yönelik…” Kardeşim, yapılanların
hepsi Cumhurbaşkanı… Cumhurbaşkanı Anayasa’da tarafsızdır. Tarafsız mı
Cumhurbaşkanı? 
MAHMUT TANAL
(İstanbul) – Yok.
ÖZCAN YENİÇERİ
(Devamla) – Cumhurbaşkanı tarafsız değilse, Cumhurbaşkanı siyaset yapıyorsa…
MAHMUT TANAL
(İstanbul) – Yapıyor. Hakkı var!
ÖZCAN YENİÇERİ
(Devamla) – …siyasetçinin buna cevap vermesi bütün mezheplere göre caizdir. 
MAHMUT TANAL
(İstanbul) – Caizdir.
ALİ İHSAN
KÖKTÜRK (İstanbul) – Doğru. 
ÖZCAN YENİÇERİ
(Devamla) – Şimdi, bu durumda sizin eleştireceğiniz veya karşı çıkacağınız ne
olabilir? Hem kel hem fodulu oynama gibi bir tavrı bir kenara bırakmakta
sayısız yararlar var. 
Değerli
milletvekilleri, dünyadaki basın özgürlüğü konusunda 2014 yılını esas alan
değerlendirmeler, Türkiye’nin, son on beş yıldır ilk kez “kısmen özgür olan
ülkeler” kategorisinden “özgür olmayan ülkeler” kategorisine düştüğünü
açıklamıştır. Basın özgürlüğü konusunda durumu 6 puan daha kötüleşen Türkiye, bir
önceki yıla göre 14 sıra daha gerilemiştir. Dünya genelinde 134’üncü sıraya
düşmüştür. Türkiye, aynı zamanda, 42 ülkenin yer aldığı Avrupa’da da basın
özgürlüğü olmayan tek ülke olarak ilan edilmiştir. Yayınlanan İnternet
Özgürlüğü Raporu’nda da, Türkiye, 2014’te, en fazla İnternet özgürlüğünde puan
kaybeden ülke olarak Rusya ile 1’inciliği paylaşmıştır. Türkiye’de Nisan 2014
itibarıyla engellenen İnternet sayısı 11 binden 40 bine yükselmiştir.
Uluslararası Şeffaflık Örgütü, Türkiye’nin giderek daha da yolsuz bir ülke
hâline geldiğini ifade etmektedir. Çin’den sonra 2’nci sırada en yolsuz ülke
Türkiye’dir. Yapılan yayınlar sırasında, RTÜK’e seyretmek, Basın ve Enformasyon
Genel Müdürlüğüne ise destek vermek görevi düşüyor herhâlde. 
(Mikrofon
otomatik cihaz tarafından kapatıldı) 
ÖZCAN YENİÇERİ
(Devamla) – Bu şartlar altında, 2015 yılı bütçesinin, eğer hayırlar
getirecekse, Türk milletine hayırlar getirmesini diliyor, hepinize saygılar
sunuyorum. (MHP sıralarından alkışlar) 
BAŞKAN –
Teşekkür ederim. 
Manisa
Milletvekili Sayın Sümer Oral. (MHP sıralarından alkışlar) 
Süreniz on sekiz
dakika. 
Buyurunuz.
MHP GRUBU ADINA
SÜMER ORAL (Manisa) – Sayın Başkan, Hazine Müsteşarlığının 2015 yılı bütçe
tasarısı üzerinde Milliyetçi Hareket Partisi adına görüşlerimi sunmak üzere
huzurunuzdayım. Sözlerimin başında size ve kıymetli milletvekillerine
saygılarımı sunuyorum. 
Sayın Başkan,
finansal büyük krizin üzerinden beş yıl gibi uzunca bir sürenin geçmiş olmasına
rağmen “Dünya ekonomisinin üzerine çöken risklerin ciddiyeti kaybolmuştur.”
demek henüz mümkün değil. Doğu ülkeleri düzelme yolunda fakat her şey hâlen
Amerika Merkez Bankasının yani FED’in sağlayacağı güvenli pilotaja bağlı görünüyor.
Uluslararası Para Fonu’nun Genel Başkanı Bayan Christine Lagarde, kısa bir süre
önce euro bölgesinde resesyon riskinin yüzde 40, deflasyon riskinin ise yüzde
20’ler düzeyinde olduğuna işaret etti. Avrupa’nın durumu da ortada. Netice
itibarıyla, global ekonominin mevcut görünümü, tüm ekonomi yönetimlerine her
şeye rağmen şu önemli uyarıda bulunuyor: Mevcut konjonktürde sakın şemsiyenizi
almadan çıkmayınız. 
Sayın Başkan,
dönemin son bütçesi olması nedeniyle, tamamlanmak üzere olan dört yılın ekonomik
potansiyelinin kısa bir değerlendirmesini ve 2015 yılına girerken karşı karşıya
bulunduğumuz konjonktürü siz kıymetli milletvekili arkadaşlarımla paylaşmak
istiyorum. Makroekonomik göstergelerin nasıl bir eğilim içinde bulunduklarını
ele almadan önce, bu göstergelere ilişkin Orta Vadeli Program, Yıllık Program
ve bütçelerde öngörülen hedefler ile uygulamalar arasında oluşan ciddi
sapmaların altını çizmek isterim. Özellikle büyüme ve enflasyon gibi önemli
göstergelerde sapmaların zaman zaman yüzde 100’lere ulaştığı görülüyor.
Bütçeyle öngörülen yıllık beklentilerin daha bütçenin ilk aylarında
değiştirildiğine şahit oluyoruz.
Bir yıl için
öngörülen hedeflerde bu ölçüde değişikliklere gidilmiş olması üç yıllık, beş
yıllık beklentilerin inandırıcılığını büyük ölçüde zedeler, hatta ortadan
kaldırır. Böyle bir tablo, kuşkusuz, beraberinde bir güven sorunu yaratır.
Güven ekonomide fevkalade önemlidir. Onu oluşturmak da kolay olmaz. Güven
icraat, kalite ve sonuçla elde edilir.
Sayın Başkan,
ülkemiz ekonomisi görünümüne kısa bir göz attığımızda belli başlı göstergelerde
karşımıza şöyle bir tablo çıkıyor: Büyüme, potansiyelin altında kalmaya devam
ediyor. Özellikle 2011'den bu yana ivme kaybediyor. Ülkemizin ihtiyacı olan
seviyeyi bir tarafa bırakalım, yüzde 5'in dahi altında bir eğri gösteriyor.
2012’de yüzde 2,1; 2013’te yüzde 4; 2014’te de tahmin yüzde 4 civarında.
Nitekim IMF’in Türkiye’yle ilgili son büyüme tahmini de yüzde 3’tü. 
Enflasyon,
istikrarsız trendini koruyor. Özellikle 2013 senesinde tekrar artış eğilimi
içine girmiş görünüyor. 2009 yılından bu yana 2 kez çift haneli düzeylere
çıktı. İçinde bulunduğumuz yılda ise çift hanenin eşiğine gelmiş durumda.
Cari açık,
yüksek düzeyde seyretmeye devam ediyor. İnişli çıkışlı da olsa hâlâ dünyanın en
yüksek cari açık veren ülkelerinin başında geliyoruz.
2014 yılında
işsizlik oranı, 2002 yılı düzeyinin altına da henüz çekilebilmiş değil.
Bütçe açığının
düşük düzeylerde seyretmesi kuşkusuz olumlu ancak bu durum, bütçenin orta ve
uzun vadede yani ileriye dönük ciddi sorunları bulunmadığı anlamına da gelmez.
Görüleceği gibi,
ülke ekonomisi kırılgan yapısını koruyor. 2015 yılında da “sıcak para” olarak
adlandırdığımız dış kaynağa dayanılacak. Sıcak para ihtiyacının daha düşük
seviyelere çekilmediği ortada. Esasen 2015 yılı için öngörülen ortalama kurun
düzeyi de sıcak paraya güvenildiğini ortaya koyuyor. 
Sayın Başkan,
2015 yılında çarkların önemli miktarda dış kaynakla döneceği ortada ve 2015
yılı dış finansman tablosu, sanıyorum 2014 yılındaki tablodan daha hafif bir tablo
olmayacak. 200 ila 210 milyar dolar civarında bir gelişme içinde olunacak. 
Geride
bıraktığımız on iki yılda, yani AKP hükûmetleri döneminde ortalama yıllık
büyüme oranı sadece yüzde 5 seviyesinde seyretti. Ayrıca, bu dönemde büyüme
istikrarsız bir gelişme göstermiş, istihdam yaratan bir büyüme de olmamıştır.
Görüldüğü üzere, on iki yılda büyümede kendine özgü bir başarı öyküsü de
yoktur. 
Nitekim,
gayrisafi yurt içi hasılanın 2003 ile 2013 arasında sabit fiyatlar üzerinden
göstermiş olduğu artış yüzde 68 oranı civarındadır. Kur hareketleri ve fiyat
artışlarından arınmış büyümeyi gerçek boyutuyla ortaya koyan ölçü de esasen
budur. Nominal değerlerin gerisinde yatan fiziki büyüklük de budur. Gerçekte,
ortalama yılda yüzde 5 oranında büyüyen bir ekonominin on iki yılda ulaşacağı
büyüklük ancak bu düzeylerde olur. Bunun matematik olarak başka bir izahının da
mümkün olduğu söylenemez. Esasen, belirttiğim tüm bu rakam ve büyüklükler
yıllık programlarda gayet net olarak yer almaktadır. Büyümenin yüzde 300’ün üzerinde
olması, biraz evvel ifade etmiş olduğum gibi, kur ve enflasyonun ortaya
çıkardığı bir tablodur. Önemli olan, mukayeseye de esas olan büyüklük bu
büyüklüktür. 
Sayın Başkan,
Hükûmet 2023 hedefini sıkça dile getiriyor. Bilindiği üzere, 2023 tarihinde
Türkiye’nin en büyük ekonomiye sahip 10 ülke arasına girme hedefi, uzun vadeli
strateji ve 2001-2005 dönemlerini kapsayan Sekizinci Kalkınma Planı’nda yer
almıştır. Geride bırakılan on iki yılın, bilhassa son dönemlerin ortaya koyduğu
ekonomik performans, bu hedeflere ulaşma açısından umut verici olmaktan hayli
uzakta görünüyor.
2023 yılına
şurada sekiz yıllık bir süre kalmıştır. Bu mevcut trendle, 2 trilyon dolarlık
gayrisafi yurt içi hasıla, dünyanın 10’uncu büyük ülkesi olma hedefinin nasıl
yakalanacağını, ekonomiyi yönetenlerin buraya çıkıp hepimize izah etmesi
gerekmez mi? 
Altını çizmek
istediğim bir konu da şu: Mayıs 2013 tarihinde Amerikan Merkez Bankasının
tahvil alım politikasında bir daralmaya gideceğini açıklaması, özellikle dış
kaynak ihtiyacı olan gelişmekte olan ülkelerde haklı bir tedirginliğe neden
oldu. Ancak bu durum elbette dünyanın sonu da değildi. Nitekim birçok ülke,
oluşacak likidite daralmasını dikkate alarak uygulamakta oldukları büyüme
modellerini gözden geçirerek bazı değişikliklere gitti.
Dış finansman
ihtiyacı ciddi boyutta olan Türkiye’nin bu konuda uzun süre yeni koşullara
uygun, koordinatları belli, gözle görülür bir büyüme modeli hazırlığı yaptığına
şahit olunmadı. Bugün de böyle bir çalışma var mı, bilemiyorum. Oysa ihtiyaç duyduğu
oranın bugün hayli gerisinde olan bir Türkiye’nin bu tavrı endişe verici
olmuştur. 
Sayın Başkan,
ekonomik açıdan ülkemizin ciddi bir diğer sorunu yurt içi tasarrufların yeterli
düzeyde olmayışıdır. İstikrarlı ve yüksek bir büyüme dinamiğini sağlamada asli
bir güç, sürekli ve güvenilir kaynak, hiç kuşku yok ki bir ülkenin iç
tasarruflarıdır.
Tasarrufların
artırılacağı, geride bırakılan on iki yıl boyunca her bütçe sunuşlarında ileri
sürülmüş, “Bu istikamette tedbirler alınıyor.” denmiş olmasına rağmen iç
tasarruf oranları, artmak bir yana, her yıl daha da gerileyen bir eğilim içinde
olmuştur.
Nitekim tasarruf
oranı, 2002 yılı sonunda gayrisafi millî hasılanın yüzde 19’u düzeyinde idi. Bu
nispetin 2012’de yüzde 12, 2013’te yine 12 civarında, 2014 yılında ise 13’le 14
arasında olacağı anlaşılıyor. Görülüyor ki on iki yılda gayrisafi yurt içi
hasılanın yüzde 7’sine ulaşan oranda bir gerileme ile karşı karşıya
bulunuyoruz. 
Özel tasarruf
oranlarında bu durum daha endişe vericidir. Oysa yurt içi tasarruflar, ileri
ülkelerde hâlen yüzde 30-33’ler seviyesindedir. İç tasarruflarda yaşanan bu
yetersiz tablo, doğal olarak ülkemizin dış tasarruflara müracaat etme
ihtiyacını büyüten temel unsur olmuştur. Bugün Türkiye’nin yıllık dış finansman
gereği, gayrisafi millî hasılanın ortalama yüzde 25’ine eşit bir düzeye
çıkmıştır. Bu, fevkalade önemli bir büyüklüktür. Oluşan bu yapı, ülkemizin dışa
bağımlılığını, dolayısıyla kırılganlığını artırmıştır. Nitekim, 2013 Mayısında
Federal Reserve’in tahvil alımlarında kısıntıya gideceğini açıklamasından sonra,
millî parası en fazla değer kaybeden ülke Türkiye olmuştur. Mayıs 2013 ile 2014
Ocak sonu arasında yani takriben yedi ay içerisinde Türk lirası yüzde 22 değer
kaybetmiştir. Bu gelişmelere bağlı olarak uluslararası finans camiasında
Türkiye, Brezilya, Rusya, Endonezya ve Güney Afrika ile birlikte 5 kırılgan
ülke olarak gruplandırıldı. Bu ülkeler arasında ön sırada yer aldığımızı da
kaydedelim. Yüksek enflasyon, düşük büyüme ve yüksek cari açık bu sıralamada
dikkate alınan ölçütler olmuştur.
Sayın Başkan,
finansal istikrar açısından önemli bir diğer makroekonomik gösterge hiç
kuşkusuz ki cari işlemler dengesidir. Ülke olarak bugün, ne yazık ki dünyanın
en yüksek cari işlemler açığı veren ülkelerinin başında geliyoruz. Son dört
yıllık döneme bakıldığında açık, gayrisafi yurt içi hasılanın 2011 yılında
yüzde 9,7’si; 2012 yılında yüzde 6,2’si; 2013’te de yüzde 7,9’u oranında
gerçekleşti. 2014 yılı için beklenti ise yüzde 5,7 düzeyinde olmuştur. Ayrıca,
son üç yılda dikkat çeken bir gelişme de düşük büyüme oranlarına rağmen cari
açığın yüksek düzeyde seyretmiş olmasıdır, bu ciddi bir tablodur. Geride
bıraktığımız on iki yılda yani 2003’le 2014 yılları arasında ülkemiz toplam 441
milyar doları bulan bir cari açık vermiştir. Bu büyüklükte bir kaynak cari açık
dolayısıyla yurt dışına çıkmıştır.
Cari işlemler
açığımızın tamamen enerji ithalatına bağlanması doğru bir değerlendirme olmaz.
İhracatımız içinde enerjinin de bir paya sahip bulunduğu göz ardı edilemez.
Petrol fiyatlarında son dönemlerde yaşanan önemli düşüşler kuşkusuz 2014 yılı
cari işlemler açığımızın gerilemesine bir ölçüde yardımcı olacaktır. Umarız
petrol fiyatlarındaki bu trend kalıcı olur, kronik açığımızın daralma sürecine
girmesine de katkıda bulunur. Petrol fiyatlarındaki yaşanan gelişme bazı
ülkeleri mutlu, bazılarını mutsuz etmiş olsa da dünya ekonomisinin bu
gelişmeden kazançlı çıkacağında tereddüt yok.
Sayın Başkan,
enflasyon inişli çıkışlı trendini koruyor, özellikle 2013 senesinde tekrar
artış eğilimi içine girmiş görünüyor. 2009 yılından bu yana iki kez çift haneli
düzeylere çıktı, içinde bulunduğumuz yılda ise çift hanenin hemen eşiğine
gelmiş durumda. 1999 yılında yüzde 68,8 düzeyinde olan fiyat artışları 2002’de
29,7’ye ve 2003’te yüzde 18,4’e gerilemiştir. Enflasyonun 2003 yılında yüzde
18,4’e gerilemesi, bir önceki yani 2002 yılındaki eğilimin bir sonucudur. Türk
lirasından 6 sıfır atılması da bu gelişmenin bir devamı olmuştur. Esasen
liradan 6 sıfır atılmasına ilişkin tüm hazırlıklar 2003 yılı öncesi yapılmıştı.
Kanunun bir yıl içinde çıkarılmış olması da bu durumu açıkça ortaya
koymaktadır.
2003 yılında
yüzde 18,4 düzeyinde olan enflasyon, geride bıraktığımız on bir yılda makul,
tek haneli, istikrarlı bir yapıya kavuşturulamadı. Enflasyonun ekonomi
üzerindeki maliyeti yüksektir. On iki yılda kalıcı sonuçlar alınmış olmalıydı.
Yapı bakımından bize benzeyen ülkeler, bu konuda genelde bizden daha iyi
noktalarda.
Sayın Başkan,
kısaca Türkiye’nin borç durumu üzerinde durmak istiyorum. Ülkenin borç yapısı
dile getirildiğinde Hükûmet çevrelerince genelde kamunun iç ve dış borcu öne
çıkarılıyor. Kuşkusuz kamu borcunun boyutu önemlidir, buna itiraz etmek mümkün
de değil. Ancak, ekonomi kamudan ibaret de değil, reel sektör var, halk var,
vatandaş var. Ekonominin tümünü kapsayan ülkenin toplam borçluluk yapısı da
görülebilmelidir.
Kamunun iç borcu
2002 yılında 149 milyar idi. 2014 Eylül sonunda bu rakam 408 milyar liraya
çıkmıştır. On iki yılda 259 milyarlık bir artış vardır. Ekonominin brüt dış
borcu 2002 yılında 107 milyar dolar iken 2013’te 397 milyar dolara ulaşmıştır.
On iki yılda 290 milyar dolar ilave borçtur. Bu borç ekonominin borcudur,
özelleştirmeler de kamu dış borcunun sınırlı tutulmasında önemli bir rol
oynamıştır.
Vatandaşımızın,
halkımızın doğrudan alakadar olduğu hane halkı borcu 2002’den 2013 yılına kadar
11 kat daha artmış ve yüzde 1,9’dan gayrisafi millî hasılanın yüzde 21’ine
çıkmış ve 11 kat artmıştır. 
Sayın Başkan,
bugün ekonomi alanında Türkiye’nin en büyük açığı yapısal açıktır. Türkiye
reform yapmayan bir ülke durumuna düştü. Dengeleri sağlanmış, sağlıklı bir
ekonomik alt yapı ve 2003 sonrası küresel ekonomideki ılımlı konjonktür ve
likidite sonucu bu reformlar ertelenmiştir.
Nitekim, son on
beş yılın ülkemiz bakımından uluslararası alanda kalıcı ve ses getiren iki
önemli gelişmesi: Biri, Türkiye’nin dönem başkanlığını
henüz üstlendiği G20’ye 1999 yılı Eylül ayında kurucu üye olarak katılması.
İkincisi de Türkiye’nin Avrupa Birliğine tam üye stratejisiyle üyeliğinin kabul
edilmesidir. Bu her iki olay da Adalet ve Kalkınma Partisinin iktidara
gelmesinden, hatta Adalet ve Kalkınma Partisinin kurulmasından önceye
gelmiştir. Bu da Türk ekonomisinin ne kadar güçlü ve itibarlı olduğunu
göstermişti.
Sayın Başkan,
sözlerime burada son verirken teşekkür eder, size ve kıymetli milletvekillerine
saygılar sunarım. (MHP sıralarından alkışlar)
BAŞKAN –
Teşekkür ederim Sayın Oral.
Kastamonu
Milletvekili Sayın Emin Çınar. (MHP sıralarından alkışlar)
Süreniz on üç
dakika, buyurunuz.
MHP GRUBU ADINA
EMİN ÇINAR (Kastamonu) – Sayın Başkan, değerli milletvekilleri; 2015 Yılı
Merkezi Yönetim Bütçe Kanunu Tasarısı ve 2013 Yılı Merkezi Yönetim Kesin Hesap
Kanunu Tasarısı görüşmelerinde, Başbakanlık Afet ve Acil Durum Yönetimi
Başkanlığı bütçesi üzerinde Milliyetçi Hareket Partisi Grubu adına söz almış
bulunuyorum. Yüce heyetinizi ve televizyonları başında bizleri izleyen aziz
vatandaşlarımı saygılarımla selamlarım.
Başbakanlığa
bağlı, kısa adı AFAD olan Afet ve Acil Durum Yönetimi Başkanlığı, 2009 yılında
çıkartılan 5902 sayılı Kanun’la, Sivil Savunma Genel Müdürlüğü, Başbakanlık
Acil Durum Yönetimi Başkanlığı ve Afet İşleri Genel Müdürlüğü kapatılarak
kurulmuş bir kurumdur. 
AFAD’ın görev
alanı, afet ve acil durumlar ile sivil savunmaya ilişkin hizmetlerin ülke
düzeyinde etkin bir şekilde gerçekleştirilmesi için gerekli önlemlerin alınması
ve olayların meydana gelmesinden önce hazırlık ve zarar azaltma, olay sırasında
yapılacak müdahale ve olay sonrasında gerçekleştirilecek iyileştirme
çalışmalarını yürüten kurum ve kuruluşlar arasında koordinasyonun sağlanması ve
bu konularda politikaların üretilmesi ve uygulanması hususlarını kapsamaktadır.
Buna göre, AFAD’ın birinci görevi afet ve risk yönetimi yapmaktır ancak AFAD,
afet ve risk yönetimi yapmamak, sanki acil durumlarda görevi yardım yapan bir
kurum ya da Kızılayın yan kuruluşu gibi çalışmaktadır. Oysa  AFAD, afet sonrası
sadece çadır ya da konteyner kuran, yemek dağıtan, yardım yapan bir kuruluş
olmamalı, gerçek manada afet ve risk yönetimi yapan bir kuruluş olarak görevini
ifa etmelidir. Her alanda olduğu gibi devletin ve milletin menfaatleri yerine
kendi menfaatlerini düşünen AKP iktidarı, burada da AFAD’ı kendi propaganda
aracı olarak görmekte ve o şekilde çalıştırmaktadır. 
2015 yılı AFAD
bütçesinde, amacı ülke düzeyinde uygulanacak afet ve acil durum müdahale, risk
yönetimi ve zarar azaltma planlarını yapmak ve yaptırmak olan Planlama ve Zarar
Azaltma Dairesi Başkanlığı için 17 milyon 898 bin TL; amacı depreme hazırlık,
müdahale, deprem risk yönetimi olan Deprem Dairesi Başkanlığına 8 milyon 590
bin TL ödenek ayrılmıştır. Bu iki birimin en önemli görevleri afet ve risk
yönetimi yapmaktır. Ancak, buna karşılık, afet sonrası işlerle ilgili birim
olan İyileştirme Dairesi Başkanlığına 541 milyon 714 TL ödenek ayrılması,
iktidarın, AFAD’ı afet ve risk yönetimi yapmaktan çok, yardım kuruluşu gibi
çalıştırmasının açık bir göstergesidir. 
AKP’nin tek
amacı günü kurtarmak ve devletin bütün kurumlarını sadece kendi amaçları ve
çıkarları doğrultusunda çalıştırmaktır. Nitekim, Ülkü Ocaklarının Türkmeneli’nde
yaşayan Türkmen kardeşlerimiz için başlattığı yardım çalışmalarına AFAD gerekli
desteği sağlamamış, verdiği sözleri tutmamış, tamamen kendi imkânlarıyla, her
türlü tehlikeye rağmen sınırı geçerek yardımları ulaştıran Ülkü Ocaklarını yalnız
bırakmıştır. Bu olayla iktidarın kurumları sadece kendi zihniyeti için
çalıştırdığı bir kez daha ortaya çıkmıştır. 
Değerli
milletvekilleri, doğal afetlerin en başında depremler gelmektedir. Etkileri
açısından afetlerin yüzde 61’ini depremler, yüzde 15’ini toprak kaymaları,
yüzde 14’ünü sel felaketleri, yüzde 5’ini kaya düşmeleri, yüzde 4’ünü yangınlar
ve yüzde 1’ini de çığ düşmesi oluşturmaktadır. Ülkemiz bilim, mühendislik ve
akla aykırı uygulamalarla, rant politikaları nedeniyle deprem ve afet ülkesi
noktasına gelmiştir. 
Türkiye aktif
bir deprem kuşağı üstündedir. 81 ilimizin 55’i birinci derecede deprem
bölgesinde bulunmaktadır. Topraklarımızın, sanayimizin, barajlarımızın büyük
bir kısmı deprem kuşağında yer almaktadır. Ülkemizde sık sık büyük ve şiddetli
depremler yaşanmasına rağmen, önleyici tedbirler açısından gerekli çalışmalar
maalesef yapılmamaktadır. Yapılan tüm çalışmalar ise günü kurtarmaktan ibaret
olmaktadır. 
AKP iktidarının zihniyeti doğal afetleri önleyici
tedbirler yerine, afet sonrası yardım yapıp geçici rahatlamayı sağlayarak rant
politikalarını devam ettirmek olmaktadır. Birer doğa olayı olan deprem,
heyelan, sel gibi olaylar aslında bilinçsizce verilmiş yer seçimi kararları,
mühendislik verilerinden yoksun imar planları, düşük standartlardaki yapı
üretimi, ranta dayalı, hızlı, düşük nitelikli, plansız kentleşme ve
sosyoekonomik politikalar sonucu oluşan sosyal ve ekonomik yıkımlara
dönüşmektedir. 
AFAD’ın kurumsal İnternet sitesinde dahi, ülkemizde
en önemli afet olaylarının deprem olduğu ifade edilmesine rağmen, Deprem Daire
Başkanlığına toplam ödeneğin yüzde 0,8’inin ayrılması, gelecekte olabilecek
olaylara karşı alınacak tedbirlere ne kadar önem verildiğinin açıkça bir
göstergesidir. 
Hükûmet için önemli olan, popülist söylem ve uygulamalarla
yeni ekonomik rant alanları oluşturmak, siyasi rantçılık yapmak suretiyle, kamu
arsa ve binaları, orman, otlak, mera ve tarım arazileri, kıyılar, kısacası tüm
kırsal ve kentsel alanları yağmacı uygulamalara açık hâle getirerek yandaşlar
için yeni kazanç kapıları açmaktır. 
Değerli milletvekilleri, ülkemiz iş kazalarında
Avrupa’da 1’inci, dünyada 3’üncü sıradadır. AKP iktidarı döneminde, 2002-2013
yıllarında, toplam 880 bin iş kazası meydana gelmiş, ölümlü maden kazalarında
ise ülkemiz dünyada ilk sırada yer almıştır. 
1955 yılından bu yana 3.400’den fazla işçimiz maden
kazalarında hayatını kaybetmiştir. Son yıllarda en büyük maden kazası 13 Mayıs
2014 tarihinde Soma Kömür İşletmelerine bağlı Eynez Maden Ocağı’nda meydana
gelmiş, 301 işçimiz hayatını kaybetmiş, birçok işçimiz ise yaralanmıştır. 
Son olarak 28
Ekim 2014 tarihinde Konya Ermenek’te faaliyet gösteren maden ocağında meydana
gelen kazada 18 maden işçimiz hayatını kaybetmiştir. Bu durum, madenlerde
meydana gelen kazalara karşı yeterli tedbirlerin alınmadığını açık bir şekilde
ortaya çıkarmıştır. Madenlerde yaşanan kazalar doğal bir afet olmayıp gerekli
tedbirlerin alınmamasından kaynaklanmaktadır. Kazaların başlıca nedeni, iş
güvenliği konusunda yeterli ve özenli denetimlerin yapılmamasından
kaynaklanmaktadır. Kazaların altyapı ve teknolojik yatırımlarla önlenebilir
sorunlardan kaynaklanması, ihmallerin boyutlarını gözler önüne sermiştir.
Kazalar aslında bir afet değil, ihmal ve tedbirsizliğin açık bir göstergesidir.
Değerli
milletvekilleri, 2002 Kasım ayından itibaren iktidara gelen, ülkemizi on iki
yıldır tek başına yöneten AKP iktidarı, milletimizi ve devletimizi uçurumun
kenarına doğru hızlı bir şekilde sürüklemektedir. On iki yılda yoksulluk
artmış, vatandaşımız fakirleşmiş, buna karşılık yolsuzluk en üst düzeylere
çıkarak yandaşlar muazzam bir şekilde zenginleşmiştir. Çiftçimiz, esnafımız
perişan bir vaziyettedir. Hükûmet asli vazifelerini yerine getirememektedir.
Her fırsatta “İnsanı yaşat ki devlet yaşasın.” diyen iktidar, bunu bir slogandan
öteye taşıyamamıştır. İnsanlarımız yoksullaşmış, borç batağının içerisine
sürüklenmiştir. Vatandaşımızın borçları yüzde 54 oranında artmış, 6,7 milyar
TL’den 372 milyar TL’ye çıkmıştır. Ailelerimiz her kazandıkları paranın yüzde
55’ini borçlarını ödeyebilmek için ayırmak zorundadır. Esnafımız, tüccarımız
senetlerini ödeyememektedir. 2002 yılından bu yana protestolu senet sayısı
yüzde 118 artışla 1 milyon 91 bine çıkmıştır. Ailelerimiz çağın gerektirdiği
çağdaş ve müreffeh bir yaşamdan yoksul bırakılmıştır. 
Hane halkımızın
yüzde 40’ı evinin acil ihtiyaçlarını karşılayamamaktadır. On iki yılda her 10
aileden 1’isi yoksullaşmıştır. Vatandaşımız, esnafımız, çiftçimiz fakirleşmiş,
yardıma muhtaç hâle gelirken yandaşlar büyümüş ve zenginleşmiştir. AKP “İnsanı
yaşat ki devlet yaşasın.” demiş ama “Yandaşı yaşat ki AKP iktidarda kalsın.”
anlayışını uygulamıştır.
Değerli
milletvekilleri, ülkemizde AKP iktidarının oluşturduğu yapay afetlerden biri de
çiftçilerin yaşadığı ekonomik sorunlardır. Çiftçilerimiz on iki yılda günden
güne eriyerek bataklığa saplanmıştır. Ülkemizde on iki yılda maliyetler artmış,
tarım alanları azalmış, çiftçimiz tarlasını terk etmek zorunda kalmıştır. Artan
girdi maliyetlerine karşın çiftçimizin eline geçen para artmadığı gibi giderek
azalmıştır. Türk tarihinin en başarısız tarım politikaları AKP iktidarı
döneminde oluşmuş, bunlar âdeta çiftçimiz üzerinde yaşanan bir doğal afete
dönüşmüştür. Tarım sektörü büyük bir çöküş yaşamaktadır. 2002 yılında yüzde 9,3
olan tarımda büyüme hızı 2014 yılında yüzde 1,8 daralmıştır. Çiftçimizin 530
milyon TL borcu on iki yılda 40 milyar lirayı aşmıştır. 1,5 milyon insanımız
tarlasını terk etmiş ve büyük şehirlerde, varoşlarda yaşam mücadelesi vermek
zorunda kalmıştır.
İnsanımızın
toprağını terk etmesinin en büyük nedeni geçimlerini sağlayamamalarıdır.
Tarımsal küçülmenin en büyük ispatı seçim bölgem olan Kastamonu’da
yaşanmaktadır. 2002 yılında 2 milyon 138 bin 700 dekar olan tarım alanı 2013
yılında 1 milyon 505 bin 531 dekara düşmüştür. Ekilen tarım alanı 1 milyon 630
bin 320 dekardan 1 milyon 89 bin 319 dekara gerilemiştir. Tarım alanlarımız
giderek küçülmekte, insanlarımız geçim sıkıntısı yüzünden topraklarından
vazgeçmektedir. Kastamonu için büyük öneme sahip olan şeker pancarı üretimi
2002 yılından bu yana yüzde 60 oranında azalma göstermiştir. 2002’de 314.085
ton olan şeker pancarı üretimi bugün 187 bin tona kadar gerilemiştir.
İnsanlarımızın tarımsal üretimi terk etmelerinin en önemli sebebi tarımsal
girdi maliyetlerinin giderek artmasından kaynaklanmaktadır. Bu politikalarla
devam edilmesi hâlinde toprak kayması misali Türk tarımı çökecek ve yardıma
muhtaç bir hâle gelecektir.
Değerli
milletvekilleri, ülkemizin tarımdan sanayiye, gelir dağılımındaki
adaletsizlikten yoksulluğa, esnaftan tüccara, eğitimden sağlığa kadar birçok
alanda sorunları bulunmaktadır ancak ne yazık ki 2015 yılı bütçesinin de bu
sorunlara çözüm getirmeyeceği ortadadır. Açlık sınırının 1.225 TL’ye, yoksulluk
sınırının ise 3.990 TL’ye çıktığı ülkemizde, Hükûmet herkesi afet yardımlarına
muhtaç hâle getirmiştir. AKP iktidarının 2002 yılından bu yana uyguladığı
yanlış politikalar milletimiz üzerinde ekonomik, sosyal bir afete dönüşmüştür.
Ülkemiz 2002 yılından bu yana büyük bir afetle karşı karşıyadır, bu afetin adı
da Adalet ve Kalkınma Partisi iktidarıdır. Bu afetin yaralarını saracak, bu
afetin sorumlularından hesap soracak ve bu afeti bitirecek olan aziz
milletimizdir. 2015 seçimleri de bunun en büyük göstergesi olacaktır.
Bu vesileyle,
2015 yılı bütçesinin vatanımıza ve milletimize hayırlar getirmesini temenni
ediyor, yüce heyetinizi ve ekranları başında bizleri izleyen aziz milletimizi
saygılarımla selamlıyorum. (MHP sıralarından alkışlar) 
BAŞKAN –
Teşekkür ederim.
Tokat
Milletvekili Sayın Reşat Doğru.
Süreniz on dört
dakika, buyurunuz. (MHP sıralarından alkışlar) 
MHP GRUBU ADINA
REŞAT DOĞRU (Tokat) – Teşekkür ederim Sayın Başkanım.
2015 bütçe
tasarısının TİKA ve Yurdışı Türkler ve Akraba Topluluklar Başkanlığı ile ilgili
bölümü üzerinde Milliyetçi Hareket Partisi Grubu adına söz almış bulunuyorum. Yüce
Meclisi saygıyla selamlıyorum.
1990’lı yıllar
Türk dünyasının önüne yeni ufuklar açmıştı. Sovyetler Birliği’nin dağılması ile
Azerbaycan, Özbekistan, Türkmenistan, Kazakistan, Kırgızistan Türk devletleri
bağımsızlıklarını kazanıp dünyaya ilan edilmişti. Bağımsızlık ilanının dünyada
duyulması bütün Türk illeri gibi Türkiye’mizde de çok büyük sevinç yaratmış,
bir anda Adriyatik’ten Çin Seddi’ne Türk dünyası heyecanını ortaya koymuştu. Bu
yıllarda ülkemizde birçok kuruluş -devlet ve özel sektör- neler yapabiliriz
çabası içinde olmuşlardı. Devlet de bu arada, Türk dünyasıyla ilişkilerin
geliştirilmesi ve yardımları organize etmek için Türk İşbirliği ve Kalkınma
İdaresini (TİKA) kurdu. TİKA kurulduğu günden 2002, AKP iktidarına kadar çok
yoğun çalışmalar yapmış, Türk dünyasında 12 ülkede ofis oluşturularak girmedik
mekân, basmadık toprak bırakmamıştı. 
Sayın milletvekilleri, TİKA’nın amacı, nerede bir
Türk varsa oraya ulaşılacak, ortak tarih, edebiyat kitapları oluşturulacak,
Türk dünyası birlikteliği kurulacak, ikili ilişkiler geliştirilecekti.
Başlangıçta çok önemli çalışmalara imza atıldı ancak 2002 sonu itibarıyla,
AKP’nin tek başına iktidarıyla beraber, TİKA’da çok büyük bir yön değişikliği
olduğunu görüyoruz. TİKA önce kuruluş amacı dışına çıkarılarak hedefleri
tamamen değiştirildi, Türk dünyası dışında bir yardım kuruluşu hâline
getirildi. Daha sonra, değişen amaçlarla beraber ismi de değiştirildi. TİKA,
AKP iktidarında Afrika, Latin Amerika, Asya ve Pasifik, Filistin gibi çeşitli yerlere
ulaşarak faaliyet alanını o bölgelere yöneltmiştir. Yapılan yardımların 5
milyar doları geçtiği ifade edilmektedir.
TİKA, koordinasyon ofis sayısını da 40’lar civarına
çıkarmıştır. Kara Afrika’da ve bazı Asya ülkelerinde TİKA ofisinin açılmadığı
yer neredeyse kalmamıştır. Ancak, TİKA dünyaya açılırken Türk dünyasını
neredeyse bırakmıştır. Bunu anlamakta zorlanıyoruz ancak AKP’nin eski Genel
Başkanı ve Başbakan Sayın Recep Tayyip Erdoğan, 17 Şubat 2013’te konuşmasında
“Her türlü milliyetçiliği ayaklarımızın altına almış bir iktidarız.” demişti.
Bu sözler Türkler ve Türklüğü aşağılamıştı. Konuşmalarında 36 etnik kimlikten
bahsederek millet vicdanını da yaralamıştı. Bu düşünceler içerisinde iktidar
tabii ki TİKA’yı kuruluş amacının dışına çıkararak başka bölgelere
yöneltecekti. Hâlbuki, Türk dünyasında, Kırgızistan’da, Doğu Türkistan’da,
Azerbaycan’da veyahut özerk Türk cumhuriyetlerinde o kadar masum ve fakir
insanlar var ki oraları bırakıp başka bölgelere yardımı tabii anlayamıyoruz.
Sayın milletvekilleri, Filistin ve Gazze’ye,
Afrika’daki birçok ülkeye açılımlar adı altında çok büyük yardımlar
yapılmıştır. O bölgelere yardımlar yapılmasın demiyoruz, insan olarak tabii ki
yapılacaktır ancak biraz da Türk dünyasına yardım yapılması gerekmez miydi?
Bugün Suriye, Irak, Doğu Türkistan, Ahıska, Kırım ve Azerbaycan Türkleri çok
büyük sıkıntı ve zorluklar içerisinde yaşam mücadelesi, bazı yerlerde,
veriyorlar. Türk dünyasının birçok yerinde sorunlar var. 
 Ahıska
Türkleri, 1948 yılında Stalin’in emriyle, Rusya’nın birçok yerine dağıtılarak
sürgüne gönderilmişti. Yıllar sonra vatanlarına dönüş izinlerine Gürcistan’ın
Avrupa Konseyine verdiği taahhüt neticesinde hak kazanılmıştır. Soruyoruz, kaç
aile Türklerin öz vatanı olan Ahıska’ya dönebilmiştir? TİKA bu masum insanlara
nasıl bir yardımda bulunmuştur? Bölgelerine dönüşlerine neden destek
olmamıştır?
 Kırım Türkleri
de aynı zulme uğramıştı. Daha sonra Kırım bölgesine geri dönüşe izin verildi.
Dönüşte, TİKA marifetiyle, o zamanlar 3.500 aileye ev ve toprak alındı. Bölgeye
dönüş teşvik edildi. Ancak, AKP iktidarıyla beraber maalesef teşvik devam
etmemiştir, kesilmiştir. Kırım’a, ana yurtlarına Türkler dönemediler, çok az
sayıda dönüş oldu ve dönüş zorlukları hâlen devam ediyor. Şimdi de küresel bir
oyun neticesinde, Ukrayna’dan alınarak Rusya’ya bağlandı. Tekrar, Kırım
Türkleri için kâbus ve korku dolu yıllar başladı. Pekâlâ, bu konu da
Türkiye’nin, TİKA’nın faaliyet alanına girmiyor mu, öğrenmek istiyoruz. 
 Azerbaycan
toprakları on beş yirmi yıl önce Rus desteğiyle Ermeniler tarafından işgal
edildi. Binlerce insan, çoluk çocuk, yaşlı genç, kadın erkek denilmeden
soykırıma uğratıldı, yüz binlercesi zorla topraklarından göç ettirildi. Karabağ
ve etrafındaki 7 Azeri şehri boşaltıldı. 1 milyon insan kaçkın, göçmen konumuna
getirildi. Bu 1 milyondan fazla Azerbaycan Türkü şu anda ne yapıyor? Bu konular
TİKA’nın faaliyet alanına girmiyor mu? 
 Dünyanın her
tarafına, STK kuruluşlarına, Bileşmiş Milletlere, Hocalı katliamı, 1 milyon
Azerbaycan Türkünün dramı TİKA ve Dış Türkler Başkanlığınca anlatılamaz mı?
Katliam yapanlar ortaya bir bir çıkarılıp insan hakları kuruluşları nezdinde
gündeme getirilemez mi?
 Yine, Doğu
Türkistan bugün kan ağlıyor, her gün onlarca insan Çin zulmüne maruz kalıyor.
Sincar Uygur bölgesi Türklerin öz vatanı olmasına rağmen göçe zorlanıyorlar.
Haksız şekilde suçlamalar yapılarak hapis cezaları, idamlar yapılıyor.
Doğu
Türkistan’da anneler inim inim inliyor, ne yapacaklarını bilmiyorlar. TİKA
Somali’ye yaptığı yardımın bir kısmını da Sincar Uygur bölgesi veya buradan
zorla dünyanın çeşitli yerlerine atılan Doğu Türkistan Türklerine yapamaz mı?
Sincar Uygur bölgesine, ona yakın yerlere neden TİKA yardım kuruluşu olarak
ofis açmıyor? Doğu Türkistan’ın sürgündeki lideri Rabia Kadir Hanımefendi
dünyanın her tarafına rahat bir şekilde gidiyor, Japonya’ya gidiyor, ABD’ye
gidiyor, sadece gelemediği bir tek yer var, orası da Türkiye'dir. Neden izin
verilmiyor, bunu da anlayabilmiş değiliz.  Ayrıca bugün, Irak ve Suriye
Türklerinin dramını içimiz yanarak takip ediyoruz. Irak ve Suriye’de Türklere
zulüm yapılıyor. Peki, TİKA buralara ne kadar yardım yaptı, bunun da
açıklanmasını bekliyoruz. Ancak, Türkmen Milletvekili Aydın Maruf, 1 Aralık
2014 günü tarihî bir demeç verdi. Irak Türkmen Milletvekili Aydın Maruf diyor
ki: “TİKA, Gazze’den Afganistan’a, Nijerya’dan Pakistan’a kadar her yere yardım
yapıyor ancak Türkleri yüzüstü bıraktı.” 
TİKA her yere
gidiyor ancak Türkmenlere gelmiyor. Kızılay ve Ülkü Ocaklarının yardımları
Türkmenlere ulaşıyor. TİKA’nın buralara yeterli yardım yapmadığı da maalesef
anlatılıyor. TİKA, Türklerin okullarına, kamplarına her türlü destek ve yardım
yapacağını yetkililerince açıklamıştı ancak maalesef bu yeterli olmamıştır.
Kerkük’te, Parseva Kampı’nda Türkler perişan hâlde yaşam mücadelesi veriyorlar.
Irak devleti yardım yapmıyor. Türkiye de yardım yapmaz ise biz ne yaparız diye
yanıp tutuşuyor bu insanlar. Halep’te, Irak’ta birçok Türk yerleşim yeri IŞİD
işgali ve tehdidi altındadır. Humus ve Şam’daki Türkmenlerin durumu da çok
vahimdir.
Sonuçta
sesleniyoruz: Türkmenlere TİKA acilen her türlü yardımı yapmalı, onları
kaderlerine terk etmemelidir. TİKA’nın isim ve amaç değişikliğiyle beraber Türk
dünyasıyla ilgili Yurtdışı Türkler ve Akraba Toplulukları ile Yunus Emre kültür
merkezleri kuruldu ancak her 2 kuruluş da TİKA’nın yerini alamamıştır, yurt
dışı ofislerini tam olarak kuramamışlardır. Kuruluş amaçları ve çalışmaları
tabii ki çok önemliydi.
Ancak, Türkler
Orta Asya dışında, Avrupa devletlerinde de çok büyük problemlerle karşı
karşıyalar. Bugün Avrupa’da 4 milyonun üzerinde Türk yaşamaktadır. Üçüncü nesle
kadar uzanan, Türklüğü ve vatanını unutmaya doğru giden vatan evlatlarımız
vardır. Avrupa Birliği ülkelerinde yaşayan çocuklarımızın en önemli sorunu Türk
kimliğinden uzaklaşma tehlikesidir. Birçok Türk çocuğu Türkçemizi ne yazık ki
konuşamıyor, eksik konuşuyor. Ayrıca, bulundukları ülkenin dilini de iyi
konuşamıyorlar, eğitimleri çok yetersiz. Türkiye olarak orada yaşayan
insanların her türlü sorunuyla ilgilenmek bizim görevimiz olmalıdır. Fakat
durum hiç de böyle değildir. Bugün Avrupa’da cezaevlerinde 40 bin civarında
Türk mahkûm vardır. Bu mahkûmların büyük bir kısmı uyuşturucu kullanımı ve
satışıyla ilgili suçlardan hapishanelerde yatmaktadır. Avrupa Türk gençliğinde
madde bağımlılığı her geçen gün artmakta, toplumu sarsmaktadır. Türk gençleri
vatanını tanımamakta; ülkesinin tarihini, dilini, kültürünü, örf ve âdetlerini
maalesef bilmemektedir.
Ayrıca,
Avrupa’daki gençlik daireleri basit sebeplerle Türk ailelerin çocuklarını zorla
almakta, başka ailelere vermektedir. Yüz bin civarında Türk çocuğunun gençlik
daireleri tarafından zorla alındığı tahmin edilmektedir. Tam bir asimilasyon
politikası uygulanmakta, Türklükleri unutturulmaya çalışılmaktadır. Oralarda bu
konuda çalışan STK’lar vardır. Almanya’da faaliyet gösteren Umut Yıldızı
Derneği bu konuda çok büyük bir özveri içerisinde çalışma yapıyor, mücadele
ediyor. Başkan ve yöneticilerini, o minvalde oradaki STK’ların hepsini candan
tebrik ediyorum. Bu olup bitenler Yurtdışı Türkler ve Akraba Topluluklar
Başkanlığının görevleri içerisinde olmalıdır. Almanya, Hollanda gibi
ülkelerde bu konuyla ilgili kurulan STK’lara ne kadar yardım yapılmıştır,
bunları öğrenmek istiyoruz. Çocuklara, ailelerine ülkemiz sahip çıkmaz ise o
insanlarımıza, o çocuklarımıza kimler sahip çıkacaktır?
Ayrıca, yurt
dışında Avrupa ve Orta Asya’da Türk devletinin okulları vardır. Bu okulları
Türk devletinin yetkilileri ne zaman ziyaret ettiler? Oralarda çocuklarımız çok
zor şartlar altında eğitim ve öğretim yapıyorlar. Özellikle sayın bakanların bu
okulları ziyaret etmesini bekliyoruz. Bilgisayarları çok yetersiz, sınıflar çok
kalabalık ve fiziki görüntüleri de çok düşüktür. Öğretmenlere verilen ücretler
çok yetersiz durumdadır. Neredeyse “Bu okullar kapansın, biz de bu yükten
kurtulalım.” düşüncesi mi vardır? TİKA, Yurtdışı Türkler başkanlıkları bu
okullara destek ve yardım mutlaka ama mutlaka yapmalıdır. Tabii ki Gazze’ye,
Angola’ya, Somali’ye yardım yapsınlar ancak Türk dünyasındaki çocukların
okulları da daha iyi durumda değildir; bu da göz ardı edilmemelidir. Neden Türk
dünyasına yeterli yardım yapılmamaktadır? O insanların ihtiyacı yok mudur? Bunu
söylemek istiyoruz.
Ayrıca, 90’lı
yıllarda kurulup faaliyete geçen Büyük Öğrenci Projesi vardır. Büyük öğrenci
projelerinin uygulaması 3 yıl öncesine kadar Milli Eğitim Bakanlığı
bünyesindeydi, şimdi Yurtdışı Türkler Başkanlığı bünyesine geçmiştir.
Başkanlıktan öğrendiğimize göre, bu yıl 3.955 öğrenci yurt dışından ülkemize
getirilmiştir. 15 bin civarında çocuk da Yurtdışı Türkler Başkanlığınca
ülkemizde okutulmaktadır. Ancak öğrenci sayısı bilinçli şekilde yavaş yavaş
düşürülmekte ve gelmiş oldukları ülkeler de değiştirilmektedir.
TİKA gibi
Yurtdışı Türkler Başkanlığı da faaliyet alanını Türk dünyası dışına çıkarmaya
çok istekli görünüyor. Bu yıl gelen öğrencilerden kaç tanesi Türk dünyasından
gelmiştir? Bunu bir öğrenmek istiyoruz. Büyük Öğrenci Projesi’nin gayesi, Türk
dünyasından çocuklar ülkemize getirilerek ülkemiz tanıtılacak ve güzel bir
eğitim sonrasında da ülkelerine gönderilecek, oralarda hizmet etmeleri
sağlanacaktı. Bu amaç da yavaş yavaş değişmeye başlamıştır.
Türk dünyası
maalesef ikinci plana itilmektedir. Bu doğru değildir. Ayrıca, lisans
öğrencisine 550 lira, yüksek lisans öğrencisine 800 lira civarında burs
verildiği de ifade edilmektedir. Verilen bu paralar başka bir geliri olmayan bu
çocuklar için çok yetersizdir. Çocuklar bunlarla çok zor eğitim ve öğretim
yaparlar. Ayrıca, eğitim sürelerince bir kere geliş, okul bitince de dönüş
biletleri veriliyor. Bu da insani olarak çok yetersizdir. Başarılı
öğrencilerimize her yıl ailelerinin yanına gidiş ve dönüş imkânı mutlaka
sağlanmalı, bu yönde karar değişikliğine gidilmelidir. Ayrıca, mutlaka
ülkemizde okumuş, kendi ülkelerinde meslek sahibi olan öğrencilerimizle
ülkemizin diyaloğu devam etmelidir. Türkiye severliklerinin sürekli olması için
çeşitli projeler başkanlıkça, bakanlıklarca yapılabilir. Ülkemizde öğretim
görürken de öğrenciler zaman zaman bir araya getirilmeli ve ülkelerine
döndükten sonra da ülkemize geliş gidişlerinde teşvik sağlanmalıdır. 
Sonuçta Türk
dünyası bir bütündür. TİKA, Yurtdışı Türkler ve Akraba Topluluklar Başkanlığı
Doğu Türkistan, Sincan bölgesinde de, Kırım’da da, Kerkük’te de, Telafer’de de,
Halep de de, Lazkiye’de de, Aşkabat’ta da, Münih de de, Paris te de,
Gümülcine’de de olmalıdır diyor bütçenin hayırlı olmasını temenni ediyorum.
(MHP sıralarından alkışlar)
BAŞKAN –
Teşekkür ederim.
Kayseri
Milletvekili Sayın Yusuf Halaçoğlu, buyurunuz. (MHP sıralarından alkışlar)
MHP GRUBU ADINA
YUSUF HALAÇOĞLU (Kayseri) – Teşekkür ederim.
Sayın Başkanım,
değerli milletvekilleri; hepinizi saygıyla selamlıyorum. Ben de 2015 yılı
bütçesinin Atatürk Kültür, Dil ve Tarih Yüksek Kurumu ve bağlı kuruluşlarıyla
ilgili kısmında Milliyetçi Hareket Partisi adına söz almış bulunuyorum.
Türk tarihini,
kültürünü ve medeniyetini ilmî yoldan araştırmak, yayınlar yapmak ve yaymak
için 15 Nisan 1931 yılında Atatürk’ün direktifleriyle Türk Tarih Kurumu ve bir
yıl sonra da, Türk dilinin öz güzelliğini ve zenginliğini meydana çıkarmak, onu
yeryüzü dilleri arasında değerine yaraşır yüksekliğe eriştirmek için, Türk Dil
Kurumu kurulmuştu. Dernek statüsünde çalışan bu iki kurumumuz, kuruluş amaçları
çerçevesinde önemli araştırmalara imza atmıştır. 1980 askerî darbesi sonrasında
yapılan Anayasa’nın 134’üncü maddesi çerçevesinde meydana getirilen Atatürk
Kültür, Dil ve Tarih Yüksek Kurumu bünyesine alınmış, bu yeni oluşturulan
kurumun bünyesinde ayrıca, bu kurumlara ek olarak, Atatürk Kültür Merkezi ile
Atatürk Araştırma Merkezi adı altında iki kurum daha oluşturulmuştur.
Türk tarih ve
dil kurumlarının özelliği, Atatürk’ün İş Bankasındaki hisselerine ait
gelirlerin yarı yarıya sahibi konumunda bulunmalarıdır. Böyle bir gelirin
bağlanmasının temel hedefi, ilmi araştırma yapan her iki kurumun devlet
bütçesine bağlı olmasının önüne geçmek ve hiçbir baskı altında kalmaksızın
çalışmalarını yerine getirmekti. Fakat, yüksek kurum bünyesinde anılan bu iki kurum
1980’den sonra çıkarılan 2876 sayılı Yüksek Kurum Kanunu ile bağlı kurum hâline
getirilmiş, ilmi çalışmalarında olmasa bile Bilim Kurulu üyelerinin tespiti ile
personel alımında devletin kontrolü altına alınmıştır. Şimdi ise 2 Kasım 2011
tarihinde çıkarılan Kanun Hükmündeki Kararname’yle askerî idareyle konulmuş
devlet kontrolünün de üstünde bir kontrol mekanizmasının içerisine sokulmuştur.
Aslında olması gereken, bir bilim kurumunun siyaset üstü tutulup özerk hâle
getirilmesidir. Nitekim, Atatürk de, 1936 yılı Meclis konuşmasında, Türk Tarih
Kurumu ile Türk Dil Kurumunun birer akademi şeklinde teşkilatlanmasını görmek
istediğini belirtmiştir. 
Değerli
milletvekilleri, hemen her ülkenin bu türden hizmet veren akademi ve
enstitüleri, gerek yönetim olarak gerekse ilmî araştırma bakımından tamamen
devletten bağımsız şekilde çalışmaktadırlar. Zira, objektif yapılmayan
araştırmalar, verilen emeğe, harcanan paraya rağmen, uluslararası kamuoyunda
yer bulamazlar. Maalesef, 2011 yılında Kanun Hükmünde Kararname’yle, çıkarılan
yasayla, bu kurumlarımız tamamen devlet kurumu hâline getirilmiştir. Nitekim,
yeni yasayla “Yüksek Danışma Kurulu” adı altında oluşturulan organ, Başbakanın
veya ilgili bakanın başkanlığında Bilim, Sanayi ve Teknoloji Bakanı, Dışişleri
Bakanı, Kültür ve Turizm Bakanı, Millî Eğitim Bakanı ile Başbakan tarafından
belirlenecek diğer bakanlar, Yükseköğretim Kurulu Başkanı, Cumhurbaşkanınca,
Yüksek Kurumun görev alanına giren konularda özgün, bilimsel araştırmalarıyla
tanınan bilim adamları arasından 3 yıllığına seçilen 3 üye ile Yüksek Kurum
Başkanı ve kurum başkanlarından oluşur. Cumhurbaşkanı ve Başbakan, gerekli
gördükleri hâllerde Yüksek Danışma Kuruluna başkanlık eder. Yani el insaf!
Sanki bu ülkede hiç bilim adamı kalmamış, bakanların da başka işi yokmuş gibi
bu Kurumun Yüksek Danışma Kurulunu oluşturmuşlardır.
İlim ve vicdan
sahibi her kim olursa olsun herkes, siyasi mülahazalardan uzak olmak kaydıyla
bilimsel araştırma yapan bir kurumun Danışma Kurulunda yukarıda adı geçen
siyasi şahsiyetlerin ne işinin olduğunu sorgulayacaktır. Ayrıca, yönetimi
devlet yetkililerinden meydana geldiğini gören yabancı ilim kuruluşları, bizim
bu kurumlarımızın yaptığı ilmî çalışmalar hakkında ne düşünecektir? Böyle bir
yapılanma hep örnek olarak aldığımız ne Avrupa ülkelerinde ne ABD’de ve hatta
ne de Rusya’da vardır. Kaldı ki bir bilimsel kurumun Danışma Kurulunun siyasilerden
meydana geldiği ve hele bu Danışma Kurulunun görevi olarak “Yüksek kurumun ve
kurumların bilim ve kültür alanındaki çalışmalarını ve etkinliklerini
değerlendirir, gerekli tavsiye kararlarını alarak görüşlerini Yüksek Kuruma ve
kurumlara bildirir. Bu kararlar Yüksek Kurum ve kurumlar tarafından öncelikle
dikkate alınır.” şeklinde açıklanıyorsa, bilimsel veriler yerine siyasilerin
görüşleri doğrultusunda yapılacak bir çalışmaya nasıl güven duyulur. 
Ayrıca, yine Yüksek Danışma Kurulunun görevlerinin
sayıldığı ve dünyanın hiçbir yerinde olmayan ve olması da ihtimal dışı olan bir
madde daha yer almaktadır ki bu madde bu kurumların bir ilmî kuruluş olmadığına
tamamen açık delil teşkil eder. 5’inci maddenin (6)’ncı fıkrasında “Yüksek
Danışma Kurulunca gerekli görülen kararlar Resmi Gazete’de yayımlanır.”
denilmektedir. Bunu nasıl yorumlayacaksınız? Dünya ülkeleri arasında hangi
bilimsel araştırma kararları Resmî Gazete’de yer bulmaktadır? Dolayısıyla, bu
şekilde bir yaptırım, Atatürk Kültür, Dil ve Tarih Yüksek Kurumunu bir bilimsel
kurum olmaktan tamamen çıkardığı gibi askerî idare dönemini bile aratacak bir
duruma düşürmektedir. 
Değerli
milletvekilleri, durum, sadece Yüksek Danışma Kuruluyla da sınırlı
kalmamaktadır. Kurumun en üst düzeydeki Yönetim Kurulunu hangi hikmetse kanun
maddesine göre “Gerekli hâllerde Başbakan veya ilgili bakan Yönetim Kurulunu
olağanüstü toplantıya çağırabilir.” denilmektedir. Hangi sebeple Başbakan ve
bakan Yönetim Kurulunu olağanüstü toplantıya çağıracaktır? Geçmiş dönemde
askerî konsey tarafından hazırlatılan kanunda bile böyle bir uygulama
bulunmamaktadır. 
Yine, “Yüksek
Kurum ve Kurumlarca hazırlanan idari düzenlemeleri görüşerek Başbakan veya
ilgili Bakanın onayına sunmak” hükmü, Yönetim Kurulunun sadece sembolik bir
nitelik taşıdığını da ortaya koymaktadır.
Kanundaki
çarpıklıklardan bir diğeri de Yüksek Kurumun bir araştırma kurumu olmamasına ve
bir bilim heyetine de sahip olmamasına rağmen görevleri sayılırken ilk fıkrada
“Türk dili, tarihi, kültür ve bütün yönleriyle Atatürk ve eserleri üzerinde
sosyal ve beşerî bilimler bütünlüğü içinde bilimsel araştırmalar yapmak,
yaptırmak ve bu konularda seminer, sempozyum, konferans ve benzeri ulusal ve
uluslararası etkinlikler düzenlemek, yayınlar yapmak ve bu alandaki çalışmaları
desteklemek” şeklinde ifade edilmektedir.
Yine, görevleri
arasında “Milletimizin sosyal ve kültürel gelişmesine katkı sağlayacak
alanlarda bilimsel araştırmalar yapmak, yaptırmak ve bu alanda yapılan
çalışmalara destek vermek” olarak açıklanmıştır. Mademki bütün işler Yüksek
Kurum tarafından yapılacaktı, o hâlde diğer dört kurum neden kurulmuştur ve
gereksiz yere neden personel istihdam edilmektedir?
Hâlbuki, en
azından, Türk Dil ve Tarih Kurumlarının araştırma usulleri farklıdır ve asıl
ilmî araştırma görevi, her biri ayrı tüzel kişiliğe sahip kurumlara
verilmiştir. Mesela 1.500’e yakın eser neşretmiş olan Türk Tarih Kurumunun
görevleri sayılırken aynen şu ifade edilmektedir: “Türk tarihi ve Türkiye
tarihini tüm yönleriyle hakikatlere (ilmi yoldan) uygun biçimde ortaya koyacak
çalışmalar yapmak, tarihimizle ilgili karalama ve çarpıtmalara karşı ulusal ve
uluslararası kamuoyunu aydınlatmak.”
Değerli
milletvekilleri, bu cümle bile kanunu hazırlayan zihniyetin ne kadar ön yargılı
olduğunu ortaya koymaktadır. Yani siz, kanuna “hakikatlere uygun ve tarihimizle
ilgili karalamalara ve çarpıtmalara karşı ulusal ve uluslararası kamuoyunu
aydınlatmak” hükmünü koyarsanız, bütün çalışmalar usulüne uygun yapılır demek
istiyorsunuz. 
Tarih ilminde
kendinizi şartlandırarak objektif araştırma yapamazsınız. Hakikat kime göre
olacaktır ve hakikatin ölçüsü nedir? Eski kanunda Türk Tarih Kurumunun amacı:
“Türk tarihini ve Türkiye tarihini ve bunlarla ilgili konuları, Türklerin
medeniyete hizmetlerini, ilmî yoldan incelemek, araştırmak, tanıtmak, yaymak ve
yayımlar yapmak. Bunlara dayanarak da Türk tarihini ve Türkiye tarihini
yazmaktır.” denilmek suretiyle daha objektif bir hedef ortaya konulmuştu. Ama
yeni kanunda “tarihimizle ilgili karalama ve çarpıtmalara” ifadesi
kullanılmakta ve buna bağlı olarak hakikatleri kendinize göre
belirlemektesiniz. Oysaki, birileri çıkar, sizin tarihinizi “Muhteşem Yüzyıl”da
olduğu gibi muhteşem şekilde tahrif eder ve siz sesinizi çıkaramazsınız. RTÜK
gibi bir kurumumuz olmasına rağmen, onlar da seslerini çıkarmazlar.
Değerli
milletvekilleri, demin birtakım arkadaşlarımız kadim kültürümüzden, dolayısıyla
Osmanlıcadan bahsettiler. Şimdi, bunu söyleyen hiç kimse Osmanlıca bilmiyor.
Kaldı ki kadim kültürümüz nereye kadar uzar, onu da bilmiyor. Yani sadece
Osmanlı mı kadim kültürümüz? Ta, Hunlara kadar giden, şimdi biraz sonra
söyleyeceğim, bir yapıya sahip. E o zaman yani Arap harfleriyle bir Osmanlıca
Türkçesini değil, Göktürk alfabesini getirin eğer kadim alfabeyse. En eskiye
kadar gidelim ama burada arkadaşlarımız “kadim” kelimesinin herhâlde hangi
anlama geldiğini de bilmiyorlar, kapsamını da bilmiyorlar. 
Diğer taraftan,
yeni yasada Türk Dil Kurumunun görevleri sayılırken “Türk dilinin kaynak
eserlerini tespit ederek incelemek ve yayına hazırlamak; Türkçe ile ilgili yurt
içinde ve yurt dışında yapılan araştırmaları takip etmek; Bütünleşik Bilgi
Sistemi dâhilinde, arşiv ve dokümantasyon merkezi, bilgi bankaları ve veri
tabanları oluşturmak.” olarak gösterilmiştir. Hâlbuki, bu tür yabancı
ülkelerdeki kuruluşların amaçları arasında dilin güzelliğini ortaya koymak
ilkesi bulunmaktadır. Nitekim, 2876 sayılı eski yasada bile bu duruma dikkat
edilmiş ve Türk Dil Kurumunun amacı “Türk dilinin öz güzelliğini ve
zenginliğini meydana çıkarmak, onu yeryüzü dilleri arasında değerine yaraşır
yüksekliğe eriştirmektir.” şeklinde belirlenmiştir. Görevleri ise, yazılı ve
sözlü kaynaklardan Türk diliyle ilgili derleme ve taramalar yapmaktır.
Bu arada şunu
söyleyeyim: Türk Dil Kurumumuz, gerçekten çok güzel çalışmalar yapmaktadır.
Özellikle, 21 ayrı Türk lehçesindeki Karşılaştırmalı Türk Lehçeleri Sözlüğü’nü
çıkarmaktadır. Bu son derece önemlidir. Dolayısıyla bu gibi çalışmaları yapan
bir kurumu belli bir statü içerisine sokmak son derece yanlış olacaktır. Ve
gerçekten, yine, Türk Dil Kurumunun çıkardığı sözlüğü göz önüne alacak
olursanız yüz bin kelimenin üzerine çıkan bir sözlüğü Türkiye’ye
kazandırmıştır. 
Değerli
milletvekilleri, meseleye bir de bir başka pencereden bakalım ve geliniz, ülke
yararına en doğru olanı burada değerlendirelim. Zira hem “Tümüyle askerî darbe
kanunlarından ve anayasalarından kurtulalım.” diyeceksiniz hem de o dönem
kanunlarından daha kötü bir kanun hazırlayacaksınız. Aslında yapılması gereken,
Atatürk’ün kurduğu Türk Tarih Kurumu ile Türk Dil Kurumlarının, bunların da
için de yer aldığı Yüksek Kurumun bir akademi hâline getirilmesidir. Bunu
yapacak olursak özellikle Türk Dil ve Türk Tarih Kurumlarının geniş mali
imkânlarını göz önüne aldığımızda ne denli büyük hizmet vereceklerini tahmin
edebilirsiniz. 
Bu iki
kurumumuzun her yılki İş Bankası gelirleri aşağı yukarı 60-70 milyon TL
arasındadır. Şimdi son zamanlarda ne kadardır bilmiyorum. 2006’dan itibaren
geçmiş dönemlere ait olan meblağın da alınmasıyla bugün her biri aşağı yukarı
600-700 milyon gibi bir bütçeye sahip olduğunu düşündüğüm iki kurumumuz.
Dolayısıyla, özerk bir yapıya sahip hâle geldiği takdirde her türlü çalışmayı
yapacak imkâna sahip olacaktır. Özellikle Balkanlarda Osmanlı dönemi kültür
varlıkları birer birer ortadan kaldırılırken, mevcutları da restorasyon adı
altında mimari özelliklerini kaybetmeye mahkûm edilmişken atalarımızın geriye
bıraktıkları ve her biri dünya mirası olarak nitelendirilebilecek bu eserlerin
yok olmasına nasıl razı olacağız? 
Türk Tarih
Kurumu Başkanlığım döneminde Balkanlarda, Yunanistan, Bulgaristan, Makedonya,
Kosova, Hırvatistan, Sırbistan, Macaristan, Romanya, Kırım; Kafkasya’da
Azerbaycan ve Gürcistan; Orta Doğu’da Suriye, Ürdün; Afrika’da Mısır, Tunus;
Asya’da Kazakistan ve Kırgızistan’da envanter çalışmaları başlatılmıştı. Öte
yandan ülkemizde kiliseleri onarırken ve hatta camileri kilise hâline
getirirken ecdat yadigarlarının tespitinin bile yapılmasının neden devam
ettirilmediğini anlamakta zorluk çekiyorum. Balkanlarda Selanik Hamza Bey
Camii’nde olduğu gibi 3 filmin bir arada oynatıldığı porno sinema salonu
yapılan, kubbesi cinsel içerikli resimlerle kaplanmış ve Filibe Perşembe Pazarı
Camii gibi lokanta olarak kullanılan, Süleymaniye Camii gibi kiliseye çevrilen,
Ohri’deki İmaret Camii olarak adlandırılan, Fatih Sultan Mehmet Camii gibi
yıkılıp yerine Hazreti İsa’nın doğumunun 2000’inci yılı kutlamaları
çerçevesinde kilise yapılan ecdat yadigârlarımız sizi mahzun bakışlarla
seyretmektedir. Üsküp Mustafa Paşa Camii restorasyonunda ilginçtir ki bahçede
bulunan orijinal şadırvan yıkılmış ve modern şadırvan yapılmıştır yerine. Keza,
Filibe Murat Hüdavendigar Camii’nin içinde bulunan, Bursa Ulu Camii, Yıldırım
Bayezid Camii’ndeki iç şadırvan gibi şadırvan tamamen ortadan kaldırılmıştır
restorasyon adı altında. Keza, on iki senedir yapılamayan ama daha önce tek
tescilli eserimiz olan İbrahim Paşa Camii içerisinde kilise aramak düşüncesiyle
yani Razgrad’daki İbrahim Paşa Camii içinde kilise aramak suretiyle yapılan
kazılar sonrasında kilise bulunamayıp tam aksine küçük bir mescit ortaya çıkmış
ama on iki senedir öyle, restorasyon yapılmadan harabe durumunda bulunmaktadır.
Yine Yunanistan’ın Yenice-i Vardar’da Evrenos Bey Türbesi Yunanlılar tarafından
restore edilmiş ve resim galerisi olarak kullanılmaktadır, türbe resim galerisi
olarak kullanılmaktadır. Makedonya’daki, Atatürk’ün dedesinin evi, Kocacık’taki
evi sözde restore edilmiş ama eski mimari özelliği tamamen yitirtilmek
suretiyle kule ocak türünden Arnavut mimarisiyle yeniden yapılmıştır. Yine
Selanik’te Atatürk’ün doğduğu evin modernleştirme, modern bir müze hâline
getirme bahanesiyle tamamen içi boşaltılmış ve ruhsuz bir hâle getirilmiştir.
Diğer taraftan, Balkanlar’daki tüm mezar taşlarımız ve mezarlıklarımız ortadan
kaldırılmış, kimisinin yerine otopark yapılmış, kimisinin yerine park ve bahçe
yapılmış. Kültür mirasımıza sahip çıkacaksanız Osmanlıcadan önce bunları
yapmaya kalkışın, Osmanlıca o kadar basit bir şey değil öğrenmek için. “Ali”
yazarsınız, “Ali”yi yazarken “elif”le, “lâm”la yazarsınız, o zaman “âli” olur,
“ayın”la yazmayı akıl edemezsiniz, “İsmet”i “ayın”la yazmayı akıl edemezsiniz,
“elif”le yazmaya kalkışırsınız. Arapça grameri öğretmedikten sonra da
“Osmanlıca biliyor.” demeyin, Arap harfleriyle Türkçe yazabilirsiniz, bu kadar
basit. 
Diğer taraftan,
yine, size hâlâ eğitim kurumlarınızda birleştirilmiş sınıflarda eğitim
gösteriyorsanız çocuklarınıza, taşıma sistemiyle eğitim gösteriyorsanız, 80
kişilik sınıflarda eğitim gösteriyorsanız önce onları halledin, onları çözmeye
çalışın.
Sonuç olarak
şunu söyleyeyim: Bu kurumlarımız gerçekten Türk ilmine, Türk tarihine,
kültürüne, diline hizmet edecek kurumlarımızdır. Sayın Başbakan Yardımcım,
bunlarla ilgili kanunda yeniden bir düzenleme yapılmasını rica ediyorum ve belli
bir şekle sokalım. Diğer taraftan, TİKA tarafından yürütülmekte olan
restorasyon çalışmalarının daha ehil ellere verilmesi ve Kültür Bakanlığında
yurt dışında restorasyon yapabilecekleri bir birim oluşturulması şeklinde bir
teklifle sözlerime son veriyor, hepinizi saygıyla selamlıyorum. (MHP
sıralarından alkışlar)
BAŞKAN –
Teşekkür ederim.
Cumhuriyet Halk
Partisi Grubu adına ilk söz, İzmir Milletvekili Sayın Mustafa Ali Balbay’a
aittir.
Buyurunuz Sayın
Balbay. (CHP sıralarından alkışlar)
Süreniz yedi dakika.
CHP GRUBU ADINA
MUSTAFA ALİ BALBAY (İzmir) – Sayın milletvekilleri, RTÜK’le ilgili Cumhuriyet
Halk Partisinin düşüncelerini aktarmak üzere huzurunuzda bulunuyorum.
Sayın
milletvekilleri, biliyorsunuz ki artık dünyada herhangi bir ülkeye operasyon düzenlemek,
o ülkeyi güçsüzleştirmek için askerî müdahaleler ya da konvansiyonel silahlarla
müdahaleler ikinci planda kaldı. Onun yerine medya üzerinden yapılan
operasyonlar söz konusu artık. O yüzden, bir ülkenin ulusal kanalları, medyası
çok çok önemli ve ülke bütünlüğü, ülkenin daha ileri gitmesi için ciddi bir
lokomotif görevi görmektedir. Türkiye’de televizyon kanalları, radyo ve
televizyonlar gerçekten ülkenin ortak paydalarını artıracak bir işlev
üstlenmesi yerine maalesef AKP’nin faydalarını aktarmaktadır ve bu yanıyla da
Radyo ve Televizyon Üst Kurulu, sadece son iki seçim dikkate alındığında bile,
ne yazık ki ülkenin bütününe yönelik bir denetim anlayışını değil maalesef,
sadece ve sadece Adalet ve Kalkınma Partisinin ve yöneticilerinin kamuoyu önündeki
durumlarını, çıkarlarını gözeten bir kurum hâline gelmiştir. Önümde buna
ilişkin pek çok örnek bulunmaktadır. Ancak zaman darlığı nedeniyle fazla
ayrıntılarına girmeyeceğim. 
Sadece ve sadece,
sayın milletvekillerim, Cumhurbaşkanlığı seçimleri döneminde çıkan raporlarda
Sayın Recep Tayyip Erdoğan’ı 30 kanal canlı yayın vermiş; öteki iki aday
İhsanoğlu ve Demirtaş’ı da 2’şer 3’er dakika banttan yayın yapılmıştır. Bu
anlamda, RTÜK, “Recep Tayyip üst kurulu” olarak işlev görmektedir ve o günden
bu yana da şu anda özellikle Hükûmetin uygulamaları konusunda Radyo ve
Televizyon Üst Kurulunun bütün televizyon kanallarına gönderdiği kamu spotları,
sayın milletvekilleri, 8,5 saati bulmaktadır ayda. Bir televizyon kanalı, 720
saat yayın yapabilmekte, bunun 8,5 saati Hükûmete ait olabilmektedir, bu
zorunludur. Her bakanlık, altı bakanlık, televizyonlara RTÜK üzerinden bunu
göndermekte ve yayınlatmaktadır. Bunların içeriğiyle ilgili olarak RTÜK’ün bile
bir söz söyleme hakkı yoktur, gelen bakanlıktan aynen gönderilmektedir. 
Sayın
milletvekilleri, Radyo ve Televizyon Üst Kurulunun işlevleriyle ilgili sadece
birkaç örnek vermek bile konunun önemini ve şu anda bizi dinleyen Hükûmet
üyelerinin de cevap vermesini gerektirecek bir durumdur diye değerlendiriyorum.
Birincisi; sayın
milletvekilleri, şu anda hâlen gündemde olan Radyo ve Televizyon Üst Kurulunun
2 üyesi -CHP’li üyesi- Sayın Ali Öztunç ve Süleyman Demirkan’la ilgili olarak,
Radyo ve Televizyon Üst Kurulunun sadece Adalet ve Kalkınma Partisinden 5
üyesinin verdiği oyla 3 kişilik bir komisyon kuruldu ve bu kişiler Radyo ve
Televizyon Üst Kurulu üyeliğinden atılmak isteniyor.
Burada, Başkan
Sayın Dursun diyor ki: “Bize Türkiye Büyük Millet Meclisi Başkanlığından yazı
geldi: ‘Bu 2 kişiyle ilgili ne yaptınız?’” Bu 2 kişi, 2 üye, Kanal A
televizyonunun Atatürk’e hakaretinin ceza değeri taşıdığını söylüyor ve ceza
verilmesini istiyor. Bu sırada çıkan karşılıklı değerlendirme ve tartışma
sonrasında, Kanal A’ya ceza yerine 2 üyeye ceza verilmesi gündeme geliyor ve
bunu Meclis Başkanlığının istediği söyleniyor. Sayın Akşener’in de dikkatine
sunuyorum. Meclis Başkanlığının da, bizden RTÜK’e böyle bir yazısının gitmediği
bilgisi bize ulaştı. Acaba RTÜK, Türkiye Büyük Millet Meclisini bile kullanır
hâle mi gelmiştir? 
Sayın milletvekilleri,
bunun dışında, RTÜK’ün son dönemde uyguladığı yasaklarla ilgili olarak -bir
kısmı kamuoyunda da yer aldı- Piyanist filmine RTÜK ceza verdi. Dünya bu filme
Oscar ödülü verdi, RTÜK ceza verdi sayın milletvekilleri.
Yine bir başka
örnek: Cumhuriyet gazetesinde geçtiğimiz ay yayınlanan Deniz Gezmiş’in kardeşi
Hamdi Gezmiş’le ilgili röportajı, Fox TV’den İsmail Küçükkaya diyor ki: “Bu
diziyi okuyun. Bu gazeteyi alın, alamıyorsanız cumhuriyet.com.tr’den izleyin.”
Sayın milletvekilleri, bu gizli reklama giriyor gerekçesiyle ceza verildi. 
Bu anlamda,
Türkiye'de, Radyo ve Televizyon Üst Kurulu, toplumun bilgilenmesi için değil,
bilgilenmemesi için işlev üstlenmektedir. Radyo ve Televizyon Üst Kurulu, yine
iletişim fakültelerinde okutulan, toplumun doğru haber alma hakkını ve
insanların, kurumların düşüncelerini aktarma hakkını kullanması değil,
engellenmesi için şu anda işlev görmektedir. 
Bu anlamda,
sayın milletvekilleri, bir başka örnek de -isim veriyorum- Müşerref Seçkin,
gazeteci, on bir yıl hapis istemiyle yargılanıyor sadece ve sadece Gezi
olayları sırasındaki çekimlerde özen gösterilmediği, o çekimlerin toplumu
değişik düşüncelere sevk ettiği gerekçesiyle. Diyelim ki gerdi, böyle bir şey
on bir yıl cezayı hak ettirir mi sayın milletvekilleri? Maalesef, Radyo ve
Televizyon Üst Kurulunda hazırlanan raporlar, ağır ceza mahkemelerinde bir
delil dosyası hâlinde yani RTÜK bir delillendirme merkezi olarak da işlev
görmektedir sayın milletvekilleri. Bu anlamda, Radyo ve Televizyon Üst
Kurulunun hem çalışma şekli hem hâlen… Bunu da yanıtlamasını istiyorum sorumlu
bakanların, neden ihaleleri çıkmıyor kanalların? Neden bu kanalların
ihalelerinde şu anda kamuoyuna ayrıntıları açıklanmayan farklılıklar
gözetiliyor?
Sayın
milletvekilleri, bu bütçe, Adalet ve Kalkınma Partisi Hükûmetinin son
bütçesidir. Biz önümüzdeki yıl Cumhuriyet Halk Partisi hükûmeti olarak bu
bütçeyi yaparken bütün topluma daha özgür medya vadediyoruz, insanların
düşüncelerini özgürce açıklayabileceği ve yasakların olmadığı bir Türkiye
vadediyoruz. (CHP sıralarından alkışlar)
BÜLENT TURAN
(İstanbul) – Seneye görüşürüz, seneye. 
AHMET AYDIN
(Adıyaman) – Ya, on üç yıldır diyorsunuz, on üç yıldır diyorsunuz. 
MUSTAFA ALİ
BALBAY (Devamla) – Diyoruz ama önümüzdeki yıl bu yasaklarla birlikte biz bunu aşacağız,
bunu aşacağız. Sizin dileğiniz de gerçekleşir diyorum, mademki sizin de
dileğiniz bu demek ki. 
AHMET YENİ
(Samsun) – Rüya, hayal!
MUSTAFA ALİ
BALBAY (Devamla) – Biz Cumhuriyet Halk Partisi iktidarında Türkiye’ye daha
özgür bir medya vadediyoruz. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ederim. 
Ankara
Milletvekili Sayın Ayşe Gülsün Bilgehan…
Buyurunuz. (CHP
sıralarından alkışlar) 
CHP GRUBU ADINA
AYŞE GÜLSÜN BİLGEHAN (Ankara) – Teşekkür ederim Sayın Başkan. 
Sayın
milletvekilleri, ben de Radyo ve Televizyon Üst Kurulu bütçesi üzerine
Cumhuriyet Halk Partisi Grubu adına görüşlerimi sunmak için söz aldım. Sizleri
saygıyla selamlıyorum. 
Değerli
milletvekilleri, bildiğiniz gibi, ilk kurulduğu 1980’li yıllardan itibaren,
kısaca “RTÜK” diye bilinen kurum gündelik hayatımıza girmiş ve toplumda
eleştiri oklarının hedefi olmuştur. Çünkü 1993’te yapılan yasal değişiklikle
tarafsız olacağı ve bağımsız çalışacağı özellikle vurgulanan RTÜK herhâlde çok
az dönemde bu özelliğini koruyabilmiştir. Bunun nedeni, bizim gibi demokrasisi
bir ileri bir geri giden ülkelerde dördüncü güç olarak görülen medya ile
siyaset kurumunun bir türlü sağlıklı bir dengeye oturamamasıdır.
Aslında bu sorun başka ülkelerde de görüldüğünden
Avrupa İnsan Hakları Sözleşmesi 10’uncu maddesinde ifade özgürlüğünü açıkça
belirlemiştir. Bu maddenin (1)’inci fıkrası haber veya fikir alma ve verme
özgürlüğünü açıklar. (2)’nci fıkra da bu özgürlüğün sınırlarını çizer. Bazı
koşullarda özellikle kişi hak ve özgürlüklerinin korunması konusunda önlemler
alınabileceğini vurgular. İşte RTÜK de herhâlde bu niyetle radyo ve televizyon
yayınlarında bir kamu denetimi yapma hedefiyle kurulmuştu. Ancak, uygulamanın
şu anda hiç de böyle olmadığı üyesi bulunduğumuz uluslararası kuruluşların
denetim raporlarına dahi yansıdı. 
Bakın, Ağustos 2014 Cumhurbaşkanlığı seçimini
izlemek üzere Türkiye’ye gelen AGİT heyetinin raporu bu konuda ne gibi
saptamalar yapmış. Şöyle söylüyor: “RTÜK’e yapılan partizanca atamalar kurulun
bağımsızlığını ortadan kaldırıyor. Yayın kuruluşlarının uyması gereken
tarafsızlığın ve doğruluğun sağlanmasıyla ilgili hükümler açık değil, YSK
kararlarında da yok. RTÜK ile yaptırım makamı olan YSK arasında şeffaf, etkin
bir izleme ve raporlama bulunmuyor. RTÜK, takip sonuçlarını paylaşmadı. Seçim
kampanyasındaki yayın ihlalleriyle ilgili şikâyetler yayınlanmadı. Tarafsız
yayıncılıkla ilgili, RTÜK üyeleri de dâhil, çelişkili açıklamalar yapıldı.
İncelenen 5 kanaldan 3’ünün yayınlarında -ki buna TRT de dâhil- Başbakan lehine
açıkça taraflı kampanya yayınları yapılmıştır.” demiş AGİT. 
Uluslararası
gözlemciler Cumhurbaşkanlığı seçim kampanyasında üç günlük bir süre içinde
TRT’nin Başbakan Erdoğan’la ilgili 533 dakika yayın yaptığını, bu süre içinde
diğer adaylar Ekmeleddin İhsanoğlu’na 4 dakika, Selahattin Demirtaş’a ise 44
saniye ayırdığını öğrenince hayretlerini gizleyememişlerdir.
Değerli
milletvekilleri, RTÜK’te bugünlerde yaşanan olaylarsa toplumumuz tarafından
hayretle izlenmektedir. Biraz önce Sayın Balbay da bahsetti, RTÜK’ün CHP’li
üyeleri Ali Öztunç ile Süleyman Demirkan’ı görevlerinden düşürmek için bir
girişim başlatıldı.
Peki, ne
yapmıştır Öztunç ile Demirkan, biliyor musunuz? Yandaşlarının kirlerini örtmek
için cumhuriyetin kurucularını sorumsuzca karalayan bazı yayınlara karşı tarihî
görevlerini yerine getirmişlerdir. İşte tek kusurları budur. Aslında pek çok
izleyiciyi yayın sırasında çileden çıkaran ve Bakanın bile ceza verilmesini
uygun bulduğu program yayından kaldırılmış ancak muhalefet üyeleri hedef hâline
getirilmişlerdir. Öztunç’a kurumun içinde alenen saldıran kişi hâlen görevinin
başındadır. 
Son durumda,
RTÜK’te CHP’lilerin saf dışı edilmesi operasyonunda aynı konumdaki Üst Kurul
üyeleri kendi aralarında bir komisyon kurmuşlar ama bildiğiniz gibi, her 3 üye
de iktidar partisinden. Yani al gülüm, ver gülüm olacak.
Ha, eğer sade
Türkiye’de değil, dünyada da çağın en önemli liderleri arasında yer alan
Atatürk’ün bugünkü küçük siyasetçilere benzetilerek rüşvetçi olarak
tanıtılmasına isyan eden bu RTÜK üyeleri kurumdan atılırlarsa hiç şüphe yok
vatanseverlerin gönüllerinde hak ettikleri yerlerini alacaklardır ancak olası
bir oylamanın yapılacağı Türkiye Büyük Millet Meclisinin buna izin
vermeyeceğine inanıyoruz.
Aslında bakın,
bunca tepki toplayan -ben kanalın adını söylemeyeceğim- bu kanalın izlenme
oranı ne kadar biliyor musunuz? 0,0004 yani 10 bin kişi içerisinde sadece 4
kişi izliyor bu kanalı. Ve inanın, bu gibi programlara verilecek en iyi ceza
-çok samimiyetle söylüyorum- onları izlememektir. İnanın ki en büyük sansür
ilgisizliktir. 
Değerli
arkadaşlarım sansür deyince -aklıma geldi- gelelim dizilere. Ben iyi bir
izleyici sayılmam ama Türk dizilerinin dünyanın 75 ülkesinde 400 milyon kadar
seyircisi olduğunu biliyorum. Hatta bu dizilerin Orta Doğu’daki bazı siyasi
gelişmelerde rol oynadıkları bile düşünülmektedir. Dünyada bu kadar etkili olan
diziler biz de RTÜK’ün sıkı gözetimi altındadır. Özellikle çocuk ve gençlerin
gelişimini olumsuz etkileyecek yayınlarda dikkatli olan RTÜK’ün, kadına karşı
şiddetin meşru olarak gösterildiği, cinsiyetçi söylemlerin tavan yaptığı
programlar için de daha duyarlı olduğunu görmek istiyoruz. Bakın, 2002
Nisanından 2014’e kadar şiddetle ilgili RTÜK sadece 7 kez ihlal bulmuş, hâlbuki
Halk TV’ye bir yılda 45 kez ceza vermiş. Sonuç olarak, aslında tıpkı YÖK gibi
80’li yıllardan miras kalan, 1993 ve 2005 yıllarında değişikliğe uğrayan
RTÜK’ün de yeniden düzenlenerek gerçekten tarafsız meslek temsilcileri ve hem
toplumun duyarlılıkları hem de çağımızın evrensel ilkelerini bilen ve göz
önünde tutan kesimlerinden oluşan bir kuruma dönüşmesi gerekmektedir. 
Kurumun bütçesi
bir önceki yıla göre yüzde 45,7 oranında azalmış. Umarım hayırlı bir alana
kaydırılmıştır. Ve her ne kadar pek çok çekincemiz varsa da 2015 bütçesinin ve
2015 yılının Türkiye için hayırlı olmasını diliyor, saygılarımı sunuyorum. (CHP
sıralarından alkışlar)
BAŞKAN –
Teşekkür ederim.
İstanbul
Milletvekili Sayın Osman Oktay Ekşi. (CHP sıralarından alkışlar)
Buyurunuz.
CHP GRUBU ADINA
OSMAN OKTAY EKŞİ (İstanbul) – Saygıdeğer dostlarım, 2015 yılı bütçe tasarısı
vesilesiyle Türkiye Büyük Millet Meclisi huzurunda Cumhuriyet Halk Partisi
Meclis Grubunun görüşlerini ifade etme fırsatı benim için bir onurdur. Hepinizi
bu vesileyle saygıyla selamlıyorum. 
Saygıdeğer
dostlarım, Türkiye’deki basın gerçeklerini az önce konuşan dostlarım açık bir
dille ortaya koydular. RTÜK ve Basın-Yayın Genel Müdürlüğü, keza, dostlarımız
tarafından burada bütün gerçekleriyle huzurlarınıza getirildi. Bendeniz bu
konulara ayrıntısıyla girmek niyetinde değilim. Tam tersine, basınla ilgili çok
önemli telakki ettiğim bir konuyu özellikle dikkatinize sunmak istiyorum. O da,
şu anda Başbakan Yardımcısı sıfatını taşıyan Sayın Yalçın Akdoğan’ın kabineye
girdikten hemen sonra son derece isabetli bir şekilde değindiği bir konudur.
Umarım kendisi bu müzakereler vesilesiyle sizlere verdiği yanıtlar içinde şimdi
dikkatinize sunmaya çalıştığım konunun sonuçlanma aşamasına geldiği müjdesini
verir de Türk basınının benim hesaplarıma göre yaklaşık 70-80 bini bulan
mensubunun çok önemli bir sorunu çözülmüş olur. Sizlere de daha önce huzurunuza
geldiğim zaman defaatle arz ettim, dedim ki “Medyadan politikacının şikâyet
etmesi dünyanın her yerinde karşılaşılan bir gerçektir. Politikacıdan medyanın
şikâyet etmesi de keza öyledir. Önemli olan bu şikâyeti asgariye indirmek ve
taraflar arasındaki ilişkiyi sağlıklı bir zemine oturtmaktır.” Bu bağlamda en
önemli şey, medyadaki kalitenin yükselmesi ve siyaset dünyasında da demokratik
anlayışın olgunlaşıp kemale ulaşmasıdır. Maalesef, ikisinde de Türkiye’nin hâlâ
çok ciddi açıkları var ama medyayla ilgili olan kısımda en azından
yapılabilecek bir şey çok önemli. 1961 yılında yürürlüğe giren -daha önce de
sizlere arz ettim ama maalesef işittiremedim- 212 sayılı Yasa hâlen uygulanmamaktır.
Daha doğru ifadeyle söyleyeyim: 5 gazeteciden sadece 1’i bundan yararlanmakta,
4’ü yararlanamamakta yani sosyal güvenceden yoksun bir şekilde ve tehditler
altında, hakaretlere maruz bir ortamda, hapsedilme korkusunun içinde ve
patronun iki dudağının arasında bulunan bir kaderi sabah beklemediği şekilde
yaşama gibi ciddi sorunlarla karşı karşıyadır. Bunun tek çözüm yolu, gazeteciye
özgürce görevini yapabilme imkânı veren, sosyal güvenceyi sağlayacak 212 sayılı
Yasa’nın günün koşullarına uygun bir şekilde değiştirilmesi ve
iyileştirilmesidir; o vesileyle hakların boğulması değil.
Dostlarım, bu konuyla ilgili düşüncelerimi
paylaştıktan sonra izninizle sizin, yani Adalet ve Kalkınma Partisinin son
günlerde pek bir moda hâline getirdiği Osmanlı Türkçesi merakınız hususuna
değinmek istiyorum. Sonuç vermeyecek bir sevdayla kendinizi bağladınız. Size
anlatayım izin verirseniz. Bendeniz 1950’li yıllarda gazeteciydim. Bu Meclisin
o tarihteki Başbakanı, bildiğimiz Başbakan merhum Adnan Menderes’ti ve sizin “Osmanlıca”
dediğiniz dili harikulade güzel bir şekilde konuşurdu ve çok da iyi bir
Parlamento hatibiydi. O bile bu konuda sizin sevdanıza kendisini kaptırdı,
sonuç alamadı. Ne oldu biliyor musunuz? 1952 yılında rahmetli Fuat Köprülü’nün
birinci imza olarak attığı 203 imzalı bir teklif Anayasa’nın dilini 1945
tarihinde değiştirilmiş dilden sizin o merak ettiğiniz Osmanlı Türkçesine
çevirdi bir günde. Bir günde ne oldu? Bir günde Genelkurmay Başkanının adı
“Erkân-ı Harbiye-i Umumiye Reisi” oldu. Bir günde Meclisin gündemi “ruzname”
oldu. Bir günde Meclis komisyonları “encümen” oldu. Bir günde sizin, benim “öneri”
dediğimiz şey -hâlen kullanıyoruz- “teklif” ama önerge “takrir” oldu. “Gensoru”
diyorsunuz, “istizah takriri” oldu. Bir günde bütün bunlar değişti. Böylece,
yıllar geçti ama sonunda hiçbir yere varmadı. Bakınız, bugün Büyük Atatürk’ün
devrimlerine en karşı yazarları veya düşünürleri okursanız, dinlerseniz
görürsünüz, kullandıkları dil Türkiye’de dil devriminin son derece köklü bir
şekilde yerleştiğini ortaya koyan dildir, hiçbiri… Huzurunuza ben gelsem
“Heyeti celilenizi ihtiramla selamlıyorum.” desem, eminim ki o şu anda Gazi’ye
ve devrimlerine karşı olan yazarların ve düşünürlerin pek çoğu bu şekilde
başlayan cümlelerimi anlamakta zorlanırlar. 
Sizlere şunu arz
etmeye çalışıyorum: Gereksiz bir sevdaya kendinizi kaptırdınız. Türkiye’de
yetişmiş dört veya beş Atatürk devrimi kuşağı var. Diliniz değişti, artık arı,
temiz bir Türkçe konuşuyorsunuz. Kendinizi bu kadar temiz bir Türkçeye
ulaşmışken “müselles-i adla” diye veya “müselles-i mütesavi-ül adla” diye
eşkenar üçgen gibi kavramlara angaje etmeye ne lüzum var? 
Medeniyet
ışıkta, medeniyet önümüzde, medeniyet çağdaşlaşma yönündeki atılımlarda. 
HAYDAR AKAR
(Kocaeli) – Bilimde. 
OSMAN OKTAY EKŞİ
(Devamla) – Bunlarda buluşsak sizinle daha iyi olmaz mı? 
Hepinize
saygılar sunuyorum. (CHP ve MHP sıralarından alkışlar) 
BAŞKAN –
Teşekkür ederim Sayın Ekşi. 
Adana
Milletvekili Sayın Turgay Develi. 
Buyurunuz. 
CHP GRUBU ADINA
TURGAY DEVELİ (Adana) – Sayın Başkan, değerli milletvekilleri; konuşmama Sayın
Bakan Yalçın Akdoğan’a iki soru sorarak başlamak istiyorum. 
Basın-Yayın ve Enformasyon
Genel Müdürlüğünün geçtiğimiz ay içerisinde Kıbrıs’ta yaptığı bir çalışmayla
ilgili olarak Genel Müdür Murat Karakaya Kıbrıs’a gitti, çalıştay başladı, bir
gün sonra Ankara’ya alelacele çağrıldı ve görevden alınarak yerine Cemalettin
Haşimi getirildi. Acaba genel müdür gitmeden bir gün önce görevden alsaydınız
ya da geldikten sonra alsaydınız daha uygun olmaz mıydı? Görevden alma
gerekçeniz Sayın Bülent Arınç’ın Kıbrıs’ta davetli olması mıydı? Bülent Arınç’a
karşı basına da yansıyan tartışmaların bir sonucu muydu bu? 
İkincisi, bu
akredite işi, basının akredite olması işi her dönem değişiyor. İktidar erkini
kim elinde bulunduruyorsa karşısında olduğuna inandığı gruba zulmetmeye
çalışıyor, onların mesleklerini yaptırmamaya çalışıyor. Bir zamanlar, işte,
millî görüşe yakın, sizin tabirinizle paralel yapı uçaktan inmiyordu, şimdi
başkaları akredite olmuyorlar. Bu akreditasyon işinin gazetecilere uygulanan
bir zulüm olduğunu, mesleği uygulayanlara, yapmaya çalışanlara bir zulüm
olduğunu, görevini yapanlara akredite yapılması gerektiğini, yoksa uçağa
binmenin çok bir şeref ve haysiyet meselesi olmadığını size hatırlatıyorum ve
bu konuda söyleyeceklerinizi dinlemek istiyorum.
Şimdi, kurumlar,
bizim gibi sömürge ülkelerde…
MİHRİMAH BELMA
SATIR (İstanbul) – Sömürge değiliz biz, ne biçim laf o?
TURGAY DEVELİ
(Devamla) - …mülksüzleştirmenin yönetimi anlamına geliyor. İktidar erkini
elinde bulunduranlar, bütün kurumları -iktidar erkini kendine dönük olarak
kullanmak için- toplumu baskılamaya dönük olarak kullanıyor.
Bunlara bir
örnek vermek istiyorum bugünkü haberde olduğu gibi: Sayın Ulaştırma Bakanı
Sayıştayı ziyaret ederek Sayıştay raporlarının artık gizlenemez hâle
gelmesinden dolayı Sayıştaydaki raporların, Meclisin KİT üst Komisyonunun
haberi dahi olmadan daha önce raporlara giren önerilerin Sayıştay tarafından
çıkarılmasını, sahada çalışan denetçilerin orada gördükleri ve tespit ettikleri
usulsüzlükleri raporlarına yazmamaları için bir raporlama kurulu oluşturularak
burada sansüre uğratılmasını, metinlerden çıkarılmasını daha önce yine bu
kürsüden açıklamıştım, 2 tane de örnek vermiştim. Bir tanesi ÇAYKUR’daki
denetçilerin raporlarının raporlama kurulunda sansüre uğraması, çıkarılması;
ikincisi de TKİ’nin 2011 raporlarında olan 7 adet yolsuzluk, şaibeli ihalelere,
kömür alımlarına ilişkin raporlarının 2012 yılında raporlarda olmaması. Şimdi,
bu üçüncüsü artık Sayıştay denetçilerinin gördüğü, raporlarına yazdığı, daha
önceden raporlara girmiş belge ve bilgilerin artık metne dökülmeden fiilen
işleme sokulmamasına dönük bir eylem olduğunu ortaya çıkarıyor. Bir Bakan,
Sayın Ulaştırma Bakanı Sayıştayı ziyaret ediyor ve orada kendine bağlı grup
denetçileriyle toplantı yapıyor ve “Bazen kanuna aykırı işler yapabiliriz, bizi
idare edin, görmeyin.” diyebiliyor. Bu, bu kurumların Türkiye’de artık nasıl
baskı ve zorbalığa dönüştüğünü tüm milletin gözleri önüne seriyor. Peki,
Hükûmet Sayıştaydan niye bu kadar korkuyor? “Sayıştay, Sayıştay, Sayıştay”
diyoruz. Sayıştayın görevi ne? Sayıştay, milletimizin anlayacağı tabirle
milletimizin muhasebecisi. Bizden toplanan vergilerin, hepimizden toplanan
vergilerin, yatırımlara, kamu idaresine verilmiş paraların denetlenmesini
sağlıyor, yine bizim adımıza sağlıyor.
Biliyorsunuz,
Sayıştayın özellikle KİT’leri denetlemesi sırasında Enerji Bakanının da kendine
bağlı kurumlara “Sayıştay denetçilerinin istediği teftiş ve soruşturmaları
yaptırmayın.” diyerek, Anayasa suçu işleyerek gönderdiği genelgeyi de yine
buradan huzurlarınızda okumuştum. Sadece Sayın Lütfi Elvan’ın Sayıştaya
gitmesiyle bir fiilî baskı oluşturulmuyor. Sayın Enerji Bakanı da kendi
bürokratlarına talimat vererek, “Sayıştayın soruşturma ve teftiş sebeplerini
yerine getirmeyin.” diyerek onları da suça teşvik ediyor. Ne günlere kaldık
değil mi!
Yani, istiyor ki
AKP Hükûmeti: Yaptığım hiçbir şey denetlenmesin, ben ne yaparsam millet bunu
bilmesin. Bürokratlarla beraber çalınır çırpılır, düzgün harcanır, yerinde
harcanır, harcanmaz, bunları kimse bilmesin istiyor. Ama bilmedikleri bir şey
var. Milletimizin er geç gerçekleri öğreneceğinden kimsenin kuşkusu olmasın.
Biz Cumhuriyet
Halk Partisi milletvekilleri olarak, Cumhuriyet Halk Partisi olarak yetimin hakkını
yedirmeyeceğiz. Neyi gizlerseniz gizleyin, nereden kaçırırsanız kaçırın,
gerçekler bir gün ortaya çıkacak.
Çok teşekkür
ediyorum. (CHP sıralarından alkışlar)
BAŞKAN – Sayın
Develi, bir saniye. Biraz evvel konuşmanızın içinde “Sömürge ülkesiyiz.” dediniz.
Sanıyorum kastınızı aştınız. Eğer düzeltmeyi düşünürseniz size bir süre
vereceğim.
MEHMET METİNER
(Adıyaman) – Hiçbir zaman sömürge ülkesi olmadık.
BAŞKAN – Sayın
Metiner, lütfen... Benim vazifemi siz yerine getirmeyin lütfen.
MEHMET METİNER
(Adıyaman) – Bir şey söylemiyoruz, kızmıyoruz, bağırmıyoruz, sadece fikrimizi
beyan ediyoruz.
BAŞKAN – Anladım
da Allah rızası için ya! Düzgün düzgün gidiyoruz şurada.
Buyurunuz.
V.-
AÇIKLAMALAR 
1.-
Adana Milletvekili Turgay Develi’nin, 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın ikinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması

TURGAY DEVELİ
(Adana) – Değerli Başkanım, sayın milletvekilleri; sömürge ülke… Tabii,
Parlamentomuz var, bağımsız bir ülkeyiz ama ekonomik olarak sömürge olmakla
siyasi sömürge olmak arasındaki fark ve ekonomik sömürge olmanın şartları
ortada. Biz istediğimiz kadar “Sömürge değiliz.”, biz istediğimiz kadar
“Ayaklarımızın üzerinde duran, başı dik, özgür bir ulusuz.” diyelim, ekonomik
tablolar ortada. Bir yanlış anlama varsa ben sözümü geri alıyorum ama herkesin
de…
BAŞKAN –
Teşekkür ederim Sayın Develi, tamam.
TURGAY DEVELİ
(Devamla) - …kendi aklına ve vicdanına bakarak Türkiye'nin durumunu gözden
geçirmesinde fayda var diye düşünüyorum.
Teşekkür
ediyorum. (CHP sıralarından alkışlar)
BAŞKAN –
Teşekkür ederim, sağ olun.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (Devam)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2015 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
(Devam)
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU (Devam)
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU (Devam)
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve
Akraba Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı
Merkezî Yönetim Kesin Hesabı

I) ATATÜRK KÜLTÜR MERKEZİ (Devam)
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU (Devam)
1) Türk Dil Kurumu 2015 Yılı Merkezî
Yönetim Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU (Devam)
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

BAŞKAN - Evet,
şimdi İstanbul Milletvekili Sayın Aydın Ağan Ayaydın.
Buyurunuz. (CHP
sıralarından alkışlar)
CHP GRUBU ADINA
AYDIN AĞAN AYAYDIN (İstanbul) – Sayın Başkan, değerli milletvekilleri; Hazine
Müsteşarlığı, Bankacılık Düzenleme ve Denetleme Kurumu ve Sermaye Piyasası
Kurulu bütçeleri üzerinde Cumhuriyet Halk Partisi Grubu adına söz almış
bulunmaktayım. Bu vesileyle hepinizi saygılarımla selamlıyorum. Ancak on
dakikalık kısa bir süre içerisinde bu üç büyük kuruluşun bütçeleri üzerinde
neler söyleyeceğimi ben de açıkça merak ediyorum.
AKP iktidarının
süslü söylemlerinin aksine ekonominin gerçekleri bir bir ortaya çıkmaktadır.
Büyümenin durduğu, enflasyonun çift haneye dayandığı, işsizliğin arttığı,
ulusal konjonktüre bir de son dönemdeki siyasal ve de jeopolitik riskler ile
dış piyasalardaki gelişmeler eklenince tablo iyice kararmaktadır.
Peki, Türkiye
ekonomisi bu hâle nasıl geldi? Tabii ki AKP iktidarının öngörüsüz, yanlış ve
sürdürülebilir olmayan ekonomi politikası ile AKP Hükûmetinin sözde ihracata,
özde iç talebe dayalı büyüme anlayışı günü kurtarmış, başarı gibi sunulmuş,
konut ve hizmetler sektörü gibi dış ticarete konu olmayan alanlarda yoğunlaşılırken
ülke içi tasarruflar dip yapmıştır. Finansman ise parasal genişleme sonucu
ortaya çıkan dövizlerden yapılmış, cari açık böyle kapatılmıştır. Büyük bölümü
“sıcak para” denilen portföy yatırımlarıyla karşılanan cari açık kontrolden
çıkınca iktidar büyümeden feragat etmiştir. Küresel ekonomi yeni bir döneme
girmiş. Dünyada bol ve ucuz likidite dönemi sona ermiş, işte Türkiye bu
konjonktüre kötü yakalanmış, dış tasarrufa bağımlı bir ülke hâline gelmiştir.
Yeni ekonomik
dönemde gelişmekte olan ülkelerin işi hayli zor olacak. Maalesef, bu ülkeler
içerisinde dış kaynağa en çok muhtaç olan Türkiye en kırılgan ülkeler
listesinde yer almaktadır. Önümüzdeki on yıl içerisinde geçmiş on yıldan çok
daha zor on yılı geride bırakacağız. Büyümenin daha düşük olacağı başta Sayın
Babacan olmak üzere, bizzat AKP kurmayları tarafından da dile getirilmektedir.
Açıktır ki AKP iktidarı yetersiz bir ekonomik performans göstermiş, özellikle
2007 sonrası Türkiye gibi ülkelerin lehine gelişen likiditesi bol uluslararası
konjonktürü yeterince değerlendirememiştir. Zaten bunun içindir ki Türkiye orta
gelir tuzağında yedi yıldır yerinde saymakta ve kişi başına millî gelir 10 bin
dolar civarını bir türlü aşamamaktadır. Üstelik şimdi aynı AKP yöneticileri
çıkıyor ve bu durumun aşılması için yapısal reformların ertelenmeyeceğini,
ekonominin sanayi üretimine kaymasını, lüks inşaat furyasına son vermek
gerektiğini söylüyor. Allah aşkına, yıllardır ne diyoruz biz? Ne zaman ki deniz
bitti, dediğimize geldiniz. Ama siz gelene kadar olan bu ülkeye oldu, fırsat ve
vakitleri kaybettik. İşte Türkiye’nin tarihsel büyüme ortalaması yüzde 5.
Hatta, koalisyon dönemleri olması nedeniyle siyasal istikrarsızlıkların
yaşandığı 1990’lı yıllarda büyüme ortalaması yüzde 4 iken sözde parlak başarı
gösteren AKP döneminde ortalama büyüme oranı yüzde 4,7. AKP’nin büyüme başarısı
nerede? Buyurun bu verilere bakalım ve artık masallardan ve bu gerçeklerden bir
bir kendimizi ayıklayalım.
Ekonomide büyüme
cılızlaşmış, çarklar yavaşlamış, işsizlik kaçınılmaz olarak yükselmektedir.
İşte, son açıklanan verilere göre işsizlik yüzde 10’u aştı. On iki yıllık AKP
hükûmetlerinin işsizlik ortalaması yüzde 10,7. O beğenmediğiniz koalisyon
döneminde yani 90’lı yıllarda ise yüzde 8,2. Peki, ya son dönemde başta Sayın
Başbakanın… 
AHMET AYDIN
(Adıyaman) – Dünyada nasıldı?
AYDIN AĞAN
AYAYDIN (Devamla) – Ahmet Bey, bu soruların cevabını bana siz değil Sayın
Babacan verir çünkü siz bu işten anlamazsınız. Bari anlamıyorsunuz, dinleyin
öğrenin. 
AHMET AYDIN
(Adıyaman) –Dünyayı da söyleyin de bilelim bari.
AYDIN AĞAN
AYAYDIN (Devamla) – Ben dünyayı da söylerim Türkiye’yi de söylerim ama sizin
bunu anlayacak kabiliyetiniz olduğunu ben biliyorum. (CHP sıralarından
alkışlar)
AHMET AYDIN
(Adıyaman) – Hocam, yakıştıramadım. Çok ayıp, yakıştıramadım.
AYDIN AĞAN
AYAYDIN (Devamla) – Bana bunun cevabını Ekonomi Bakanı, bana bunun cevabını
Hükûmet verecek.
AHMET AYDIN
(Adıyaman) – Ben size dünyayı sordum. Dünyada neydi ne oldu? 
AYDIN AĞAN
AYAYDIN (Devamla) – Bomboş bir sayfadan bahsediyorsunuz.
AHMET AYDIN
(Adıyaman) – Amerika’da yüzde kaçtı, Yunanistan’da yüzde kaçtı?
AYDIN AĞAN
AYAYDIN (Devamla) – AKP’nin ekonomi politikası bomboş bir sayfa, o sayfanın
içini doldurun lütfen.
AKP
hükûmetlerinin yapısal sorunları çözmek yerine günü kurtarmaya yönelik kısa
vadeli politikalar izlediğini yıllardır söylüyoruz. 
Şimdi soruyorum:
Düşük tasarruf, sürdürülebilir yüksek büyüme, ithal bağımlılığı, düşük katma
değer üretimi, teknoloji yetersizliği, kayıt dışı ekonomi, çarpık vergi yapısı,
verimsiz kamu harcamaları gibi hangi temel sorun bugün ortadan kaldırılmıştır?
Söyleyin Allah aşkına! Aynı yapısal sorunlar devam ediyor. On iki yıllık tek
parti iktidarı olarak hangi yapısal reforma imza attınız? Ekonomi aynı tas aynı
hamam. On iki yıllık iktidarınızda yapısal reformlar hiç aklınıza gelmedi de
bugün mü geldi? Günaydın demekten başka söyleyecek söz bulamıyorum. Peki tüm
bunlar ortadayken…
AHMET YENİ
(Samsun) - Hiçbir banka batmadı, hiçbir banka.
AYDIN AĞAN
AYAYDIN (Devamla) – “Hiçbir banka batmadı.” diyorsunuz da sizin Başbakanınız,
sizin Cumhurbaşkanınız bir bankanın batmakta olduğunu söylüyor ve BDDK
Başkanlığı da orada bunu seyrediyor.
AHMET YENİ
(Samsun) - 22 bankayı batırdı koalisyon.
AYDIN AĞAN
AYAYDIN (Devamla) – Ekonomiden sorumlu Başbakan Yardımcısı da “Böyle bir şey
yok.” diyor. Hangisine inanacağız, Başbakana mı inanacağız, Başbakan
Yardımcısına mı inanacağız? Önce onu söyleyin.
AHMET YENİ
(Samsun) – O sizin koalisyonlar 22 bankayı batırdı, 22 bankayı.
AYDIN AĞAN
AYAYDIN (Devamla) – Sen otur orada. Sen bu işten anlamazsın. Sen o işten
anlamazsın.
AHMET YENİ
(Samsun) – Anlarım çok iyi.
AYDIN AĞAN
AYAYDIN (Devamla) – Sen o işten anlamazsın. Sen anladığın işte konuş.
AHMET YENİ
(Samsun) – Kırk senem geçti o işte.
AYDIN AĞAN
AYAYDIN (Devamla) – Sen o işten anlamazsın. Sen anladığın işte konuş. O işten
biz anlarız, sen anlamazsın o işten.
AHMET YENİ
(Samsun) – Siz anlasanız muhalefette olmazdınız. 
ALİM IŞIK
(Kütahya) – Sayın Hocam, on iki yıldır aynı sözleri söylüyor, kale almayın
devam edin. 
BAŞKAN – Herkes
birbirine eşit şekilde sataştığı için müdahalede bulunmuyorum!
AYDIN AĞAN
AYAYDIN (Devamla) – Kamu borcunda ve bütçe dengesinde bir iyileşme ne yazık ki
AKP iktidarı döneminde sağlanamadı. Ama madalyonun ikinci yüzü, yani dış borç
alanında geçmişte devlet borçluyken bugün özel sektörün borcu artıyor. Hükûmet
diyor ki: “Kamunun borcu düştü ama özel sektörün borcu arttı.” Peki, özel
sektörün borcu bu ülkenin borcu değil midir? Bu özel sektör başka bir ülkede mi
yaşıyor? Onların borcu kime aittir? Bu ülkenin borçlarına aittir.
Son dönemde
başarı gibi gösterilen bir diğer hususa değinmek istiyorum: Cari açıkta düşüş.
Evet, Hükûmet cari açığı tedricen düşürdü. Cari açıktaki bu iyileşmede kuşkusuz
yavaşlayan ekonomide ithalatın azalmasının payı var, artan döviz kuruyla
ithalatın pahalılaşmasını da unutmayalım. 
Peki, cari
açığın bu düzeye gelmesi için ne bedel ödendi, neden vazgeçildi, söyleyeyim.
Büyümeden vazgeçildi, istihdamdan vazgeçildi, üretimden vazgeçildi. Bakınız,
2003-2011 döneminde yüzde 5,3 büyümeye yüzde 5,2 cari açık verirken, cari
açığın tavan yaparak millî gelirin yüzde 10’una ulaştığı 2011 sonrası son üç
yılda ise ortalama yüzde 6,5; cari açığı indirebilmek için yüzde 3,1’lik
ortalama büyümeye razı olmaktadır. Yani cari açıktaki düşüşten çok daha fazla
büyüme kaybı yaşanmıştır. İşte sizin marifetiniz budur. 
AKP bu yanlış
ekonomi politikası çerçevesinde nihayet Merkez Bankasını da emrindeki sıradan
bir kuruma dönüştürmüştür. İnandırıcılığını ana hedefi olan fiyat istikrarı
konusunda enflasyon tahminleriyle bitiren banka, AKP iktidarına biat suretiyle
bağımsızlığını da kaybetmiştir. Hükûmetten izin almadan faiz politikasında adım
atamayan, enflasyon hedeflemesine geçildiğinden beri enflasyon hedefleri
tutmayan bir Merkez Bankası başka nerede var? Geçtim önceki yıllardan, bakınız,
bu yıl için enflasyon hedefi 5,3. Peki, yıl sonu bu hedefi tutturabilecek
misiniz? Mümkün değil. Hükûmet hiçbir hedefinde ne yazık ki isabet yapamadı,
isabet tutturamadı. Merkez Bankasıyla sınırlı değil, bütün hedefleri birbirini
tutmuyor.
Bu duygu ve
düşüncelerle yüce heyetinizi saygılarımla selamlıyorum, bütçemizin hayırlı,
uğurlu olmasını diliyorum. (CHP sıralarından alkışlar)
BAŞKAN –
Teşekkür ediyorum Sayın Ayaydın.
Manisa
Milletvekili Sayın Özgür Özel.
Buyurunuz. (CHP
sıralarından alkışlar)
CHP GRUBU ADINA
ÖZGÜR ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Başbakanlığa
bağlı Afet ve Acil Durum Yönetimi Başkanlığının yani AFAD’ın bütçesi üzerinde
söz almış bulunuyorum.
17 Aralık Gölcük
depremini, 12 Kasım Düzce’yi, 2011’de Van depremini, Soma’yı, Ermenek’i,
Çaycuma’yı, Ayamama Deresi’ni, Samsun’daki sel felaketini yaşamış bir ülke
olarak siyaset üstü, partilerüstü bir yaklaşımla ele alınması gereken,
hepimizin göz bebeği olması gereken, kollanıp doğruya yönlendirilmesi gereken
bir kurumun bütçesi üzerinde konuşuyoruz. Maalesef, Türkiye’de öyle, AFAD’da
öyle; kazadan, faciadan ya da afetten önce değil, sonra konuşuyoruz biz.
AFAD’dan bu beklenmez ama AFAD riski yönetmek yerine krizi yönetmeyi tercih
ediyor. Oysa, dünyanın çoktan terk ettiği bir yöntem bu. Birleşmiş Milletler
bütün dünyayı bıraktı, Afrika’daki ülkeleri risk yönetimine yönlendirmeye, kriz
yönetimine yönlendirmemeye çalışıyor. Profesör Doktor Mikdat Kadıoğlu diyor ki:
“Eğer riski yönetmezsen krizi de yönetemezsin. Risk yönetimi olmadan yapılacak
bir kriz yönetimi aslında vatandaşı kandıran bir keriz yönetimine dönüşmüştür.”
AFAD’ın yaptığı
da bundan farklı değildi. Ermenek’teydik, AFAD’ı bekledik. AFAD geldi ve önce
Ermenek’i, sonra madeni tanımaya çalıştı. Sonra bir madene su bastıysa ne
yapması gerektiğini anladı, boru ihtiyacını fark etti. On iki saatte 3 kere
boru geldi, gelen her boru patladı. Boru tamam, pompa lazım; pompa tamam, gücü
yetmez. Güçlü pompa ahtapot, İstanbul Büyükşehirde var, bastır o gelsin. Yolda
gelirken ahtapot kaza yaptı. 
AFAD AFAD olsa
Ermenek’teki maden envanterinde olur. X kodlu madenimizde Y kodlu durum ortaya
çıktı. Türkiye’de envanterdeki ihtiyaç ne? O pompayı kazadan on beş dakika
sonra bir vinç, bir helikoptere, bir nakliye uçağına yüklüyor olur, yirmi dört
saat sonra vermezsiniz bu kararı. Onu bırakın, yirmi dört saat sonra geliyor,
orada AFAD yetkilileri diyorlar ki: “İnşallah ahtapot desendireden girer.” Yani
ana yola ahtapotun girip girmeyeceğine inşallah, maşallahla “Gelsin de
görelim.” diye bakıyorlar. Giriyor girmesine, güç bela üç saatte indiriliyor.
Ahtapot mazotluymuş, madende kullanılamazmış, ahtapotu geri çıkarıyoruz. 
Eğer bu AFAD
afetten sonra, faciadan sonra battaniye, çorba dağıtacaksa bunu bilelim, ona
göre değerlendirme yapalım. Yok, krizi yönetecekse o zaman onun için yeniden
reorganize olması lazım. 
Soma’dan
bahsetsek herkes biliyor, iktidar, muhalefet kabul ediyoruz, AFAD Soma’da tel
tel döküldü. Soma’da on iki saat arbede yaşandı, on iki saatten sonrası zaten
cenaze ve taziyeydi. O vakitten sonra kontrolü ele alsanız ne olur; o uydular
açılmış, bilmem neler yapmış, uydu telefonlarını test etseniz kırk sekiz saat
sonra ne olur? 
Olay 15.10’da
gerçekleşti, Manisa milletvekillerinin cep telefonlarına örgütlerinden “Soma’da
büyük bir facia oldu.” mesajı 15.45’te geldi. AFAD’a ilk haber 16.30’da gelmiş,
intikal 18.15’te gerçekleşmiş. Ben bileydim, kusur bende, ben faciadan haberdar
olduğumda Manisa’ya gitmek için hazırlık yapmak yerine AFAD İl Müdürüne telefon
açardım. AFAD İl Müdürüne haberim olduğunda telefon açsaymışım kırk beş dakika
önce harekete geçeceklermiş. Böyle bir afet yönetiminden bahsediyoruz. 
Sonra, Soma
Komisyonunun taslak raporuna şunu yazdılar, AKP önerisiyle geldi, itiraz ettik:
“Sayın Bakan Taner Yıldız gelip de olaya el koyunca ortamdaki kaos ve keşmekeş
ortadan kalktı.” diyor. Krizi yönetmeye gelmiş Taner Yıldız. Hepimizin
vicdanında, gensorularda, soruşturma önergelerinde, yarın göreceksiniz, Yüce
Divanda hakkındaki suçlamalarda, meselenin birinci sorumlusu krizi yönetmeye
geliyor ve Başbakan diyor ki Murathan Mungan’ın kitabındaki kasiyer kız gibi:
“Ne kadar göz önünde durursan o kadar görünmez olursun.” Sorumluluklarını
ortadan kaldırmak, PR yapmak, bir gömleği iki gün giymek, simit yemek, susam
yemek, bilmem ne yapıp aç kalmamak üzerinden kendi halkla ilişkilerini
yönetecek adam, yönetmek için gelmiş, güya AFAD’ı yönetiyor. Ne oldu? Eğitimi
var, olmadı. Ama işte kriz değil, keriz yönetimi dediğiniz bu. 
Eğer AFAD’ı
böyle bir bakan yerine orada, o acil durumları yönetmek üzere uzmanlaşmış
kişiler yönetseydi, tabii, hiçbirisinin aklına “Hepsini birden çıkarmayalım,
infial olmasın.” gelmezdi veya “Ölülere, kaybettiğimiz kayıplarımızın ağızına
birtakım maskeler takıp canlıymış gibi çıkartalım, tansiyonu düşürelim.” demek
gelmezdi. “Yavaş yavaş çıkaralım, Başbakan gelmeden 150’yi bulmayalım,
Cumhurbaşkanı ayrılmadan 250 rakamını geçmeyelim.” diye kimse söylemezdi. 
Bir Kelime Bir
İşlem oyuncusudur AFAD. “Kriz” kelimesine “e”yi joker kullanıp hepimizi keriz
yerine koymuştur ama işlem hanesine gittiğimizde de 98 yaklaşık sonuç bulmuştur
çünkü verdiği raporda 486 iken kazada canlı kurtulanların sayısı… Soma
Komisyonuna geldiklerinde “Biz onu 584’e revize ettik ama İnternet’i
güncellemedik.” demiştir. Bir kelime, bir işlem, 98 yaklaşık sonuç. Şimdi,
önümüzde büyük İstanbul depremi var. İnşallah olmasın ama bilim adamları diyor:
“Kaçışımız yok, olacak.” İnşallah kaybımız olmasın. Bunun için hazırlık yapmak
lazım ama bu AFAD’la, bu tel tel dökülen bu hâlle bunu nasıl yapabiliriz? Oysa
geçen depremden sonra neleri konuşuyorduk? Deprem çantalarını, çocukların
eğitimini, hayatta kalmak için yaşam alanlarını. Nerede bunlar? Şimdi DASK,
Zorunlu Deprem Sigortası, basit bir şey söylüyorlar, diyorlar ki: “Eğer DASK
sigortası yapmazsan teyzenin evinde kalırsın, ayna buğulu olur, küvette saç
olur, kıl olur, ondan sonra evinde rahat edemezsin.” Bu değil depreme hazırlık
arkadaşlar. Mesele deprem olduğunda sağlam binalar, doğru bir kurtarma planı…
Eğer AFAD dediğiniz kurum bütçesinin yüzde 40’ını afet sonrası müdahaleye,
yüzde 9’unu sadece planlama ve zarar azaltmaya ve yüzde 1’ini görev ve
sorumluluk alanına giren işlerle ilgili farkındalık yaratmaya ayırıyorsa
meselenin kendisinde bir sorun var demektir.
Bu ülkenin
vatandaşlarını, bu ülkenin bilim adamlarını, bu ülkenin suçsuz insanlarını,
size güvenen insanlarını kriz yönetimi diye bir keriz yönetimine tabi tutmanızı
kınıyor, önümüzdeki süreç için kurumun yeniden yapılandırılmasını talep
ediyoruz. 
Saygılar
sunuyorum. (CHP sıralarından alkışlar)
BAŞKAN –
Teşekkür ederim.
Birleşime on
dakika ara veriyorum.
Kapanma Saati: 15.40
ÜÇÜNCÜ
OTURUM
Açılma
Saati: 15.55
BAŞKAN:
Başkan Vekili Meral AKŞENER
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
----0----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Üçüncü
Oturumunu açıyorum.
2015 Yılı Merkezi
Yönetim Bütçe Kanunu Tasarısı ile 2013 Yılı Merkezi Yönetim Kesin Hesap Kanunu
Tasarısı üzerindeki ikinci tur görüşmelerine devam edeceğiz. 
Komisyon ve
Hükûmet burada.
Şimdi,
Cumhuriyet Halk Partisi Grubu adına Balıkesir Milletvekili Sayın Haluk Ahmet
Gümüş, buyurunuz. (CHP sıralarından alkışlar)
CHP GRUBU ADINA
HALUK AHMET GÜMÜŞ (Balıkesir) – Değerli üyeler, TİKA bize göre gerekli ve güçlü
olması gereken bir kurumdur. Tabii, bu kurumun işleyişi ve şimdiki hedefleri
ona olan ihtiyaca uygun olursa; felsefesi, ilerlemeci, gerçekçi bir çizgi
üzerinde büyük ve aydınlık bir ülke ve insanlık geleceğine hizmet ederse, henüz
kanun ile kurulmamış bu devlet kurumunun yöneticileri şaşırıp kendilerini
Hükûmetin propaganda argümanı olarak görmüyorlarsa o zaman “Bu hâlâ
gerekliliğine uygun olarak devam eden bir kurumdur.” diyebiliriz.
Sayın üyeler,
Türkiye’nin dış itibarı hızla yıpranırken ekonomisi dünya kurumlarınca,
yaklaşan ekonomik konjonktürde dünyanın en kırılgan ekonomisi diye
nitelendirilmektedir. Bu Hükûmetin, sıcak parayla çevirdiği ekonominin,
açarsak, fabrikalar, teknolojik yatırımlar yerine sıcak paraya bağlı diğer
alanlara yatırım yapmış bu Hükûmetin önümüzdeki dönemlerde işi kolay değildir,
zordur. Ne havuzdaki paralar ne geç çıkan AR-GE kanunları yaşanacak sıkıntılara
kısa vadede deva olamayacaktır. Hedeflerin tekrar tekrar revize edileceği, dövizin
dengede tutulmasının gittikçe zorlaşacağı bir döneme girmek üzereyiz. İçeride
bu sıkıntıları gizlemek üzere türlü politikalar, Osmanlıcılık hayalleri, küçük
çocuklara her yüzyılda değişen Osmanlıcayı öğretme girişimleri, eğitimi laik
yapıdan uzaklaştırarak üzerinde sansasyon yaratacak, toplumsal gerilimi
artıracak açıklamalar yapılmaktadır.
Kamuoyu bunlarla
meşgul edilmektedir. Akla “Olası bir ekonomik çöküş durumunda bir iç cephe mi
hazırlanıyor?” sorusu gelmiyor diyemem. Bu soru üzerinde düşünelim. 
En son,
Türkiye'yi ziyarete gelen Papa’ya, TİKA’nın Başkanı tarafından “Batı Roma’nın
patronu Doğu Roma’nın patronu tarafından ağırlanıyor.” yorumu yapılmıştır.
Bilgi desek değil, vizyon desek yanına psikolojik bir analiz eklemek gerekir.
Gençlere kalsa buna “Roma geyiği.” derler. Biz öyle demeyelim.
BÜLENT TURAN
(İstanbul) – Ne diyelim?
HALUK AHMET
GÜMÜŞ (Devamla) – Biz, bu duruma, gittikçe çaresizleşen Başbakan ve
Cumhurbaşkanının görüntüyü değiştirme çabaları olarak bakıyoruz. Bunlar, bir
anlamda, gündem değişsin, yaşanan sıkıntılar, artan işsizlik, yolsuzluklar görülmesin,
yaklaşan kaos hissedilmesin arayışlarıdır.
BÜLENT TURAN
(İstanbul) – O da CHP geyiği oldu.
HALUK AHMET
GÜMÜŞ (Devamla) – Sayın milletvekilleri, Afrika’ya gidelim, Türkiye'nin elini
ve gücünü mazlum ülkelerin halklarına doğru uzatalım. Bunlar iyidir ama
öncelikli olarak bölgemizde ilgilenmemiz gereken asıl alanlarda neler oluyor,
bunları bilip önlem almamız gerekiyor, bu alanlarda var olmamız gerekiyor.
Yoksa, ikincil ilgi alanlarını ilk plana taşırsanız, bu sizin siyasi AKP
propagandanız olur ancak, eğer değilse stratejik körlük anlamına gelir.
Sonuçta, ulusal menfaatlere yararı olmaz, kalıcı olmaz, etkileri geçici ve
uçucudur.
TİKA ne için
kurulmuştur arkadaşlar? Öncelikle, bağımsızlığına kavuşmuş tüm ülkeler, dünya
Türkleri ve ülkenin akraba halklarla ilişkilerini geliştirmek için kurulmuştur.
Bu alanlarda acaba ilişkilerimiz gelişti mi? Hayır, gelişmedi, daha da geriledi
iktidarınızda. Niçin geriliyor? Bu ülkelerle ilgili meselelere önem verilip
gerçekçi stratejik analizler yapılmadığı için. Kısaca, ilişkiler, Hükûmetin
meselelere çarpık bakışı nedeniyle gerilemiştir ve gerilemektedir. 
Ne yapıldı? Türk
ülkelerinin yönetimleri için benimsenmeyen organizasyon ve faaliyetler
tarafınızdan desteklendi. Bu ülkelerle geleceğe yönelik sağlam ilişkiler kurmak
yerine, bu ülkelerin siyasi yapılarına ve sosyal ilişkilerine yön vermek içinde
bulunuldu, bu faaliyetlere destek verildi. Tabii ki şimdi, bu ülkelerde, Orta
Asya ülkelerinde Türkiye Hükûmetinin faaliyetlerine soğuk bakılmaktadır.
Türkiye, bugün, ne yazık ki politikanız yüzünden Orta Asya ülkelerinde etkisiz
ve varlığı sorgulanır bir ülkeye dönüşmüştür. 
Şimdi, bölgede
ne oluyor bir bakalım. Çin, Sincan’da Uygurlar aleyhine asimilasyon ve bölgeyi
Çinli nüfusla nüfuslandırma politikalarını uygularken, Orta Asya ülkelerine Çin
bilgeliği politikasıyla, “karşılıklı yarar” adı altında elini uzatmaktadır,
Orta Asya’ya. Bir dönem sonra inşası devam eden Orta Asya’yı Çin’e ve Avrupa’ya
bağlayacak otoyollar ve tren yolları bitecektir. Çin’in bu ülkelerle ilişkileri
daha da yoğunlaşacaktır. Çin’in hedefinde, Orta Asya ülkelerinin ekonomilerinin
Çin’e bağlanması, Rusya aleyhine silahlandırmak, bölge aleyhine silahlandırmak
da vardır, buna da noktayı vurmak gerekir. Şimdiden 30’un üzerinde sınır kapısı
açılmış, bu sınır boylarında serbest bölgeler aktifleştirilmiştir. Elbette Orta
Asya, Çin için karada en önemli potansiyele sahip bir coğrafyadır, tüm Asya’nın
kalbidir. Çin için enerji ve siyasal güç hedefleri, Hazar’a ulaşan yol, İran’la
karadan buluşma, Orta Doğu petrolleri, hep Orta Asya’nın Çin’in hinterlandı
hâline gelmesiyle gerçekleşebilecektir. Rusya direniyor, “Bu benim
hinterlandım. 2015 için Orta Asya ülkeleriyle Avrasya ekonomik iş birliği
kuracağım.” diyor, bu konuda Çin’le ağır örtülü bir rekabet içindedir. Şanghay
İşbirliği Örgütü içi pek o kadar uyumlu olmayan bir örgüttür, Çin tarafından
Ukrayna meselesinde Rusya’ya destek verilmemiştir. Ama, bütün bu olayların
bizler neresindeyiz? 
BÜLENT TURAN
(İstanbul) – Tam merkezinde. 
HALUK AHMET
GÜMÜŞ (Devamla) – Hiçbir yerindeyiz arkadaşlar. AKP Hükûmetinin politikaları
nedeniyle hiçbir yerinde yoksunuz; Orta Asya’da yoksunuz, TİKA’yla da
propaganda yapıyorsunuz. 
Çok teşekkür ederim. (CHP sıralarından alkışlar) 
BAŞKAN – Teşekkür ederim. 
İstanbul Milletvekili Sayın Faik Tunay, buyurunuz.
(CHP sıralarından alkışlar) 
CHP GRUBU ADINA FAİK TUNAY (İstanbul) – Sayın
Başkan, değerli milletvekilleri; hepinizi saygıyla selamlıyorum. 
2015 merkezî bütçesi içerisinde yer alan Yurtdışı
Türkler ve Akraba Toplulukları Başkanlığı bütçesiyle ilgili söz almış
bulunmaktayım. 
Nüfusu 200 milyonun üzerinde olan Orta Doğu’dan
Balkanlar’a, Balkanlar’dan Orta Asya’ya kadar, kısacası dünyanın her yerinde
akraba ve soydaş topluluğuna sahip büyük bir milletiz. Bu kürsüye geldiğimiz
zaman ve her konuştuğumuz yerde, siyasi partilerimiz hangisi olursa olsun,
hepimizin ilk söylediği cümle şudur ve gurur duyarız: Biz tarih sahnesine yeni
çıkmış bir millet değiliz; devletler kurmuş bir milletiz ve bu milletin bir
mensubu olmaktan da gurur duyarız. Altı yüz küsur sene hüküm süren koca cihan
imparatorluğu Osmanlıdan sonra yoktan var edilen, âdeta küllerinden tekrar
doğan genç cumhuriyetimizle her zaman gurur duyarız.
Bu vizyonla, bu inançla, bu misyonla parti ayrımı
yapmaksızın 2010 yılında kurulan bir başkanlık Yurtdışı Türkler ve Akraba
Topluluklar Başkanlığı. O zaman milletvekili olanlarınız hatırlar. Burada bütün
siyasi partilerin uzlaşmasıyla, konsensüsüyle, ortak rızasıyla kurulmuş bir
başkanlıktır. 
Küresel vizyonumuza, küresel amaçlarımıza ve büyük
devlet olmanın anlayışına, gereklerine uygun olarak kurulan bu başkanlığın iyi
yaptığı çalışmaları, olumlu attığı adımları övmek bir muhalefet milletvekili
olarak herkesten önce bizim de görevimizdir ve sorumluluğumuzdur. Bu kürsüye
geldiğimiz zaman iyi yapılan şeyleri görmezden gelemeyiz. Bunları söylemek,
bunları takdir etmek bizim boynumuzun borcu. Ama iktidarın ve bu kurumdan
sorumlu olan Sayın Başbakan Yardımcısının ve bu kurumun tepesindeki
yöneticilerin de şöyle bir sorumluluğu var: Muhalefetten gelen olumlu
eleştirileri asla ve asla iktidarı yıpratmak için, iktidarı küçük düşürmek için
olan eleştirilerden saymasınlar. Bizim vazifemiz yurt dışındaki
soydaşlarımızla, akrabalarımızla ilişkilerimizi ekonomik, kültürel, sosyal,
kısacası hayatın her alanında daha da ilerletmek, daha da geliştirmek. 
Bu kurum, Adalet ve Kalkınma Partisinin bir kurumu
değil. Bu kurum, Cumhuriyet Halk Partisinin, Milliyetçi Hareket Partisinin ve
Halkların Demokratik Partisinin ortaklaşa kurumu. Öyleyse bu kurumdaki bazı
gerçekleri de görmek ve buradaki sorunlara değinmek bizim boynumuzun borcudur. 
Geçtiğimiz
günlerde hepimizin kamuoyunda yakından takip ettiği bir liste açıklandı. Bu
liste neydi? Kamu kurumlarının bazılarına KPSS’siz yani sınavsız, torpilli
insanların yerleştirilmesiydi. Burada isimleri tek tek zikredecek değilim,
bugünkü bütçe konuşmasının gündemi de bu değil ama böyle bir kurumda, böyle bir
kuruluşta amacımız eğer Türkiye'nin dışındaki, dünyanın her yerindeki
soydaşlarımızla, akrabalarımızla ilişkilerimizi daha da ilerletmek, daha da
geliştirmekse, burada torpil olmamalı. Burada sadece ve sadece bilgi, donanım,
birikime dikkat edilmeli, burada liyakat ön planda olmalı. Bir bakanın yeğeni
olmak veya bir bakanın tanıdığı olmak burada çalışmak için yeterli olmamalı. 
Elbette ki o
bakanın yeğeni, tanıdıkları, yakınları o liyakate sahipse, o bilgiye, o
birikime sahipse, o donanıma sahipse buralarda görev yapacaklar ama buralara
eleman alırken çok daha fazla dikkatli olmamız gerekiyor diye düşünüyorum.
Bir diğer
sıkıntı da şu: Başkanlığın ismi nedir? “Yurtdışı Türkler ve Akraba Toplulukları
Başkanlığı.” Öyleyse bu, hiçbir mezhebi kapsamaz, bütün mezhepleri kapsar;
Türk’ü, Kürt’ü, Alevi’si, Sünni’si, yurt dışında yaşayan Türkiye Cumhuriyeti
devletine bağlı olan herkes bu Başkanlığın çalışma alanı içerisindedir.
Yurtdışı Türkler
ve Akraba Toplulukları Başkanlığının yurt dışındaki bazı çalışmalarına
baktığımız zaman, maalesef ve maalesef, belirli grupların bu çalışmaların
dışında kaldığını görüyoruz ve bu hepimizi üzüyor. Eğer biz bütün dünyada daha
etkili olmak istiyorsak, daha aktif olmak istiyorsak, 77 milyonun hepsinin
gücünü arkamıza alarak iyi işler yapmak istiyorsak, hayırlı hizmetler yapmak
istiyorsak yurt dışında yaşayan vatandaşlarımızı Türk, Kürt, Sünni, Alevi diye
ayrımcılığa tabi tutamayız. Onların hepsini bu Başkanlığın çalışmaları
içerisine almamız gerekiyor.
Bir diğer
sıkıntılı konu da şu: Yaklaşık bir yıl önce hepimiz takip ettik. Başkanlığımızda
yani Yurtdışı Türkler ve Akraba Toplulukları Başkanlığında kamuoyunda “böcek”
diye adlandırılan dinleme cihazları bulundu. Ne acıdır ki sadece kurumun
Başkanının odasında değil, diğer başkan yardımcılarının odasında da bu
böceklerden bulundu. Çeşitli iddialar ortaya atıldı, o zaman gazetelerde
okuduk, televizyonlarda izledik; işte, 2 tane kadının bu dinleme cihazlarını
koyduğu, bunların Adalet ve Kalkınma Partisinin kuruluş sürecinde yer aldığı
söylendi. Daha sonra ilgili Bakan Yardımcısı çıkıp bunun doğru olmadığını
söyledi. Biz muhalefet olarak bu böcekleri koyan insanların geçmişte hangi
siyasi partilerde görev yaptığıyla, hangi siyasi görüşe sahip olduğuyla zerre
kadar ilgilenmiyoruz. Bizim bir tane derdimiz var, üzerinden bir yıl kadar
zaman geçti, bu kuruma bu böcekleri, bu dinleme cihazlarını kimler koydu, hangi
amaçla koydu? Bunların yurt içindeki ve yurt dışındaki uzantıları nedir? 
Bu kuruma
konuşmamın başında da başlarken özel bir yer verdim. Çünkü burası, büyük devlet
olmanın gereği olarak, yalnız Türkiye’deki vatandaşlarımızla değil, bütün
dünyadaki soydaşlarımızla ve akrabalarımızla ilgilenen, onların dertlerine,
tasalarına, sorunlarına çözüm bulmakla yükümlü olan, mükellef olan bir kuruluş.
Biz eğer dünya devleti olduğumuzu iddia ediyorsak, yalnız Türkiye’de değil,
Orta Doğu’da, Balkanlarda, dünyanın her yerinde daha güçlü bir Türkiye var
iddiasında bulunuyorsa iktidar o zaman böyle bir kuruma böyle ahlaksızca işleri
yapanlar kimse bunun bir an önce ortaya çıkartılması gerekiyor, ki biz de
muhalefet olarak, vatandaşlar olarak bunu bilelim. Sıkıştığımız zaman son bir
yıldır bir moda var. İktidarı eleştirdiğiniz zaman, edebinizle, adabınızla bile
eleştiriyi yapsanız, olumlu yönde, yol gösterici eleştirilerde bile bulunsanız
hemen paralelci yaftası yakıştırılıyor. Eğer iktidarı eleştiriyorsanız,
iktidarın yaptıklarını beğenmiyorsanız hemen size yapıştırılan bir yakıştırma
var, işte paralelci, paralelci milletvekili, paralelci yönetici, bilmem ne. Bu
hastalıktan kurtulmamız gerekiyor. Eğer bu kuruma, bu kuruluşa bu böcekleri,
dinleme cihazlarını Türkiye’nin içinden birtakım illegal oluşumların içerisinde
yer alan insanlar koyduysa bunlar ortaya çıkarılsın, iktidarıyla, muhalefetiyle
hepimiz bunlara gereken en ağır cezayı verelim. Bunları kimsenin savunması
mümkün değil. Ama yok, bunun yurt dışı uzantıları varsa, bunun yurt içindeki
uzantılarıyla beraber yurt dışı uzantıları varsa bunları da bilmek bizim
hepimizin hakkı. 
Ben bu vesileyle
bir kere daha Yurtdışı Türkler ve Akraba Toplulukları Başkanlığı bütçesinin
hayırlara vesile olmasını diliyorum. İktidarın, muhalefetin kendisine
yönelttiği olumlu eleştirileri dikkate almasını istiyorum. Muhalefetten gelen
her şey sizin kötülüğünüze değil, aksine sizin yararınıza çünkü hepimiz aynı
geminin içerisindeyiz, hepimiz ülkemizin daha da ilerlemesi ve daha da
güçlenmesini istiyoruz.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederim.
Bartın
Milletvekili Sayın Muhammet Rıza Yalçınkaya, buyurunuz. (CHP sıralarından
alkışlar)
CHP GRUBU ADINA
MUHAMMET RIZA YALÇINKAYA (Bartın) – Sayın Başkan, değerli milletvekilleri;
Atatürk Kültür, Dil ve Tarih Yüksek Kurumu ile Atatürk Araştırma Merkezi 2015
yılı bütçesi üzerinde Cumhuriyet Halk Partisinin görüşlerini sunmak için söz
aldım, sizleri saygıyla selamlıyorum.
Değerli
arkadaşlar, kurumun adı çok güzel ancak kuruluşu ve sonrasında yaşanan
hukuksuzluklar bu güzelliği ne yazık ki yaralamıştır. Gazi Mustafa Kemal
Atatürk tarafından kurulan ve maddi, manevi desteklenen Türk Tarih Kurumu ve
Türk Dil Kurumu, bugün olduğu gibi pasif, siyasi iktidarın emrindeki bir devlet
dairesi değil, tamamen bağımsız, bilim üreten kuruluşlardı. Bu kurumların
giderleri ise Atatürk tarafından kendi kişisel gelirinden karşılanıyordu.
Ölümünden sonra, kendi el yazısıyla hazırladığı vasiyeti üzerine, Atatürk’ün İş
Bankası hisseleri gelirinden önemli bir meblağ bu iki kuruma çalışmalarını
sürdürebilmesi için bırakılmıştır. 
Bu iki kurum ilk
darbeyi 12 Eylül askerî darbesi döneminde almıştır. 12 Eylül rejimi bu kurumların
özerkliği ve bağımsızlığına büyük darbe indirmiştir. AKP iktidarı döneminde de
Türkiye Büyük Millet Meclisi açık olduğu hâlde yasama organından kaçırarak
kanun hükmünde kararnameyle Türk Dil Kuruma ve Türk Tarih Kurumuna son ve
ölümcül darbe vurulmuştur. Bu kurumlar Atatürk Kültür, Dil ve Tarih Yüksek
Kurumu Başkanlığı çatısı altına alınarak devletin herhangi bir idari kurumu
hâline getirilmiş, AKP iktidarının yandaşları arası kadrolaşmasına açılmıştır.
Daha önce bağımsız statüde olan ve başkanı kendi üyelerince seçilen Türk Dil
Kurumu ve Türk Tarih Kurumu yönetimi şimdi Cumhurbaşkanı, Başbakan ve ilgili
bakanlarca belirlenmektedir. Yeniden yapılandırıldıktan sonra Atatürk Kültür,
Dil ve Tarih Yüksek Kurumu ile Atatürk Araştırma Merkezine atanan her iki kurum
başkanının da akademik geçmişine, yazdığı makalelere, kitaplara baktığımız
zaman Atatürk ile ilgili bir çalışması olmadığı görülmektedir.
Peki, bu
kurumların başında bulunmalarının sebebi nedir? Tabii ki, Atatürk ve Atatürk
devrimlerini etkisizleştirmek, Atatürk’ü karalama kampanyalarını susarak
onaylamak. Maalesef, bu kurumların araştırmaları arasında Atatürk ve
öğretileriyle ilgili çalışmalar yetersiz diyecek kadar azdır. Bize düşen görev,
12 Eylül damgası taşıyan Anayasa ve diğer kanunlar gibi, Atatürk Kültür, Dil ve
Tarih Yüksek Kurumunu düzenleyen yasalarda gerekli değişiklikleri hemen yapmak,
Türk Dil ve Türk Tarih kurumlarını kuruluş amacına uygun hâle getirmek
olmalıdır. Bu yapılmadığı sürece hepimiz büyük Atatürk’ün vasiyetini yerine getirememiş
olmanın vicdani sorumluluğunu taşıma durumuyla baş başa kalacağız. 
Üzülerek
görmekteyiz ki, Türkiye Cumhuriyeti’nin kuruluşundan doksan bir yıl sonra
Atatürk, Atatürkçü düşünce ve Türkçe yoğun bir yıpratma ve kirletme
kampanyasına tabi tutulmaktadır. Atatürk’ün şahsına ve kurduğu cumhuriyete,
ilke ve inkılaplarına karşı her türlü olumsuz eleştiri ve saldırılar
yapılmaktadır. Cumhuriyet ve kazanımları sık sık tartışmaya açılmaktadır.
Ülkede artık Atatürkçü olmak neredeyse suç hâline gelmiştir. Görünen odur ki,
hedeflenen, Türkiye Cumhuriyeti’ni yıkmak ve yerine kendine özgü sultanlık
kurmaktır. Siyasi iktidar bu hedefe adım adım ulaşmaya çalışmakta, her adımda
daha da pervasızlaşmaktadır.
Uzağa gitmeye
gerek yok, geçtiğimiz hafta Türkiye Büyük Millet Meclisi İnsan Kaynakları
Başkanı davetiyle Meclis personeline “Hazreti Mevlâna’yı Anlamak” konulu
konferansı veren haddini bilmez bir kişi, Mustafa Kemal Atatürk’ün yaptığı harf
devrimi hakkında sert açıklamalarda bulunarak Atatürk inkılaplarıyla ilgili ağza
alınmayacak sözler sarf edebilmiştir. Dahası, bunu Atatürk’ün kurduğu bu yüce
Meclis çatısı altında söyleyebilmiş, iktidar da buna göz yummuştur. Bu gücü
kimden almaktadır? Kimse bunun bir düşünce özgürlüğü olduğunu ifade etmesin. Bu
sözler düşünce özgürlüğü değil, Atatürk’e karşı kinin ve düşmanlığın açıkça
dile getirilmesidir.
Cumhurbaşkanı
Erdoğan, cumhuriyeti ve Atatürk’ü 5’inci Din Şûrası’nın açılışındaki
konuşmasında açıkça hedef hâline getirmiştir. Anlaşılmaktadır ki AKP’nin
yıllardır içine attığı Atatürk dönemine karşı kini ve düşmanlığı artık açık bir
şekilde dile getirilmeye başlanmış, hatta Atatürk ve cumhuriyete karşı bir
hamle başlatılmıştır. 
AHMET YENİ
(Samsun) – İstismar alanlarınız bitti. 
MUHAMMET RIZA
YALÇINKAYA (Devamla) - Osmanlıca eğitimini gündemine alan Cumhurbaşkanı
Erdoğan, hiç çekinmeden Atatürk’ün harf devrimini Cengiz Han’ın zalim torunu Hulâgu’nun
Bağdat’ı yakmasına benzetebilmektedir. Osmanlıca tartışmalarıyla Atatürk’e ve
onun bu topraklara kattığı değerlere yönelik saldırıların altyapısı
yapılmaktadır. İşte böyle bir dönemde bütçesi üzerine konuştuğumuz her iki
kurumun başındaki ismin Osmanlı üzerine çalışmalar yapmış kişiler arasından
seçilmiş olmasının bir tesadüf olmadığını düşünmekteyim. Tüm bu tartışmalar
yaşanırken ne Atatürk Kültür, Dil ve Tarih Yüksek Kurumu ne de Atatürk
Araştırma Merkezi başkanlarından hiçbir tepki gelmemekte, konuyla ilgili bir
açıklama yapılmamaktadır. Atatürk’ün sahip çıktığı kurumlar bile Atatürk’e
sahip çıkmıyorsa kim Atatürk’e sahip çıkacaktır? 
Cumhurbaşkanı
Erdoğan’ın başlattığı Osmanlıca tartışmaları hazır gündemdeyken, yıllar
öncesinin büyük bir düşünüründen gelmiş olan şu hikmet dolu sözleri sizlerle
paylaşmak istiyorum. Büyük düşünür Konfüçyüs’e sormuşlar: “Bir memleketi idare
etmeniz istenseydi ilk iş ne yapardınız?” “Hiç şüphesiz dili gözden geçirmekle
işe başlardım.” demiş ve açıklamaya devam etmiş: “Dil kusurlu olursa düşünceyi
iyi anlatamaz. Düşünce doğru ifade edilemezse işler doğru yapılamaz. Bu
durumda, töreler ve kültür bozulur. Töreler ve kültür bozulursa adalet yanlış
yola sapar. Adalet yanlış yola saparsa işin nereye varacağını kimse
kestiremez.” İki bin beş yıl önce yaşamış bilge bir insanın bugünlere
gönderdiği bu hikmet dolu sözleri çok iyi anlamalı ve değerlendirmeliyiz. 
Bu duygu ve
düşüncelerle hepinizi sevgi ve saygılarımla selamlıyorum. (CHP sıralarından
alkışlar) 
BAŞKAN –
Teşekkür ederim. 
Kayseri
Milletvekili Sayın Mehmet Şevki Kulkuloğlu, buyurunuz. (CHP sıralarından
alkışlar) 
CHP GRUBU ADINA
MEHMET ŞEVKİ KULKULOĞLU (Kayseri) – Sayın Başkan, sayın milletvekilleri; bütçe
görüşmeleri kapsamında CHP Grubu adına Atatürk Kültür Merkezi bütçesi üzerine
söz almış bulunmaktayım, yüce Meclisi saygıyla selamlıyorum.
Bildiğiniz gibi,
her ülkenin kurucusu adına o ülkelerde çeşitli kurumlar açılmıştır, Atatürk
Kültür Merkezi de bunlardan biridir. Mimar Feridun Kip ve Mimar Rüknettin Güney
tarafından projesi çizilen, 1946’da temeli atılan bina, ödenek yokluğu
nedeniyle tamamlanamamış, daha sonra Atatürk Kültür Merkezi olarak adlandırılan
bu bina 1969’da İstanbul Kültür Sarayı adıyla hizmete girmiştir. 1970’te çıkan
yangında harap olmuş, yangından sonra 1978 tarihinde ikinci kez açılmış ve 2000
yılına kadar o hâliyle hizmet vermeye devam edegelmiştir. 2005 yılında, dönemin
Kültür Bakanı Atilla Koç tarafından binanın yıkılması önerilmesine rağmen,
sanat ve mimarlık platformlarının, sivil inisiyatiflerin yoğun tepkisi, ısrarlı
gösteriler sonucunda Kasım 2007’de İstanbul 2 no.lu Koruma Kurulu, Atatürk
Kültür Merkezi 1. grup kültür varlığı olarak tescil ederek yıkımını önlemiştir.
Türkiye Cumhuriyeti’nin kurucusunun adını taşıyan bir kuruluşa ait binanın
tadilatının altı yıldır bitirilememiş, sürüncemede kalmış olmasının esas
nedenini ekonomik gerekçelerde değil, AKP’nin on iki yıllık icraatlarında,
Atatürk’e bakış açısında ve sahip olduğu zihniyette araştırmak gerekir. Zira
onlar ve onların hamisi olan perde arkası güçlerin hiç duymak istemediği tek
kelime sanırım Atatürk’tür. Atatürk kelimesinden besmele duymuş şeytan gibi
rahatsız olanlar siyasi arenada bugün maalesef ziyadesiyle mevcutturlar. Ancak
bunlar unutmasınlar ki, Atatürk kelimesi sonsuza kadar bu gök kubbede
yankılanacak, Atatürk, ilkeleriyle beraber yaşatılacaktır. Rahatsız olanlara
buradan sesleniyorum: Türk kimliği, Türk milleti, Türkçe, Türk tarihi ve
Atatürk’ü ne yaparsanız yapın ne ederseniz edin unutturamayacaksınız ve
silemeyeceksiniz. (CHP sıralarından alkışlar) 
Millî yapıların,
değerlerin ve kavramların hırpalandığı, ötelendiği ve ayaklar altına alındığı
bir dönemde, Atatürk’ün adı verilen bir kurumun tadilat işinin savsaklanması
AKP Hükûmetinin zihniyetinin bir yansımasıdır. Kavramların bu kadar
karıştırıldığı, bilgisizliğin ve ilgisizliğin tavan yaptığı bir dönemde bu kurumlara
her zamankinden daha fazla ihtiyaç vardır.
Sayın milletvekilleri, Gazi Mustafa Kemal
Atatürk’ün manevi şahsiyetinden, ilke ve devrimlerinden o kadar korkanlar ve
rahatsız olanlar vardır ki bugün âdeta kaçacak yer arıyorlar. Hatırlayınız, bir
zamanlar Türklerden korkan Çinliler uzaydan bile görünen bir set yapmışlardı ve
o setin arkasına sığınmışlardı. Atatürk’ten rahatsız olan bu zihniyet Çankaya
Köşkü’nde oturamayıp yerin altından kaçış tünelleriyle bin odalı olduğu
söylenen kaçak saraylara kapağı atarak Atatürk’ün manevi şahsiyetinden kaçmak
yolunu bugün deniyor. Sizin gibi korktuğundan emin olmayanlar denizlerin
ortasına, göllerin ortasına, ulaşılmaz dağların tepesine ne saraylar, ne
kaleler yaptılar da yine de korktuklarından kurtulamadılar, sizler de
kurtulamayacaksınız. “Atatürk” demekten korkmayın arkadaşlar. Atatürk ışıktır,
özgürlüktür Atatürk, medeniyettir Atatürk, kalkınmaktır, bilimdir, sanattır,
çağdaşlıktır, milletin vicdanıdır Atatürk, hem içeride hem dışarıda itibardır.
Böyle kaçarak, korkarak yaşanan hayatlar hiç kimseye huzur vermez. Bakın
firavuna, bir sinekten bile kaçmadı.
Gelelim bugüne, şimdi, AKP’nin eğitimdeki Osmanlıca
saçmalığına. Sayın milletvekilleri, eğitim deyince, bildiğiniz gibi, çoğu
devlet okullarında ikili öğretim sistemi uygulanmakta, sabahçı ve öğlenci
olarak öğrenciler eğitim görmekteler. Kayseri’den size bir örnek vereceğim:
Şehrin merkezindeki bir okulda okuyan sabahçı bir öğrenci eğer şehrin Mimsin ve
İldem semtlerinde oturuyorsa dört buçukta uyanmak, beş buçukta evden çıkmak,
altı buçukta okul bahçesinde sıraya girmek zorunda. Birçoğu kahvaltı yapmadan
okula geliyor, aileler harçlık veremediği için de derse aç giren çocuk okuldan
saat on iki buçukta aç çıkıyor, evine ulaştığında saat on üç buçuk, ancak yemek
yiyebiliyor. Peki, öğlenci olanlar bundan farklı mı? Hayır. Bu çocukların hepsi
yaklaşık sekiz, dokuz saat aç kalıyorlar. Yani sabah dedeleri camiye, torunları
okula gönderiyoruz; yatsıda dedeler camiden, torunlar okuldan eve geliyorlar.
Okul önlerinde hap, bonzai, ot ticareti yapanlar, satanlar havanın da
karanlığından faydalanarak cirit atıyorlar, çocuklarımızı bu lanet zehirlere
alıştırıyorlar. On iki yıllık karanlık iktidarınız döneminde çözememişsiniz
ikili öğretim sorununu şimdi kalkmış Osmanlıdan, Osmanlıcadan bahsediyorsunuz.
Beyler, kaçak saraylara değil, yeni okul binalarına, yeni dersliklere ihtiyaç
var. Okullarda laboratuvar yok, spor salonu yok, beden eğitimi derslerinde
soyunma odası yok. Beden eğitimi dersleri olduğu günlerde çocuklar eşofmanla okula
gelip terli eşofmanlarla akşama kadar ders yapıyorlar. Hani nerede sağlık
anlayışı, hani nerede vicdanınız?
Gelelim
Osmanlıcaya. Günümüzde Osmanlıca heveslileri, Türkiye’nin bir günde Osmanlıcayı
bırakıp Latin alfabesine geçtiğini sanıyorlar. Sayın milletvekilleri, tartışma
matbaayla başlamıştır. Matbaa 1727'den itibaren günlük yaşama girmiş, fakat
okuryazar sayısında bir artışa neden olamamıştır. Bunun sebebi, hem
Osmanlıcanın okuma ve yazmada doğurduğu güçlükler, hem de Türkçenin ses
varlığına uygun olmayışıdır.
Osmanlıda altı
yedi yıl bu dili öğrenmeye çalışan çocuklar bir mektup bile okuyamaz
hâldeydiler. İşin vahimi, onlara öğretenler de aynıydı. Osmanlıca, alfabeyi
okumayı güçleştiriyordu. Arap harfleri Türkçe kelimeleri ifade etmekte
yetersizdi. Mevcut harflerle özel isimleri yazmak zordu. Osmanlıca ayrıca
matbaa basımını da zorlaştırıyordu. Osmanlı Devleti sorunu çözmek istiyordu. Bu
nedenle yeni harflere geçmek gerektiğini vurgulayan Münif Paşa'yı 3 kez Maarif
Nazırlığına getirdiler. Her seferinde Abdülhamid cahillerden korkup onu
görevden aldı. Çünkü Münif Paşa camilerde verilen vaazlarda gâvurluk getirmekle
itham ediliyordu. Oysa sorunun dinle hiç ilgisi yoktu, sorun teknikti. Evet,
Osmanlı Devleti sorunu ve çözümünü biliyor ama korkuyordu. İslam alfabesi nasıl
terk edilebilirdi? İşte bugün sizin de derdiniz: Arap alfabesi nasıl geri
getirilebilir bu cumhuriyete?
Eğer birileri
bugün Osmanlıca alfabeyle “prompter”den daha rahat okuyabileceğini zannediyorsa
vay ki onun hâline derim.
Sayın milletvekilleri,
eğer gündem değiştirmek, bazı kelimeleri günümüzde sık kullanıldığı için
unutturmak istiyorsanız size Osmanlıcadan Türkçeye bazı kelimeler söyleyeceğim:

Ayyâr: Hırsız.
Bertal: Rüşvet almak. Mahfazai pabuç: Ayakkabı kutusu. Keş-i nakdi kumbara: Para
kasası. Hıyanet-i vataniyye: Vatana ihanet.
Yani, sayın
milletvekilleri, değil Osmanlıcaya, Çinceye hatta Aborjinceye, hatta
Swahiliceye dahi dönseniz, kaçsanız, AKP Hükûmetinin marifetlerinin karşılığı
dünyadaki her dilde vardır.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim.
Antalya
Milletvekili Sayın Gürkut Acar, buyurunuz.
CHP GRUBU ADINA
GÜRKUT ACAR (Antalya) – Sayın Başkan, değerli milletvekili arkadaşlarım, güzel
Türkiye'min güzel insanları; hepinizi saygıyla selamlıyorum.
Büyük Atatürk’ün
mirası olan ancak yaklaşık otuz yıldır devlet kurumu hâline getirilen, son
dönemde de neredeyse tamamen işlevsiz hâle getirilen Türk Tarih Kurumu ile Türk
Dil Kurumu 2015 yılı bütçeleri üzerine söz aldım. Sizleri tekrar selamlıyorum.
Üç yıldır
konuşuyoruz ama üç yıldır hiçbir sonuç alamıyoruz değerli arkadaşlarım. Üç
yıldır “Atatürk’ün bizzat mirasından pay alan ve özel hukuk hükümlerine tabi,
‘dernek’ olarak kurmuş olduğu bu kurumları devlet dairesi hâlinden çıkartın.”
diye söylüyoruz ama sesimizi Adalet ve Kalkınma Partisi iktidarı duymuyor.
Değerli arkadaşlarım, bu ayıptır, bu ayıptan kurtulmak lazımdır. Bu ayıbı önce
12 Eylül darbecileri yaptılar, yani “Atatürkçüyüm.” diyen 12 Eylül darbecileri
Atatürk’ün mirasını ve vasiyetnamesini bozdular.
Bakın, ben otuz
dokuz yıl fiilen avukatlık yapmış bir hukukçuyum. Ve bir insanın en dokunulamaz
hukuksal işlemlerinden birisi vasiyetname tanzimidir. Vasiyetname çok özeldir.
Sadece vasiyetnameyi yapan kişinin iradesi geçerlidir ama Mustafa Kemal
Atatürk’ün vasiyetnamesi kanunla bozulmuştur, ihlal edilmiştir. Ve bu ihlali,
maalesef, Adalet ve Kalkınma Partisi iktidarı da kanun hükmünde bir
kararnameyle daha da şiddetli hâle getirmiştir. Şimdi, diyoruz ki: Bu darbe
ayıbına son verelim, 12 Eylülün yaptığı bu ayıba son verelim. 
Adalet ve
Kalkınma Partisi durup durup bize “Darbeci.” diyor ama darbecilerin yaptığı bu
yasayı aynen devam ettiriyor. İşine geldiği zaman o darbecilerin yaptığı her
şeyi devam ettiriyor, tıpkı yüzde 10 baraj ayıbını da devam ettirdiği gibi.
Değerli
arkadaşlar, Sayın Bakan uzunca bir konuşma yapmış Plan ve Bütçe Komisyonunda.
Baktım, bu uzun konuşma içinde Türk Dil Kurumu ve Türk Tarih Kurumunun bir
dakikalık bir süresi var yani onun dışında yok. Ve bu, kurumlara Adalet ve
Kalkınma Partisi iktidarının da nasıl baktığının bir göstergesidir; önemsiz,
işlevsiz kurumlar çünkü(!) 
Değerli
arkadaşlarım, televizyonlardan, yandaş yayınlardan, yandaş kalemlerden, sözde
tarih programları yapıyoruz diye Atatürk’e, cumhuriyete hakaretler yağıyor ama
bakıyoruz devletin kurumlarından hiçbir ses çıkmıyor. Bu, Mustafa Kemal
Atatürk’ün kurmuş olduğu Türk Dil Kurumundan, Tük Tarih Kurumundan da hiçbir
ses yok. Tıpkı RTÜK gibi; görmüyorlar, duymuyorlar, “Bu kadar da olmaz.”
demiyorlar değerli arkadaşlarım. Atatürk’e inanmıyorlar ya da gündemi takip
etmiyorlar ama her iki hâlde de bu Türk Dil Kurumu ve Türk Tarih Kurumunun
yöneticilerinin o koltuklarda kalmamaları lazım. Çünkü Mustafa Kemal Atatürk’ün
devrimlerine inanmadıkları gibi parasından maaşlarını alıyorlar, onun
gelirlerinden alıyorlar ama Mustafa Kemal’in aleyhinde ne lazımsa onu
yapıyorlar. 
Şimdi, bakınız,
değerli arkadaşlarım, Atatürk diyor ki: “Tarih yazmak tarih yapmak kadar
mühimdir. Yazan yapana sadık kalmazsa değişmeyen hakikat insanlığı şaşırtacak
mahiyet alır.” Türk Tarih Kurumu, tarihi güya yazıyor ama aslına sadık
kalmıyor. Bakınız, Türk Tarih Kurumuna daha önceki konuşmalarımda da, bütçe
konuşmalarımda da birçok sorular sordum. Bunlardan bir tanesi eski başkan bir
kitap yazmış Vahdettin’le ilgili. Geçen yıl, bu Vahdettin’le ilgili bir de
sempozyum düzenlendi ve Türk Tarih Kurumu da bunun için bir belgesel yaptı.
Türk Tarih Kurumu Osmanlı padişahlarıyla ilgili sempozyumlar için, belgeseller
için ne kadar harcama yaptı? Bunu sorduk. Cevap yok, üç senedir yok.
“Vahdettin, aslında, kahramandı.” demek için harcanan para nedir? Ben bunu
öğrenmek istiyorum. 
Değerli
arkadaşlarım, ayrıca, “Vahdettin Ayrılış” adlı belgeseldeki ve eski başkanın
kitabındaki Vahdettin ile Büyük Atatürk’ün “Nutuk” adlı kitabındaki Vahdettin
hiç birbirine benzemiyor. Hangisi doğru? Atatürk’ün “hain” olarak nitelediği
bir kişi Türk Dil Kurumu tarafından, Türk Tarih Kurumu tarafından hem de Büyük
Atatürk’ün mirasıyla kahraman olarak sunuluyor. Bunu kabul etmek mümkün mü?
Kaynak Nutuk mu? Yani Atatürk mü yoksa eski başkan mı olacak? Cumhurbaşkanının
bile Nutuk’a atıf yaptığı yerde Türk Tarih Kurumunun bunu reddetmesi tek
kelimeyle ayıptır. Ne diyor Cumhurbaşkanı 10 Kasımdaki Atatürk konuşmasında:
“Atatürk’ün Nutuk adlı eserinde yeni Türkiye'nin defalarca zikredilmesi
ilginçtir.” diyor. Ama Cumhurbaşkanı bunu söylerken neyi kastediyor acaba?
Çünkü onun söylediği yeni Türkiye’yle Mustafa Kemal Atatürk’ün tarif ettiği
yeni Türkiye'nin hiçbir benzer tarafı yok, taban tabana zıt değerli
arkadaşlarım. Türkiye 29 Ekim 1923’te gerçekten yeni bir Türkiye’ye geçmiştir.
Türkiye tek kişinin egemenliğinden millet egemenliğine geçmiş, akıl ve bilimi
rehber almıştır 1923. Bugün ise o tek kişinin egemenliği söz konusudur. Yine
tek kişi egemen ve o kişi de diyor ki Din Şûrası’nda: “Vahyi bir kenara koyup
akıl ve bilim tek çıkış yoluymuş gibi gösterilmesi manidardır.” Yani bilim ve
akıldan vazgeçelim, vahiy yoluyla ülkeyi yönetelim diyor. Değerli arkadaşlarım,
kaçıncı yüzyılda yaşıyoruz? Bu nasıl bir anlayıştır, bu nasıl bir çağ
dışılıktır? Türkiye Cumhuriyeti nereye gidiyor? Cumhurbaşkanı yeni diyerek
eskiyi önümüze getiriyor, sorun da buradadır.
Değerli
arkadaşlarım, bakınız, burada birçok konu var, vakit çok azaldı, onun için fazla
uzatmak istemiyorum ama bugün Müslüman ülkelerde kan ve gözyaşı varsa Türkiye
tüm Müslüman ülkelerden farklı bir konumda ise bunun nedeni Türkiye
Cumhuriyeti’nin kuruluşundaki ileri görüşlülüktür; kuruluşundaki aydınlığın,
çağdaşlığın temel alınmasıdır; kadın-erken eşitliğinin temel alınmasıdır.
Değerli arkadaşlarım, fıtrat değil Anayasa, kadın-erkek eşittir. (CHP
sıralarından alkışlar) Bunu ortadan kaldırmaya çalışan bir iktidarla karşı
karşıyayız ve ülkemizi ve bütün kadınları uyarıyorum. Bu iktidar kadın erkek
eşitliğine kökten karşıdır çünkü Türkiye’yi din kurallarıyla yönetilen bir ülke
hâline getirmek istiyor. Türkiye buna katlanmayacak, Türkiye laikliğin
tepelenmesine katlanmayacak, Türkiye mutlaka Adalet ve Kalkınma Partisi
iktidarına rağmen çağdaş uygarlığa mutlaka ulaşacak.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim.
AHMET YENİ
(Samsun) – Millet inanmıyor size.
BAŞKAN –
Halkların Demokratik Partisi Grubu adına Mardin Milletvekili Sayın Gülser
Yıldırım. 
Buyurunuz. (HDP
sıralarından alkışlar)
Süreniz on
dakika.
HDP GRUBU ADINA
GÜLSER YILDIRIM (Mardin) - Sayın Başkan, değerli milletvekilleri; öncelikle
sizleri saygıyla selamlıyorum.
Atatürk Kültür,
Dil ve Tarih Yüksek Kurumu bütçesi üzerine konuşmamı yapacağım. 
Atatürk Kültür,
Dil ve Tarih Yüksek Kurumu, 1982 yılının darbe koşullarında Atatürkçü
düşünceyi, Türk kültürünü, Türk tarihini ve Türk dilini yaymak ve bu konuda
bilimsel araştırmalar yapmak için Başbakanlığa bağlı olarak kurulmuştur. Bizler
parti olarak hiçbir dilin, kültürün ve tarihsel gerçekliğin bilimsel olarak
araştırılmasına ve yaygınlaştırılmasına karşı değiliz. Fakat bir halklar ve
kültürler mozaiği olan bu topraklarda, diğer halkların ve kültürlerin de kendi
dillerini, tarihlerini ve kültürlerini araştırabilecekleri ve
yaygınlaştırabilecekleri kurumların oluşması için gerekli hukuksal zeminin
oluşturulması gerekmektedir.
Partimiz, bütün
kimliklerin ve toplumsal renklerin bütün farklılıklarıyla, hiçbir baskı ve
ayırımcı uygulamaya maruz kalmadan varlığını korumasını ve geliştirmesini her
koşulda savunmuştur ve bunu savunmaya devam edecektir. 
Bizler, bu
topraklarda yaşayan bütün insanların eşit ve özgür bir yurttaşlık hukuku
içerisinde yaşama hakkına sahip olduklarını temel bir ilke olarak kabul ediyoruz.

Türkiye gibi çok
kimlikli, çok kültürlü ve çok inançlı bir ülkede, tekçi anlayışın ortadan
kaldırılması, halklarımızın gelecekte de eşit, özgür ve barış içinde bir arada
yaşamaları için zorunlu bir koşul hâline gelmiştir. Aynı zamanda, mensup olduğumuz
siyasal gelenek, asimilasyon ve inkâra karşı mücadele ederken bu uğurda büyük
bedeller ödeyen bir geleneğin sürdürücüsüdür.
Dünyanın her
yerinde halkların, inanç ve kültür gruplarının birlikte, gönüllü
yaşayabilmeleri ancak eşitlik ve özgürlükle mümkün olmuştur. Egemenlerin
halkımıza yönelik imha, inkâr, sürgün, aşağılama ve asimilasyon politikalarına
karşı duran ve bu anlayışları her koşulda mahkûm eden partimiz, geçmişte
yaşanan acıların paylaşılması ve karanlık tarihin aydınlatılması için geçmişle
yüzleşmeyi ve hesaplaşmayı her koşulda savunmuştur.
Bu bağlamda,
Atatürk Kültür, Dil ve Tarih Yüksek Kurumu, birçok resmî kurum gibi toplumsal
ve sivil dinamiklerin yapması gereken işi devralmış ve devletin ideolojik bir
aygıtı olarak işlev görmüştür. Yüzyılın başında dünyanın birçok yerinde kurulan
ulus devletlerin resmî ideolojilerini üretip yaygınlaştırmaları için bu tarz
kurumlar bizzat devletin kurucu kadroları tarafından oluşturulmuştur. Bu tarz
kurumlar kendi kuruluş amaçlarını açık seçik belirtmeseler de resmî ideolojinin
yaygınlaşmasına yönelik araştırma ve projeler yapan birçok kurum gibi kendini
kamusal kaynaklarla finanse ederek resmî ideolojiye bilimsel dayanaklar
hazırlarlar. Bizler bu kurumların devletin ideolojik ve ekonomik bağımlılık
tekelinden çıkarılarak özerk ve sivil akademik yapılara dönüşmesini
savunuyoruz.
Onun için, kısa
vadede yapılması gereken şey, söz konusu kurumun yapısal bir değişime tabi
tutularak yeniden radikal bir biçimde organize edilmesi ve tüm halkları
kapsayan gerçek anlamda bir kültür, dil ve tarih kurumu hâline gelmesinin
sağlanmasıdır. Çünkü “kendimiz için istediğimiz şeyi başkaları için de
istemeliyiz” kuralını işletmek demokrat olmanın asgari ölçülerinden biridir.
Bunun yanında, modern demokrasi kültürü çoğulculuğun ve eşitliğin birleştirici,
tekçiliğin ve eşitsizliğin bölücü olduğunu binlerce örnekle önümüze sunmuştur. 
Benim buradan
belirtmek istediğim birkaç husus var: Birincisi, 1982 Anayasası’yla oluşturulan
birçok dil ve kültür kurumuna aktarılan kamusal kaynaklar ülkedeki diğer
yüzlerce kültür ve dil kurumuna da aktarılıp bu kurumlar desteklenmelidir. Bu
ülkede kaybolan her dil, yitirilen her kültür bu toprakların ruhunu
çölleştirmektedir. Devletin kültür ve dillere karşı geliştirdiği çifte standart
tekçi ideolojilerin alışkanlığı olup eşitlik ve adalet ilkesiyle kesinlikle
bağdaşmamaktadır.
HES’lerle ve
güvenlik barajlarıyla binlerce yıllık bir tarihsel hafızayı suya gömen, yok
olmak üzere olan dillere karşı tek bir önlem bile alamayan bir kültür ve dil
politikası aynı zamanda bu toprakların da ruhuna aykırıdır. Kendi dil, kültür
ve tarih kurumları ile üniversitelerle ortak çalışma grupları ve araştırma
birimleri oluşturan devlet, Mardin Artuklu Üniversitesindeki Kürdoloji
Bölümünün başarılı çalışmalarına karşı bölümü yargı kıskacına almakta ve
itibarsızlaştırarak çifte standart uygulamaya devam etmektedir. 2012 yılında
Millî Eğitim Bakanlığının ve bazı üniversitelerin ortak koordinasyonuyla açılan
ve Kürtçe öğretmenliği programlarından mezun olan bine yakın Kürtçe öğretmen
adayına sadece 18 kişilik bir kontenjanın ayrılmasını Hükûmetin kültür ve dil
politikasının aynası olarak görüyoruz.
Neredeyse yüz
yıldır bu ülkede dil ve kültür, iktidarların elinde ideolojik bir silaha
dönüştürülmüştür. Devletin sürekli toplum üzerinde uyguladığı toplumsal
mühendislik uygulamalarının en büyüğü bundan doksan yıl önce yapıldı. “Ülkede
Türkçenin dışında hiçbir dilde eğitim yapılamaz.” kuralını dayatan kurucu resmî
ideolojinin yerine, bugün aynı yol ve yöntemleri kullanarak Osmanlıcayı zorunlu
dil dersi uygulamasına almaya çalışan bir Hükûmetle karşı karşıyayız. Bu ülkede
milyonlarca insanın konuştuğu Kürtçeyle ilgili bu denli isteksiz davranan
Hükûmetin Osmanlıca konusundaki bu ısrarına dair sadece şunu söyleyebilirim:
Osmanlının kültür ve dil politikasındaki çoğulculuğu ile bugün devletin
tekçiliği kıyaslandığında bugünkü devlet sistemi, Osmanlıyla kıyaslanmayacak
kadar geride kalmıştır.
Tarih, bir
demagoji ve propaganda kaynağı olmaktan çok sosyal ve kültürel mirasın ve
hakikatlere ulaşmanın bir aracına dönüştüğü zaman anlamlı olur. Dünyanın en
büyük devlet arşivlerinden biri olan Osmanlı arşivi sadece bugün ulus devlet
sınırları içerisinde yaşayan Osmanlı tebaasını değil Osmanlı devlet idaresi
altında yaşayan bütün halkların tarihine dair önemli kaynaklar
barındırmaktadır. Örneğin; AKP Hükûmeti Osmanlıca dilini topluma dayatacağı
yerde Osmanlı arşivlerini tamamıyla araştırma ve incelemeye açarak bu konudaki
samimiyetini gösterebilir. Bir dönemler bu topraklarda yaşayan ve neredeyse
bugün çok az bir kısmı kalan Asuri, Süryani, Ezidi, Rum, Ermeni ve Frenklerin
tarihine ait zengin kaynaklara ancak bu sayede ulaşılabilir. 
Devletin çok
kültürlü, çok inançlı, çok dilli bir toplumsal çoğulculuğu sadece tek etnik
kimlik kategorisine indirgemesi ve kültür politikasını böyle bir anlayışın
üzerine kurması bu çağın ve insanlık tarihinin ruhuna aykırıdır. Bir devlet
eğer kendi egemenlik alanında yaşayan bütün halklara belli görev ve
sorumlulukları eşit biçimde yüklüyorsa devletin de bu halklara karşı eşit
davranma gibi ciddi bir sorumluluğu vardır. 
Bu bağlamda son
olarak şunu belirtmek istiyorum: Devletin doksan yıldır asimilasyon ve inkâr
politikaları sonucu birçoğu neredeyse yok olmak üzere olan dillerin,
kültürlerin ve inançların yok olmaması için bizzat sivil dinamikler tarafından
oluşturulacak kültür kurumlarına devlet kamusal bir bütçe ayırmalıdır. Kültür
dil ve tarih kurumları ancak böyle bir uygulamayla gerçek işlevlerini yerine
getirebilirler.
Hepinizi
saygıyla selamlıyorum. (HDP sıralarından alkışlar) 
BAŞKAN –
Teşekkür ederim.
ADİL ZOZANİ
(Hakkâri) – Sayın Başkan, bir dakikası kaldı, bir sonraki konuşmacımıza lütfen
ilave edin.
BAŞKAN – Olur.
Evet, şimdi
Bingöl Milletvekili Sayın İdris Baluken.
Size mi
ekleyeyim?
İDRİS BALUKEN
(Bingöl) – Evet, evet.
BAŞKAN – On beş
dakikaydı, size ekleyeyim, on altı olsun.
Buyurunuz.
HDP GRUBU ADINA
İDRİS BALUKEN (Bingöl) – Teşekkür ediyorum. 
Sayın Başkan,
değerli milletvekilleri; ben de 2015 merkezi yönetim bütçesiyle ilgili Yurtdışı
Türkler ve Akraba Topluluklar Başkanlığı ve Basın-Yayın ve Enformasyon Genel
Müdürlüğü hakkında partimizin görüşlerini aktarmak üzere söz aldım. Hepinizi
saygıyla selamlıyorum.
Sayın
milletvekilleri, özellikle konuşmamın ilk etabını can kulağıyla dinlemenizi,
Türkiye’de bir Kürt milletvekili olarak dile getireceğim bu hususları bir
vicdani hesaplaşmayla, bir empati duygusuyla kendi içinizde değerlendirmenizi
özellikle rica ediyorum. Eminim ki konuşmamın başlangıcında hepiniz dile
getireceğim hususlara katılacaksınız, sonrasında bir kelimede yaptığımız birkaç
harf değişikliğiyle kendi vicdanlarınızla baş başa kalacaksınız.
Şimdi, özellikle
bu yurt dışında yaşayan Türklerin sorunlarıyla ilgili hem iktidar partisinin
hem Meclisin son derece duyarsız yaklaştığını Halkların Demokratik Partisi
olarak biz düşünüyoruz. Hemen hemen dünyanın pek çok yerinde yaşayan Türkler
ağır sorunlarla karşı karşıyalar. Bakın, Almanya’da Türkler getto hâlinde
yaşamaya zorlanıyor, ana dil hakkını kullanamayacak devlet baskılarıyla karşı
karşıya kalıyorlar. Ana dil hakkını kullanamayan Türklerin durumuyla ilgili
eminim ki bu Parlamentodaki bütün milletvekillerinin hissiyatı aynıdır. Deyim
yerindeyse, oradaki Türkler tam bir kültürel asimilasyonla karşı karşıyalar
yani bu sıralardaki milletvekillerinin tamamı ana dil hakkı ve kültürel
asimilasyona tabi tutulmaya karşı ortak bir duruş sergilemeliler. 
Yine, bakın,
Çin’de Uygur Türkleri bizim buradan bölünme olarak gördüğümüz özerklik hakkına,
özerklik statüsüne sahipler ama Uygur Türkleri “Biz kendi kendimizi yönetmek
istiyoruz.” diyorlar, her halkın kendi kendini yönetme hakkının evrensel
kriterini hayata geçirmek istiyorlar. Çin Hükûmetinin, Çin Halk Cumhuriyeti’nin
baskılarla, sömürü politikalarıyla, birtakım katliam uygulamalarıyla Uygur
halkının, Uygur Türklerinin iradesini kırmaya çalışmasını kabul etmiyoruz.
Sadece Uygur Türkleri için değil, dünyanın herhangi bir yerinde yaşayan
halkların bu şekilde kendi kendini yönetme hakkının gasbedilmesine eminiz ki
buradaki bütün milletvekilleri karşı çıkarlar.
Bakın,
Balkanlarda da durum aynı. Osmanlı İmparatorluğu’nun çöküşünden sonra
Bulgaristan’daki Türklerin hangi baskılara maruz kaldığını biliyorsunuz. Onlar
çoğu zaman Bulgar milletinin bir parçası olarak görüldüler. Zorla
Türkleştirilmeye çalışılan, zorla Müslümanlaştırılmaya çalışılan Bulgarlar
olarak değerlendirildiler. Hatta Bulgaristan hükûmeti utanmasa, “Bunlar yolda
yürürken ‘tark, tırk’ sesi çıkaran Bulgarlardır.” diyecekti. Böylesi hazin bir
tabloyla karşı karşıyayız. Bütün milletvekillerinin bu konuda duyarlı olması
gerektiğini düşünüyoruz. Bulgaristan’da hem dilden hem dinden dolayı, dinî
inançlarından dolayı, Türkler ağır baskı altında. Bir müftünün bile oradaki,
yereldeki Türkler tarafından seçimine Bulgar devleti izin vermiyor, merkezden
atıyor. Sofya’dan müftüyü, yerel halkın iradesine rağmen atayıp oradaki
kültürü, tarihi, dili, sosyal dokuyu bilmeyen uygulamaları oradaki Türk halkına
reva görüyor. Eminim ki yine bütün milletvekilleri olarak hepiniz buna
karşısınız. 
Bakın,
Gürcistan’da aynı sorunlar var. Gürcistan’da Ahıska Türkleri “Sınır güvenliğini
tehdit ediyorlar.” gerekçesiyle zorla göçe tabi tutuluyorlar. Böyle bir şeyi
kabul etmek mümkün müdür? Sınır güvenliğini bir halkın tehdit etmesi diye bir
şey olur mu? Bir devlet böyle bir ayıp yapar mı? Ama Gürcistan devleti, bakın
bu ayıbı yapıyor. Biz hem Bulgaristan’ın hem Çin’in hem Gürcistan’ın bu kirli
geçmişleriyle bir an önce yüzleşmeleri gerektiğini, hakikatleri araştırma ve
yüzleşme temelinde komisyonlar kurarak oradaki halktan özür dilemelerini
bekliyoruz.
METİN KÜLÜNK
(İstanbul) – Bravo.
İDRİS BALUKEN
(Devamla) – Moldova’da aynı şekilde Gagavuz Türkleri yaşıyor ve Gagavuz
Türkleri özerklik istiyorlar. Moldova Hükûmeti uzun bir süre “Özerklik ülkeyi
böler.” diye Gagavuz Türklerinin taleplerine karşı çıkıyor. Sonra, Türkiye'nin
de ara buluculuğuyla 1974’te Gagavuz Türkleri özerkliği elde ediyorlar ve şimdi
Moldova Hükûmeti gördü ki, özerklik, Moldova’yı bölmeyen bir yönetim şekli
olarak Gagavuz Türklerinin kendi kendini yönetme hakkını tesis ediyor.
Burada, son
olarak, hepinizin aşina olduğu Türkmenlerin yaşadığı durumu da ifade edeyim.
Orta Doğu halklarının başına bela olan IŞİD çeteleri Kürt, Türk, Arap, Acem
ayrımı yapmadan her yerde terör estiriyor; Tuzhurmatu’da, pek çok Türkmen bölgesinde
binlerce Türkmen’i âdeta katliamdan geçiriyor, kadınlarını köle pazarlarında
satmaya çalışıyor. Niye böyle oluyor? Çünkü, Irak’ta, Suriye’de, Kürdistan’da
Türkmenlerin kendi kendini yönetme hakkı olmadığı için bunlar oluyor. 
Federal
Kürdistan bölgesinde Türkmence ana dilde eğitim hakkı vardı ama Türkmen halkı
orada Türkmen dilini resmî dil olarak bize de taleplerini iletti, biz de
Kürdistan Hükûmetine ilettik. “Kürdistan bir bütündür, bölünemez. Türkmenceyi,
Türkçeyi resmî dil olarak kabul edersek Kürdistan bölünür.” demediler çok şükür
ki, Türkmen dilini orada resmî dil ilan ettiler. Şu anda orada halklar barış
içerisinde yaşıyor.
Bakın, değerli
arkadaşlar, dikkat ederseniz, tüm milletvekilleri ana dil hakkını savunuyor,
değil mi? Türklerin ana dil hakkını savunmak en büyük insani erdemdir. Kültürel
asimilasyona karşı çıkılıyor, etnik ayrımcılık, kendi kendini yönetme hakkı,
oradaki yöneticilerin seçilme hakkı, yerel halk tarafından seçilme hakkı, bütün
bunlar bir hak olarak aslında hepimiz tarafından kabul ediliyor değil mi?
Şimdi, bakın, bir tek kelimede “Türk” kelimesinde t ve k harflerinin yerini
değiştirelim, “Türk” yerine “Kürt” yazalım, o zaman milletvekillerinin siyasete
bakış açısı, kürsüye, bize vermiş olduğu tepkinin değiştiğini göreceğiz. Ben,
bu konuşmayı, Kürt halkının maruz kaldığı uygulamalar olarak burada
yansıtsaydım, eminim ki hepiniz bu ortak duygu içerisinde olmazdınız. İşte
siyasette en önemli şey budur değerli arkadaşlar. Nasıl ki Türklerin
yaşadıkları coğrafyada dilinin, kimliğinin, kültürünün, inancının
yasaklanmasına karşı çıkıyorsak, nasıl ki o ülkelerin yasalarında ve anayasalarında
bu hakların güvence altına alınmasını istiyorsak, o zaman kendi ülkemizin içine
bakmanın da zamanı çoktan gelmiştir, hatta geçmektedir. Kürt halkının,
Türkiye’de yaşayan Lazların, Çerkezlerin, Gürcülerin ana dillerini bir tehlike
olarak görmekten, Alevilerin, Asuri Süryanilerin, gayrimüslimlerin inancını bir
tehlike olarak görmekten, evrensel kriterlere göre düşünüyorsak, bir an önce
vazgeçmemiz gerekiyor diyor, hepinizi vicdana davet ediyorum. 
Değerli
milletvekilleri, konuşmamın bu bölümünde de özellikle basın-yayın
politikalarıyla ilgili birkaç hususu yine partimiz adına vurgulamak istiyorum. 
Bildiğiniz gibi,
bir ülkede yargı, yürütme ve yasamanın bağımsız olması son derece önemlidir,
güçler erkinin olması son derece önemlidir ama bir dördüncü güç olarak medyanın
da bağımsız olması en az bu üç erkin bağımsızlığı kadar önemlidir çünkü medya
halk adına bütün bu bahsetmiş olduğumuz erkleri denetleyen bir pozisyondadır.
Maalesef bağımsız medyayla ilgili zaten kötü olan mevcut durum AKP Hükûmeti
döneminde katbekat aşılmıştır. Bağımsız medya yerine havuz medya uygulamasına
geçilmiş, özellikle havuz medyasının birtakım kredilerle desteklenen patronları
ve köşe yazarları aracılığıyla âdeta Hükûmetin elinde bir siyasal iktidar aracı
olarak maalesef medya kullanılmaya başlanmıştır. 
AKP’nin medyaya
yaklaşımı her alanda olduğu gibi bir havuç-sopa politikasına dayanıyor, her
alanda bunu yapıyor AKP. Bir kısım medyaya demin dediğim ihaleleri rant
kazandırma üzerinden havuç gösteriyor, havuç uzatıyor; muhalif olan, özgür
basın geleneğini temsil eden medya kanalları üzerinde ise polisin, yargının
iktidar sopasını eksik etmiyor. Burada, özellikle AKP dönemindeki sansür
uygulamasının ne boyutlara geldiğini bilmeyen milletvekili yoktur. 
Tek bir örnek vereyim: Roboski’de F-16 savaş
uçaklarıyla 34 yurttaşımız, bu ülkenin 34 yurttaşı bedenleri paramparça olacak
şekilde katledildiğinde diasporadaki Kürt basını ve dünyadaki basın kuruluşları
saatlerce canlı yayın yapmalarına rağmen, AKP Hükûmetinin talimatlandırdığı
medya kuruluşları âdeta yirmi dört saatten sonra buradaki haberleri yazmaya
başladılar. Böyle ağır bir katliamın bile bu talimatlarla görmezlikten
gelinmesi, halktan saklanması AKP Hükûmeti döneminde uygulanan sansürün ne
boyutlarda olduğunu bizce açık bir şekilde ortaya koyuyor. 
Sadece yazılı basına, görsel basına yönelik
sansürler yok. Sosyal medyada Twitter’a, YouTube’a yönelik sansürlerle de biz
AKP döneminde tanıştık. Sosyal medyada eminim ki hepiniz izlemişsinizdir. Özellikle
Twitter ve YouTube yasaklarının gündeme konduğu dönemlerde dünya
parlamentolarında bu politikalar yüzünden kürsüde gülme krizine girip
konuşmasını tamamlamayan politikacıların ülkemizi düşürdüğü kötü durumu hepiniz
gördünüz. Bunların kabul edilecek bir yanı yok. 
Eğer biz Türkiye’de gerçek anlamda bir demokrasi
istiyorsak, eğer gerçekten sosyal bir hukuk devleti istiyorsak bağımsız bir
medyayı da bir an önce oluşturmalıyız. İktidarın kendi siyasal amaçları için
kullanmış olduğu bir merciden bu medyayı bir an önce çıkarmalıyız. 
Bakın, dün bir milletvekili de söyledi, bugün basın-yayın
organları da yazıyorlar: Bir zamanlar “paralel yapı” olarak nitelendirdiğiniz
kesimlerle birlikte özel operasyonlar yürütüyordunuz. O “paralel gazeteler”
dediğiniz yayın kuruluşlarına çarşaf çarşaf önden listeler veriliyordu,
arkasından sizin talimatınızla gece yarısı operasyonları yapılarak gazeteciler,
siyasetçiler evlerinden alınıp cezaevlerine gönderiliyordu. Şimdi paralel
yapıyla yolunuz ayrıldı, paralel yapının mevcut durumunu, o günkü operasyon
uygulamış olduğunuz kesimlerin durumuyla eş değer hâle getirdiniz. 
Biz, özellikle bu ikircikli tavırlardan,
konjonktürel oportünist yaklaşımlardan medyanın arındırılması gerektiğini
düşünüyoruz.
O döneme ait bazı gazete kupürleri var burada.
Bakın, şu anda hem havuz medyası hem de o zamanın paralel yapı, bugün “paralel
yapı” dediğiniz yayın organları aynı manşetle çıkmış, 6 gazete sizin
talimatınızla aynı manşetle çıkmış. “Demokratik talebe can feda.” derken Yeni
Şafak da, Sabah da, Zaman da, Bugün gazetesi de aynı manşeti atmış. Sayısız
örnekleri var. Dün sizin emrinizdeyken bu gazeteler, bu yayın kuruluşları
iyiydi, bugün sizinle yolları ayrıldığı için onları siz farklı bir noktada ele
almaya başladınız.
Bakın, bu ikircikli yaklaşımlarla tarafsız medyayı,
bağımsız medyayı sağlamak mümkün değildir. Gazetecilik mesleği üzerindeki,
basın-yayın özgürlüğü önündeki engelleri kaldırmayla ilgili Hükûmetinizin bir
an önce bazı adımlar atması gerektiğini burada ifade etmek istiyorum. 
Bu anlamda, Sınır Tanımayan Gazeteciler Örgütünün
2011 yılında hazırlamış olduğu raporda 180 ülke arasında sondan 26’ncı sırada
olduğumuzu, bugün de mevcut durumun aynı olduğunu, Türkiye'nin basın özgürlüğü
açısından hâlâ 154’üncü sırada olduğunu vurgulamak istiyorum. Bu yanlışlardan
bir an önce vazgeçilmesi gerektiğini buradan tekrar ifade etmek istiyorum.
Özellikle yürüyen çözüm süreci açısından da basın
özgürlüğü, düşünce, ifade ve örgütlenme özgürlüğünün en temel, en önemli
noktalarından biri olarak hepimiz tarafından hassasiyetle takip ediliyor. 
Önümüzdeki
dönemde de temennimiz odur ki mevcut güvenlik paketi gibi birtakım baskıcı
yasalar yerine bu Meclise demokrasiyi geliştirecek, basın özgürlüğünü
geliştirecek, ifade ve örgütlenme özgürlüğü önündeki engelleri kaldıracak
birtakım yasal düzenlemelerle gelirsiniz. Bunu yapmadığınız sürece ne
yaptığınız bütçeler demokratik olur ne de sizin politikalarınız inandırıcı olur
diyorum. 
Hepinizi saygıyla
selamlıyorum. (HDP sıralarından alkışlar)
BAŞKAN –
Teşekkür ederim.
Şırnak
Milletvekili Sayın Hasip Kaplan. (HDP sıralarından alkışlar)
Süreniz on beş
dakika. 
Buyurunuz. 
HDP GRUBU ADINA
HASİP KAPLAN (Şırnak) – Teşekkür ederim Sayın Başkan.
Halkların
Demokratik Partisi adına sizleri ve bizi televizyonları başında izleyen
halkımızı sevgi ve saygıyla selamlıyorum. 
Evet, ben biraz
paradan konuşacağım arkadaşlar, hazineden, bankalardan, milyarlardan
konuşacağım. Açık söyleyeyim, Sayın Babacan’ın canı sıkılıyordu, deminden beri
konuşanlar başka konuları konuşuyordu. Sayın Akdoğan’ın da canı sıkılmaya
başladı. Bakın, “Mevzubahis olan paraysa gerisi teferruattır.” diye başlayan
bir anlayışta eğer milletin anasını sevenler, yavrusuna sövenler, babasını dövenler,
devleti soyanlar varsa halkların adına bunun hesabını sorma hakkımız var. Biz
onların oylarıyla geldik, bunun için buradayız. 
Şimdi, ben bunu
niye söyledim? Söylemek zorundayım arkadaşlar. Çünkü, ben böyle bir listeyle
geldim, Türkiye’de en çok kazanan 100 kim? 100 kurum. Kim bunlar? 100 tane
kurumun içinde ilk 17 sırada bankalar var. 50 tane bankanın da 38 tanesi
yabancı sermayeli. Sonra, özelleştirilen şirketler var, TELEKOM gibi, ne
diyeyim size işte, elektrikle ilgili bütün şirketler çok kazanmış, enerjiyle
ilgili. Hani geçen sunuş konuşmamda anlatmıştım ya, enerji, ahtapot kolları
gibi her yerde. Çok çok fazla enerji şirketi var. Peki, bunlardan sonra kim
var? Ya, arkadaşlar, içki sanayisi… Türkiye çok içiyor o zaman, Türkiye çok
içiyor. Yüzde 50 de AK PARTİ’liler oy aldığına göre AK PARTİ’liler de çok
içiyor herhâlde; diğer taraf, yüzde 50 bu kadar içemez ki. Aha işte, rakamlar
burada, 27’nci sırada. Dikkat edin, sadece devlet dolaylı vergi almıyor. “Yüzde
60-70 ideolojik vergi alıyoruz.” diyorlar ya; zam, zam, zam yapıyoruz ya,
değil. Kesinlikle, ben buna inanıyorum. “Yüzde 50 bize oy verdi.” diye
geçiniyorsanız yüzde 50 de burada götürüyor malı. 
Şimdi, bir de
baktım, Philip Morris, sigara, tekel, o konularda da, bu da iyi kazanıyor.
Şimdi, üçe bölelim: Bir, bankalar; iki, özelleştirilen sektörler, maden
şirketleri. Bakın, dikkat edin, enerji alanı özellikle, kömür, ocaklar, ölüm,
çevre, doğa, felaket… Devam ediyorum, bilmiyorum, 5-6 tane de kendini gizli
tutan –bunlar kamuya açılmayan şirketler herhâlde- şirket var. Yani, ben biraz
meraklıyım arkadaşlar, kusura bakmayın çünkü 100 tane şirket, şu 100 şirketi
taradım, uyumadım dün gece, baktım ne var.
Türkiye’nin
gündemine geliyoruz, mega projelere. Bu mega projeler nedir arkadaşlar? Üçüncü
havalimanı, sonra üçüncü köprü, Avrasya tüp geçit, Kanal İstanbul, şehir
hastaneleri, İzmit-Gebze köprü… Şimdi, gelelim buraya. Burası, hepsi güzel,
güzel projeler de kim almış bu projeleri, ya kim almış, kim? Aha bu 100
kazananın içinde kaç tanesi var? Taradım, onca şirketten 1 tane vardı
arkadaşlar; bilirsiniz, telefon kayıtlarına yansımıştı. Şimdi, oturup
konuşacağız. Bizim memlekette demişler ki: “İşin yoksa şahit ol, paran çoksa
kefil ol.” 
Sayın Babacan,
Allah aşkına, ne oldu da geçen 2013 Nisanda bir yönetmelik değişikliğiyle
Hazineyi kefil, garantör yapıverdiniz geçmişe yönelik, 2012’ye kadar? Sayın
Babacan, iki dönemdir beraber çalışıyoruz ve sizi seviyorum gerçekten ve şunu
söylemek istiyorum: 2013 Nisanında devleti, Hazineyi kefil yaptınız. Bu
Hazineyi kefil yaparken geriye dönük de şirketleri kattınız. Bu, haksız rekabet
değil mi? Belki diğer şirketler de yüksek teklif verirdi; üçüncü havalimanı,
Kanal İstanbul, üçüncü köprü… Hatta biz ne acayip projeler önerirdik,
Türkiye’yi böyle…
ÖZDAL ÜÇER (Van)
– Uçururduk(!)
HASİP KAPLAN
(Devamla) – Ne olacak? 
Şimdi, Sayın
Bakanım, düşün, cepte para yok, ihaleyi aldı, para yok ama devlet garantör.
Gitti Avrupa Bankasına, Dünya Bankasına, krediyi aldı geldi. Krediyi aldı
geldi, burada işe başladı ve sorumluluğu yok…
ÖZDAL ÜÇER (Van)
– Parası yok, itibarı var(!)
ALİ ÖZGÜNDÜZ
(İstanbul) – Kaç milyar dolar?
HASİP KAPLAN
(Devamla) – Çünkü kişisel sorumluluğu yok, şirket var. Aldı parayı, batırdı
şirketi gitti. Ne olacak? 
ALİ ÖZGÜNDÜZ
(İstanbul) – Devlet ödeyecek.
ALİ SERİNDAĞ
(Gaziantep) – Hazine var.
HASİP KAPLAN
(Devamla) – Devlet ödeyecek, yaa…
ALİ ÖZGÜNDÜZ
(İstanbul) – Yani, biz ödeyeceğiz.
HASİP KAPLAN
(Devamla) – Şimdi, üçüncü havalimanı… Dün Ulaştırma Bakanınız dedi ki: “Biz,
üçüncü havalimanı için hafriyat yaptık, çalışmaya başladık.” Ulaştırma eski
Bakanınız Sayın Binali Bey de dedi ki: “3 milyon metreküp hafriyat yaptık.” E,
kardeşim, sen projeyi teslim etmemişsin müteahhide; etmemişsin, garantör
olmuşsun; garantör olmuşsun, adam Dünya Bankasına, Avrupa Bankasına para
aramaya gitmiş. E, peki, madem ihaleye verdin, bu inşaatı kim yapıyor? DHMİ
yapıyor, değil mi? Kotu da indirdiniz üçüncü havalimanında, bereket versin.
Şimdi, ben bir şey demiyorum ama bir şey biliyorum:
Bu kefaletin sonu kötüdür. Niye kötüdür?
ÖZDAL ÜÇER (Van) – Kefaletin sonunda sefalet var.
HASİP KAPLAN (Devamla) - Bu kefaletin sonunda,
yirmi yıllığına bütün vatandaşlarımızı borçlu kılmışsınız, yirmi yıllığına
bütün vatandaşları borçlu kılmışsınız.
Şöyle biraz daha açmam gerekiyor arkadaşlar. Çünkü,
bu “Alo Fatih” konusu olan bir konudur. Bir Fatih, Tunus’tan zılgıtı yemişti,
bir Fatih de yazdığı için şimdi yazamıyor. Hani, diyeceksiniz niye? Şimdi,
2003’te yapılan çalışmalarda bu yönetmelik… Yönetmelik, dikkat edin, mevzuatı
görüyor musunuz, Bakanlık bir yönetmelikle bu kadar milyara karar veriyor.
Mecliste, burada gelip bütçe konuşuyor. Boş, boş, burada boş bütçe konuşuyoruz.
Bir kalemde, bir yönetmelik; bir Resmî Gazete’de 100 milyar. 100 milyar şu an
dolaylı borcu var Türkiye’nin kefil olarak. Siz gelip bize burada her gün
“IMF’ye borcumuzu 2013’te ödedik, son taksitini de Sayın Babacan nisan ayında,
2013’te ödedi; bu sene bir de IMF’ye 5 milyar dolar borç verdik.” diye hava
atıyorsunuz. Durun bakayım, havanızı indiririz vallahi, öyle hava mava basmak
yok.
Şimdi, tamam, ödediniz. Garantörlük 100 milyar
doları buluyor. Şimdi, sizin, kamunun dış borcu 189 milyar, özel sektörün 277
milyar dolar, 411 milyar da iç borcunuz var. 
Şimdi, söyleyin
bakayım bana… Bir de kefilsiniz. Kefil olarak… Bu şirketlere bu mega projelerde
100 milyar dışarıya, dış bankalara kefilsiniz. Peki, kefaletiniz olunca, IMF’ye
borcunuzu ödediniz diye borcunuz yok mu şimdi? IMF’nin mecburu olabilir Türkiye
yakında, bu kafa mecbur ettirebilir. 
Bakın, çok açık
uyarıyoruz. Şimdi, niye uyarıyoruz? Binali Bey’in… 20 milyon metreküp hafriyatı
hangi parayla yaptınız? Soruyorum. Havalimanını vermişsiniz bilmem ne, ne, ne
şirketine. O şirketleri de kuyruğa dizmişsiniz “Yürü havuza.” demişsiniz.
Herkes havuza 100 milyoncuk bırakacak. Tabii ya, 3 milyar garanti. Devlet yüzde
80 garantiye almış ya, yüzde 20’yi de kim ödeyecek? O şirket ödeyecek. Onu da herkes
öder ya, yüzde 20’yi; yüzde 80’e kefil olmuş ya devlet. Şimdi, bunu aldıktan
sonra bir yönetmelikle, havuza uğramasa da olmaz ki.
Bence havuzdan
büyük bir olay var burada arkadaşlar, ciddi söylüyorum. Niye ciddi söylüyorum?
Şimdi, bu paralar yollarda kullanılıyor. Bu büyük projelerde kullanılacak bu
paralar. Bir de dikkat edin, Kanal İstanbul Projesi de önümüzdeki aylarda
ihaleye çıkacak. Ulaştırma Bakanı ne diyor bakın: “Bu paralara garantör oluruz.”
“Firma sahada
çalışmalara başlamadı, şu an bölgede sondaj ve etüt çalışması yapılıyor.” diyor
Ulaştırma Bakanı. Ne oluyor arkadaşlar ya! Gelin şu kürsüde anlatın, bu üçüncü
havalimanı projesinin yer teslimini yaptınız mı yapmadınız mı? Yaptınızsa,
sorumluluğuna kişisel sorumluluk koydunuz mu koymadınız mı? Ben bunun hesabını
soruyorum. HDP halktır, halk adına konuşuyoruz biz burada ve çok açık.
Niye denetim
kurumu yok bu garantörlükte? Dünyanın her yerinde, gelişmiş her ülkede bin
kişiden oluşan denetim kurumları var. Niye denetim kurumu yok arkadaşlar? Yok.
Şimdi, 100
milyar dolarlık gizli borcumuz oluştu mu? Oluştu. Şimdi, bu 100 milyar dolarlık
gizli borcumuzla… Aykut burada olsaydı, rakamlarla -2023 vizyonu var ya- 2023’e
kadar yirmi yılda milletin ne kadar borçlandırıldığını hesabını çıkar derdim
ona.
Buradan şuna
geliyorum: GAP’a 36 milyar lira ayırdınız, niye su akmıyor? Eğer bu ülkede
ihracat artacaksa istihdam lazım, yatırım lazım. Ee, siz Mardin Ovası’nı niye
sulamıyorsunuz? 36 milyara ne oldu? Ya, 36 milyar ayırdınız. Tarım sanayisi
gelişecek, tarım endüstrisi gelişecek, orada hayat yeniden şekillenecek. Kırk
yıllık proje, on iki yıllık iktidarsınız, 1 milyon 862 bin hektardan on iki
yılda… 180 bin önceki hükûmetler yaptı, siz 30 bin hektar sulamışsınız. Ne
oluyor burada?
Şimdi, buradan
rakamları söyleyeceğim ama zamanım az. Ulaştırma Bakanı diyor ki: “17.421
kilometre duble yol iki üç yıl ancak dayanır.” Bu, 33 milyar lira paradır, garanti
kapsamında bunlar arkadaşlar, kefillik… Ya, bu kadar kolay mı 33 milyar,
Allah’tan korkun. Vallahi, Şırnak Havaalanı yapıldı, bir yol yaptılar, sonra
yağmur, gitti, şimdi yol yok, şu an yok. Silopi’nin içinden geçen İpek Yolu’nuz,
hepsi 1 metre, 2 metre çukurlarla dolu, daha dün bir aile trafik kazasında
hayatını kaybetti. On defa Binali Bey’e söyledim, Lütfi Elvan Bey’e söyledim.
İpek Yolu transit yoldur, Hükûmetinize aittir, kasten yapmıyorsunuz, kasten
yapmıyorsunuz, her gün insanlar orada ölüyor.
Konu çok ama
zaman az. Bu bankalarla ilgili konuda söylemek istediğim bir şey var ama şu
güvenlik paketine geleceğim sayın arkadaşlar, dikkat edin. 
METİN KÜLÜNK
(İstanbul) – O ne ya?
HASİP KAPLAN (Devamla) - Güvenlik paketi: Mermi,
cezası yok; gaz kapsülü, kafada patlasa cezası yok. 
ÖZDAL ÜÇER (Van) – Taş atmanın cezası çok büyük.
HASİP KAPLAN (Devamla) - Güvenlik paketi ya,
Gezi’de, Kobani’de, nerede, vurduğunu vurursun, vuranı korursun, davasını
sürgüne gönderirsin. Aha, böyle bir tane sapana dört sene ceza, dört sene.
Tabanca, bir sene. Tabancanın cezası bir sene arkadaşlar, bunun cezası dört
sene. Alın size, Hükûmet, devletin güvenliği… Sizin Hükûmet kuş mudur korkuyor
Sayın Akdoğan? Kuş mudur Hükûmetiniz? (Gülüşmeler)
ALİ ÖZGÜNDÜZ (İstanbul) – Avlarsınız Hasip Kaplan
Bey.
HASİP KAPLAN (Devamla) - Ne anlayıştır bu güvenlik
anlayışı? Güvenlik hukukla korunur, insan haklarıyla korunur, demokrasiyle
korunur, adaletle korunur; adaletin olduğu yerde barış olur arkadaşlar.
İnanın, çok konu var konuşacağım. Zaman bu kadar.
Ne diyeyim? İnşallah sevgili Başbakan yardımcılarımız gelir, buna yanıtını
verir. 
Bu sarı zarf da moda biliyorsunuz, rüşvette
kullanılıyor. Bana bakmayın, koydum yerine tekrar. 
(Mikrofon otomatik cihaz tarafından kapatıldı)
HASİP KAPLAN (Devamla) – Bu kanun buradan çıkarsa
suç aleti olur bunlar.
ÖZDAL ÜÇER (Van) – Sapanı bırak, cezası ağır.
ALİ ÖZGÜNDÜZ (İstanbul) – Sayın Kaplan, bir bilye
atsaydınız Hükûmete doğru aslında, bakalım düşüyor mu kuş!
KADİR GÖKMEN ÖĞÜT (İstanbul) – Bilye atmaz, gül
atar oraya, gül atar Hasip ağabey
HASİP KAPLAN (Devamla) – Yahu kardeşim, biz
Hükûmete çevirdik, siz korkuyorsunuz oradan. Ben de anlamadım gitti yani.
Teşekkür ederim. (HDP ve CHP sıralarından alkışlar)

BAŞKAN – Teşekkür ederim.
İstanbul Milletvekili Sayın Abdullah Levent Tüzel.
Buyurunuz. (HDP sıralarından alkışlar)
Süreniz on dakika.
HDP GRUBU ADINA ABDULLAH LEVENT TÜZEL (İstanbul) - Teşekkür
ederim.
Sayın Başkan, değerli milletvekilleri, sevgili
halkımız; hepinizi saygıyla selamlıyorum.
Evet, İnsan Hakları Haftası’nda 2015
bütçesini konuşuyoruz. Aslında bütçenin kendisi insan haklarının bizatihi ihlalini
teşkil ediyor. Çünkü memlekette, bildiğiniz gibi, her şeyden çok açlığı ve
kanları konuşuyoruz, âdeta açlık ve kan kokan bir bütçe. Neden böyle diyoruz?
Başbakan, biliyorsunuz “Sokaklara çıkarsanız sonucuna katlanırsınız.” diyerek
âdeta hakkını savunanları geri döndürecek bir şekilde akan kandan sorumlu
olacaklarını söylüyor. Yine aynı şekilde, Cumhurbaşkanı halkı sokağa
dökenlerden hesap sormaktan söz ediyor ve dolayısıyla, baktığınızda, emekçiye,
ezilen halklara, eşit haklar isteyenlere, sömürüye karşı çıkanlara dönük bir
terör estiren bütçeyi konuşuyoruz.
Buradaki sunuş
konuşmasında Sayın Başbakan, sözlerinin başlangıcında “Bize göre her şey insan
içindir.” dedi. Evet, Hükûmet tepeden aşağıya âdeta insanlığa hizmet için
çalışıyor ama değerli milletvekilleri, sevgili halkımız, bildiğiniz gibi, insan
var, insancıklar var. Bu bütçede Cumhur Reisine var ama vatandaşlara yok. Bu
bütçede, biraz önce Hasip Kaplan’ın gösterdiği gibi, iç güvenliğe fazlasıyla
var ama can alan iş güvenliğine, işçi sağlığına yok yani gaza, copa ve TOMA’ya
var ama insan haklarına ne yazık ki yok.
Başbakan burada
“G7’ye başkanlık yapacağım.” iddiasıyla âdeta söz vererek “Ekonomiyi
büyüteceğiz.” dedi ama Başbakanı rakamlar, dünyadaki gelişmeler, bizzat kendi
içerisindeki çalışan bürokratları ve Sayın Ali Babacan yalanlıyor.
Biliyorsunuz, şu dönemdeki tutturulamayan millî gelir meselesinde açıklama
hazır: Don oldu, yağış oldu, iklim koşulları elvermedi, tarım sektörü istediği
hasılatı yapamadı, hedeflere ulaşamadık. Ve işte bu büyüme rakamları, işsizlik
rakamları, enflasyon rakamları ortada. O nedenle de büyüme hedeflerini geri
çekme konusunda şimdiden hazırlıklar yapılıyor ama halkımız âdeta uyutulmaya
devam ediliyor. 100 üniversite, 189 adalet sarayı, 759 santral, 3 milyar ağaç,
3,5 kat büyüme, uçtu da uçuyorlar ama gelin bir de şu rakamlara bakın,
ülkemizin gerçekliklerine: Aylık 585 liranın altında gelirle yaşayan tam 22
milyon yurttaş... Evet, Türkiye İstatistik Kurumu halkın yüzde 15’inin yoksul
olduğunu söylüyor. Çalışabilir nüfusun yüzde 17’si yani 5,5 milyon insanımız
işsiz. 4 milyon asgari ücretli var, asgari ücretin de açlık sınırlarının çok
çok altında olduğunu artık hepimiz biliyoruz.
Değerli
milletvekilleri, AKP’nin kuruluşunda bir sihirli sözcük vardı, onları duymaz
olduk. Topluma kendilerini sunarken, biliyorsunuz, 3Y’den söz ettiler. Neydi
onlar? Yoksulluk, yolsuzluk, yasaklarla mücadele. Şimdi, bu yolsuzluk,
yoksulluk ve yasaklar âdeta AKP’nin kodu oldu ve bu 2015 bütçesinin de kodu
oldu, her yerde konuşuluyor. Onlara değineceğiz ama geçmeden önce bütçenin
mimarı Maliye Bakanından söz etmek istiyorum.
Maliye Bakanı da
sunuşunda kutlu yürüyüşten söz ediyor. Evet, yürümek zorundasınız çünkü
durduğunuzda düşeceğinizi çok iyi biliyorsunuz. Siz bu “Hadi hadi.” deyip,
“aşırı üretim” deyip can alan vahşi kapitalist düzenin başında değil misiniz?
Sonra Çalışma Bakanı çıkıyor, Soma’da, Ermenek’te can aldıkça “Bütün bunların
sorumlusu bu kâr hırsı peşindeki kapitalistler, aşırı üretim peşindekiler.”
diyor. Peki, onları siz koruyup kollamıyor musunuz, siz o düzenin başında değil
misiniz? 
Değerli
milletvekilleri, toplumda büyük bir öfke birikmiştir. 473 milyarlık bütçede açık
var. Bu açık neyle kapatılacak? Gelir artışı hedefleniyor, yüzde 12’lik bir
gelir artışı. Nereden kapatılacak, nereden sağlanacak? Gelir artışı KDV’den,
ÖTV’den, en çok bunu fazlasıyla ödeyen yurttaşlardan, trafik cezalarından,
artırılan harçlardan karşılanacak, her zaman olduğu gibi yine buradan
çıkartılacak.
Dün burada
Bülent Arınç’ı dinledik, milletvekilleriyle tatlı tatlı sohbet ediyordu. Ben “Jandarma”
türküsünü söylemeyeceğim ama hakkını almak için yola çıkan işçi sınıfımızı
selamlayacağım. Burada bizlere hizmet eden, Meclis çalışmalarında acımasız
koşullarda angarya hizmet gören Meclis çalışanlarını selamlayacağım. 
Şimdi, duyuyoruz
ki Meclis emekçileri de örgütleniyor. Sendikalaşmışlar ama sendika hakkı gasbedildiği
için -iş mahkemesindeki açtıkları dava- onlar da Anayasa Mahkemesine gitmişler.
Ama Bülent Arınç bunları görmüyor. Bülent Arınç, Sayın Başbakan Yardımcımız,
milletvekili maaşlarından, milletvekilliğinin zorluklarından, her şeyi
fazlasıyla hak ettiklerinden söz ediyor ama milyonlarca asgari ücretlinin… 891
lira, günde 1 lira artışla şimdi olacak, yeni yılda 922 lira. “Bunlar için ne
yapacağız ey milletvekilleri?” diye konuşmak aklına gelmiyor. Ana muhalefet
liderine cevap veriyor KPSS’yle ilgili, torpil ve birtakım kayırmalarla ilgili
ama sözü dönüp getiriyor bu Mecliste çalışan danışmana, sekretere, onların ne
kadar elverişli koşullarda çalıştığından söz ediyor. Yine taşeron, angarya,
Meclis emekçileri görülmüyor. 
Değerli
milletvekilleri, Başbakan diyor ki: “Eğitim, sağlık bütçesini artırdık. Nasıl
başardık? Hortumları kestik.” Acaba öyle mi? Sayıştay raporları aksini söylüyor.
Tahsil edilemeyen primler, cezalar, usulsüzlükler ve tabii ki İşsizlik Fonu’nun
yağmalanması her zaman olduğu gibi devam ediyor. Mart 2002-Eylül 2014, tam 5
milyon başvurunun 3,5 milyonuna yanıt verilmiş, 8 milyar ödenmiş. Peki, geri
kalan yüzde 90’ı nerede? Yüzde 90’ı iç borçlanmada, 70 milyarın 60 milyarı iç
borçlanmada. 
Herkesin
ağzında, biliyorsunuz, bir başkanlık sarayı var. Bütçe dışı tutulan TOKİ de bu
hesabı bilmiyor, hesabı veremiyor. Eğer verirsek ekonomik düzen altüst olur,
açıklarsak kötü olur demeye getiriyor. Şimdi, ben Cumhurbaşkanının eski
başbakanlık döneminde dilinden düşürmediği bir veciz sözü hatırlatmak
istiyorum, hepiniz biliyorsunuz, neydi o: “Eşek ölür, kalır semeri; insan ölür,
kalır eseri.” Cumhurbaşkanımız da bir eser bırakmak istedi, başkanlık sarayını
yaptı ama bu başkanlık sarayı, sıfırlanmayan servetlerle yapılmadı; bu halkın,
bu yetimin alın teriyle, birikimlerinden yapıldı; o nedenle övülecek bir hâli
yok, her yerde de yeriliyor. Ondan sonra da itibarın tasarrufu olmaz deniyor.
Ey
Cumhurbaşkanı, ey bu ülkeyi yönetenler; siz asgari ücretli milyonlarca işçinin,
emekçinin, açın, yoksulun, sıvasız evlerde yaşayan, karın tokluğuna hayatını
sürdürenlerin itibarını ne yapıyorsunuz? Her biri asgari ücret karşılığı olan
altın varaklı kadehler bizim değil, 4 bin metrekare halı bizim değil. Sultanlar
itibarlı ama milyonlarca yoksul itibarsız. Osmanlıya hep atıf yapılıyor.
Osmanlı sultanları da halk sefilken dış borçlarla böyle saraylar yaptırıyordu.
Onların ihtişamı, halk bir tarafta inliyordu. Şimdi de kredi kartı borçları
altında, sağlıksız bir şekilde yaşamaya mahkûmuz. 
Milleti
darbecilikle suçlamayı seven Başbakan, egzoz gazında ısınmaya çalışan Suriyeli
küçük çocuğu burada diktatörlüklerle, darbelerle açıklamaya çalıştı.
Ülkesindeki yoksulluk ve savaştan kaçan göçmenlerin sorumlusu, evet,
diktatörlerdir, gerici yönetimlerdir ama diktatörlükle yönetilen ülkelerde de
yoksulluk, yolsuzluk eksilmiyor. İşte, böyle rejimleri yönetmek acımasız
baskılarla, yasaklarla mümkün oluyor. 
Yarın bu ülkede,
bu halkçı olmayan, savaş, yoksulluk bütçesine karşı, saraylar değil
ekmeklerimiz büyüsün diye halkımız, sendikalar, meslek örgütleri alanlara
çıkacak. Biz de özgürlüklerini, ekmeğini savunmak için alanlara çıkanların
yanında olacağız, onlarla beraberiz, herkesi de alanlara çıkmaya davet
ediyoruz. (HDP ve CHP sıralarından alkışlar)
BAŞKAN –
Teşekkür ederim.
Van Milletvekili
Sayın Özdal Üçer.
Buyurunuz. (HDP
sıralarından alkışlar)
Süreniz on
dakika.
HDP GRUBU ADINA
ÖZDAL ÜÇER (Van) – Sayın Başkan, değerli milletvekilleri; ben de AFAD
bütçesiyle ilgili grubumuz adına söz almış bulunmaktayım. Hepinizi
selamlıyorum.
AFAD, afet ve
acil durum yönetimiyle ilgili,bütçesi olan bir kurum. Tabii, ülkemiz de afetler
ülkesi; sel felaketleri oluyor, depremler oluyor, büyük felaketler oluyor,
insanlar mağdur oluyor. Sadece insanlar değil, birlikte doğayı paylaştığımız
canlıların çoğu bu felaketlerden büyük zararlar görüyor. 
Asıl AFAD
yönetimi risk yönetimini belirlemekle mümkünken, bizde, her nedense, AFAD’ın
kurumsal işleyişiyle ilgili bir bütçe oluşturuluyor. Yani riski önlemek
amacıyla konutların, yerleşim yapılanmalarının çok daha düzenli ve denetlenir
bir şekilde yapılması gerekirken, alınan, AFAD ya da acil durum için toplanan
vergilerin nereye harcandığı sorusu sorulduğunda “Yollar yapıldı, duble yollar
yapıldı, şöyle oldu, böyle oldu, 44 milyar harcama yapıldı.” ve benzeri böyle
mübalağalı açıklamalar… Peki, sen, AFAD’ın bütçesini bu şekilde kullanıyorsun,
insanların ödemiş olduğu vergileri bu şekilde “hizmet” diye aktarıyorsun da,
depremde neden depremi fırsata dönüştürmeye gayret ediyorsun? Neden sel
felaketinde insanları kurtaramıyorsun? Neden göçükte onlarca vatandaşın, yüz binlerce,
milyonlarca insanın gözyaşı dökerek izlediği bir ortamda sen toprağın altından
çıkaramıyorsun? 
Tabii, bir
devletin ihtişamı başkanlarının saraylarıyla değil, o devletin sosyal
adaletiyle, ekonomik paylaşımıyla mümkündür. Bir devletin ihtişamı başbakanının
uzun boylu olup olmaması ya da cumhurbaşkanının boyunun uzun olup olmamasıyla
ilgili bir şey değil; bir devletin ihtişamı, o devletin vatandaşlarını ne kadar
koruyabildiğinin, o devletin vatandaşlarına ne kadar hizmet edebildiğinin
göstergesiyle mümkündür. Cumhurbaşkanı çıkıp diyor ki: “1.001 odalı değil,
1.000 odalı değil, 1.150 odalı.” Hey, hey!
MAHMUT TANAL
(İstanbul) – 1.220 odalı. 
ÖZDAL ÜÇER
(Devamla) – “1.150 odalı. Halkın malıdır.” diyor. E, Cumhurbaşkanı, halkın
malıysa, Van’da hâlâ, dört yıldır konteynerde yaşayan aileler var, 90 tane
odayı Vanlı aileler için istiyoruz. Buyur, hodri meydan! Tahsis edebiliyorsan,
onları yaz gelinceye kadar konuklattırabiliyorsan, o zaman “Boyun posun
devrilsin.” demeyeceğiz ama “Boyun posun devrilsin, yalanınla beraber.”
dediğimiz için tazminatlar ödemişiz. Niye? Yalan söyleyen bir Başbakana “Boyun
posun devrilsin.” denilmez mi? Türkçe’de bunun neresi hakarettir?
Osmanlıcadan
bahsediliyor, mecaz anlatımdan bahsediliyor. Bunların hepsini bir manipülasyon
olarak algılamak lazım. Osmanlıcayı niye tartıştırıyorlar? Osmanlıcanın bir dil
olmadığını, derme çatma bir saray dili olduğunu herkes bilmiyor mu? Neden?
İnsanlar Osmanlıcayı tartışarak depremdeki afetzedeleri unutacaklar, insanlar
Osmanlıcayı tartışarak İstanbul’un deprem riskini unutacaklar, insanlar göçük
altında kalan insanların ailelerinin acısını unutacaklar, insanlar sayısı 2
milyonu aşmış Suriye mültecilerinin, Şengal mültecilerinin, Kobani
mültecilerinin, Orta Doğu’da yaşanan savaşın acısını unutacaklar. 
AFAD kurum
olarak… Normalde bir devletin yapması gereken şey, Cenevre Sözleşmesi gereği,
mültecilik hakları doğrultusunda onların barınmasını sağlamak. Başbakan,
Cumhurbaşkanı kalkıyor diyor ki: “Bizim misafirlerimizdirler.” Bizim Kürtçe’de
misafirlik için kullanılan bir tabir vardır. Misafire, buyur edilir, başköşe
gösterilir. “…”(x) Yani kendisinin yemediği misafire
yedirilir, kendisinin oturmadığı yere misafir oturtulur. Peki, milyonlarca
Suriye mültecisinin şu anda İstanbul’da köprü altına yaşadığını görmemek için
ne gerekiyor? İzmir’de, Konya’da, Ankara’da, Van’da, Diyarbakır’da birçoğu
sefalet içinde. Onurunu koruyanlar açlıktan ölüyor ama bu zulme direnemeyenler
farklı bataklıklara sürükleniyor. İnsan misafirine böyle mi yapar? Misafirin,
insanın evinden gittikten sonra söylediği ya da söyleyeceği iki şey vardır:
Kürtçe’de deriz ki: “…”(x) Yani Türkçesi, karşılığı, mecazi
anlatımıyla… Osmanlıcanız iyi olsaydı bunu anlamış olurdunuz çünkü Osmanlıcanın
temellerinden bir tanesi de Kürtçe’dir. “…”(x) demek “Eviniz şen olsun, eviniz barkınız
şen olsun.” anlamında. Veyahut da giderken “…”(x) denir. Türkçesi nasıl
anlatılır, onu bilmiyorum işte. Deyimler çevrilmez. Böylesi bir deyimsel
gücü olan Kürtçeyi yok sayacaksınız, Osmanlıca için tartışmalar yaratacaksınız.
Biz, bunun maksadının aslında Türkiye’de, Kürdistan’da yaşanan acıları
unutturmak, bütçedeki adaletsizliği unutturmak olduğunu gayet iyi biliyoruz.
1.001 odalı saraylar, 1.250 odalı saraylar yapacaksınız ama Ermenek’te göçük
altında kalan insanların aileleri için Mecliste bağış toplayacaksınız. Ayıptır!
Meclis bağış toplamaz, Meclis ödenek yaratır ve onların sosyal güvenliğini
garanti altına alır. Milyonlarca, milyarlarca liralık harcamalar yapacaksınız,
ayakkabı kutularını dolduracaksınız dolarlarla, eurolarla, marklarla, paralarla
ondan sonra çocuklar ayakkabısız kalacaklar, ayakkabısı olmayan milyonlarca
çocuk olacak. Böyle bir sefalet, böyle bir rezalet olur mu? AFAD eğer varsa
bugün Şengal’daki mülteciye yardım etmiyorsa, Kobani mültecisine yardım
etmiyorsa, Suriye’den, Halep’ten, Şam’dan gelen mülteciye yardım etmiyorsa AFAD
kendisi afattır, kendisi afattır, kendisine müdahale edilmesi lazım. 
Peki, kimin
vicdanı sızlıyor iktidardan, bunu çıkıp dile getiriyor? Bakın, Van’da deprem
yaşandı; vatandaş, milyonlarca kişi duyarlılık sergiledi. Biz Van halkı adına,
duyarlı olan herkese teşekkür ediyoruz. Onların yolladığı paraların çoğu
birilerinin ayakkabı kutusunda çıktı ama AFAD üzerinden konteynerler alındı,
birçok kişi konteyner getirdi. Şimdi Van’da 10 bine yakın konteyner var. Biz Valiliğe
ve Bakanlığa dedik ki: O konteynerleri Suriye mültecilerine verin, Van’da
çürüyor, hâlâ Van’da çürüyor ama Suriye mültecileri İstanbul’da, İzmir’de,
Ankara’da, Mersin’de, Antep’te köprü altlarında yatıyor. Ayıptır! Günahtır!
Yazıktır! Vebaldir! Bunun ismi tek bir kelimeyle vicdansızlıktır! Ne ekonomidir
ne siyasettir ne diplomasidir. Biz milyonlarca çocuğun acısını yüreğimizde
hissetmiyorsak yarın öbür gün bizler de bir şeyleri yaşadığımızda aynı
sıkıntıyı yaşayacağız. Yani sizler, iktidarda olanlar, devleti yönetenler,
bütçeyi, hazineyi birilerine kefil edenler, birilerinin topladığı vergilerle
biz duble yol yaptık deyip yolsuzluk yapanlar, ayakkabı kutusunu dolduranlar,
bunun vicdani hesabını tabii ki halk sizden soracak, tabii ki biz sizlerden
soracağız, tabii ki sokaklara çıkacağız, tabii ki slogan atacağız, tabii ki
özgürlük, hak ve emek için mücadele edeceğiz. Siz de onun karşısında bizden,
halktan, oradan buradan topladığınız vergilerle yolsuzluklar yaparak panzerler
alıp üstümüze gelecekseniz, biz taş atan çocuklara, bakın, bu ülkede taş
atmanın cezası bomba atmanın cezasından daha çoktur, taş atmanın cezası silah
kullanmanın cezasından daha çoktur, dikkatli olun mu diyelim? Peki, çocuklar,
bu ülkede bomba atmak taş atmaktan daha kolay diye karar verirlerse ne
yapacaksınız? 
Lütfen, herkes,
ben bu ülkede duyarlı bir bireyim diyen herkes aklını başına alsın. Özellikle
ve özellikle iktidar, “Güvenlik paketi çıkaracağız, işte şunu tehdit edeceğiz,
bunlara haddini bildireceğiz, şunu şöyle yapacağız.” diyenler önce kendi
vicdani hesabını versin, önce Van depreminin, İstanbul depreminin, Düzce
depreminin, Ermenek’te göçük altında kalanın, Soma’da göçük altında kalanın,
Kobani çocuklarının, Şengal halkının, Halep’ten sürgün olan Arapların durumunun
devlet olma, iktidar olma sorumluluğunun vicdani hesabını versin, sonra bizlere
ahkâm kessin. 
Evet,
Osmanlıcayı konuşacaklar, işte HDP’ye çatacaklar ama bu arada halkın sefaleti
insanların gözünde kaybolacak. Çünkü, çalıp çırptıkları milyonlarla zaten her
biri kendine bir televizyon almış, bir gazete almış ve bununla ilgili birçok
şey medyayı kontrol altına almış. 
Van’da AFAD’daki
yolsuzluklar araştırılsın diye soru önergesi veriyoruz milletvekili olarak,
soru önergemiz geri iade ediliyor. E tabii, keyfi sefa edecek oradaki AFAD
müdürü, oradaki vali, oradaki vali yardımcısı, orada ayakkabı kutusunu dolduran
siyasetçiler ama çocuklar sefalet ve açlık içinde yaşamlarını sürdürmek zorunda
kalacaklar. 
(Mikrofon
otomatik cihaz tarafından kapatıldı)
ÖZDAL ÜÇER
(Devamla) – Cümlemi süreden dolayı tamamlayamadım. 
Teşekkürler.
(HDP ve CHP sıralarından alkışlar) 
BAŞKAN –
Teşekkür ederim.
Şırnak
Milletvekili Sayın Faysal Sarıyıldız.
Süreniz on
dakika.
Buyurunuz. (HDP
sıralarından alkışlar)
HDP GRUBU ADINA
FAYSAL SARIYILDIZ (Şırnak) - Sayın Başkan, değerli milletvekilleri; Radyo ve
Televizyon Üst Kurulunun 2015 bütçesi hakkında konuşmak üzere söz almış
bulunmaktayım. Partim adına hepinizi saygıyla selamlıyorum.
Görsel ve
işitsel medyayı devlet adına kontrol etmek amacıyla kurulan RTÜK, karasal,
sayısal, uydu, kablo ve IPTV ortamından yayın yapacak kuruluşlara lisans ve
yayın izni vermek, yayınları düzenlemek ve denetlemek, radyo ve televizyonlara
para cezası kesmek ve kapatmak gibi geniş yetkilerle donatılmıştır.
Medyaya yönelik
ceza verme yetkisi, basın ve ifade özgürlüğünü kısıtladığı gibi, temel bir hak
olan halkın haber alma hakkının da ihlali anlamına gelmektedir. Üstelik, radyo
ve televizyonlara verilen bu cezaların Türk aile yapısına veya toplumun millî ve
manevi değerlerine aykırı yayın gibi son derece muğlak, yorumu kişiden kişiye
değişen gerekçelere dayandırılması, keyfî kararların alınmasına olanak
tanımaktadır. 
Özerk olduğu
iddia edilmesine rağmen, üye yapısı itibarıyla fiilî olarak siyasi iktidara
bağlı bir kurum olan RTÜK’ün yargı görevini üstlenerek yayın kuruluşlarına ceza
verebilme, hatta kapatma gibi yetkilerle donatılması demokratik değerlerle
çelişmektedir. Özellikle siyaset-medya ilişkisi ve siyasi iktidarın medya
üzerindeki son yıllardaki baskısı RTÜK’ün ilgi ve yetki alanında olmasına
rağmen, bu konudaki rolünü oynayamamıştır. Bunu sadece birkaç örnekle
somutlaştırmak istiyoruz. 
Diyarbakır
Emniyet Müdürlüğü, yetkisi olmadığı hâlde sürekli Gün TV’yi izleyerek rapor
tutmaktadır. Emniyet, raporunu ceza verilmesi için mayıs ayında RTÜK’e
gönderir. Örneğin, bu raporlardan birini talimat olarak kabul eden RTÜK, işlem
yaparak üst kurul toplantısında iki ayrı maddeden ve üst limitten Gün TV’ye,
hem yayın durdurma hem de idari para cezası verdi. Burada dikkat çeken iki
husus vardır: Birincisi, RTÜK’ün Diyarbakır Emniyet Müdürlüğüyle herhangi bir
protokolü bulunmamasına ve bağlayıcı hiçbir yasal mevzuat bulunmadığı hâlde,
talimatmış gibi kabul edilmiş olmasıdır. İkincisi, müeyyideye konu olan
yayınların tamamı Kürtçe ana haber bültenleri olmasına rağmen, RTÜK’te herhangi
bir Kürtçe çevirmen olmadığı için Diyarbakır Emniyet Müdürlüğünün yapmış olduğu
yanlı, subjektif çevirilerin esas alınmasıdır ki bunların çoğu tahrifatlıdır. 
Yine, bütün
gerekli yasal yükümlülüklerini sağlayarak bir buçuk yıldır RTÜK tarafından,
uydu lisansı almış olan Gün TV’ye TÜRKSAT uydu kapasitesi verilmeyerek uydu
yayınına geçmesi hukuksuzca engellenmektedir. Oysa 2014 yılında fırlatılan ve
yörüngesine başarıyla oturan 4A uydusundan ötürü çok geniş kapasite boş bulunmaktadır.
Gün TV’den çok sonra uydu lisansı alan yayıncı kuruluşlara bu kapasite verilip
yayına geçmesi sağlanıyorken Gün TV’nin bu yasal hakkı neden gasbedilmektedir?
Bu haksız, hukuksuz, keyfî durumun siyasi sorumlusu Ulaştırma, Denizcilik ve
Haberleşme Bakanı Sayın Lütfi Elvan’dır. 
 Toplumsal
problemlerin üst düzeyde olduğu Türkiye’de, başta siyasi iktidarın yöneticileri
olmak üzere birçok devlet yöneticisi, toplumsal kin ve nefreti körükleyen
beyanlarını görsel, işitsel medya aracılığıyla dile getirmektedir. Şefkat Tepe,
Tek Türkiye, Sakarya Fırat gibi bu ırkçı, milliyetçi ve militarist diziler özel
yayıncı kuruluşlarda olduğu gibi, 76 milyon insanın vergileriyle yayın yapan
kamu yayıncısı TRT’ye bağlı kanallarda da yayınlanabilmektedir. Bu konuda 6112
sayılı Yasa’nın 8’inci maddesinin belli fıkraları müeyyide öngörmesine rağmen,
bu ırkçı, milliyetçi dizilere bu söylemlerle ilgili şimdiye kadar hiçbir
müeyyide kararı alınamamıştır. Son yıllarda ırkçı, faşist ve Kürt halkını
aşağılayan dizi furyasına rağmen, kaç diziye bu sebeple RTÜK tarafından ceza
verilmiştir? Sıfır, elde var sıfır.
Muhalif
siyasetçiler tarafından kullanılan söylemlerden ötürü yayıncı kuruluşlara çok
rahat ceza kararı alan RTÜK, başta Cumhurbaşkanı olmak üzere siyasi iktidarın
hiçbir mensubunun söylemlerinden ötürü yayıncı kuruluşlara müeyyide
uygulayamamıştır. Örneğin, Sayın Cumhurbaşkanı Erdoğan 21 Ekim 2014 tarihinde
Ombudsmanlık Sempozyumu'nda Berkin Elvan için vicdansızca "Terör örgütünün
maşası." tabirini kullandı. Sayın Erdoğan halkı kin ve düşmanlığa tahrik
eden, alenen hakaret eden, kişinin hatırasına hakaret, adil yargılamayı
etkilemeye teşebbüs ettiği hâlde, RTÜK bu sözleri yayınladığı için yayıncı
kuruluşlara uyarı dahi vermemiştir. Aynı şekilde, Sayın Erdoğan bir televizyon
kanalında Affedersiniz Ermeni…” diyerek alenen ırkçılık yapmıştır. Bu konuda da
RTÜK görevini yapmamıştır. Çünkü, RTÜK ihlalin ne olduğuna değil, ihlali kimin
yaptığına göre kararlarını vermektedir.
RTÜK’ün iktidarla
olan siyasi göbek bağının kesilmesi ve adil kararlar verebilmesi için acilen şu
adımların atılması gerekiyor: RTÜK’ün üye belirleme yönteminde değişikliğe
gidilmelidir. Mevcut durumda 9 üyenin tamamı Türkiye Büyük Millet Meclisi tarafından
seçilmektedir. Gazeteciler Cemiyeti, Gazeteciler Sendikası, Basın Konseyi,
Radyo ve Televizyon Sahipleri ve Yayıncıları Derneği gibi meslek örgütlerinin
de üye seçiminde söz sahibi olması sağlanmalıdır. RTÜK’ün medya kuruluşlarına
ceza verme yetkisi yargıya devredilmelidir. Bu amaçla, ortaya çıkan şikâyet ve
sorunlar medyayla ilgili ihtisas mahkemeleri kurulması yoluyla çözüme
kavuşturulmalıdır.
Sayın Başkan,
değerli milletvekilleri; iktidarın arka bahçesi hâline gelen alanlardan biri de
TRT’dir. TRT ve bağlı kanalları, kamu yayıncılığı yapmakta, gelirini bu halkın
vergilerinden temin etmekte, bu sebeple bütün siyasi çevrelere eşit mesafede
durma zorunluluğu bulunmaktadır; siyasi partilerin çalışmaları ve
temsilcilerinin konuşmaları arasında fırsat eşitliği gözetmek durumundadır.
Oysa kamu yayıncısı TRT iktidarın propaganda aracı ve sopası hâline gelmiştir.
Hele Parlamentoda grubu bulunan iktidar, ana muhalefet ve muhalefet partileri
arasında bariz farkın bulunmasının ne yasal ne ahlaki ne de uluslararası
sözleşmelerde izahı yoktur. İktidardan yana taraflı yayınlarından ötürü TRT,
YSK tarafından 30 Mart 2014 yerel seçimlerinde 7, 10 Ağustos 2014
Cumhurbaşkanlığı seçimlerinde 9 olmak üzere toplam 16 yayın durdurma cezası
almıştır. Yüksek yargı organı olan YSK’nın verdiği 16 yayın durdurma cezası
kararı TRT’nin subjektifliğini, iktidardan yana tarafgirliğini tescillemiştir.
Özellikle Cumhurbaşkanlığı seçimindeki TRT, amiyane tabiriyle kraldan daha
fazla kralcı takılmıştır.
RTÜK Sayısal
Kayıt Arşiv ve Analiz Sistemi verileri esas alındığında, TRT 1 ve TRT Haber
kanallarında Mecliste grubu bulunan siyasi partilerin haber yapılma süreleri
arasında büyük bir uçurum vardır. TRT neredeyse bir partinin resmî yayın
organına dönüşmüştür. Bu gerçeklik, 6112 sayılı Yasa’nın yayın ilkelerini
düzenleyen 8’inci maddesinin (k) fıkrasındaki “Siyasî partiler ve demokratik
gruplar ile ilgili tek yönlü veya taraf tutar nitelikte olamaz.” hükmüne açıkça
aykırılık teşkil etmektedir. Bu açık ihlallere rağmen, RTÜK tarafından TRT
hakkında nasıl bir işlem yapılmıştır? Bunu gerçekten TRT, Anadolu Ajansı ve
RTÜK gibi medya kurumlarından sorumlu Sayın Yalçın Akdoğan’dan öğrenmek
istiyoruz.
SETA Vakfının,
AKP’yle ilişkisine bağlı olarak, birçok yazılı basında olduğu gibi TRT’yi de kendi
yayın kuruluşu gibi kullandığını artık sağır sultan bile bilmektedir. Bu
kuruluş, TRT ve birçok özel kanala neredeyse yayın politikası belirlemekte ve
direkt -kurumun başkanı dâhil olmak üzere- yöneticilerinin moderatörlüğünde
tartışma ve haber programları yapılmaktadır. Yani, Hükûmet, neredeyse artık
bütün kanallarda olduğu gibi halkın vergisiyle ayakta duran TRT’de de kendi
çalıp kendi oynamaktadır.
Sayın Başkan, değerli milletvekilleri; TRT 6, ilk
dönemler Hükûmete yakın çevrelerin güdümünde yayın politikası izlerken, bugün
daha da marjinalleşerek tümüyle cemaatin güdümüne girmiştir. Öyle ki TRT 6’nın
artık, cemaat kanalı olan Dünya TV’nin bir şubesi gibi çalışmaya başladığını
Hükûmete yakın kesimler bile dile getirmekten geri durmamaktadır. Şimdi cemaat
mensupları uzaklaştırılmaya çalışılmakta ama bu konuda da yeterince başarılı
olunamamaktadır. Zaten hiçbir kuruluş felsefesi olmayan, yasal dayanaktan
yoksun ve Hükûmet eliyle, deyim yerindeyse “korsan yayın” yapan böyle
televizyon kuruluşundan başka bir yayın da beklenemezdi.
Teşekkür ederim.
(HDP sıralarından alkışlar)
BAŞKAN –
Teşekkür ederim.
Bitlis
Milletvekili Sayın Hüsamettin Zenderlioğlu.
Süreniz on
dakika.
Buyurunuz. (HDP
sıralarından alkışlar)
HDP GRUBU ADINA
HÜSAMETTİN ZENDERLİOĞLU (Bitlis) – Sayın Başkan, değerli milletvekilleri; 2015 Yılı
Merkezi Yönetim Bütçe Kanunu Tasarısı’yla ilgili, Atatürk Araştırma Merkezi,
Atatürk Kültür Merkezi, Türk Dil Kurumu ve Türk Tarih Kurumu hakkında Halkların
Demokratik Partisi adına söz almış bulunmaktayım. Bu vesileyle hepinizi
saygıyla, sevgiyle selamlıyorum.
Halkları ve
toplumları yok etmenin ve tarih sahnesinden silmenin iki yolu vardır:
Birincisi, kültürleri ve dillerini, ikincisi ise tarihini yok edip hafızasını
boşa çıkarmaktır. Bu nedenle, cumhuriyetin kuruluşundan günümüze değin, Kürt
halkı jenosit, katliamlar, soykırımlar, baskı, zulüm, işkence, mecburi iskânla
zorla göç ettirilmiş, sürgün, kışla kültürü, asimilasyonla yok edilmeye
çalışıldı, Takrir-i Sükûn’la susturulmak istendi ancak zengin bir kültür ve dil
yapısına sahip olduğu için, bu ceberut devlet sistemine asla baş eğmedi.
Özgürlüğe susamış Kürt halkı zorba iktidara karşı boyun eğmedi, kendi
küllerinden kendi kendini yeniden yaratarak adaletsizliğe, hukuksuzluğa karşı
direnmesini bildi. Daha kurulduğu ilk günden beri tarih kurumları, dil
kurumları üzerinden örgütlenen tekçi devlet anlayışı ve kurumları günümüze
değin, demokratik ve çoğulcu siyasal yaşamla taban tabana zıt bir karakter arz
etmektedir.
Tarihsel olarak
da geçerliliklerini yitirmiş bu kurumlar, aslında -Türk Dil Kurumu- kurulduğu
günden beri, Türkiye’de oluşturulan ulus devlet mekanizmasının ideolojik bir
kolu olarak kurgulanmıştır.
Cumhuriyetin
kuruluşuyla birlikte egemen siyasal kültür hâline getirilen tek ulus, tek dil
ve tek vatan anlayışının bir ürünü olarak ortaya çıkan Türk Dil Kurumu, Türk
Tarih Kurumu, Anadolu ve Mezopotamya’yı boydan boya Türkleştirmek için
Kürtlerin, Ermenilerin, Süryanilerin, Lazların, Çerkezlerin ve diğer tüm
halkların kültürlerini, dillerini yok saymış ve bu dillerle ilgili, bırakın bu
insanları yaşatmayı, diğer dillerini inkâr ve reddederek yok saymıştır.
Cumhuriyet tarihi boyunca Türkçe dışındaki dillerin yok sayılması politikaları,
ne yazık ki AK PARTİ Hükûmeti döneminde de devam etmiştir. 
Türk Tarih
Kurumunun, doğal verilerle olmayan, tarihî bir yaratım olan Türk ulusunun
köklerinin derinlere ulaşan -tırnak içinde- şanlı bir tarih olduğu iddiasının
gerçeklikle hiçbir ilgisi yoktur; her ulus gibi, yaratılan Türk ulusunun da
siyasal, kültürel ve sosyolojik düşünce dünyasının insanların zihninde
oluşmasını ve zihinlerde her an yeniden üretilmesinin kurumsal araçlarından
birisidir. Dışlama, ötekileştirme, asimilasyon yoluyla içerme mekanizmalarıyla
tamamıyla ideolojik bir görev üstlenen bu kurum, Türkiye'nin çoğulcu toplumsal
yapısına aykırı bir işlev gütmektedir. 
Bilimsellikten,
bağımsızlıktan uzak olduğu kadar, tarihin resmî ideolojinin istekleri
doğrultusunda çarpıtılmasına kadar varan bir dizi çalışmaların yürütüldüğü bu kurumun,
bizler açısından savunulacak hiçbir tarafı yoktur. 
Türkiye'de
yaşayan, başta Kürt ve Kürdistan halkı olmak üzere, bütün farklılıkları yok
sayarak, bunun ötesinde asimile ederek, bir insanlık suçu işleyerek kültürleri
ortadan kaldırmayı resmî bir ideoloji olarak benimseyen yönetim anlayışı,
hiçbir toplumsal soruna çözüm olmadığı gibi, tekçi bir devlet yönetim
anlayışıyla toplumu tek tipleştirmeyi hedefleyen uygulamalardır. Katı
merkeziyetçi ulus devlet olarak örgütlenen devletin siyasi ve idari
mekanizmaları, demokratik bir cumhuriyet yaratmaktan çok oligarşik bir
yapılanmayı yaratmıştır; bu nedenle, Türkiye'de, Türkçe dışında farklı dillerin
kullanımı önünde birçok yasal engelleri beraberinde yaratmıştır. Hükûmetin en
son çıkardığı özel okullarda Kürtçe eğitim verilmesinin önünü açan yasal
değişiklik bu yönüyle oldukça yetersiz ve adaletsizdir. Kürtçenin ve diğer
dillerin eğitimi devlet okullarında sağlanmalı ve bu haktan her sınıftaki
insanlar faydalanmalıdır. 
Türkiye toplumu,
Kürt halkı ve Kürt halkının dili söz konusu olduğu zaman bölünme, parçalanma
paranoyası nedeniyle demokratikleşme ve insan hakları adına atılan her bir
adımı engellemektedir. Çok dilli, çok kültürlü, çok dinli olmak hiçbir ülkeyi
bölmemiştir, parçalamamıştır, aksine farklı toplumların bir arada daha iyi
yaşamasına olanak sağlamıştır. Örnek olarak, Belçika’nın, Almanya’nın, hatta
Uzak Doğu’da Hindistan’ın, Endonezya’nın… Hindistan 15 resmî dille kendini
idame ediyor ama ne yazık ki Türkiye’de Kürtçe söz edilince sanki Türkiye bir
günde parçalanacakmış, bölünecekmiş gibi böyle bir izlenim içinde. 
Tabii ki
eğitimde Türkçe dışında dilleri yasaklayan Anayasa’nın 42’nci maddesinin
değiştirilmesi gerekmektedir. Tüm antidemokratik yasaların kaldırılması
gerekir. İnsan onuru ve şerefine yakışmayan yasaların ortadan kaldırılması,
demokratik cumhuriyetin güçlendirilmesiyle daha güçlü bir Türkiye herkesin
yararınadır. 
Sayın Başkan,
değerli milletvekilleri; üniversitelerde kurulan Kürdoloji bölümlerinin yanında
diğer tüm Anadolu ve Mezopotamya’da konuşulan dillerle ilgili bölümlerin açılıp
yaygınlaştırılması, bu dillerin eğitim kurumlarında öğretilmesi, acilen
işlerlik kazandırılması gerekmektedir. Kürdoloji alanında yapılan önemli
katkılar nedeniyle insanlar cezalandırılmamalı, itibarsızlaştırılmamalı; aksine
sadece Kürt dili değil, bütün diller ve tarihler üzerine yapılan çalışmalara
destek verilmelidir. 
Artuklu
Üniversitesi Kürt Dili ve Edebiyatı Bölümünden mezun olanların ataması
yapılmadı. Sayın Millî Eğitim Bakanını bu konuda göreve çağırıyorum. Eşitlik
ilkesini zedeliyorsunuz. Hani eşitlik? Neden yapmıyorsunuz? Kürtçe dil
eğitimini bitirdikten sonra, üniversiteyi bitirdikten sonra neden onların
okullara atamasını yapmıyorsunuz? 
Sokakta, caddelerde, bulvarlarda isimlerin
Türkçe-Kürtçe yapılmasını, kamu kurum ve kuruluşlarında Kürtçe bilen personelin
istihdam edilmesini, üzerindeki her türlü baskı ve yasağın kaldırılmasını talep
ediyoruz. Aslında, hava yollarında, otogarda, trenlerde Kürtçe anonsların
yapılması, buralarda yön gösteren levhaların iki dilden yazılması gerekir. 
Türk Tarih Kurumunun, Türk Dil Kurumunun özünde
bütün farklı dillere hizmet veren bir kuruma dönüşmesi gerekir ama ne yazık ki
hep resmî ağızlardan söylenmektedir “Farklılıkları zenginlik olarak kabul
ediyoruz.” Ama ortada bir şey yok. Aksi takdirde, bu kurumların hiçbir
kıymetiharbiyesi olmaz. 
Şimdi deniliyor ki: “Yeniden Osmanlıca dilini
öğrenme zorunluluğu getirilsin.” Neden bir Kürt vatandaşı kendi diliyle eğitim
görmesin ve bu eğitim talebinde bulunduğu hâlde engellensin? 
Şimdi, Osmanlıca, doğru, bir saray dilidir. Peki,
bu dili sadece saraydakiler mi konuşacak? Bu sokakta konuşan insanlar sarayla
nasıl bir bağ kuracak, ben bunu merak ediyorum. 
Bir şairin söylediği gibi:
“Olup mecruh-i peykân-ı havadis tair-i devlet,
…çeşmim gibi hûn akar enzar-ı milletten.”
Bunu Leskofçalı Galip Bey söylüyor ve “Bu halkın
gözünden artık gözyaşı akmıyor, gözyaşı yerine irin akıyor ama hâlen
saraydakilerin haberi yok.” diyor. Saray ile halk arasında büyük bir kopukluk
var. Peki, bu dil nasıl bunu gerçekleştirecek? 
Türkiye’de uygulanan inkâr, imha, asimilasyon ve
yasaklama politikaları Kürt halkının dilini kullanmasına engel olamamıştır.
Bunca yasaklamaya rağmen, Kürt dili zenginliğiyle dünyada sayılı diller arasına
girmiştir. 
Bir şairin söylediği gibi “…”(*)
Bakın, ikisinin arasında bir bağ kurun. İkisinin de
temel özelliği Kürtçe cümlelerden oluşmasıdır. Siz Kürtçeyi öğrenirseniz
Osmanlıcayı da öğrenirsiniz. Eğer siz Kürtçeyi bilmiyorsanız, vallahi
Osmanlıcadan bir şey anlayacağınızı ben sanmıyorum çünkü Osmanlıca… Aslında,
yani divan edebiyatı gibi, eğer Nedim’den parçalardan örnek vererek çözümleme
yapacaksanız ona bir diyeceğim yok ama Namık Kemal’den, diğerlerinden
söylerseniz eminim ki bu halk bazı şeyleri bu kitaplardan öğrenebilir ama bunu
da yapmıyorsunuz. Nasıl ki Namık Kemal şunu söylüyor:
“Görüp ahkâm-ı
asrı münharif sıdk u selâmetten, 
Çekildik izzet ü
ikbal ile bâb-ı hükûmetten.
Köpektir zevk
alan, sayyâd-ı bi-insâfa hizmetten,
Merd olan kaçar
mı bir can için meydân-ı muharebeden.”
Gerçekten, eğer
bu devletin bu kadar kötülüğünü, bu kadar zulmünü, işkencesini, baskısını…
(Mikrofon
otomatik cihaz tarafından kapatıldı) 
HÜSAMETTİN
ZENDERLİOĞLU (Devamla) – …görüyorsan ve buna karşı sessiz kalıyorsan, artık
kendini sen gözden geçir. (HDP sıralarından alkışlar)
BAŞKAN –
Teşekkür ederim.
Şimdi, şahıslar
adına Zonguldak Milletvekili Sayın Özcan Ulupınar. 
Beş dakika
süreniz var.
Buyurunuz. (AK
PARTİ sıralarından alkışlar)
ÖZCAN ULUPINAR
(Zonguldak) – Sayın Başkan, değerli milletvekilleri; 2015 Yılı Merkezi Yönetim
Bütçe Kanunu Tasarısı üzerinde şahsım adına lehte görüşlerimi bildirmek üzere
söz almış bulunuyorum. Yüce heyetinizi saygıyla selamlıyorum.
Yeni Türkiye
yolunda kendisini yenilemiş, gücünü milletimizden alarak tazelemiş Hükûmetimiz,
bütün kadrolarıyla cumhuriyetimizin 100’üncü yılında belirlenen hedeflere
ulaşmak için ekonomik ve siyasi istikrara önem vererek 2015 bütçesini
hazırlamıştır. 
Bütçemizin
belirli hedefler çerçevesinde hazırlanmasında emeği geçen Plan ve Bütçe
Komisyonu üyelerine, Maliye Bakanımıza, ilgili kurum ve kuruluşların
uzmanlarına teşekkür ediyorum.
Ülkemiz,
jeopolitik, sosyokültürel ve tarihî bağlarla birbirine bağlı toplumların,
devletlerin bulunduğu âdeta medeniyetlerin beşiği olmuş bir coğrafyada yer
almaktadır. Elli yıllık göç tarihimizde dünyanın dört bir tarafında yaşayan ve
bugün sayıları 6 milyonu aşan vatandaşımız gurbette bulunmakta ve bulundukları
ülkelere sosyal, ekonomik ve kültürel olarak katılımları her geçen gün daha da
artmaktadır.
Yıllar boyunca
çeşitli sebeplerle yurt dışına göç etmiş vatandaşlarımızın sorunlarına yönelik
çalışmaların daha etkin ve kalıcı olması için yurt dışındaki soydaşlarımızın
dertleriyle yakından ilgilenmenin en önemli göstergesi, iktidarımız döneminde
attığımız en önemli adımlardan birisi de 2010 yılında Yurtdışı Türkler ve
Akraba Topluluklar Başkanlığını kurmamız olmuştur. 
2007 yılında
Türk dilini, tarihini, kültürünü ve sanatını tanıtmak, diğer ülkelerle kültürel
alışverişi artırıp dostluğumuzu pekiştirmek amacıyla kurulan Yunus Emre Enstitüsü,
şu an 30 ülkede 38 merkezde faaliyetlerine devam etmektedir. Bu merkezlerde
verilen kurslar sayesinde yaklaşık 22 bin kişiye Türkçe öğretilmiştir.
Türkçenin ikinci yabancı dil olarak okutulması kapsamında 6 bin öğrenci yabancı
dil olarak Türkçe öğreniyor. “Türkiye Kütüphaneleri” adı altında 2 bin kitaptan
oluşan kütüphaneler kurarak bu kapsamda son iki yılda 52 kütüphane açmış olduk.

Ülkemiz
ekonomisi geliştikçe dünyada iyiliğin, hak ve adaletin hâkim olması için
kalkınma yardımı imkânlarına daha çok önem verdik. Nerede bir mazlum, nerede
bir mağdur varsa onun yardımına koştuk ve koşuyoruz. TİKA bugün 38 ülkede 40
program koordinasyon ofisiyle dünyanın farklı yerlerinde projeler
gerçekleştiriyor. Her bir yardım insani temastır, bir merhabadır. Bu çerçevede
TİKA, dünyanın dört bir yanında eğitim, sağlık, konut, içme suyu, suni
tohumlama ve gen merkezi gibi sayacağımız daha birçok alanda birçok ülkeyi
kıskandıracak nitelikli ve kalıcı çalışmalara imza atmıştır. 
Türkiye Radyo ve
Televizyon Kurumu, 15 televizyon kanalı, 6’sı ulusal ve 2’si uluslararası olmak
üzere 15 radyo kanalı, 2 basılı ve 1 dijital dergisiyle Türkiye’nin ve dünyanın
büyük medya kuruluşları arasında yer almaktadır. TRT, Batı dillerinin yanı sıra
Dahreceden Uygurcaya kadar 38 dilde “web” ve İnternet yayını yapıyor.
Yirmi dört saat yayın yapan TRT Okul, TRT Çocuk, TRT Avaz, TRT Şeş, TRT Arapça
kanallarının yanı sıra TRT İngilizce kanalını da kısa bir süre içerisinde
açıyoruz. Engelli vatandaşlarımız için “web” üzerinden de Engelsiz TRT TV
uygulamasını başlatarak bu alandaki eksikliği de gidermiş olduk. 
Düşene dost
olmak yolunda 2009 yılında kurulan AFAD Başkanlığı, 81 ilimizde bulunan
müdürlükleri aracılığıyla afet müdahalelerini tek elden kaynak israfı olmadan
gerçekleştirmektedir. Özellikle Kütahya ve Van depremleri ile ülkemizde yaşanan
diğer sel, heyelan gibi afetler sonrasında hızlı ve etkin bir mücadele
sergilemiştir. Van depremi sonrasında 35 konteyner kentte 175 bin afetzede
vatandaşımızı ağırladık. Depremin 1’inci yıl dönümünde 17 binden fazla kalıcı
konutu hak sahiplerine teslim ettik. Özellikle komşu ülkelerde meydana gelen
savaş ve kaos ortamından kaçıp ülkemize sığınan mültecilerin, ülkemizde veya
sınır ötesinde kurmuş olduğumuz geçici barınma merkezleri sayesinde sağlıklı bir
şekilde yaşamalarına vesile olduk. Yapılan bu yardımlar sayesinde 2012 ve 2013
yıllarında dünyanın en büyük insani yardım yapan 3’üncü ülkesi olduk. 
Sayın Başkan,
değerli milletvekilleri; devletimizin bu istisnai kurumlarının yapmış olduğu bu
güzel çalışmaları bir kez daha tebrik ettiğimi belirtir, 2015 bütçesinin yeni
Türkiye yolunda ilerleyen Hükûmetimize ve milletimize hayırlara vesile olmasını
diler, saygılarımı sunarım. (AK PARTİ sıralarından alkışlar)
BAŞKAN –
Teşekkür ederim Sayın Ulupınar. 
MAHMUT TANAL
(İstanbul) – Sayın Başkan…
BAŞKAN – Sayın
Tanal, buyurunuz. 
MAHMUT TANAL
(İstanbul) – Sayın Başkanım, şu anda Türkiye’de Türksolu gazetesi postanelerden
gönderilmiyor ve dağıtımı yapılmıyor. Aynı zamanda, Cumhuriyet gazetesi, Sözcü
gazetesi, Yurt gazetesi, Millet gazetesi, Yeniçağ, Zaman, Bugün gazetesi,
Samanyolu TV, Bugün TV, Halk TV, Ulusal Kanal Cumhurbaşkanlığı binasına
giremiyor, Başbakanlık binasına giremiyor, Adalet Bakanlığı binasına giremiyor,
İçişleri Bakanlığı binasına giremiyor, Dışişleri binasına giremiyor. Bu konuda
halkın -basına karşı bu bir sansür, bir darbedir- vatandaşın bilgilenme ve
öğrenme hakkı kısıtlanıyor. Benim Sayın Başbakan Yardımcılarımdan istirhamım
şu: Bu yasaklar devam edecek mi, yoksa vatandaşın öğrenme ve bilgilenme hakkı
için bu yasakları kaldıracaklar mı?
Teşekkür ederim.
MİHRİMAH BELMA
SATIR (İstanbul) – Böyle bir usul var mı Başkanım?
BAŞKAN –
Teşekkür ederim. 
Şimdi, Hükûmet
adına ilk söz, Başbakan Yardımcısı Sayın Yalçın Akdoğan’a aittir. (AK PARTİ
sıralarından alkışlar)
Süreniz yirmi
dakika. 
Buyurunuz. 
BAŞBAKAN
YARDIMCISI YALÇIN AKDOĞAN (Ankara) – Sayın Başkan, değerli milletvekilleri;
sizleri ve sizlerin şahsında aziz milletimizi hürmetle muhabbetle selamlıyorum.
Bu vesileyle 2015 yılı bütçe görüşmelerinin başarılı geçmesini temenni ediyor,
hazırlanan bütçenin ülkemize, milletimize, kurum ve kuruluşlarımıza hayırlı
olmasını Cenab-ı Allah’tan diliyorum. 
Konuşmamın
başında, görüşleriyle, eleştirileriyle, uyarılarıyla bütçemizin oluşmasına
katkıda bulunan, başta Plan ve Bütçe Komisyonu üyelerine, tüm uzmanlara, parti
ayırt etmeksizin bütün milletvekillerimize teşekkür ediyorum. İnanıyorum ki
2015 yılı bütçesi, 2002 yılı sonundan itibaren istikrarlı bir şekilde büyüyen
Türkiye’nin daha da büyümesine, daha da kalkınmasına, daha müreffeh bir ülke
hâline gelmesine vesile olacaktır. 
Sayın Başkan,
değerli milletvekilleri; Bakanlığımın sorumluluk alanında olan Basın-Yayın ve
Enformasyon Genel Müdürlüğü ve Radyo ve Televizyon Üst Kurulunun bütçelerini
değerlendirmek üzere huzurlarınızdayım.
Öncelikle,
bütünü milletvekillerimize görüş, öneri ve eleştirileri sebebiyle teşekkür
ediyorum. Biliyorum ki her türlü eleştiri aynı zamanda bir tür katkıdır.
Muhalefetten istifade etmek iktidar için bir eksiklik değil, bir kazanımdır;
ülkemize hizmet etmek de sadece iktidar olmakla değil, aynı zamanda yapıcı
muhalefet yapmakla da mümkündür. Bu yüzden, burada serdedilen her görüşü ülkeye
hizmetin bir tezahürü olarak değerlendiriyorum. 
Saygıdeğer
konuşmacılar genel olarak basın özgürlüğünden bahsettiler. Aslına bakarsanız
siyaset-medya, iktidar-medya, sermaye-medya ilişkileri bütün dünyada sorunlu
bir alandır. Bizlerin bu ilişkiyi sağlıklı bir şekilde tesis etmemiz,
demokrasinin güç kazanması için büyük bir gerekliliktir. Yalnız, bunun için
sadece siyaset üzerine spotları çevirmek, sadece iktidara ayna tutmak yetmez;
aynı zamanda medyayı da masaya yatırmak, basının durumunu da analiz etmek,
muhalefet-medya ilişkisini de irdelemek gerekir. Ben bugün muhalefet
partilerine ve milletvekillerine eleştiri getirmek yerine… Çünkü bu konuda
genelde iktidar suçlanıyor ama bunun karşısında bir medya-iktidar ilişkisinden
bahsediyorsak bir medya analizi yapmanın da gerekliliğine inandığımdan biraz
bir medya eleştirisi de yapmak istiyorum. 
Medya aracının
kendisi demokrasinin parçası değildir. Basın veya medyanın yüklendiği misyon,
oynadığı rol, taşıdığı anlam ve muhteva demokrasiyle ilgilidir. Demokratik
olmayan ülkelerde de medya bulunuyor veya darbe dönemlerinde bizatihi medya
antidemokratik bir rol oynayabiliyor.
Teknolojik
gelişmeler, medya alanında baş döndürücü bir değişim ortaya koydu. Peki,
zihniyet ve anlayış ilerledi mi, ne kadar değişti? Eskiden siyaset soğuk
savaşın parametreleriyle yapılıyordu; silahların, ideolojik kutuplaşmaların,
vesayetçi anlayışların gölgesinde yapılan siyaset büyük güven kaybetmişti ve
ayakları üzerinde doğrulamıyordu. Siyaset kurumu son döneminde önemli mesafeler
katetti ancak medya aynı parametrelerle hareket etmeyi sürdürüyor. Silahların
gölgesinde manşet atan, darbelere ve vesayetçi anlayışlara alkış tutan, 27
Mayıs, 12 Eylül, 28 Şubat rejimlerinin bülteni gibi kendisini konumlandıran
medya, 27 Nisan’da da, 17 Aralık’ta da bu görünümden kurtulamadı. Topyekûn
savaş manşetleri atan, seçilmiş iktidarlara karşı seferberlik ilan eden,
hükûmet kurup hükûmet yıkmayı asli fonksiyonu gören medya anlayışı,
demokrasinin altını oyarken demokrasi nutukları atmaktan da geri durmadı.
Postmodern darbelerde basının oynadığı rolü, bizzat o rolü oynayanlar
yazdıkları kitaplarda itiraf ettiler ve özür dilediler. Yayıncılık ile siyaset
mühendisliğini birbirine karıştıran anlayış, ülkenin kaderine yön vereceği
yanılgısına kapıldı. Medya çalışanlarına karşı düzenlenen andıçlar, yalan
haberler, itibar suikastları basının gözetiminde, bazen de suç ortaklığında
gerçekleşti. “Tehlikenin farkında mısınız” manşetleri, “Genç subaylar rahatsız”
manşetleri, “411 el kaosa kalktı” manşetleri, “Muhtar bile olamaz” manşetleri;
tüm bunlar basın tarihine kara bir leke olarak geçti.
Değerli milletvekilleri, basın özgürlüğü ancak
basın ahlakıyla birlikte bir anlam taşır. Basın ahlakının hiçe sayıldığı bir
ortamda basın özgürlüğü gelişmez. Bakınız, Sayın Oktay Ekşi Basın Konseyinin
uzun süre Başkanlığını yaptı ve Basın Konseyi “Basın Meslek İlkeleri” diye bazı
düsturlar açıkladı. Nedir bunlar? Bazılarını okuyayım:
“1) Kamusal bir
görev olan gazetecilik, ahlaka aykırı özel amaç ve çıkarlara alet edilemez.
2) Kişileri ve
kuruluşları, eleştiri sınırlarının ötesinde küçük düşüren, aşağılayan veya
iftira niteliği taşıyan ifadelere yer verilemez.
3) Kişilerin
özel yaşamı, kamu çıkarlarının gerektirdiği durumlar dışında, yayın konusu
olamaz.
4)
Soruşturulması gazetecilik olanakları içinde bulunan haberler,
soruşturulmaksızın veya doğruluğuna emin olmaksızın yayınlanamaz.
5) Saklı kalması
kaydıyla verilen bilgiler, kamu yararı ciddi bir biçimde gerektirmedikçe
yayınlanamaz.
6) Suçlu olduğu
yargı kararıyla belirlenmedikçe hiç kimse ‘suçlu’ ilan edilemez.
7) Yasaların suç
saydığı eylemler, gerçek olduğuna inandırıcı makul nedenler bulunmadıkça
kimseye atfedilemez.
8) Gazeteci görevini, taşıdığı sıfatın saygınlığına
gölge düşürebilecek yöntem ve tutumlarla yapmaktan sakınır.”
Acaba, bu
düsturlara ne kadar riayet ediliyor? Basında itibar cellatlığı, yargısız
infazlar, kişilik suikastları sıradan bir hâl almadı mı acaba? Kişisel hak ve
özgürlükleri korumak, kişisel onur ve itibarı korumak, toplumsal fayda ve
ulusal menfaatleri korumak basının ahlaki yükümlülüğüdür. Eğer siz bunları her
gün ayaklar altına alıyorsanız; özgürlükten kastınız daha fazla küfür
edebilmek, daha fazla yargısız infaz yapmak, daha fazla kişilik suikastı
yapmaksa bu, basın özgürlüğü değildir. Basın özgürlüğünde kaçıncı sırada
olunduğuna anlam kazandırmak için basın ahlakında kaçıncı sırada olunduğuna da bakmak
gerekir, bu ikisi birlikte yürümek durumundadır. Eğer medya psikolojik
harekâtların, algı operasyonlarının, siyaset mühendisliğinin parçası hâline
gelirse orada demokrasinin asli unsuru olan bir basından söz edilemez. Medya
yasamanın, yargının veya yürütmenin yerini alamaz, bu kurumlara efendilik
taslayamaz. Herkes kendi asli mecrasında demokratik rolünü oynamak
durumundadır. 
Çok açık
söylüyorum: Biz, manşetlerle çarpışa çarpışa iktidar olduk. Ne basının
tezviratlarından korkarız ne de basının yalan haberlerine aldırış ederiz. (AK
PARTİ sıralarından alkışlar) Kimseyi susturmak gibi de bir derdimiz açıkçası
yok. Bugün, açın bakın, yandaş denilen gazetelerin sayısı kaç tane, her gün
Hükûmeti yerden yere vuran gazeteler kaç tane?
HAYDAR AKAR
(Kocaeli) – “Alo Fatih”i unutmadık. 
BAŞBAKAN
YARDIMCISI YALÇIN AKDOĞAN (Devamla) – 10 binlerce lira maaş alan medya
baronları için yatıp kalkıp gündem yapanlar, acaba niçin bin lira maaşla kayıt
dışı çalıştırılıp kapıya konulan basın emekçilerinin meselelerini hiç gündeme
taşımazlar? Yıllardır köşeleri tutmuşlar beyefendiler, çok büyük maaşlara
çalışıyorlar; bir gazeteden başka bir gazeteye gitti diye kıyamet koparılıyor. 
Basında bugün
çok ciddi problemler var. Kayıt dışı çalıştırılanlar, 500 lira, bin lira, 2 bin
liraya çalıştırılıp maaşları verilmeyen, kapıya konulan, sendikasız
çalıştırılan insanlar… Bakın, foto muhabirleri, kameramanlar hangi haklara
sahipler? Bu arkadaşlarımızın, aynı futbolcular gibi, belli bir yaştan sonra o
işi yapmaları da çok kolay olmuyor. 
Basında
gerçekten ciddi birtakım sorunlar var ama diğer magazin haberler, onlar daha
büyük basın özgürlüğünün parçası olarak gündeme getirilen konular.
HAYDAR AKAR
(Kocaeli) – Fatih çözer, “Alo Fatih” deyin.
BÜLENT TURAN
(İstanbul) – Başkanım uyarır mısınız?
BAŞBAKAN
YARDIMCISI YALÇIN AKDOĞAN (Devamla) – Bununla ilgili yani bu basın
emekçileriyle ilgili bir konuya geleceğim.
Sermayeye karşı,
patronlarının menfaatlerine karşı tek bir kalem oynatamayanların basın
özgürlüğü nutukları atması ne kadar sahicidir? Medya patronlarıyla ilgili
gazetelerde, televizyonlarda tek bir cümle kurulabiliyor mu? Biraz önce dedim,
bu, sorunlu bir alandır, bunun doğru tanımlanması ve gazeteciliğin haklarını
gerçekten garanti altına almak gerekiyor.
TURGUT DİBEK
(Kırklareli) – “Alo Fatih” diyen kim Sayın Akdoğan, “Bu adam konuşmasın, bu
adam çıkmasın.” diyen kim?
BAŞBAKAN
YARDIMCISI YALÇIN AKDOĞAN (Devamla) – Değerli arkadaşlar, medya, ne iktidarın
sözcüsü olmalıdır ne muhalefetin sözcüsü olmalıdır, yalnızca milletin ve
hakikatin sözcüsü olmalıdır.
Her sabah kalkıp
Hükûmete nasıl zehir kusabilirim, savaş açabilirim diye işe başlayan bir
anlayış, demokratik bir basın anlayışı olamaz. Medyanın tek bir tarafı vardır,
o da millettir. Medya, özgürlükten yanadır, haktan, hukuktan, adaletten,
demokrasiden taraftır ve öyle olmalıdır. Sorumlu yayıncılık basının temel
karakteridir. Bugün Türkiye'nin ulusal çıkarlarını, birlik ve bütünlüğünü,
millî güvenliğini tehdit eden uluslararası algı operasyonlarında, maalesef,
yine medya kullanılıyor. Kendi ülkesinin çıkarını, geleceğini, menfaatini
düşünmek sadece iktidarın görevi değildir. Bugün AK PARTİ’yi eleştirenler
geçmiş dönemlerde medyanın başına gelenleri iyi düşünmelidir. Bugün bizim tek
yaptığımız meşru müdafaadır, kalkıp kendimizi savunmaktır veya haksızlıkları
eleştirmektir. 
“Şimdi basın
özgürlüğü öldü.” diyenler eski dönemlerde basın mensuplarının başına gelenlere
acaba nasıl tepki gösterdiler? Gazeteciler sürgün edildi, Türkiye’yi terk etti,
işkence gördü, andıçlandı, karanlık örgütlerin hedefi oldu, faili meçhullere
kurban gitti. İktidarlar medyaya söz geçiremediyse de medyanın sözünden
çıkmadılar. Allah aşkına, bugün yazılamayan, konuşulamayan bir şey kaldı mı
Türkiye'de? Herkes her şeyi yazıyor ve konuşuyor.
İZZET ÇETİN
(Ankara) – Sen öyle mi görüyorsun?
BAŞBAKAN
YARDIMCISI YALÇIN AKDOĞAN (Devamla) – Değerli milletvekilleri, iktidara
geldiğimiz günden beri basın özgürlüğünün güçlendirilmesi, basın-yayın
mensuplarının çalışma koşullarının düzeltilmesi için anayasal, yasal ve idari
değişiklikler yaptık. Bilgi edinme hakkının anayasal teminata kavuşturulması,
basın suçlarında daraltmaya gidilmesi, haber kaynaklarının korunması, yaptırım
yetkilerinin kısıtlanması, yerel basının güçlendirilmesi, temsilde çoğulculuğun
sağlanması, Ceza Kanunu’nda basın özgürlüğü lehine düzenlemelerin yapılması,
farklı dillerde yayın imkânının genişletilmesi, yurt dışına gitmek isteyen
basın mensuplarının hizmet damgalı pasaport kullanabilme imkânının sağlanması, Basın
Kartı Yönetmeliği’nde gazeteciler lehine değişiklik yapılması, azınlıklara ait
gazetelere resmî ilan yayınlayabilme imkânının sağlanması gibi düzenlemeler
attığımız adımlardan bazıları. 
Burada ben kurumlarla ilgili çok fazla konuşmak
istemiyorum çünkü sürem bitiyor. Bu yüzden, gündeme getirilen konularda kısa
kısa cevaplar vermek istiyorum.
Bu “Freedom House”la ilgili bir konu konuşuldu.
Tabii, bu rapor tek taraflı, eksik bilgilendirmeyle hazırlanmış bir rapor,
objektif değil, kaynakları da son derece belirsiz. Pozitif gelişmelerden söz
etmemek için özel bir hassasiyet gösterilmiş.
Diğer bir konu: Ulaştırma Bakanımızla ilgili bir
ifade geçmiş sanıyorum, Sayıştaya “Kanuna aykırı hareket edebiliriz, idare
edin.” gibi; bunu hem Sayıştay hem Bakanlık yalanlamış. Bakanımız ayrıca,
bununla ilgili dava açacağını belirtti.
Bu, Atatürk’e hakaret meselesi bir kanalda
yayınlanan… Bu, biz Plan ve Bütçede değerlendirme yaparken gündeme geldi, o
zaman duydum ben ve şiddetle kınadım “Bu, kabul edilemez bir durumdur, mutlaka
cezalandırılmalıdır.” diye, Plan ve Bütçedeki arkadaşlarımız bilirler. Ve
arkasından, RTÜK bununla ilgili cezalandırmayı da yaptı.
Şimdi, üye
meselesi, CHP kontenjanından seçilen 2 Kurul üyesiyle ilgili mesele: Burada kurul
üyelerinin kurul çalışmalarıyla ilgili dışarıya bilgi yansıtmasının, basına
bilgi aktarmasının suç olduğundan hareketle bir televizyon kanalı hem Meclise
şikâyette bulunmuş hem RTÜK’e hem de dava açmış. Bunun üzerine bir
değerlendirme yapılıyor. Çok açık bir kanun var, diyor ki: “Üst Kurul
toplantılarındaki müzakereler gizlidir ve açıklık kararı alınmadıkça –yani
“açıktır da gizlilik kararı alınmadıkça” değil- müzakereler açıklanamaz…
Üst Kurul
üyeleri ve Kurum personeli, Kurumla ilgili gizlilik taşıyan bilgileri ve medya
hizmet sağlayıcı kuruluşlara ve yayın hizmeti yapan gerçek ve tüzel kişilere
ait her türlü sırları, görevlerinden ayrılmış olsalar bile açıklayamaz,
kendilerinin veya başkalarının menfaatine kullanamaz…
Bu maddede belirtilen esaslara aykırı davranan Üst
Kurul üyeleri görevlerinden çekilmiş sayılır. Bu husus Üst Kurul tarafından
resen veya yapılacak müracaatın değerlendirilmesi sonucunda karara bağlanır ve
gereği için Türkiye Büyük Millet Meclisi Başkanlığına bildirilir.”
Şimdi, burada
açık bir kanun ihlali var, bunun üzerine şikâyet var. Burada CHP’nin üyelikten düşürülmesi
gibi bir çaba yok arkadaşlar. Bunu Komisyona havale etmiş RTÜK. Öbür türlü resen
bunların görevden alınması gerekiyor kanuna göre. Komisyona havale etmiş,
“Komisyon incelesin.” denmiş. Bu bir soruşturma da değil. Yani, burada kötü
niyetli bir çaba söz konusu değil. Burada, dediğim gibi, bir şikâyet üzerine
harekete geçilmiş…
HAYDAR AKAR
(Kocaeli) – Sır ne Sayın Bakan, RTÜK’te sır olan konu ne?
BAŞBAKAN
YARDIMCISI YALÇIN AKDOĞAN (Devamla) – …resen işletilmemiş, Komisyona verilmiş;
bir soruşturma değil, bir inceleme. Değerli milletvekillerimiz, burada, CHP’den
gelen üyeleri, CHP kontenjanından seçilen üyeleri düşürmek gibi bir derdimiz
yok bizim, böyle bir çabamız da olmaz.
HAYDAR AKAR
(Kocaeli) – Hayır, “sır” dediniz, onu merak ettim.
BAŞBAKAN YARDIMCISI
YALÇIN AKDOĞAN (Devamla) – Öyle bir kanun aykırılığı varsa ve düşerse yine
CHP’nin önereceği isimler seçilir. Böyle bir çaba, arayış yok ama birileri bunu
siyasi şova çevirmek isterse, başka bir amaç için kullanmak isterse bu doğru
bir şey olmaz, bizim söylediğimiz budur. Burada başka bir çaba içerisinde falan
da değiliz.
ENSAR ÖĞÜT
(Ardahan) – Bu konuda hiç iyi niyetli değilsiniz Sayın Bakan.
BAŞBAKAN
YARDIMCISI YALÇIN AKDOĞAN (Devamla) – Diğer konu: TRT yayınları.
Cumhurbaşkanlığı adaylığı sürecinde Sayın Erdoğan’ın 41 etkinliği haber olmuş
veya program yapılmış, Sayın İhsanoğlu’nun 47. Diğer genel başkanlar
eklendiğinde Sayın Erdoğan’ın 41, diğer aday ve destek veren genel başkanların
toplam 80. Bu yüzden… Ama biri az konuşur, anlatacak şeyi yoktur, yayın süresi
az olur, o başka bir şey ama süre olarak böyle.
Anadolu Ajansı
açısından bakarsak burada çok fazla ölçümü yok ama Parlamentodaki partilerin
yaptıkları konuşmaları, çalışmaları ajans ne kadar yayınlamış diye bir
ölçümleme yapıyor Parlamento servisi. Burada, 2013 yılında partilere dağılım
şöyle, yukarıdan aşağıya sıralıyorum: CHP 1.586, MHP 908, AK PARTİ 892, BDP
639. 1 Ocak-30 Kasım arası -2014’te- CHP 1.352, MHP 692, AK PARTİ 645, HDP 435.
Burada bu, tabii, Meclisteki partilerin faaliyetleri ve Anadolu Ajansında
yayınlanması. Tabii, Hükûmet icraatları diye bakarsanız orada bütün bakanlıklar
var, ayrıca sayı yükselebilir. Ben Meclis açısından söylüyorum.
Diğer bir konu:
Cumhurbaşkanlığı seçimi döneminde TRT’nin 5 farklı kanalında toplam 24 değerlendirme
raporu düzenlenerek YSK’ya iletilmiş. YSK, bu raporlardaki tespitler
neticesinde TRT Haber kanalına 1 kez uyarı cezası vermiş, TRT Türk kanalına ise
1 kez uyarı, 6 kez yayın durdurma cezası vermiştir. Bu cezalarla TRT’ye toplam
25 program durdurma cezası verilmiştir. Yani, RTÜK bütün bu raporları
hazırlamıştır, TRT de olsa, kim olursa olsun vermiştir. Cezayı da zaten YSK
takdir ediyor. 
Onun ötesinde,
bu “Piyanist” filmiyle ilgili bir konu gündeme getirildi. Bu, filmin
muhtevasıyla ilgili değil. Biliyorsunuz, Akıllı İşaretler var; “+18” sembolü
olan yayınların belli bir saatten sonra yapılması gerekiyor. O işaretle daha
erken bir saatte yapıldığı için burada bir ceza verilmiş.
Diğer konu bu
ihalelerle ilgili. Biliyorsunuz, mahkeme süreci daha tamamlanmadı, Danıştay
incelemesi de hâlâ devam ediyor. Bunlar tamamlandıktan sonra bu konu tekrar
değerlendirilecek.
Yine, bir
televizyon programında haber özetleri yapılırken Deniz Gezmiş’le ilgili bir
yazı dizisi, sanıyorum, aktarılmış ve bir gazetenin satın alınmasının teşvik
edilmesiyle ilgili bir değerlendirme yapılmış. Bu, gizli reklama girdiği için,
yani diğer isimler geçtiği için değil gizli reklam, “Bu gazeteyi alın.” vesaire
gibi bir şey yapıldığı için geçmiş.
Diğer bir konu:
Sayın Murat Karakaya, Basın-Yayın ve Enformasyon Genel Müdürü. Burada bir
değişikliğe gittik. Bu arkadaşımız bizim arkadaşımız, çok değerli ve çalışkan
bir arkadaşımız, Başbakanlık Müşavirliğine getirildi. Kamu Diplomasisi
Koordinatörü olan arkadaşımız da Genel Müdür yapıldı. 
Murat Bey’le biz
bu görev değişikliğinden çok önce görüştük bu düzenlemeyi yapacağımızı ama
devam eden projeleri vardı. Erzurum’da bir çalıştay yapıyoruz, basın çalıştayı
-biraz önce dedim ya basın emekçilerinin meselesi, biraz sonra tekrar
geleceğim- oraya gitmesi gerekiyordu. Sonra da Kıbrıs’ta, Kuzey Kıbrıs’ta
uluslararası bir etkinlik vardı; kendi başlattığı için ben ona gitmesinin daha
doğru olacağını düşündüm. “Bunları tamamlayalım, değişikliği ondan sonra
yaparız.” dedik ve döndükten sonra değişiklik yapıldı. O toplantıya normalde
ben katılacaktım. Bir gün önce, Kuzey Kıbrıs’taki törenler sebebiyle Sayın
Arınç, orayla ilgili olduğundan, oradaydı. Aynı gün iki tane Başbakan
Yardımcısı olmasın diye, daha önce bu konularla da ilgili olduğu için ben istirham
ettim Bülent Bey’den siz katılır mısınız benim yerime diye. O benim yerime
katıldı, Genel Müdürümüz de katıldı. Onun dışında, bu konunun söylenen şeyle
hiçbir ilgisi, alakası yoktur. 
Diğer bir mesele:
Bu toplantılardan, bu görüşmelerden bir semere elde edelim yani birlikte
çalışılabilecek çok konu var. Bunlardan bir tanesi, bu Basın Kanunu’dur. Basın
Kanunu uygulanmıyor. Kayıt dışılıktan bahsettim, sarı Basın Kanunu ve Basın
Kanunu çerçevesinde basın emekçileri çalıştırılmak yerine başka türlü çalıştırılıyor
ve burada hak kayıpları oluyor. Bunu nasıl daha etkin hâle getirebiliriz diye 3
çalıştay yapıyoruz. 2 tanesini yaptık. Ben Genel Müdüre talimat verdim, Oktay
Bey’i dinleyin, onun daha önce bu konuda düşünceleri var ve onu da katalım
çalışmaya diye. Bu ay içerisinde son çalıştayı yapacağız. Basın-yayın kökenli
milletvekillerimizden istirhamım odur ki onlar da katkıda bulunsunlar,
çalıştaya katılsınlar. Bu konuda hep birlikte gerçekten basın emekçilerinin
haklarını korumaya dönük ortak bir düzenleme yapalım. 
İkincisi: Bu YSK
cezaları, işte, konuşuluyor. Kimisi “RTÜK ceza versin, niye vermiyor?” diyor,
kimisi “Çok ceza verdi.” diyor. Bu seçim dönemlerinde özel televizyon
kanallarına -işte, şunu şu kadar yayınladı, bu kadar yayınladı- sürekli cezalar
verilmesini, ben kişisel olarak doğru bulmuyorum. Burada kamu yayıncılığı
yapanların kriterleri bellidir -eşitlik, adalet vesaire- ama özel sektöre
burada bu kadar müdahale edilmesini ben doğru bulmuyorum. Bu konuda eğer siz de
“Ya, bu ceza kıskacından kurtaralım televizyonları.” diyorsanız burada ortak
bir çalışma yapılabilir -Anayasa’ysa Anayasa, yasalarsa yasalar- değişiklik
yapılabilir. 
Diğer bir konu,
İnternet yasasıyla ilgili bir düzenleme var, Genel Kurulda bekliyor. Bu konuda
da ortak bir çalışma yapılabilir diye düşünüyorum ben. 
(Mikrofon
otomatik cihaz tarafından kapatıldı) 
BAŞKAN – Şimdi,
Sayın Bakan, sizin süreniz doldu, ne kadar ekleyeyim? 
BAŞBAKAN
YARDIMCISI YALÇIN AKDOĞAN (Devamla) – Diğer bakanlarımızdan beş dakika alayım. 
BAŞKAN – Tamam,
buyurun. 
BAŞBAKAN
YARDIMCISI YALÇIN AKDOĞAN (Devamla) – Bitiriyorum gerçi, bir iki dakika…
Son bir cümle
-diğer bakanlarımızın süresinden almayayım- şimdi “Hükûmet kuş mu?” diye bir
şey dedi bir arkadaşımız. Şimdi, arkadaşlar, Hükûmet kuş değil ama koyun da değil.
(AK PARTİ sıralarından alkışlar) Burada hiçbir vatandaşımızı, tek bir
vatandaşımızı, hiçbir kesimi hiçbir örgüte biz ezdirmeyiz. Bunun adı ne olursa
olsun, mağdur kim olursa olsun. Bu yüzden, kamu düzeni ve güvenliği konusunda
ne yapılması gerekiyorsa bu yapılacaktır demokrasi ve hukuk içerisinde, geri
adım atmadan. 
Ayrıca, çelik
çomak oyunu oynanmıyor yani bir sürü insan hayatını kaybetti. Burada konu
cansa, insanların hayatını kaybetmesiyse burada daha ciddi olmak gerekir diye
düşünüyorum ben. “Bu molotofun cezası daha fazla, birileri gidip bomba mı
kulansın? Bomba kullanacaklar.” falan gibi birtakım laflar ediliyor ve bu
sıralarda ben bunu çok duyuyorum. Şimdi, bu, bir espriyse böyle bir espri
olmaz; bir teşvik veya bir tehditse bu da yanlıştır ve biz bu tür tehditlere de
pabuç bırakmayız. (AK PARTİ sıralarından alkışlar)
Evet, aslında
söylenecek çok şey var. Ben bütün eleştiriler, görüşler öneriler için bütün
milletvekillerimize teşekkür ediyorum. 2015 bütçemizin ülkemiz için, milletimiz
için hayırlı olmasını diliyorum.
Hepinizi
hürmetle muhabbetle selamlıyorum. (AK PARTİ sıralarından alkışlar)
BAŞKAN –
Teşekkür ederim.
HASİP KAPLAN
(Şırnak) – Sayın Başkan…
BAŞKAN –
Efendim?
HASİP KAPLAN
(Şırnak) - Sayın Akdoğan, bizim güvenlik paketiyle ilgili eleştirimizi biraz
abarttı, izin verirseniz… 
BAŞKAN –
Buyurun. (AK PARTİ sıralarından “Niye?” sesleri)
İDRİS BALUKEN
(Bingöl) – “Tehdit ediyorlar.” diye ithamda bulundu, ona cevap verecek.
BAŞKAN –
Buyurunuz.
IV.-
SATAŞMALARA İLİŞKİN KONUŞMALAR (Devam)
4.-
Şırnak Milletvekili Hasip Kaplan’ın, Başbakan Yardımcısı Yalçın Akdoğan’ın 656
ve 656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın ikinci tur görüşmelerinde Hükûmet adına yaptığı
konuşması sırasında Halkların Demokratik Partisine sataşması nedeniyle
konuşması

HASİP KAPLAN
(Şırnak) – Teşekkür ederim Sayın Başkan.
Bakın,
arkadaşlar, bu ülkede çok acı olaylar yaşandı otuz yıl ama yakın zamanda çok
acı olaylar yaşandı Gezi olaylarında; insanların kafasında gaz kapsülleri
patlatıldı, fişeklerle devrildi. 6-7 Ekim olaylarında 36 tane insanımız -tek
tek sayarım- polis, jandarma, korucu, milis ve şey tarafından öldürüldü.
Bakın, Hükûmetin
görevi, hukuku işletmektir; polisiyle, devletiyle, yargısıyla almak ve gereğini
yapmaktır. Eğer, 36 kişi için hiçbir işlem yapmamışsa Hükûmet, burada
muhalefetin eleştirme hakkı var. Evet, getirdiğiniz güvenlik paketiyle
sıkıyönetim, olağanüstü hâl yetkileri istiyorsunuz. Bu, anayasal bir hükümdür;
bu, Anayasa değişikliği gerektiriyor. Ülkede hiçbir şey yokken biz barış için
müzakere süreçlerinin içindeyken siz bu ülkede savaş hâli uygulaması getirmek
istiyorsunuz. 
Bugün
Cumhurbaşkanı bir konuşma yapıyor, TOBB’daki konuşmasında diyor ki: “Paralel,
faili meçhul cinayetler işlemiştir, biliyoruz.” Hükûmet biliyorsa, faili meçhul
cinayetler biliniyorsa yargıya çıkarırsınız, ortaya çıkarırsınız. Kim işledi
faili meçhul cinayetleri? (AK PARTİ sıralarından gürültüler) 
MEHMET METİNER
(Adıyaman) – Paraleli niye savunuyorsun? Allah, Allah!
HASİP KAPLAN
(Devamla) – Kim kimi öldürdü? Çıkarma göreviniz vardır. Bakın, burada, Hükûmet
kalkıp bize, en küçük eleştiride, muhalefete “Tehdit ediyorsunuz, biz koyun
değiliz…” Siz ak kurt musunuz Sayın Akdoğan, ak kurt musunuz? Ak kurt mu olmak
istiyorsunuz? Barış süreci bu dille yürümez. 
HAMZA DAĞ
(İzmir) – Böyle hiç yürümez!
HASİP KAPLAN
(Devamla) – Sizin dilinizi çözüm sürecinde daha dikkatli kullanmanız gerekiyor.

Çok açık
söylüyorum: Siz koyun değil… Şu politikalarınız ak kurt politikalarıdır. Bu,
tehlikelidir. Bu güvenlik paketi, bu yargı paketi, şüpheli vatandaş, bir sapana
dört sene ceza, muhalefet sesini çıkardı mı gaz bombası, TOMA; sonra da gelip
“Tehdit mi ediyorsunuz?”
ALİ ERCOŞKUN
(Bolu) – Sen yakıp yıkanlara söyle onları, onları yakıp yıkanlara söyle. 
HASİP KAPLAN
(Devamla) - Biz tehdit etmiyoruz, burada doğruyu konuşuyoruz: “Kuş musunuz?”
dedik. Siz sapandan korkuyorsunuz. (HDP sıralarından alkışlar, AK PARTİ
sıralarından gürültüler) 
HAMZA DAĞ
(İzmir) - Ağzın kadar iş yapsan bu ülkeye bir faydan olurdu be!
ÖZDAL ÜÇER (Van)
– Sayın Başkanım…
BAŞKAN – Yeter,
verildi, olmaz. Böyle bir şey yok!
ÖZDAL ÜÇER (Van)
– Sayın Başkan ama…
BAŞKAN – Yok,
yok, böyle bir cevap yok yani. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (Devam)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2015 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
(Devam)
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU (Devam)
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU (Devam)
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve
Akraba Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek Kurumu
2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı
Merkezî Yönetim Kesin Hesabı

I) ATATÜRK KÜLTÜR MERKEZİ (Devam)
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU (Devam)
1) Türk Dil Kurumu 2015 Yılı Merkezî
Yönetim Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU (Devam)
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

BAŞKAN – Şimdi,
Başbakan Yardımcısı Sayın Ali Babacan. (AK PARTİ sıralarından alkışlar)
Sayın Babacan,
yirmi dokuz dakika; bir dakika sizden bir dakika da Sayın Kurtulmuş’tan
alıyorum. 
Buyurunuz. 
BAŞBAKAN
YARDIMCISI ALİ BABACAN (Ankara) – Sayın Başkan, değerli milletvekilleri; 2015
Yılı Merkezi Yönetim Bütçe Kanunu Tasarısı ve 2013 Yılı Merkezi Yönetim Kesin
Hesap Kanunu Tasarısı görüşmeleri vesilesiyle sizleri saygıyla selamlayarak
sözlerime başlamak istiyorum. 
Konuşmamda,
öncelikle, Türkiye’nin devralmış olduğu G20 Dönem Başkanlıyla ilgili kısa bazı
bilgileri sizlerle paylaştıktan sonra, dünya ekonomisi ve Türkiye ekonomisinin
son dönemde geçtiği gündem maddeleri ve önümüzdeki dönemle ilgili
beklentilerimizi sizlerle paylaşmak istiyorum. 
Türkiye 1
Aralıkta G20 platformunun Dönem Başkanlığını devraldı ve buraya seçilerek
geldik, tüm ülkelerin mutabakatıyla seçildik. G20 platformu dünya nüfusunun
üçte 2’sini oluşturuyor, dünya ticaretinin yüzde 75’ini oluşturuyor ve dünya
ekonomisinin toplam gayrisafi yurt içi hasılasının da yüzde 85’ini oluşturuyor.
Ağırlığı olan, temsil gücü yüksek ve almış olduğu kararlarında siyasi meşruiyet
zemininin çok güçlü olduğu bir platform. Gerçekten, Türkiye için, dünya
ekonomisinde, dünya finans piyasalarıyla ilgili pek çok konuda söz sahibi olma,
gündemi belirleme ve yön verme konusunda büyük fırsat veren bir konu bu. Biz
bir yıldır troyka yapısının içine girmiştik; bir önceki dönem başkanı ve bir
sonraki dönem başkanıyla beraber çalıştık ve resmen de devraldık. Dün ve bugün
ilk defa müsteşarlar ve merkez bankası başkan yardımcıları İstanbul’da bir
araya geldiler, şu anda toplantılar hâlâ devam ediyor ve 20 ülkenin dünyayla
ilgili konuştuğu konular artık burada, Türkiye’de, İstanbul’da konuşuluyor. 
11 tane önemli
gündemimiz var: Dengeli büyümenin tüm dünyada sağlanabilmesi birinci gündem
maddemiz; altyapı yatırımları, finansal düzenlemeler, uluslararası finansal
mimari, uluslararası vergi konuları, enerji konuları, uluslararası ticaret,
istihdam, iklim değişikliğinin finansmanı, kalkınma, yolsuzlukla mücadele
G20’nin 11 tane önemli gündem maddesi.
Biz tüm bu
gündem maddelerini ele alırken kapsayıcılığa çok önem vereceğiz. Burada şunu
kastediyorum: Özellikle G20 üyesi olmayan, gelişmekte olan, az gelirli
ülkelerin problemlerini de G20 masasına taşımak istiyoruz ve orada alınan
kararların, sadece orada temsil edilen ülkeler için değil, tüm dünya için iyi
kararlar olmasını arzu ediyoruz. 
Yine, KOBİ’lere
özel önem vereceğiz. Hem gelişmekte olan ülkelerde hem de gelişmiş ülkelerde
KOBİ’ler istihdamın temel oluşturucusu. Dünyada istihdamın yaklaşık yüzde 60’ı
KOBİ’lerde oluşuyor, örneğin Türkiye'de yüzde 75, özellikle gelişmekte olan
ülkelerde de KOBİ’lerin payı çok çok büyük.
Yine
girişimcilik, yenilikçilik, araştırma geliştirme dediğimizde ilk akla gelen
KOBİ’ler. İşte bununla ilgili de her bir 11 gündem maddesinin altında “KOBİ’ler
için ne yapıyoruz?” sorusunu soracağız ve uluslararası kuruluşlara da şimdiden
görevler verdik. KOBİ’yi dünya gündeminde daha önemli bir şekilde işlemek
istiyoruz. Ayrıca Uluslararası Ticaret Odasıyla yapmış olduğumuz anlaşma gereği
bir küresel KOBİ forumu Türkiye’de başlatacağız ve sadece bizim dönem
başkanlığımızda değil, bundan sonraki dönemlerde de artık KOBİ’lerin bir
uluslararası sesi uluslararası platformlarda yansıtılmış olacak. 
Yine dönem
başkanlığımızda uygulamaya çok çok önem vereceğiz. Sözler veriliyor, programlar
açıklanıyor, taahhütlere giriliyor ama bunlar gerçekten uygulanıyor mu? Bu
uygulamayla alakalı, ülkelerin reform taahhütlerini izlemeyle ilgili bir
mekanizma kuruyoruz. İnternet üzerinden açıkça takip edilen ve hangi ülke hangi
reform sözünü tuttu, hangi reform sözünde aksama var, bunu da takip edecek bir
mekanizma oluşturuyoruz. 
Yine karar
verilmiş olan finansal düzenlemelerin de kararlılıkla uygulanması konusunda
ısrarcı olacağız. Yatırımlar konusunda da özel bir vurgumuz olacak. Özellikle
isabetli yapılmış, objektif kriterlere göre önceliklendirilmiş altyapı
yatırımlarının hem gelişmekte olan hem de gelişmiş ekonomiler için önemli
olduğunu düşünüyoruz ve altyapı yatırımlarıyla ilgili de her ülkeden
stratejiler oluşturmalarını istiyoruz ve kuşkusuz ülkelerin borç stokunu, mali
yapısını bozmadan yatırımlar konusunda atılacak olumlu adımların da dünya
ekonomisinin büyümesine katkıda bulunacağına inanıyoruz. 
Finanstan
sorumlu bakanlar ve merkez bankası başkanları G20 çerçevesinde zaten yılda dört
beş kere bir araya geliyorlar. Ayrıca yılda bir defa, geleneksel olduğu üzere,
dış ticaretten sorumlu bakanlar ve çalışma bakanları -20 ülkeden- bir arada
oluyorlar. Biz ilk defa bir G20 enerji bakanları toplantısı yapmaya karar
verdik. Yine bir tarım bakanları toplantısı gerçekleştirmek istiyoruz. Turizm
bakanları toplantısı yapmak konusunda kararımızı verdik ve dışişleri
bakanlarımızı da yine toplamak istiyoruz. Konferanslarla, seminerlerle beraber
bir yılda yaklaşık 60 ile 70 arasında etkinliğe Türkiye bu vesileyle ev sahibi
olacak ve dünya ekonomisinin yüzde 85’ini temsil eden kitle, burada, Türkiye’de
dünya meselelerini konuşacak. Gerçekten önemli bir sorumluluk ve bir önemli
olduğu kadar da dikkatli yürütmemiz gereken bir sorumluluk.
Sayın Başkan, değerli
milletvekilleri; küresel ekonomi zor dönemlerden geçti ve bu zorluklar hâlâ
aşılabilmiş değil. Ama muhtemelen en kötü artık gerimizde kaldı. Bundan sonra
kademeli de olsa bir toparlanma bekliyoruz. 
Bu toparlanma
ülkeden ülkeye hızı farklı olan bir toparlanma olacak. Bazı ülkeler daha hızlı
toparlanacak, bazı ülkeler çok daha yavaş toparlanacak. Maalesef, en büyük
ticaret ortağımız, doğrudan sermayenin en güçlü bize şimdiye kadar girmiş
olduğu Avrupa Birliği, bütün bu tabloda en zayıf ve kırılgan toparlanmanın
olduğu bölge. Ticaret ve yatırım bağlarının, finansman bağlarının böylesine
güçlü olduğu bir büyük ekonomi yanımızdayken, o ekonomiye de bağımlılığımız
sebebiyle Avrupa’daki olumsuzluklardan en az etkilenecek şekilde ekonomi
politikalarımızı yürütmeye devam edeceğiz. 
Gelişmekte olan
ülkelere gelecek olursak: Gelişmekte olan ülkelerde durum pek iç açıcı değil
maalesef. Geçtiğimiz on yıla göre önümüzdeki on yıl büyüme oranlarının daha
düşük olduğu bir sürece girmiş bulunmaktayız. Bugün itibarıyla baktığımızda
Çin’de büyüme oranları artık yüzde 9-10 değil, yüzde 7-8 aralığında olacak
önümüzdeki bir iki yıl. Ama gelecek on yılın ortalaması, Çin’in büyümesinin
dahi yüzde 6’nın altında olacağını tahmin ediyor pek çok uluslararası kuruluş.
Ama buna rağmen gelişmekte olan ülkelerin, 1990 o Asya kriziyle mukayese
ettiğimizde, yapılarının çok daha güçlü olduğunu görüyoruz. 
Gelişmekte olan
ülkelerin artık kamu maliyeleri çok daha güçlü, borç stokları düşük, bütçe
açıkları düşük. Yine gelişmekte olan ülkelerin bankacılık sistemleri eskiye
göre çok daha güçlü, yüksek rezervleri var. Daha esnek kur rejimi artık
uyguluyor pek çok gelişmekte olan ülke ve ekonomi yönetimleri kriz tecrübesini
yaşayan insanlardan oluşuyor. 
Dolayısıyla her
ne kadar gelecek on yılda gelişmekte olan ülkelerin büyüme performansının
geçmiş on yıla göre daha düşük olacağını söylesek de, yine de gelişmekte olan
ülkelerin ortalama büyüme hızı, gelişmiş dünyanın çok çok üzerinde olacak yani
gelişmekte olan ülkelerin dünya ekonomisinden aldığı pay artmaya devam edecek.
Büyüme deyince,
kuşkusuz büyümenin rakamsal boyutları önemli. Ki biz bunu G20 masasında da,
diğer uluslararası platformlarda da seslendiriyoruz. Evet, rakam olarak
büyümenin kaç olduğu önemli ama büyümenin kalitesi de çok çok önemli. Bu büyüme
sürdürülebilir bir büyüme mi, değil mi? Bugün, belki kısa vadede daha yüksek
büyüme oranı için ülkeler bazı adımlar atabilir, bazı popülist eğilimlere
girebilir ama bu, daha sonraki yılların büyümesinden çalacak, hatta o ülkeleri
daha zor duruma sürükleyecek sonuçları getirebilir. İşte, buna da çok çok
dikkat etmemiz gerekiyor. Büyümenin finansal olarak sürdürülebilir olması,
büyümenin sosyal politikalar açısından sürdürülebilir olması, yine çevre
politikaları açısından büyümenin sürdürülebilir bir büyüme olması son derece
önemli. Vizyon sahibi, ufuk sahibi, uzun vadeye bakan hükûmetler dünyada
sürdürülebilirliği esas alarak ekonomi politikalarını oluşturuyorlar. Ama bir
seçimlik ömrü olan, bir sonraki seçimde “Ne yapalım?” diye paniğe düşmüş
hükûmetler de bakıyoruz yanlışlıklar içerisine sürükleniyorlar.
Ancak nereden
bakacak olursak olalım, gelişmekte olan ülkeler için de, gelişmiş olan ülkeler
için de, kendi ülkesi içerisinde güveni sağlayan ülkeler başarılı oluyor,
güveni sağlayamayan ülkeler başarısız oluyor. Güveni sağlamakta zorlanan
ülkeler ne kadar karşılıksız para basarlarsa bassınlar, kamu harcamalarını ne
kadar artırırlarsa artırsınlar, bunun büyüme ve istihdam olarak kendilerine
dönmediğini görüyorlar. Oysa, güveni sağlamış olan ülkeler, maliye politikası
olsun, para politikası olsun, diğer politika alanları olsun, bunu da
yaptıklarıyla beraber büyümeyi de, istihdamı da sağlamaya ve güçlendirmeye
devam ediyorlar.
İşte, tam bu
noktada Türkiye ekonomisine geçmek istiyorum. Gerçekten, Türkiye ekonomisi,
eğer son on iki yılda dünyaca artık teslim edilmiş bir başarıya ulaştıysa,
bunun arkasındaki temel faktör ülkemizde oluşturduğumuz güven ortamı. Güven
oluştuktan sonra, verilen söze piyasalar, iş dünyası, vatandaş inandıktan sonra
ekonomi politikasını uygulamak kolaylaşıyor. Aynen piyasada itibar sahibi bir
iş adamının, iş kadınının iş yapması ile itibar sahibi olmayan ancak parası
kadar iş yapanların mukayesesi gibi bu. İşte, Türkiye, çok şükür, artık sözüne
güvenilen, programlarına inanılan bir ülke hâline geldi. Biz, kriz gelmeden
önceki dönemde temel alanlarda reformlarımızı yaptık. Şu anda krizin en çok
vurduğu ülkelere bakın temel problem alanı nedir diye: Bütçe açığı, bankacılık,
sosyal güvenlik, sağlık ve bununla ilgili diğer sosyal problemler. Oysa
Türkiye, bu kriz gelmeden önce bankacılık reformunu tamamladı, bütçe açığını
minimum seviyelere düşürdü, Türkiye sosyal güvenlik reformunu yaptı, sağlıkta
artık dünyaca meşhur, dünyanın takdir ettiği bir reformu gerçekleştirdi. Bugün,
bizim bir önceki Sağlık Bakanımız, dünyada pek çok ülkede sağlık bakanlarına
ders veriyor, dünyanın en ünlü üniversitelerinden biri olan Harvard
Üniversitesinde başka ülkelerin sağlık yetkililerini eğitiyor, yetiştiriyor.
Dolayısıyla, bu konularda Türkiye’nin zamanlıca atmış olduğu adımlar ve
aldığımız tedbirler gerçekten Türkiye’yi bu krizin türbülansından önemli ölçüde
korudu hem sosyal olarak hem ekonomik olarak ve aynı zamanda da finansta çok
şükür sıkıntı yaşamadık. 
Bankalarımız
sapasağlam ayakta. Bütçe açığımız millî gelire oranla bu yıl yüzde 1,4; şu anda
görüşmekte olduğumuz bütçenin bütçe açık hedefi yüzde 1,1; Orta Vadeli
Program’da 2017 için koyduğumuz hedef yüzde 0,3. Neredeyse artık denk bütçeye
giden bir sağlam duruşumuz var burada. Bir yandan sağlam bankacılık sistemi,
bir yandan da sağlam bütçe yapısı Türkiye’yi dışarıdan ve içeriden gelebilecek
her türlü olumsuz etkiden önemli ölçüde korudu, koruyor ve inşallah bundan
sonra da korumaya devam edecek. 
Türkiye, aynı
zamanda, Avrupa Birliği sürecinde önemli siyasi reformlar gerçekleştirdi.
2002’yle mukayese ettiğimizde artık demokrasimizin kalitesi arttı. Temel haklar
konusunda, özgürlükler konusunda 2002’yle mukayese ettiğimiz anda daha iyi bir
noktaya geldik. Siyasi istikrarın sağlanmasında demokratikleşme süreci son
derece önemli oldu ve bu kararlılığımız bundan sonraki dönemde de aynen devam
edecek. Demokrasi ile ekonomiyi beraberce yükseltmeye devam edeceğiz. 
Kriz döneminde
ve kriz sonrasında uyguladığımız politikalar da çok çok önemli oldu. Bakın,
krizin en derin anında, 2009 yılında açıkladığımız istihdam tedbirleri,
açıklamış olduğumuz mali tedbirler çok hızlı sonuç verdi. 2010 yılında ve 2011
yılında arka arkaya iki yıl Türkiye ekonomisi yüzde 9 oranında büyüdü, yüzde 9,
bir yüzde 9 daha. O krizin yine en derin döneminden bugüne kadar Türkiye’de
toplam istihdam 5 milyon 732 bin kişi arttı. Gelişmekte olan ülkeler ya da
gelişmiş ülkeler içerisinde istihdamını yüzde olarak en çok artıran ülkelerden
biri şu anda Türkiye. Bir yandan da iş gücüne katılım oranımız artıyor ve çok
hızlı artıyor. Özellikle kadınlarımızın iş gücüne katılımında ciddi artış var.
Bakıyoruz, eskiden, toplam stoka baktığımızda, çalışanların toplamına
baktığımızda kadınlarda yüzde 30, erkeklerde yüzde 70 gibi bir iş gücüne
katılım oranı vardı. Son üç yıla bakıyoruz, son üç yılda iş gücüne yeni
girenlerden yüzde 46’sının kadın, yüzde 54’ünün erkek olduğunu görüyoruz. Ve
özellikle üniversite mezunlarında iş gücüne katılım oranı gerçekten çok çok
yüksek. Dolayısıyla, bir yandan bu iş gücüne katılma oranının yükselmesini
yaşarken bir yandan da istihdamın artmasını yaşıyoruz ve işsizlik oranımız
belki de arzu ettiğimiz hızda bu sebeple de düşmüyor ama yeni açıkladığımız
Ulusal İstihdam Stratejisi gerçekten son derece önemli. Bu bir YPK kararı
olarak açıklandı ve önümüzdeki üç dört yıla yaygın bir eylem planı var. Bu
eylem planındaki adımları inşallah attığımız zaman, özellikle iş gücü
piyasamızdaki katılıklarla mücadelede başarıyı ortaya koyduğumuz zaman işsizlik
oranımızın biz daha düşük seviyelere ineceğine inanıyoruz.
Sayın Başkan,
değerli milletvekilleri; Türkiye’nin ekonomisinin büyüklüğüne baktığımızda 230
milyar dolardan 822 milyar dolara yükselmiş bir toplam gayrisafi yurt içi
hasılamız var. Burada kuşkusuz kur da etkili. Ekonomiyle ilgili söz alan
değerli konuşmacılarımız kur etkisinden bahsetti, burada haklılar ama kur
etkisinden tamamen arındırılmış ve satın alma gücü paritesine göre hesap
edilmiş millî gelirimize baktığımızda 2002 yılında 8.667 dolardan 2013 yılında
18.809 dolara çıktığımızı görüyoruz. Bakın, bu oran Japonya’da yaklaşık 35 bin
dolar, Avrupa Birliğinin ortalaması yine oralarda. Biz artık Japonya’nın
refahının yarısına, Avrupa Birliğinin refahının yarısına ulaşmış bir ülke
hâline geldik. Bakın, 2002’de kişi başına düşen millî gelirimiz, satın alma
gücü paritesine göre, Avrupa ortalamasının yüzde 36’sıydı. Dün açıklanan en son
TÜİK verilerine göre bu yüzde 53’e çıktı yani gelişmiş olan ülkelerle farkı bu
süre içerisinde kapattık. Ha, gelişmiş bir ülke olabildik mi? Hayır. Eğer
gelişmiş ülkelerle bizi mukayese ederek rakamlara bakıyorsak bu da tabii çok
doğru bir karşılaştırma değil. Ama ne yaptık? Dünya Bankası hesaplamalarına
göre alt orta gelir ülke grubundan üst orta gelir ülke grubuna çıktık ve Dünya
Bankası hesaplamalarına göre, yine, yüksek gelir grubuna sadece 2 bin dolarımız
kaldı. İnşallah birkaç seneye kadar bu farkı da kapatıp Türkiye resmen Dünya
Bankası sınıflandırmasında yüksek gelir grubuna girmiş olacak. Yine, Dünya
Bankasının son açıkladığı rapora göre dünya standartlarında hesap edilen orta
kesim, orta sınıf Türkiye’de tam 2 kat büyüdü bu geçtiğimiz dönemde. Bunun
kuşkusuz gelir dağılımına etkisi olumlu, yoksullukla mücadelede sonuçlarımız
yine olumlu. 
OECD’nin
açıkladığı rapora göre Türkiye tüm OECD ülkeleri içerisinde Gini katsayısını en
hızlı düşüren ülke. Ha, en düşük Gini katsayısına sahip olan ülke değiliz yani
gelir dağılımının en düzgün olduğu OECD ülkesi değiliz ama çaba olarak ve
ortaya koyduğumuz başarıya baktığımızda bu göstergenin düşüşünde yani gelir
dağılımının düzelme hızında bir numaralı ülkeyiz. 
Yine,
baktığımızda, çok şükür ülkemizde artık 1 dolar gelirin altında bir nüfus
kalmadı. Dünyada 7 milyar nüfusun 1 milyarı hâlâ 1 doların altında bir gelirle
yaşıyor ve bu kriz döneminde sayı arttı, 900 küsurlardaydı, tekrar 1 milyarın
üzerine çıktı şimdi. 2 dolar -bunun 2 katına bakıyoruz- gelir; öyle bir
nüfusumuz kalmadı. 4,3 dolarlık nüfusumuz yüzde 30’dan yüzde 2,06’ya indi.
Hangi açıdan bakarsak bakalım bu son on iki yıllık dönemde Türkiye yoksulluğun
azaldığı ama sıfırlanmadığı, gelir dağılımının düzeldiği ama hâlâ düzelmeye
devam etmesi gereken bir ülke. 
İşte, böyle
baktığımızda önümüzdeki dönemde bu başarıların devamı çok çok önemli. Ne
yapmamız gerekiyor, nasıl bir ekonomi politikası izlememiz gerekiyor ki Türkiye
bu başarılara devam etsin? Ona geçmeden önce Türkiye’nin uluslararası
görünürlüğünün bir boyutu var -ki buna özellikle vurgu yapmak istiyorum- o da
şu: 2002’de Türkiye, yardım alan ülkeler listesindeydi. Çok şükür artık
Türkiye, yardım eden ülkeler listesinde ve yükselen bir donör ülke. Sadece
geçen yılki dış yardımlarımız 3,3 milyar dolara yükseldi ve insanî yardımlarda
dünyada 3’üncü olduk. Nominal rakam olarak 3’üncü olduk insanî yardımlarda. (AK
PARTİ sıralarından alkışlar) Diyeceksiniz ki dünyanın 16’ncı büyük ekonomisiyiz
ama insanî yardımlarda 3’üncüyüz. Bu bizim zaten kültürümüzün doğal gereği. Biz
ne diyoruz: “Komşusu açken kendi tok uyuyan bizden değildir.” Ama dünyada
komşuluk kavramı değişti. Komşu demek ne demek? Yakından bildiğin, tanıdığın,
hâlini iyi anladığın kişi demek. Şimdi eğer, Türkiye’den binlerce kilometre
uzakta, Myanmar’da, Endonezya’da, Filipinler’de, haydi çok uzaklara gitmeyelim
daha yakınlarda, Kuzey Afrika’da, Sahra Altı Afrika’da eğer insanlar acı
çekiyorsa, yardıma ihtiyacı varsa, biz bunu biliyorsak, bundan haberdar
olduysak o anda sorumluluk başlıyor, komşuluk sorumluluğu başlıyor. 
Haberimiz
varken, farkındayken yardım etmek bizim insanlık görevimiz. Tabii ki
imkânlarımız ölçüsünde. Ama ben şuna da inanıyorum ki niyet iyi olunca ve
olumlu bir perspektifle baktığınızda çok şükür kaynaklarımız da bereketleniyor
ve bunları rahatlıkla yapar hâle geliyoruz.
Bakın, 1,7
milyon Suriyeli şu anda Türkiye’de. Biraz sonra Başbakan Yardımcımız Numan Bey
bu konuları daha derinlemesine ele alacaktır, onun için fazla buraya girmek
istemiyorum ama dışarıdan aldığımız yardım belli. Çok şükür ekonomimize bir şey
oluyor mu? Hayır. 1,7 milyon insan gelmiş, yaşamaya başlamış Türkiye’de. Bir
zamanlar biliyorsunuz, nüfus planlaması vardı, “Aman nüfusumuz çok artıyor,
dikkat edelim.” diye Türkiye’nin nüfusunu artırmamak için özel bir çaba vardı.
Şimdi, 1,7 milyon kişi geliyor ve sapasağlam devam ediyoruz. Dolayısıyla, biz
niyetimizi sağlam tuttuktan sonra ve doğru politikalar uyguladıktan sonra
inşallah Türkiye’nin önü açık, yolu açık.
Sayın Başkan,
değerli milletvekilleri; önümüzdeki dönemin temel hedefleri ne olacak?
Bir: Enflasyonu
düşürmek. Enflasyonumuz yüksek. Buna bağlı olarak, piyasa faizlerinde
enflasyonun üzerinde bir risk primi de eklediğinizde yüksek olduğunu görüyoruz
ve enflasyondaki düşüşle paralel olarak da piyasa faizlerinin de düşmesini
önümüzdeki dönemde bekliyoruz. Bu, bizim, Orta Vadeli Program’da açıkladığımız
bir numaralı hedef.
İkincisi: Cari
açığımızın azalması. Türkiye için önemli bir kırılganlık alanı. Cari açık
veriyor olmak demek, dış kaynağa bağımlı olmak demek. Ne kadar cari açık
veriyorsak o cari açığı finanse etmemiz gerekiyor. Bunu ya doğrudan sermaye
girişi olarak finanse edeceğiz ya da borçlanacağız. Artık kamunun borç stoku,
çok şükür, minimum seviyelere indi. Dış borcumuzu sıfırlamadık, artıya geçtik.
Dış dengede, çok şükür, dış borçta artıdayız ama özel sektörümüzün dış borcu
artıyor. Dolayısıyla, bizim cari açığımızı mutlaka düşürmemiz gerekiyor ve
dışarıdan finansman bağımlılığımızı da azaltmamız gerekiyor. Bu da önümüzdeki
dönemin ikinci önemli hedefi.
Üçüncü önemli
hedefimiz de nedir? Yapısal reformlar yoluyla potansiyel büyümemizi artırmak.
Kamu maliyesi, para politikaları, bunların hepsi önemli ama Türkiye'nin daha
yüksek bir büyüme patikasına oturması ancak ve ancak yapısal reformlarla
mümkün. Bunun için de ne yaptık? Geçen sene beş yıllık kalkınma planımızı
açıkladık ve bu yıl 25 tane öncelikli dönüşüm programımızın eylem planlarını
oluşturduk. Sayın Başbakanımız bir basın toplantısıyla bu 25 eylem planının
9’unu açıkladı. İnşallah, bu ay içerisinde 2 parti hâlinde, 8 artı 8, 2 grup
hâlinde de diğer eylemleri açıklayacak. Baştan 1.250’ydi taslakta, şimdi 1.350
tane eylem oldu bizim Ekonomi Koordinasyon Kurulundaki çalışmalarımız
sonucunda. Ve ben iddia ederek konuşuyorum, G20 ülkelerinin hiçbirisinde bu
kadar iddialı ve bu kadar detaylı bir yapısal reform gündemi yok. Hiçbir
hükûmet, böyle 1.350 tane eylemi, karşısına sorumlu kuruluşu ve karşısına
tarihi yazarak ortaya koyma cesaretini kendinde bulamıyor, “Ben kendimi niye
bağlayayım?” diyor. Oysa biz şuna inanıyoruz: Ne kadar öngörülebilir olursak,
yapacaklarımızı ne kadar açıkça ortaya koyarsak, planlarımızı programlarımızı
ne kadar açıkça kamuoyuyla, halkımızla ve iş dünyasıyla paylaşırsak o kadar
öngörülebilirlik getiririz. Öngörülebilirliğin olduğu ülkede de güven olur,
büyüme olur, istihdam olur. İşte bu yapısal reform alanı bizim için çok çok
önemli olacak ve önümüzdeki dönemin belirleyicisi olacak. 
25 tane alan… 25
tane alanı okumam inşallah sıkıcı gelmez ama önemli olduğu için ben burada tek
tek başlıkları söyleyeceğim: Üretimde verimliliğin artması, ithalata olan
bağımlılığın azalması, yurt içi tasarrufların artırılması ve israfın önlenmesi,
İstanbul’un uluslararası bir finans merkezi olması, kamu harcamalarının
rasyonelleştirilmesi, kamu gelirlerinin kalitesinin artması, iş ve yatırım
ortamının geliştirilmesi, iş gücü piyasasının etkinleştirilmesi, kayıt dışı
ekonominin azaltılması, istatistiki bilgi altyapısının geliştirilmesi,
öncelikli teknoloji alanlarında ticarileşme, kamu alımları yönüyle teknolojiyi
geliştirme, yerli kaynaklara dayalı enerji üretimi, enerji verimliliğinin
geliştirilmesi, tarımda su kullanımının etkinleştirilmesi, sağlık
endüstrilerinde yapısal dönüşüm, sağlık turizminin geliştirilmesi,
taşımacılıktan lojistiğe dönüşüm, temel ve mesleki becerileri geliştirme,
nitelikli insan gücü için çekim merkezi, sağlıklı yaşam ve hareketlilik,
ailenin ve dinamik nüfus yapımızın korunması, yerelde kurumsal kapasitenin
güçlendirilmesi, rekabetçiliği ve sosyal uyumu geliştirilen bir kentsel dönüşüm
ve kalkınma için uluslararası iş birliği altyapısının geliştirilmesi. 25 tane
başlık, bunların altına toplam 1.350 tane somut eylem, kim yapacak ve en geç bu
ne zaman tamamlanacak… 2018’in sonuna kadar takvimimizi ortaya koymuş oluyoruz
ve bunları yaptığımız zaman, Türkiye’nin nasıl daha yüksek bir büyüme trendine
oturduğunu ve kalkınma hızının nasıl daha da arttığını inşallah hep beraber
göreceğiz. 
Önümüzdeki
dönemde Türkiye’nin ekonomik göstergelerinin iyileşeceğine, daha da iyi
rakamlara ulaşacağına biz inanıyoruz. Büyümemiz, inşallah, 2015 yılında 2014’e
göre daha yüksek olacak, enflasyonumuz daha düşük olacak, cari açığımız daha
düşük olacak yani hangi açıdan bakarsak bakalım, 2015 yılı 2014 yılına göre
daha iyi bir yıl olacak. Bunu zaten biz programlarımızda ortaya koyduk. Bunu
sadece biz değil, bağımsız değerlendiren kuruluşlar ve uluslararası kuruluşlar,
piyasa analistlerinin yazıp çizdiklerinde de açıkça görüyorsunuz. 
Sayın Başkan, değerli milletvekilleri; Türkiye bu
yapmış olduğu reformlarla gerçekten artık önemli bir iş merkezi hâline geldi.
Sadece ülkemiz için değil, bölge için bir iş yapma merkezi hâline geldi. Bugün
bakıyoruz, Türk Hava Yolları şu anda 108 ülkeye uçuyor. Dünyada başka hiçbir
hava yolu bu kadar çok ülkeye uçmuyor. Intel, Microsoft, Coca Cola gibi çok
uluslu şirketler İstanbul’u bölge merkezi ilan etti. Bu şirketler şu anda
İstanbul’dan 70, 80, 90 ülkedeki işlerini yönetiyorlar. Dünya Bankasının özel
sektöre kredi veren kolu IFC, Washington dışındaki ilk merkezini İstanbul’da
açtı. Bütün Doğu Avrupa’ya, Rusya’ya, Kuzey Afrika’ya, Orta Doğu’ya,
Kafkaslara, Orta Asya’ya kredilendirmeyi İstanbul’dan yapıyor artık. EBRD,
Avrupa Yatırım Bankası, bunların hepsi geçtiğimiz iki üç yıl içerisinde
İstanbul’a bölge ofislerini açtılar. İstanbul sadece Türkiye’yi değil, artık
bütün bu coğrafyayı finanse eden bir şehir hâline geldi. Çok şükür bunların
hepsi ülkemiz için, milletimiz için onur duyulacak gelişmeler. 
Son olarak, yine, benden önceki konuşmacılardan
birisinin değindiği bir konuya kısaca değinip sözlerime son vermek istiyorum,
bu da bizim borç üstlenim anlaşmalarımız. Yap-işlet-devret modeli, biliyorsunuz
kamu-özel ortaklığı altında bir model. Ve kamu-özel ortaklığı ne demek? Özel
sektör ile kamunun bir ortaklık ruhu içerisinde altyapı yatırımlarını
gerçekleştirmesi demek. Kaldı ki biz G20 Dönem Başkanı olarak altyapı
yatırımlarında bu modelin tüm dünyada daha geniş kullanılmasını istiyoruz.
Dünya Bankasına görev verdik; standartlaştırma ve standartlara bağlı menkul
kıymetleştirmeyle ilgili çok önemli bir çalışmaya start verdik orada. 
Burada ne yapıyoruz? Burada Hazine Müsteşarlığınca
verilen borç üstlenim taahhütleri bir koşullu yükümlülük mahiyetinde; bir
garanti değil, baştan standart bir kefalet değil, koşullu üstlenim. Ve bunun da
dünyada çok örneği var. Hatta bu konu gündeme geldiğinde Hazine
Müsteşarlığımızın yaptığı çok geniş bir basın açıklamasında dünyadaki bütün
örnekleriyle bu anlatıldı hangi ülke neler yapıyor, nasıl çalışıyor diye. Ve
yine Hazine Müsteşarlığımızın ayda bir yayınladığı Kamu Borç Yönetimi
Raporu’nda da bunlar açıkça yazılı. Şu ana kadar toplam 3 proje için bu
yapılmış ve toplam rakam öyle 100 milyar dolar falan değil, 5 milyar 278
milyon. Zaten her ay da bu yayımlanıyor. Bu da koşullu bir yükümlülük.
Kamu kuruluşları
tarafından yap-işlet-devret modeliyle gerçekleştirilen projelere ilişkin
ihalelerde, ihaleyi kazanan şirket ile ilgili idare arasında yapılan
sözleşmenin taslağında –ki bu taslak ihale dokümanının bir parçası-burada zaten
bunlar yazılı. Yani projelere ilişkin taslak uygulama sözleşmelerinde bir fesih
anında tesisin ilgili idare tarafından devralınmasının öngörülmesi hâlinde,
fesih tarihine kadar yapılan işlemler için kullanılmış olan dış finansmanın
idare tarafından üstlenilebilmesiyle ilgili orada hükümler var. Yani ihale
aşamasında öngörülmemiş ve haksız rekabet yaratacak şekilde ihale koşullarını
değiştirecek bir borç üstlenim taahhüdünün verilmesi zaten mümkün değil. Bu,
Plan Bütçe Komisyonumuzda tartışıldı, konuşuldu ve buradan da yine yasa hâlinde
gerçekleşmiş oldu.
Ben tekrar 2015
bütçemizin hayırlara vesile olmasını diliyorum, ülkemizin, Türkiye’mizin çok daha
müreffeh günlere ulaşması için bir vesile olmasını diliyorum, hepinize
saygılar, sevgiler sunuyorum. (AK PARTİ sıralarından alkışlar)
BAŞKAN –
Teşekkür ederim Sayın Babacan.
ADİL ZOZANİ
(Hakkâri) – Sayın Başkan, Sayın Babacan ekonomik verilerle ilgili olarak doğru
olmayan hususlar ifade etti, kamuoyuyla paylaştı. Müsaade ederseniz, doğru olan
bilgileri vereceğim.
BAŞKAN – Ama
bütçelerde böyle bir şey yok yani hiç böyle bir usul yok.
ADİL ZOZANİ
(Hakkâri) – Var efendim. Nasıl bir…
BAŞKAN – Hayır,
şimdi herkes bir şey söylüyor. Sonuç itibarıyla…
ADİL ZOZANİ
(Hakkâri) – Hayır, bir şey söylemesi… Bakın, Sayın Babacan “Başbakan
Yardımcısı” sıfatıyla Türkiye ekonomisine ilişkin olarak kimi verileri paylaştı
ve bu veriler maalesef doğru değil. Ben de bir Plan ve Bütçe Komisyonu üyesi
olarak…
BÜLENT TURAN
(İstanbul) – Ben de düzelteyim o zaman Sayın Başkanım. Öyle şey olur mu?
ADİL ZOZANİ
(Hakkâri) – …bildiğimiz doğru verileri…
BÜLENT TURAN
(İstanbul) – Sayın Kaplan “100 milyar dolar.” dedi, o doğru mu yani?
BAŞKAN –
Buyurun. 
Yani böyle bir
usul yok ama hadi bakalım.
RECAİ BERBER
(Manisa) – Olur, o zaman sizinkini kim düzeltecek?
BAŞKAN – Neyse,
şimdi, germeden, etmeden hadi bakalım, buyurun.
V.-
AÇIKLAMALAR (Devam)
2.-
Hakkâri Milletvekili Adil Zozani’nin, Başbakan Yardımcısı Ali Babacan’ın 656 ve
656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın ikinci tur görüşmelerinde Hükûmet adına yaptığı
konuşmasındaki bazı ifadelerine ilişkin açıklaması

ADİL ZOZANİ (Hakkâri)
– Sayın Berber, siz de çıkarsınız, ben yanlış bir şey söylüyorsam onu
düzeltirsiniz.
RECAİ BERBER
(Manisa) – Ya, hepsi yanlış. Hangisini düzelteceğiz?
ADİL ZOZANİ
(Devamla) - Bir, dediniz ki: İş gücüne katılım oranında OECD ülkeleriyle bir
kıyaslama yaptınız ve çok iyi bir noktada olduğumuzu söylediniz. Bu doğru
değil. 
OECD ülkeleri
ortalaması, iş gücüne katılım ortalaması yüzde 70’tir. Türkiye'nin katılım
oranı bunlardan yüzde 20 daha azdır, yüzde 51,2’dir. Son beş yılı baz aldığınız
zaman iş gücüne katılım oranında bir yükselme yoktur, bir düşüş söz konusudur.
Bu bir, bu tutmadı. 
İki: OVP’de
hedeflerinizi tutturduğunuzu ifade ettiniz. Mesela, Orta Vadeli Program 2014
üçüncü çeyrek hedefi 2,9-3 aralığındadır, gerçekleşen 1,7’dir. Ama siz tersini
ifade ettiniz, “Gini katsayısı itibarıyla giderek bir iyileşme söz konusudur.”
dediniz, Sayın Başbakan Yardımcısı bunu ifade etti. Doğrusunu ifade edeyim:
Türkiye’nin GAP bölgesinde gayrisafi millî hasıladan kişi başına düşen ortalama
gelir 4.500 dolar düzeyindedir, Türkiye’nin Marmara Bölgesi’nde 24 bin dolar
düzeyindedir. Aradaki farkı siz nasıl kapattığınızı iddia edebilirsiniz
bilmiyorum ama Sayın Başbakan Yardımcısı, Sayın Babacan kapattığını ifade etti,
iyi bir noktaya geldiğimizi ifade etti. 
RECAİ BERBER
(Manisa) – İyi bir noktaya geldik.
ADİL ZOZANİ
(Devamla) - Arada 5 kat fark var. 
MUSTAFA GÖKHAN
GÜLŞEN (Kastamonu) – Daha fazlaydı, daha fazlaydı.
ADİL ZOZANİ
(Devamla) - Urfa’da yaşayan bir vatandaş ile İstanbul’da yaşayan bir vatandaş
arasında gelir payı oranı 5 kat farklıdır. 
RECAİ BERBER
(Manisa) – Eskiden 10 kattı.
ADİL ZOZANİ
(Devamla) - Bunu nasıl kapattığınızı ifade ediyorsunuz, onu anlamış değilim. 
HÜSEYİN FİLİZ
(Çankırı) – Eskiden daha fazlaydı. 
ADİL ZOZANİ
(Devamla) - Üçüncü önemli husus: Sayın Başbakanın “eylem planı” dediği şey
esasında 2023 hedeflerinde revizyona gitmekti.
(Mikrofon
otomatik cihaz tarafından kapatıldı)
ADİL ZOZANİ
(Devamla) – Revizyon oldu ama bunu da siz “eylem planı” olarak ifade ettiniz.
Bu da doğru değildi.
Daha vardı,
zaman yetmedi. 
Teşekkür ederim.
BAŞKAN – Şimdi,
normalde ben size bir dakika yerinizden vermem lazımdı, hani çok ortalığı
germediğiniz için iki dakika verdim. Yani, ayrıca da kamuoyuyla da paylaşıyorum
ki durumu…
BAŞBAKAN
YARDIMCISI ALİ BABACAN (Ankara) – Otuz saniye şey yapabilir miyim?
BAŞKAN – Yok,
sizin bir dakika hakkınız var, verebilirim.
Buyurunuz.
3.-
Başbakan Yardımcısı Ali Babacan’ın, Hakkâri Milletvekili Adil Zozani’nin
yaptığı açıklamasındaki bazı ifadelerine ilişkin açıklaması

BAŞBAKAN YARDIMCISI
ALİ BABACAN (Ankara) – Sayın Başkan, ben öncelikle şunu ifade edeyim: Ben her
konuda olduğu gibi bugün de, bu konuşmamda da her bir cümlemi çok dikkatli
kurdum. Söylediğim her bir cümle tek tek doğrudur, bunu tutanaklardan alıp
resmen yayınlanmış olan bütün belgelerdeki verilerle karşılaştırabilirsiniz ve
söylediğim yine tüm rakamlar daha önce ilgili kurumlarımızın, TÜİK olsun,
Hazine Müsteşarlığı olsun, Merkez Bankası olsun, bunların zamanında resmen
açıklamış olduğu rakamlardır.
ADİL ZOZANİ
(Hakkâri) – Zaten TÜİK’in kaç tane rakam açıkladığını da Sayın Bakan söylese…
BAŞBAKAN
YARDIMCISI ALİ BABACAN (Ankara) – Yani, sağlam bir veri üzerinde bu
açıklamaları yapıyoruz. 
ADİL ZOZANİ
(Hakkâri) – Sayın Bakan, TÜİK’in hiçbir verisi birbirini tutmuyor. 
BAŞBAKAN
YARDIMCISI ALİ BABACAN (Ankara) – Sizin daha sağlam bir veriniz varsa onu
getirin o zaman. 
ADİL ZOZANİ
(Hakkâri) – Emin olun, TÜİK’in her bakana verdiği rakam farklı. Bakın, 5-6 tane
TÜİK rakamı getireyim size. 
BAŞKAN –
Anladığım kadarıyla şimdi ben…
BAŞBAKAN
YARDIMCISI ALİ BABACAN (Ankara) – Bakın, şunu söyleyeyim ben, TÜİK Eurostat’la
çalışan bir kurumumuzdur. 
ADİL ZOZANİ
(Hakkâri) – Biliyorsunuz siz, TÜİK’in rakamlarını biliyorsunuz siz, hangisi
doğru?
BAŞBAKAN
YARDIMCISI ALİ BABACAN (Ankara) – TÜİK bağımsız bir kuruluştur ve aynen Merkez
Bankası gibi bağımsız çalışan bir kuruluşumuzdur, onun herhâlde bazılarımız
hâlâ farkında değil. Artı, Eurostat’la çok yakın çalışır, OECD’yle çok yakın
çalışır. Eurostat’ın 28 ülkede uyguladığı veri toplama ve analiz standardı
neyse aynen TÜİK de yapar. TÜİK’in verileri dünya çapında tescil edilmiş, doğru
ve güvenilir verilerdir. TÜİK zaten kendi verisiyle alakalı bir problem gördüğü
anda anında kendi düzeltmesini kendisi yapar. Bakın, son açıklamada ne yaptı? Ta
kaç dönem öncesinde “Büyümeyi 0,1 yanlış ya da eksik hesap etmişiz.” dedi,
düzeltti. Kendi düzeltmesini kendisi yapar. 
BAŞKAN –
Teşekkür ederim. 
BAŞBAKAN
YARDIMCISI ALİ BABACAN (Ankara) – Dolayısıyla, bu konuda en ufak bir
kredibilite eksiği yoktur. 
ADİL ZOZANİ
(Hakkâri) – Sayın Bakanım, size Marmaray’la GAP’a ilişkin bir veri verdim,
yanlışsa düzeltin. 
BAŞKAN – Şimdi,
ben şu bütçeyi oyladıktan sonra siz bir çay için dışarıda. Sayın Zozani, bakın
söylüyorum, siz şöyle çıkın bir çay için ben bütçeyi oyladıktan sonra, Allah
rızası için ya. Ne güzel getirdik şu saate kadar. 
ADİL ZOZANİ
(Hakkâri) – Sayın Berber, Marmaray’la GAP’a ilişkin bir örnek verdim, yanlışsa
düzelt. 
RECAİ BERBER
(Manisa) – Onunla ilgili bir şey söyledi mi Sayın Bakan yani? Yapmayın…
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (Devam)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2015 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
(Devam)
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU (Devam)
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU (Devam)
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM YÖNETİMİ
BAŞKANLIĞI (Devam)
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve
Akraba Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı Merkezî
Yönetim Kesin Hesabı

I) ATATÜRK KÜLTÜR MERKEZİ (Devam)
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU (Devam)
1) Türk Dil Kurumu 2015 Yılı Merkezî Yönetim
Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU (Devam)
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

BAŞKAN – Şimdi,
Başbakan Yardımcısı Sayın Numan Kurtulmuş, buyurunuz.
Sizin de yirmi
dokuz dakikanız var, çok adil bir şekilde paylaştık.
Buyurunuz. (AK
PARTİ sıralarından alkışlar)
BAŞBAKAN
YARDIMCISI NUMAN KURTULMUŞ – Sayın Başkan, değerli milletvekilleri; şahsım ve
Hükûmetimiz adına sizleri en içten selamlarımla selamlıyorum. Yüce Meclisimize
saygılarımı sunuyorum. 
Sözlerime
başlamadan evvel, burada muhalefet partilerinin, her üç grubun da yapmış olduğu
yapıcı eleştirileri fevkalade seviyeli, fevkalade güzel müzakereleri tek tek
not aldığımı, burada gündeme getirilen tekliflerin takipçisi olacağımı da
başından itibaren ifade etmek isterim. Ayrıca, bugün bu görüşmenin bu kadar
nezih bir şekilde devam etmiş olması dolayısıyla da teşekkürlerimizi bütün yüce
divanınıza, yüce kurulunuza arz ediyorum.
Zannediyorum
MHP’den bir arkadaşımız, bir kurumumuzun yasal değişimiyle ilgili bir teklifte
bulundu; Cumhuriyet Halk Partisinden bir arkadaşımız da AFAD’ın risk
yönetimiyle ilgili hususlarda bir teklifte bulundu. Bunların hepsini dikkatle
izledik. Bunlardan yararlanmaya, eğer somut teklifler sunmaya devam ederseniz
sonuna kadar bunlardan istifade etmeye gayret edeceğiz. 
Şunu da ifade
etmek isterim ki kurumlarımız, hem şahsım hem zannediyorum Ali Bey’e ve diğer
arkadaşlarımıza ait olan, onların yönetiminde, uhdesinde bulunan kurumların
tamamı, bütün milletvekillerimizden ister şahısları adına, ister grupları adına
gelecek olsun yapıcı bütün tekliflere açıktır. Ortaya koyacağınız herhangi bir
somut projeyle ilgili olarak bütün tekliflerinizin başımızın üstünde yeri
olduğunu ifade etmek isterim.
Bu vesileyle,
bugün bize ait Bakanlığın bütçesiyle ilgili 4 temel kurumumuz hakkında
konuşmalar yapıldı, bunlardan bir tanesi AFAD’dır. AFAD’la ilgili…
Biliyorsunuz, AFAD, 2009 yılında yapılan bir yasal düzenlemeyle kuruldu ve
AFAD; doğal, insan kaynaklı ya da teknolojik afetlere karşı, bu tür afetlerle
karşılaşmadan önce yapılacak müdahalenin kapasitesinin artırılması; bu anlamda
millî kaynaklarımızın daha verimli kullanılması amacıyla oluşturulmuş olan bir
kurumdur ve bu anlamda da AFAD’la bu konularda önemli mesafeler alınmış ve
rahatlıkla diyebiliriz ki AFAD ciddi bir şekilde profesyonelleşmiş olan bir
kurum hâline gelmiştir.
Yine, yapılan
olumlu eleştiriler içerisinde, AFAD’ın risk yönetimi konusunda atması gereken
adımlara biz de dikkat çekmek isteriz. 3 Ocak 2014 tarihinde Resmî Gazete’de
yayımlanan Türkiye Afet Müdahale Planı, AFAD’ın 28 hizmet grubu içerisinde
yapılacak hizmetlerin tasnif edilmesini, görev ve sorumlulukların
belirlenmesini sağlamış ve bu anlamda 2014 yılında AFAD koordinasyonunda
gerçekleştirilen çalışmalarda bütün bu 28 hizmet grubu görev almıştır.
Yine, AFAD’ın özellikle üzerinde durduğu, bu
salonda ve birçok yerde bizim gündemimize gelen konu, AFAD’ın sığınmacılarla
ilgili almış olduğu roldür. AFAD, bildiğiniz gibi, özellikle Suriye’de uzun
süredir, dört yıla yakın bir süredir devam eden iç savaş dolayısıyla
Türkiye’nin karşı karşıya kalmış olduğu sığınmacılar problemiyle birinci
derecede ilgili olan kuruluşlarımızın başında geliyor. Bu anlamda, AFAD 1,7
milyon kişiye ulaşan Suriyeli sığınmacılara ev sahipliği yapan ana
kurumlarımızdan birisi. Ve bu çerçevede, Türkiye sığınmacılara yardım
konusunda; din, dil, etnik köken ve herhangi bir mezhebî ayrım gözetmeksizin
Suriye’deki iç savaştan kaçan, Suriye’deki insani trajediden kaçan herkese,
yani “Yardım elini uzatıp yardım edecek yok mu?” diyen herkese kapılarını
açmıştır. Örnek olarak, ilk saniyesinden itibaren yakinen takip ettiğimiz
Kobani olayları dolayısıyla Türkiye’ye sığınan Suriyeli Kürt kardeşlerimizle
ilgili gelişmeleri hepimiz biliyoruz.
Değerli kardeşlerim, 18 Eylül günüydü. Akşam
saatlerinde 4 bine yakın Kobanili IŞİD’ten kaçarak sınırın hemen yanına geldi.
O akşam toplantımızı yaptık. İlk tercihimiz, Kobani’den gelenlerin sınırın dışında
karşılanmasıydı, ihtiyaçlarının orada görülmesiydi ama bir gün sonra, 19
Eylülde, oradaki IŞİD tehlikesi 5-6 kilometreye kadar yaklaştığı için, 19’unda
saat 12.50 civarında -öğle saatlerinde- sınırımızı açtık. Yetmiş iki saat
boyunca Türkiye’ye 200 bini aşkın Kobanili geldi. Yurt dışına gidiyoruz,
gittiğimiz zaman karşılaştığımız oradaki yabancı siyasetçilerle, bakanlarla,
yöneticilerle konuştuğumuzda, ülkelerin isimlerini vermeyeyim ama birkaç bin
mülteciyle karşılaşılan ülkelerin nasıl “Yandım Allah!” diyerek yakındıklarını
biliyoruz. Türkiye yetmiş iki saatte 200 bin sığınmacıyı kabul etmiş ve
hiçbirisinin burnu kanamadan Türkiye sınırları içerisine alabilmiştir. Bu büyük
bir başarıdır ve bu başarıyı bundan sonraki süreçlerde de Türkiye -inşallah
yeni bir mülteci dalgası olmaz ama- böylesine dalgalara karşı da hazırlıklı bir
şekilde çalışmalarını sürdürmektedir.
Ayrıca, Türkiye’deki yaklaşık -1 milyon 684 bugün
itibarıyla- 1,7 milyon sığınmacının yaklaşık 1 milyon 450’si kayıt altına
alınmıştır, geri kalanlar da yıl sonuna kadar kayıt altına alınacaktır. Şu anda
10 ilde 22 kampımızda 220 bin kişi AFAD’ın yönettiği kamplarda hizmet
görmektedir. 
Değerli
kardeşlerim, değerli milletvekili arkadaşlarım, bildiğiniz gibi Türkiye’nin
sığınmacılara yardım konusunda 2011 yılından bu yana harcadığı para, Birleşmiş
Milletler hesaplama yöntemlerine göre 4,65 milyar dolar seviyesindedir. Bunun
içerisinde sivil toplumun yapmış olduğu birtakım katkılar da var. Üzülerek
ifade ediyorum ki bu meblağın içerisinde yabancıların, Türkiye dışındaki
unsurların, uluslararası kuruluşların yapmış olduğu katkı ise sadece 265 milyon
dolardır. Dolayısıyla, az evvel Ali Bey’in de ifade ettiği gibi, insani
yardımlar konusunda, Türkiye, nominal değer olarak dünya 3’üncüsü ama insani
yardımların gayrisafi millî hasılaya bölünmesiyle ortaya çıkan kriterde ise
dünya 1’incisi olan bir ülkedir. Bundan dolayı ne kadar bu yapılan çalışmalarla
iftihar etsek azdır. Ben, emeği geçen bütün arkadaşlarımıza teşekkürü bir borç
biliyorum. 
Yine AFAD’la ilgili
olarak önemli bir mesele de teknik altyapının geliştirilmesidir. Bu konuyla
ilgili dört tane, yapılan, hizmeti, vakit darlığı dolayısıyla sizlerle sadece
isim olarak paylaşabileceğiz. 
Bunlardan bir
tanesi, evet, arkadaşlarımız ifade ettiler, Türkiye bir deprem ülkesi, Allah
muhafaza etsin, bir İstanbul depremini düşünmek bile istemiyoruz ama İstanbul
depremiyle ilgili gerekli tedbirleri de almaya gayret ediyoruz, erken uyarı ve
tahmin yapabilen altyapı hizmeti de geliştirilmiş, afet yönetim ve karar destek
sistemlerini faaliyete geçirmiş bulunuyoruz. Dolayısıyla, bu anlamda atılan,
altyapı bakımından yapılan birinci hizmet budur. 
İkincisi,
lojistik merkezlerin açılmasıdır. AFAD’ın 15 bölgedeki 27 lojistik merkezinden
22 tanesi hizmete açılmış, 5 tanesi de hizmete açılmayı beklemektedir. 
Üçüncü, yapılan,
hizmet ise, teknik altyapı hizmetleri bakımından, yani risklere karşı risk
yönetimi bakımından üçüncü temel mesele ise Türkiye'yi afete hazır hâle
getirmektir. Bu çerçevede, Afete Hazır Türkiye Kampanyası çerçevesinde, Afete
Hazır Aile, Afete Hazır İş Yeri, Afete Hazır Gençlik ve Afete Hazır Okul
kampanyalarıyla ilgili çalışmalarımız devam ediyor. Ayrıca, AFAD’ın bu
çerçevede yapmış olduğu altyapıya yönelik dördüncü adım ise 2013-2017 yıllarına
ilişkin stratejik planın hazırlanmış olmasıdır. Şunu ifade etmeye çalışıyorum:
Bunlarla ilgili istediğiniz her bilgiyi hiç gizlemeden, detayına kadar sizlerle
yazılı olarak da paylaşabiliriz. Ama AFAD sadece acil yardımlar kısmında değil,
aynı zamanda risklerin ortaya çıkmasından önceki dönemdeki hazırlıklar
konusunda da stratejik adımlarını atma durumundadır.
Değerli
milletvekilleri, ikinci kurumumuz ise -yine, çok üzerinde konuşuldu, önemli
birtakım yapıcı eleştirilerde de bulunuldu, bunları da not aldık- TİKA kuruluşumuzdur,
Türk İşbirliği ve Koordinasyon Ajansı. 1990 sonrasında soğuk savaşın sona
ermesiyle birlikte bağımsızlıklarına kavuşan Türk cumhuriyetlerine Türkiye
Cumhuriyeti devletinin kazanımlarını paylaşmak, onların durumlarını
iyileştirmek için kurulmuş olan TİKA, bugün, Allah’a çok şükür geldiği nokta
itibarıyla fevkalade önemli başarılara imza atmış ve sadece gelişmekte olan
ülkeler için değil, gelişmiş ülkeler tarafından da örnek alınan ve örnek
alındığı bize her türlü uluslararası platformda da dile getirilen bir kuruluş
hâlini almıştır.
Özellikle
savaşların, kıtlıkların, açlıkların, iç savaşların, çatışmaların sürdüğü
günümüzde gelişmiş ülkeler, bu kadar yoğun insani dramlar yaşanmasına rağmen,
ekonomik gerekçeleri bahane göstererek insani yardımlarını kısarken, çok şükür,
TİKA ve diğer kuruluşlarımız vasıtasıyla dünyanın dört bir tarafına insani
yardımlar hem ayni yardımlar olarak hem de projeler olarak yapılmaktadır. 
Sadece,
aklımızda kalması için çok kısaca söylüyorum: 2003 yılında 85 milyon dolar
resmî kalkınma yardımı yapılırken Türkiye tarafından, bu, TİKA’nın faaliyetleri
sonucunda 2013 yılında 3 milyar 307 milyon Amerikan dolarına çıkmıştır. Yine,
resmî kalkınma yardımlarının gayrisafi millî hasılalara bölünmesiyle ortaya
çıkan milenyum hedeflerinin gerçekleşme düzeyi ise on yıl içerisinde binde
1’den binde 4,2’ye çıkmıştır. Bu çerçevede, evet, insani yardımlar konusunda
TİKA’nın da katkılarıyla Türkiye önemli mesafeler kazanmış, önemli adımlar
atılmıştır.
Yine, TİKA’nın yardım ettiği ülkelerin içerisinde
en az gelişmiş ülkeler kategorisindeki ülkeler önemli bir yer alıyor. 2012
yılında 337 milyon, 2013 yılında 386 milyon lira en az gelişmiş ülkelere yardım
yapılmıştır. TİKA’nın 2002’den 2014’e kadar on iki yıllık süreci içerisinde
ofis sayısı 12’den 40’a yükselmiş, proje ve faaliyet sayısı 2.241’den 13.263’e
yükselmiştir. Yani TİKA kesin olarak, yılda ortalama 1.800 projeyi dünyanın
dört bir tarafında gerçekleştirmektedir.
Şimdi, arkadaşlarımızdan not aldım, bazı
eleştiriler, daha doğrusu bazı yapıcı uyarılar geldi. Mesela “Türk dünyasının
birçok yerinde faaliyetler yapılmıyor.” şeklinde eleştiriler geldi. Bunları tek
tek okuyup vakitlerinizi almak istemem ama Uygur Türklerine yapılan hizmetler,
efendim, Irak Türkmenlerine yapılan yardımlar, Ahıskalılara, Kırım Tatarlarına,
Gagavuzlara yönelik projeler -tek tek isimleri var, okuyup vakitlerinizi almak
istemiyorum- ve o dünyaya ilişkin yapılmış olan diğer çalışmaların hepsi
burada. Sadece, önümüzdeki dönemde benim de içinde bulunacağım bir programı
sizinle paylaşmak isterim: 24 Aralıkta, inşallah, Kırgızistan gezimizde
Gaspıralı İsmail Bey’in ölümünün yüzüncü yılında “dilde, fikirde, işte birlik”
konulu, Manas Üniversitesinde bir konferans düzenleyeceğiz diğer etkinliklerin
yanında. Çok detay ama TİKA’nın ilgisini göstermek açısından söylemek
istiyorum: Önümüzdeki hafta Moğolistan’ın en uç noktasında Dukha Türklerine
–kendileri öyle istedikleri için söylüyorum- Rusya’yla özel birtakım görüşmeler
yapılarak Ren geyiği verilecek ve onların bu, Ren geyiği projelerinin
geliştirilmesi için TİKA tarafından destek verilecektir.
Burada
-arkadaşlarımızın- çıkardığımız onlarca farklı şeyi sizlerle birlikte
paylaşabilirim. Orhun Abidelerinden Bilge Tonyukuk Anıtlarına kadar, Merv
şehrinde Sultan Alparslan’ın türbesinin bulunup yeniden inşa edilmesine kadar,
Türkiye’nin, dört bir taraftaki, Balkanlardaki, Kafkaslardaki bir sürü
faaliyetlerini hep beraber biliyoruz. Bu faaliyetlerin bir kısmına sadece AK
PARTİ’li milletvekili arkadaşlarımızla değil, diğer siyasi partilerimizden,
muhalefet partilerimizden arkadaşlarımızla da katıldık. Bundan sonra da
birlikte katılacağız ve hem TİKA vasıtasıyla hem diğer kuruluşlarımız
vasıtasıyla yurt dışında yapılan ve Türkiye’nin itibarını ortaya koyan bu
çalışmaları inşallah yerinde göreceğiz.
Yine, aynı
şekilde, Makedonya’nın Kocacık köyünde Gazi Mustafa Kemal Atatürk’ün babasının
eviyle ilgili yapılan restorasyon… Bu restorasyon çalışmasında hem
üniversitelerden hem yerel ofislerden hem her türlü bilgiyi bize sunacak olan
kurum ve kuruluşlardan, Kültür Bakanlığımızdan bilgi desteği alınmış ve onların
da onayları çerçevesinde, bina aslına en uygun şekilde tamir edilmeye,
yenilenmeye çalışılmıştır. 
Sayın Başkan,
değerli milletvekilleri; TİKA’nın bu projelerinin dışında, Türkiye’ye getirdiği
ve 3 binin üzerinde insanı eğittiği projeleri de sizlerle paylaşmak istiyorum.
TİKA, Türkiye’nin kültürel diplomasisinin önemli kuruluşlarından biridir. Ben
TİKA’nın faaliyet alanının zenginliği açısından sadece iki örneği, birbirinden
kilometrelerce, binlerce kilometre uzaktaki iki örneği sizlerin önüne sermek
isterim.
Bunlardan
birisi, Myanmar’daki Thayet Türk Şehitliği. Bildiğiniz gibi, Birinci Dünya
Savaşı sırasında Filistin Cephesi’nde 4 bine yakın Osmanlı askeri esir düşmüş.
Bu Osmanlı askerleri ve Osmanlı memurları, oldukça iyi eğitilmiş bir sınıf olan
bu memurlar, maalesef Hindistan’daki çalışma kamplarına, daha sonra da
Myanmar’a gönderilmiş ve büyük çoğunluğu orada telef olmuş, orada hayatlarını
kaybetmiş. Bunların içerisinde 226 tane şehidimizin mezarlarına ulaşmış ve
Thayet Türk Şehitliği, ta Myanmar’da, bugün insanların insani yardım için bile
zor ulaştığı yerde bu şehitlik bulunup imar edilerek, Mart 2014 tarihinde
yeniden inşa edilerek hayata kazandırılmıştır.
Yine, aynı
şekilde, geçtiğimiz günlerde Sayın Cumhurbaşkanımızla birlikte ziyaret
ettiğimiz Cezayir’deki –birisi en doğuda, birisi en batıda- meşhur Cezayirli
Hasan Paşa Camisi -bugünkü adıyla Keçiova Camisi- biliyorsunuz, Fransız işgali
sırasında yüz otuz sene kilise olarak kullanıldı. O caminin son derece zor bir
restorasyon çalışması var. O restorasyon çalışmalarını bugün belli bir noktaya
getirdik. İnşallah en kısa zamanda tamamlanmasını ve yine Meclisimizden bir
grupla birlikte bu caminin açılışına gitmeyi de ümit ediyoruz.
Aynı şekilde, bu
caminin restorasyon faaliyetleri dolayısıyla yapılan görüşmelerde başta Cezayir
Cumhurbaşkanı olmak üzere Cezayirli yetkililer orada Osmanlının inşa etmiş
olduğu Arapça adıyla Kasbah’ın -bizim Türkçemizde de Kasaba’nın- yeniden
imarıyla ilgili her türlü iş birliğine açık olduklarını da ifade etmişlerdir.
Değerli
kardeşlerim, değerli milletvekili arkadaşlarım; ayrıca TİKA’nın 2013 yılında 80
okul inşaatı ve onarımı, 102 okul donanımı ve tefrişatı yaptığını, ayrıca
Gazze’de 1.000 tane konutun inşa edildiğini, Ebola salgınıyla ilgili olarak
Afrika’nın birçok ülkesine tıbbi yardım ve tıbbi desteklerde bulunduğunu,
ayrıca TİKA’nın mesela Somali gibi bir yerde, kimsenin gitmeye cesaret
edemediği yerde hastaneler, okullar ve camiler inşa ederek Somali halkının
gönlünü kazandığını da iftiharla altını çizerek ifade etmek isterim. Ayrıca,
Afrika’da insanların temiz ve sağlıklı içme suyu kapsamında da TİKA’nın yaptığı
projeler var. Sadece 2002-2013 yılları arasında TİKA Afrika’da 916 su kuyusu
açmış ve bu su kuyularının da tamiratını sürekli olarak yapmaktadır.
Bütün bunları
uzun uzun anlatacak değilim. TİKA bütün bu çalışmalar sonunda Türkiye'nin göz
bebeği bir kuruluşu olarak uluslararası camia tarafından yüksek düzeyde kabul
görmüş olan ve hepimizin iftihar edeceği bir kurumdur. Birleşmiş Milletler
kuruluşları, UNDP, FAO ve UNESCO gibi kuruluşlar, İktisadi İşbirliği ve Gelişme
Teşkilatı -yani OECD-, İslam İşbirliği Teşkilatı ve İslam Kalkınma Bankası
başta olmak üzere uluslararası kuruluşlar, kalkınma ajansları hem proje
yönetiminde ve hem diğer işlerde TİKA’yla ortaklaşmayı rahatlıkla kabul etmekte
ve bundan büyük bir keyif almaktadırlar. Ayrıca, TİKA vasıtasıyla ortaya
konulan Türkiye Kalkınma Yardımları modelinin uluslararası bir model oluşturduğunu
da yine iftiharla ifade etmek isterim. 
Sayın Başkan,
değerli milletvekilleri; üçüncü olarak ele alacağımız kurum YTB’dir yani
Yurtdışı Türkler ve Akraba Topluluklar Başkanlığımızdır. 2010 yılında kurulmuş
olan ve Türkiye'nin yurt dışındaki soydaşlarıyla ve akraba topluluklarıyla
ilişkilerinin geliştirilmesi, yurt dışındaki soydaşlarımız ve akraba
topluluklarımızın sorunlarının hafifletilmesi için görev yapan bir
kuruluşumuzdur. Vatandaşlık hakları, tematik çalışmalar ve yurt dışındaki
Türklerin oluşturduğu sivil topluma yönelik çalışmalar, TİKA’nın
faaliyetlerinden sadece ana başlıklarla söyleyebilecek olduklarımızdır.
Ayrıca, göçün
50’nci yılıyla ilgili olarak hem Almanya’da hem Avusturya’da yaptığımız
faaliyetlerle oradaki vatandaşlarımızın vatandaşlık haklarının ciddi şekilde
hatırlatılması, mavi kart uygulaması, siyasal katılım çalışmalarında da
vatandaşlarımıza destek olunması TİKA’nın faaliyet alanlarındandır. 
Yine, ifade
edildi, gençlik dairelerinde… Biliyorsunuz, gençlik dairelerinde, oradaki çocukların
zorla ellerinden alındığı Türkiye kökenli aileler var. Bu ailelerin çekmiş
olduğu, yaşamış oldukları zorluklara karşı TİKA rehberlik ve danışmanlık
hizmetleri vermekte, bu ailelerimizin sorunlarıyla ilgilenmek üzere, yurt
dışından gelecek olan vatandaşlarımıza yardımcı olmak üzere genç hukukçuların
yetiştirilmesi için 400 hukukçuya da Türkiye’de eğitim vermiş bulunmaktadır.
Ayrıca, Yurtdışı
Genç Liderler Programı, Gençlik Köprüleri Programı, Yurtdışı Vatandaşlar
Araştırma Destek fonları gibi, bursları gibi konuların da altını çizmek
isterim. 
Yine, yurt
dışındaki STK’larımıza, Türkiye kökenli STK’lara verilen kapasite geliştirme
yardımları ve çalışmalarını da önemli bir çalışma olarak ifade etmek isterim. 
Yurtdışı Türkler
Başkanlığımızın yaptığı ve bundan sonra da belli aralıklarla yapmayı
sürdüreceği bir önemli husus ise Yurtdışı Türkler Başkanlığının Değerler
Araştırması’dır. Yani, yurt dışındaki Türkiye kökenli insanlarımız acaba,
değerler bakımından bugün hangi noktada, nasıl değişiyor? Hem bulundukları
ülkelere entegrasyon hem de kendi kültürlerini koruma bakımından hangi
durumdalar, bunların tespiti yapılmaya çalışılıyor. Ayrıca, Yurtdışı Türkler ve
Akraba Topluluklar Başkanlığının üzerinde çok ciddi şekilde durmamız gereken ve
iftihar etmemiz gereken bir başka önemli hizmeti ise artık markalaşmış olan
Türkiye bursları meselesidir. 
Sayın Başkan,
değerli milletvekilleri; bugüne kadar Türkiye bursları kapsamında Türkiye'den
burs alarak YTB bursuyla okuyan öğrenci sayısı şu anda 15 bin öğrencidir. Bu
yıl itibarıyla 2014 yılında okumak için 176 ülkeden 82 bin kişi müracaat
etmiştir. Bu çok büyük bir başarıdır, gelinen önemli bir mesafedir ama ne yazık
ki bu 82 bin başvurudan sadece 4 bin öğrenci burslandırılabilmiştir.
Sayın Başkan,
değerli milletvekilleri; dördüncü kurumumuz, daha doğrusu kurumlar
bütünümüz ise anayasal bir kuruluş olan AYK, Atatürk Kültür, Dil ve Tarih
Yüksek Kurumu ve onun bünyesindeki diğer kurumlarımızdır. Bilindiği gibi,
burada da ifade edildi, bu kuruluşumuz anayasal bir kuruluş. Sosyal ve beşerî
bilimler bütünlüğü içinde Türk dili, tarihi ve kültürüyle Atatürk ve eserinin
tanıtılması, bu konudaki gelişmelerin yapılması, özgün, bilimsel araştırmaların
yapılması konusunda çalışmalar yapmak üzere kurulmuş bir kuruluşumuz. Bu kuruluşla
ilgili çeşitli arkadaşlarımızın teklifleri oldu. Bunları detaylı bir şekilde
not ettik. Eğer bunları projelendirir, daha detaylı teklifler hâline
getirirseniz bunlardan da istifade etmekten hiçbir şekilde gocunmayacağımızı,
geri durmayacağımızı ifade etmek isterim. 
Sadece bu
kurumumuzun bünyesindeki kurumların yani toplam 5 kurumumuzun yapmış olduğu
faaliyetleri isim olarak zikredip, vaktimin sonuna geliyorum, konuşmamı
tamamlamaya çalışacağım. Bunlardan bir tanesi bütünleşik bilgi sistemidir.
Bütünleşik bilgi sistemi sayesinde –bu, 2013 yılında kullanıma girdi- bütün
bilişim altyapısı hazırlanmış ve insanlarımızın kullanımına açılmıştır. İkinci
faaliyet alanı burs faaliyetleri meselesidir. Şu anda 975 kişiye çeşitli
seviyelerde lisans, yüksek lisans, doktora ve üstü seviyelerde burs
verilmektedir ve bu yıl da ilave olarak 224 bursiyere daha destek verilmesi
planlanmaktadır. 
Bilimsel
toplantılar bakımından 2002-2014 yılları arasında 1.437’si ulusal, 460’ı
uluslararası olmak üzere toplam 1.897 etkinlik Atatürk Yüksek Kurumu tarafından
düzenlenmiştir. Aynı şekilde 2015 yılında da 42 bilimsel etkinliğin
gerçekleştirilmesi planlanmaktadır. Kitap ve süreli yayınlar yayınlanması
konusunda on iki yıllık süre içerisinde 1.195 kitap ve 386 süreli yayın olmak
üzere toplam 1.551 yayın hazırlanmıştır. Ücretsiz yayınlar, kütüphanelerimize,
yurt dışına, yurt içine 1 milyon 6 bin 764 ücretsiz yayın şimdiye kadar AYK
tarafından gönderilmiştir. Kütüphane faaliyetleri bakımından tam bir ihtisas
kütüphanesi şeklinde ve bu süre içerisinde 152.541 kişi kütüphaneden
yararlanmıştır. 
Projeler
kapsamında Türk diliyle ilgili yabancı dillerdeki temel eserlerin tercüme
edilmesi konusunda 6 eser yayınlanmış, 17 makalenin çevirisi yapılmış, 18
eserin ve 43 makalenin de –bunlar dışarıda yayınlanan makaleler- yapılması bu
yıl için planlanmıştır. 
Ayrıca, Türk Dil
Kurumunun Türk işaret dili eğitim sisteminin oluşturulması, dil bilgisi ve
sözlük hazırlanması bu projede ciddi bir şekilde kullanıma sunulmuştur. Ayrıca,
Türk Tarih Kurumunun Kütüphane ve Arşiv Materyallerinin Dijitalleştirilmesi
Projesi gerçekleştirilmiş ve bu proje kapsamında yaklaşık 1 milyon adet
materyal dijital hâle getirilmiştir. Yurt Dışındaki Tarihî Türk Eserlerinin
Tespiti Projesi devam etmekte olan bir başka projedir. Bütün bunları uzun uzun
anlatıp vakitlerinizi almak istemiyorum. İnşallah uzunca bir süredir verilmemiş
olan Atatürk Uluslararası Barış Ödülü bu yıl içerisinde, 2015 yılı içerisinde,
on üç yıl aradan sonra verilmesi planlanmaktadır. 
Yine, çok ciddi
şekilde gündemimizde bulunan ve inşallah Atatürk Dil ve Tarih Yüksek Kurumuna
ciddi bir şekilde kademe atlattıracak olan çalışmamız da Kurumumuz için Ankara
Çankaya ilçesinde arsası tahsis edilmiş olan ve şu anda inşaat izni alınmış
olan yerleşkenin yapılması, gerçekleştirilmesi meselesidir.
Sayın Başkan,
değerli arkadaşlar, değerli milletvekilleri; bu kurumlarımızın, Allah’a çok
şükür, her birisi bugün fevkalade ciddi şekilde Türkiye’nin kültür
diplomasisine katkı sunan değerli kurumlardır. Tam manasıyla ideal bir seviyeye
çıkmış oldukları… Evet, daha ileri noktalara gidebilir, bunun için daha güzel
çalışmalara hizmet edebilir ama size şunu hakikaten ve bütün açıklığımla
söylemek istiyorum: Nereye gidersek gidelim, hangi uluslararası toplantıda
bulunursak bulunalım iş dönüyor dolaşıyor bir şekilde TİKA’nın yapacağı
hizmetlerden yararlanma talebine geliyor, Yunus Emre Enstitüsüne geliyor,
AFAD’a geliyor, Yurtdışı Türkler Başkanlığına geliyor. Yani sadece biz değil,
Türkiye’nin ilgili alanındaki bütün ülkelerden de bu konuda ciddi bir şekilde
talebin geldiğini ifade etmek istiyorum. 
Bu çerçevede,
inşallah sizlerden, yüksek heyetinizden, yüce kuruldan kurumlarımızla ilgili
destek bekliyoruz ve inşallah 2015 yılında kurumlarımızın faaliyetlerini ciddi
şekilde ileriye götürmesini temenni ediyoruz. 
Sayın Başkan,
değerli milletvekilleri; sadece bilimsel anlamda bir katkı sunmak için -siyasi
polemik çıkarmak için değil- şu Osmanlıca tartışmasıyla ilgili de müsaade
ederseniz bir anekdotumu sizlerle paylaşmak isterim. Herhâlde burada bulunan
hemen hepimizin, kültüre olan katkısından, Batı kültürünü ve Türk kültürünü,
Doğu kültürünü cumhuriyet tarihimizde en iyi bilenlerden birisi olduğundan hiç
kuşku duymayacağımız rahmetli üstat Cemil Meriç. Üniversite yıllarındayız ya da
üniversiteyi bitirmişiz, Cemil Meriç’i bir ziyarete gittiğimizde aynen şunları
söylemişti. Dedi ki sohbetin bir yerinde: “Bakın, yıllarca Türkiye’de insanlara
Fransızca öğretmeye çalıştık. Ben de Fransızca çok öğretmeye çalıştım ama
zannediyorum Türkiye’de kolay kolay kimseye Fransızca öğretemedik çünkü zor bir
dil, farklı bir dil, yabancı bir dil, onu öğretmek çok zor. Keşke insanlara
Fransızca öğretmeye uğraşacağımıza kendi dilimizin başka bir harfte yazılma
şekli olan Osmanlıcayı öğretseydik bugün herhâlde herkes Osmanlıcayı öğrenmiş
olurdu.” Aynen cümle cümle, kelime kelime kendisinin sözüdür. 
LEVENT GÖK
(Ankara) – O doğru bir söz mü?
BAŞBAKAN
YARDIMCISI NUMAN KURTULMUŞ (Devamla) – Efendim?
HAYDAR AKAR
(Kocaeli) – Doğru mu o yani?
BAŞBAKAN
YARDIMCISI NUMAN KURTULMUŞ (Devamla) – Ben bir anekdotu sizinle paylaşıyorum.
Değerli kardeşim, bunu siyasi polemik için söylemiyorum. 
HAYDAR AKAR
(Kocaeli) – Yani Fransızcayla Osmanlıca bir mi? Fransızca ana dil. Osmanlıca
kimin ana dili ya?
BAŞBAKAN
YARDIMCISI NUMAN KURTULMUŞ (Devamla) – Söylediğim şu: Osmanlıca dediğimiz şey,
eski Türkçe dediğimiz şey ya da bir zamanlar Türkçenin başka bir alfabeyle
yazılması dediğimiz şey, Japonca lisanı, Fransızca lisanı ya da Rusça lisanı
değildir. 
MAHMUT TANAL
(İstanbul) – Yani açıkça devrimlere karşıyız der misiniz, onu söyleyin.
BAŞBAKAN
YARDIMCISI NUMAN KURTULMUŞ (Devamla) – Bu ülkenin, bu milletin yıllarca
konuştuğu bir lisandır. Türkçemizin, şu konuştuğum lisanın başka bir alfabeyle
yazılmasıdır.
HALUK AHMET
GÜMÜŞ (Balıkesir) – Elma ile armudu kıyaslıyorsunuz. 
HAYDAR AKAR
(Kocaeli) – İmrendiğiniz şeylere bak. 
BAŞBAKAN
YARDIMCISI NUMAN KURTULMUŞ (Devamla) – Yunus Emre’nin dilidir, Namık Kemal’in
dilidir, Atatürk’ün kullandığı ve yazdığı dildir, eğitim gördüğü dildir. 
Dolayısıyla,
bunu böyle bir polemik meselesi hâline getirmeyelim. Bu, Türkiye kültürünün,
Türkiye'nin kültürünün zenginleşmesinin vasıtalarından birisidir. 
HAYDAR AKAR
(Kocaeli) – Hocam, tüm konuşmayı mundar ettiniz. Ne kadar güzel konuşma
yapmıştınız. 
BAŞBAKAN
YARDIMCISI NUMAN KURTULMUŞ (Devamla) – Kime verilir, nasıl verilir, ne zaman
verilir, hangi şartlarda verilir, bu teknik bir ayrıntıdır. 
Ama mesele,
Türkçenin başka bir alfabeyle yazılması olan Osmanlıcanın öğretilmesine karşı
durmak gerçekten anlaşılır bir şey değil. 
S. NEVZAT
KORKMAZ (Isparta) – Örnekleri vermeye gelince Mustafa Kemal Atatürk ama ağzına
Türk kültürünü alma.
BAŞBAKAN
YARDIMCISI NUMAN KURTULMUŞ (Devamla) – Hepinizi saygıyla selamlıyorum. 
Hepinize hayırlı
bir bütçe diliyorum. (AK PARTİ sıralarından alkışlar)
BAŞKAN –
Teşekkür ederim Sayın Kurtulmuş.
HAYDAR AKAR
(Kocaeli) – Ne kadar meraklısınız Arap harflerine ya. 
S. NEVZAT
KORKMAZ (Isparta) – Örnek verdiğiniz şahıslar Türk kültürüne hizmet etmiş
şahıslardır. 
AHMET YENİ
(Samsun) – Irkçılık yapmak, ırkçılık.
BAŞKAN - Evet,
aleyhinde olmak üzere şahsı adına Kocaeli Milletvekili Sayın Haydar Akar. (CHP
sıralarından alkışlar) 
Sayın
milletvekilleri, Sayın Akar konuşacak. 
S. NEVZAT
KORKMAZ (Isparta) – Örnek vermeye gelince Mustafa Kemal Atatürk ama Türk
kültürünü ağzına alma. Var mı böyle bir şey?
BAŞBAKAN
YARDIMCISI NUMAN KURTULMUŞ (Devamla) – Efendim?
S. NEVZAT
KORKMAZ (Isparta) – Örnek verdiğiniz şahıslar Türk kültürüne hizmet etmiş
şahıslar. Ağzına almıyorsun Türk kültürünü. “Türkiye kültürü” dediniz.
BAŞKAN - Sayın
Korkmaz, kürsüde bir hatip var. 
Buyurunuz.
HAYDAR AKAR
(Kocaeli) – Sayın Başkan, değerli milletvekilleri; aslında Sayın Bakan iyi
gidiyordu, güzel de bir konuşma yaptı ama her zaman yaptığı gibi, daha önce de
yapmıştı. AKP ve AKP’nin o dönemki Başbakanına ve Hükûmetin başına çeşitli
eleştiriler getiriyordu, hatta bizden sert eleştiriler getiriyordu ama bugün
onları ne kadar büyük bir güç şeyle savunduğuna da şahit oluyoruz. Anlamak da
mümkün değil.
AHMET YENİ
(Samsun) – Haydar, söyleyeceğin bir şey var mı? Diyeceğin bir şey var mı?
HAYDAR AKAR
(Devamla) – Bir dilin devamlılığı için ana dil olması gerekiyor, ana dil. Bu
kadar net. Bundan rahatsız mısınız? O kadar net söylüyorum.
AHMET YENİ
(Samsun) – Bir sözün var mı Haydar?
HAYDAR AKAR
(Devamla) – Şimdi, Sayın Babacan da geldi, burada pembe tablolar çizdi. Bir
mesaj aldım, cep telefonumda kayıtlı “Babacan başka ülkede mi yaşıyor?”
dediler. Ya, ben de şaşırdım. Bu Babacan herhâlde hiç sokağa çıkmıyor; tek
yaptığı iş, hazineye gidiyor, makamına gidiyor. Oradan o kaç model arabalar,
2014 model süper lüks arabalarla evlerine gidiyorlar, sokağı hiç tanımıyor. (AK
PARTİ sıralarından gürültüler)
AHMET YENİ
(Samsun) – Haydar, hızlı trene biniyor musun?
BAŞKAN – Sayın
milletvekilleri, lütfen…
HAYDAR AKAR
(Devamla) – Şimdi, Sayın Bakan, gayrisafi yurt içi milli hasıla 2002’de yüzde
6,2, 2014’te yüzde 3,3; yarı yarıya azalmış. Doğru mu? Peki, kamunun dış borcu
2002’de 86,5 milyar dolar, 2014’te 23,7 milyar dolar. Hani yutturuyorsunuz ya
bu millete “5 milyar IMF’ye borç vereceğiz, IMF’ye borcumuz bitti.” diye. Daha
yüksek kredilerle, daha yüksek faizlerle finans kuruluşlarından para
alıyorsunuz ve devleti daha çok borçlandırıyorsunuz.
Yine, özel
sektörün dış borcu 278 milyar dolar ama bunu kabul etmiyorsunuz. Benim Körfez
geçişimi “Ben yaptım.” diye övünüyorsun.
BÜLENT TURAN
(İstanbul) – Sen mi yaptın?
HAYDAR AKAR
(Devamla) – Veya “Üçüncü havalimanını ben yaptım.” diye övünüyorsun ya da
“Otoyolu ben yaptım.” diye övünüyorsun ama Ahmet efendi yapıyor, Mehmet efendi
yapıyor. Ben de Türkiye Cumhuriyeti vatandaşı olarak otuz altı sene her gün 42
dolar ödeyerek geçeceğim oradan, Ali Babacan da çıkacak burada “Ben yaptım.”
diye övünecek, “Türkiye'nin dış borcu bizim borcumuz değil.” diyecek. Alkışlıyorum
sizi ya, alkışlıyorum sizi, bravo! (CHP sıralarından alkışlar)
İSMET SU (Bursa)
– Ağaç diktiniz mi, ağaç? Bir ağaç diktiniz mi?
HAYDAR AKAR
(Devamla) – Ağaç sen diktin mi acaba?
İSMET SU (Bursa)
– Diktik… Yalova’da…
HAYDAR AKAR
(Devamla) – Sizin iktidarınız döneminde yapıp da başka bir iktidar geldiğinde
satabileceği bir örnek verebilir misin? Türkiye'nin her şeyini sattınız.
RECEP ÖZEL
(Isparta) – Allah, Allah!
HAYDAR AKAR
(Devamla) – Tüketicilerin banka borcunun gelire oranı yüzde 5,5’miş, bugün yüzde
55,2. Aldığın her 100 liranın 55 lirasını borca veriyorsun. Bu hâle getirdiniz
vatandaşı.
1 kilovatlık
elektriğin saati 15,8 kuruş ama 2014’te 39,0 kuruş, artış oranı yüzde 146 Sayın
Babacan. Bu rakamlardan herhâlde haberiniz yok. 
Devam edeyim mi?
Çok var aslında, çok var ama son iki örnek veriyorum: 4 kişilik ailenin açlık
sınırı 1.155 TL, 2014’te 1.225 TL. 4 kişilik ailenin yoksulluk sınırı 1.155’ten
3.990 TL’ye çıkmış. 
Şimdi, aslında
Kocaeli’yi konuşacaktım ama bu bütçede konuşulacak çok şey var. Bu bütçe zengin
bütçesi, bu bütçe fakir bütçesi değil, yoksul bütçesi değil, zengine daha çok
rant sağlamak için yapılmış bir bütçe. 
Benim kentim
sanayi kenti arkadaşlar. Benim kentimde çalışan insanların yüzde 44’ü asgari
ücretle çalışıyor. Hani 12 verip 1 alıyor ya Türkiye bütçesine, bütün parayı
benim kentimden dağıtıyorsun ya, benim kentim yoksullukta altıncı sırada ve
yüzde 44’ü asgari ücretle çalışıyor. Yine, benim kentim kamu yatırımlarında
80’inci sırada, benden sonra Hakkâri var. Bir önceki sene 79’uncu sıradaymış,
şimdi Şırnak’ı geçtik galiba, bildiğim kadarıyla, yanlış hatırlamıyorsam,
80’inci sıradayız, bizden sonra bir Hakkâri var. Şimdi, böyle bir ekonominiz
var ve sanayinin başkenti Kocaeli’nin durumu bu, bilin. 
Aslında çok şey
var örnek verilecek ama zaman çok dar, bunları anlatamıyorum. Ama bir kez daha
söylüyorum. Hakikaten bu Bakan toplumu, sokağı bilmiyor. 
MUHAMMET BİLAL
MACİT (İstanbul) – Sen biliyorsun, değil mi?
HAYDAR AKAR
(Devamla) – Herhâlde ayakkabısına hiç çamur değmemiştir bu Bakanın. Çünkü
bilseydi gelip de burada bu kadar tozpembe göstermezdi bu ülkeyi diyorum. 
AHMET YENİ
(Samsun) – Ya, kimse inanmıyor sana Haydar. 
HAYDAR AKAR
(Devamla) – Evet, bana kimse inanmıyor, doğru söylüyorsunuz, çünkü ben
doğruları söylüyorum. 
Siz de buradan
insanlara hayal kurdurmaya devam edin diyorum. Ama bu millet bir gün sizin
cezanızı verecek diyor, hepinize sevgiler, saygılar sunuyorum. (CHP
sıralarından alkışlar) 
BAŞKAN –
Birleşime on dakika ara veriyorum. 
Kapanma Saati: 19.37
DÖRDÜNCÜ
OTURUM
Açılma
Saati: 19.51
BAŞKAN:
Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale)
----0----
BAŞKAN – Sayın
milletvekilleri, Türkiye Büyük Millet Meclisinin 27’nci Birleşiminin Dördüncü
Oturumunu açıyorum.
2015 Yılı Merkezi
Yönetim Bütçe Kanunu Tasarısı ile 2013 Yılı Merkezi Yönetim Kesin Hesap Kanunu
Tasarısı üzerindeki ikinci tur görüşmelerine devam edeceğiz. 
Komisyon ve
Hükûmet burada.
Şimdi, sayın
milletvekilleri, ikinci turdaki konuşmalar tamamlanmıştır.
Soru-cevap
işlemine geçiyoruz.
Sayın Doğru,
buyurunuz.
REŞAT DOĞRU
(Tokat) – Teşekkür ederim Sayın Başkanım.
Benim, sayın
bakanlardan hangisi cevap verir, bilmiyorum ama, şöyle bir sorum var: Tokat
ilinde bugün, daha doğrusu dün itibarıyla orduevinde nöbet tutarken bir
askerimiz intihar etti. Yine, dün itibarıyla Giresun’da da bir üstçavuşumuz
intihar etmiş durumda. 2002 ile 2013 yılları arasında 1.035 asker intihar
etmiş. Bu yıl da, 2014 yılı itibarıyla da 16 askerimiz intihar etmiş
durumdadır. Ve son zamanlarda özellikle intiharların artmış olması, asker ve
polislerin trafik kazalarına karışması, ölümlerin ve şehitlerin olması hepimizi
düşündürmektedir. Yani bu konuda Hükûmet olarak ne diyorsunuz? Veya böyle bir
araştırma veyahut da bir sebep noktasında bir çalışmanız var mıdır? Bunu
öğrenmek istiyorum.
Diğer bir sorum
da: Bugün itibarıyla esnaflarla ilgili bir kanun Komisyonda görüşüldü ancak
esnaf…
(Mikrofon
otomatik cihaz tarafından kapatıldı)
BAŞKAN – Sayın
Erdemir…
AYKAN ERDEMİR
(Bursa) – Teşekkür ederim Sayın Başkan.
Sayın Akdoğan,
RTÜK üyesi Ali Öztunç’un üyeliğinin düşürülmesi için 3’ü de AKP kontenjanından
seçilen bir araştırma komisyonu kuruldu, bu 3 üyeden biri Nurullah Öztürk.
Öztürk, RTÜK üyesi seçilmeden önce RTÜK İzleme ve Değerlendirme Dairesi Başkanı
olarak görev yapıyordu. Kamu görevlisi olmasına rağmen, bir basın açıklamam
üzerine “CHP Bursa Milletvekili Aykan Erdemir dersini çalışmadan açıklama
yapmış, deve misali düzeltilecek yeri yok RTÜK açıklamasının. Benim logom 26
oklu, her biri bir ilke.” diyerek hem bir milletvekiliyle hem de CHP’nin
logosuyla polemiğe girmişti. Konuyla ilgili yazılı soru önergem üzerine Sayın
Arınç “Personelin dikkati çekilmiştir.” yanıtı vermişti. Bu yanıttan yetmiş beş
gün sonra Öztürk ödüllendirilerek RTÜK üyeliğine seçildi. CHP’ye ve vekillerine
bu şekilde yaklaşan bir RTÜK üyesinin Ali Öztunç’a hakkaniyetli davranacağına
inanıyor musunuz? Ali Öztunç’un “Bu, kuzuyu kurda emanet etmektir.” kaygısına
hak veriyor musunuz?
BAŞKAN – Sayın
Dibek…
TURGUT DİBEK
(Kırklareli) – Sayın Başkanım, teşekkür ediyorum.
Sayın Akdoğan’a
ben de… RTÜK’le ilgili bir konuda açıklığa kavuşması gereken bir nokta var,
Sayın Başkan yanında çünkü, Dursun Bey.
Şimdi, Sayın
Akdoğan, bu konuda üst kurulda komisyon kurulması gündeme geldiğinde Sayın Başkanın
şu açıklaması oldu: “Bir şahıs şikâyet etmiş, bizde de şikâyet dilekçesi var,
Meclis Başkanlığında da var, cumhuriyet savcılığında da var, hatta Meclis
Başkanlığı ‘Bu şikâyetle ilgili olarak siz ne yaptınız?’ diye bize soruyor.”
Ancak dün Grup Başkan Vekilimiz Akif Bey’in bir açıklaması oldu, Meclis
Başkanına bu konuyu ilettiğini, Meclis Başkanı Sayın Çiçek’in bu konuda RTÜK
Başkanlığına herhangi bir yazılı beyanlarının olmadığını, hatta aramadığını,
sadece dilekçe veren şahsa yanıt verdiğini söyledi. Şimdi, öncelikle bu konunun
açıklığa kavuşması lazım.
İkincisi, şunu
öğrenmek istiyorum: Böyle her dilekçe verenle ilgili olarak RTÜK Başkanı veya
RTÜK bir komisyon kuruyor mu?
BAŞKAN – Sayın
Tanal…
MAHMUT TANAL
(İstanbul) – Teşekkür ediyorum Sayın Başkan.
Tabii, dün
burada bütçe görüşülürken o bakanlara da sordum ama bugün tekrar soruyorum, dün
cevap alamadım, inşallah bugün cevap alırım Sayın Babacan’dan, Sayın
Akdoğan’dan, Sayın Kurtulmuştan. Yani Devlet Memurları Kanunu’nun 59’uncu
maddesi uyarınca sorumlu olduğunuz kurumlara sınavsız alınan kaç personel
vardır? Sizin, sınavsız olarak kurumunuza aldığınız personeller varsa o
kurumunuzda çalışmayıp başka bir kurumlara ataması var mı? Eğer yoksa, diğer
kurumlardan sınavsız alınıp sizin kurumlarınıza atanan personel var mı? Birinci
sorum bu. 
İkinci sorum,
biraz önce sormuştum ama Sayın Akdoğan cevap vermedi konuşmasında: Şu anda
Türkiye’de bulunan Sözcü gazetesi, Cumhuriyet gazetesi, Zaman gazetesi, Yurt
gazetesi, Millet gazetesi, Yeni Çağ, Bugün, Samanyolu TV, Bugün TV, Halk TV,
Ulusal Kanal, Cumhurbaşkanlığı, Başbakanlık, Dışişleri Bakanlığı, Adalet
Bakanlığı binalarına sokulmuyor. Bu yasak ne zaman kalkacaktır?
Teşekkür
ediyorum.
BAŞKAN – Sayın
Yeni…
AHMET YENİ
(Samsun) – Sayın Başkan, AK PARTİ hükûmetlerinden önce koalisyonlar döneminde
kaç banka battı ve batan bankaların ülkemize, milletimize maliyeti bugünkü
rakamlarla kaç TL’dir? Kaç bankacı o dönemde işsiz kaldı?
On iki yılda 17
bin kilometre duble yolları, hızlı trenleri, hastaneleri, havaalanlarını,
üniversiteleri, barajları, binlerce derslikleri ve TİKA’nın faaliyetlerini
hangi paralarla yaptınız?
Ankara-Samsun
Hızlı Tren Projesi 2023’ten önce, Cumhuriyetimizin 100’üncü yılında
tamamlanacak mı?
Atatürk’ün İş
Bankasındaki hisselerini CHP’den kurtarıp yüce milletin hizmetine sunmak için
ne yapmayı düşünüyorsunuz? (AK PARTİ sıralarından alkışlar)
Atatürk’ü
birileri tarafından istismar edilmekten kurtarmak için ne gibi çalışmalar
yapmaktasınız?
Teşekkür ederim.
BAŞKAN – Sayın
Çam…
MUSA ÇAM (İzmir)
– Teşekkür ediyorum Sayın Başkan.
Sayın Akdoğan’a
sormak istiyorum: Sayın Bakan, size göre Atatürk, rüşvetçi mi, Allahsız mı,
dinsiz mi? Böyle bir şeyi ekranda söyleyenlere karşı RTÜK’ün 5 AKP üyesi neden
bir suç duyurusunda bulunmamaktadır? Siz de acaba bu 5 RTÜK üyesi gibi mi
düşünmektesiniz? 
Yine RTÜK
Başkanı, Cumhuriyet Halk Partili üyeler hakkında komisyon kurulmasının
gerekçesini, Meclisin baskısı olduğunu ve Meclisin talebinin olduğunu ileri
sürmektedir. Meclis Başkanı da başta Ali Öztunç olmak üzere grup başkan
vekiline Meclisin böyle bir talebinin olmadığını söylemektedir. Doğru
söylemeyen RTÜK Başkanı daha ne kadar görevde kalacaktır?
Bunu öğrenmek
isteriz teşekkür ederim.
BAŞKAN – Sayın
Öz? Yok.
Sayın Özel? Yok.
Sayın Özgündüz?
Yok.
Sayın Kaplan…
HASİP KAPLAN
(Şırnak) – Sayın Başkan, birinci sorum: Türkiye’de kişi başına düşen net gelir,
gayrisafi millî hasıla kaç oldu? 
Bir de,
Türkiye'de yaşayan yurttaş sayısı itibarıyla kaç silahlı görevli düşüyor? Yani,
silahlı görevli oranı, bizim hesaba göre 38 kişiye 1 silahlı görevli düşüyor. 
Üçüncü köprünün
trafik garantisi 5,5 milyar. Üçüncü havalimanının 6,3 milyar, on iki yıl
boyunca, garantisi var kredi garantileri dışında. Sağlık kentleri ve otoyollar
için ne tür garanti çalışmaları var? 
Bir de, dış borcumuz,
özel sektör 277 milyar dolar, kamunun dış borcu 189 milyar, toplam 411 milyar
TL de iç borcumuz var.
(Mikrofon
otomatik cihaz tarafından kapatıldı) 
HASİP KAPLAN
(Şırnak) – Bu şekilde borçlu görünürken IMF’den nasıl kurtulmuş sayılır?
BAŞKAN – Sayın
Erdoğan...
MEHMET ERDOĞAN
(Muğla) – Teşekkür ediyorum Sayın Başkan.
Sayın
Cumhurbaşkanının “O banka zaten batmış.” dediği bankanın, Bankacılık Kanunu’nda
belirtilen kriterlere göre gerçek durumu nedir? Cumhurbaşkanının bir bankayı
böyle hedef alması doğru mudur? Bu durum karşısında BDDK ve sorumlu Bakanın
sessiz kalmasının sebebi nedir?
Üçüncü
havalimanı, üçüncü Boğaz köprüsü, şehir hastaneleri gibi kamu-özel iş
birliğiyle ve yap-işlet-devret yöntemleriyle gerçekleştirilecek projeler
sebebiyle Hazinenin yüklendiği toplam kefalet miktarı nedir? Bunları da borç
olarak değerlendirdiğimizde, Hazinenin toplam iç ve dış borç miktarı nedir? 
Teşekkür ederim.
BAŞKAN – Sayın
Eryılmaz...
REFİK ERYILMAZ
(Hatay) – Teşekkür ediyorum Sayın Başkan.
Sayın Akdoğan,
basından sürekli olarak okuduğumuz ama bir türlü Hükûmetin açıklayamadığı
eğit-donat politikasının ne anlama geldiğiyle ilgili kamuoyuna bir açıklama
yapmayı düşünüyor musunuz? Eğit-donat politikasıyla ilgili olarak Amerika’yla
da anlaştığınız yönünde haberler çıkıyor. Bu eğit-donat politikasıyla kimleri
eğitmeyi ve neyle donatmayı düşünüyorsunuz? Eğittiğiniz bu militanları nereye
savaşmaya göndereceksiniz? Bizim ceza hukuku hükümlerine ve uluslararası ceza
hukuku hükümlerine göre bu bir suç değil midir? Bu politikanızla neleri
gerçekleştirmek istiyorsunuz?
BAŞKAN – Sayın
Işık...
ALİM IŞIK
(Kütahya) – Teşekkür ediyorum Sayın Başkan.
Sayın Akdoğan’a
soruyorum: 17-25 Aralık yolsuzluk ve rüşvet operasyonlarından sonra hangi
televizyon, radyo ve gazetelere hangi gerekçelerle toplam ne kadar ceza
kesilmiştir? Yine aynı dönemde, hangi televizyon ve diğer medya şirketlerine
toplam ne kadar teşvik, reklam ve tanıtım harcaması yapılmıştır?
İkinci sorum:
PKK terör örgütüyle Hükûmetiniz arasında yürütülen müzakereler kapsamında en
son önünüze getirilen yol haritasında hangi konularda anlaştınız ya da hangi
konularda anlaşamadınız? 
Sayın Babacan’a
soruyorum: Son dönemde bazı bankalar hakkında yaptığınız açıklamaların Türkiye
ekonomisine doğrudan ya da dolaylı etkisi ne olmuştur? 
Sayın
Kurtulmuş’a soruyorum: Suriyeli mültecilerden şu ana kadar Türkiye’ye
gelenlerin toplam sayısı ve maliyeti nedir? Kamplar dışında kalanların diğer
illerin hangisinde, ne kadar yerleştirilmiş olanı vardır?
BAŞKAN – Şimdi sayın
bakanlara söz vereceğim. 
Sayın bakanlar,
şimdi on dakikayı kendi aranızda paylaşıyorsunuz. Dolayısıyla, ona göre kendi
aranızda önce kim başlayacaksa oradan başlasın. 
Buyurunuz. 
BAŞBAKAN
YARDIMCISI YALÇIN AKDOĞAN (Ankara) – Sayın Başkan, değerli milletvekili
arkadaşlarım; bu RTÜK üyeleri meselesinde aslında epey bir şey söyledim yani
burada bir şikâyet üzerine normalde… Burada kanun çok açık, “Üst Kurul
toplantılarındaki müzakereler gizlidir ve açıklık kararı alınmadıkça
müzakereler açıklanmaz ve Üst Kurul tarafından resen veya yapılacak müracaatın
değerlendirilmesi sonucunda karara bağlanır.” yani “Görevden çekilmiş
sayılırlar.” diye bir hüküm var. Şimdi, bu hüküm varken ve böyle bir şikâyet
varken Kurum burada ne yapabilir? Resen görevden alma vesaire yerine kurum
meseleyi komisyona havale etmiş. Bu komisyon soruşturma komisyonu da değil, bir
inceleme yapacak sadece bilgi sahibi olmak için. Burada memurlardan bir
komisyon kurulması, kurul üyelerini incelemesi doğru olmaz diye yine kurul
üyelerinden nezaketen bir heyet oluşturulmuş durumda. Bu da karar verecek bir
komisyon değil. Yani, Nurullah Öztürk de tek başına bu konuda karar verecek
değil, sadece incelemede bulunacak.
Daha önce
dediğim gibi, bizim CHP kontenjanından gelen üyeleri düşürmek gibi bir derdimiz
yok. Ancak, burada hiç kimse de kanundan azade değil. Bir partinin
kontenjanından seçilerek buraya gelmiş olmak insanları kanunlardan azade de
kılmaz, siyasi davranmalarını da gerektirmez. Bu kurallar herkes için
geçerlidir, herkesin bu kurallara uyması gerekir. Biz bunu iyi niyetle
söylüyoruz. Yoksa, CHP kontenjanına kimse göz dikmiş değil. Bu arkadaşlara
dönük de böyle itibarsızlaştırma gibi bir çaba kesinlikle söz konusu değil.
Böyle bir şeye ben izin vermem. 
Sayın Dibek’in
sorduğu mesele. Bu şifahen sorulmuş yani Meclise başvuru olunca “Siz RTÜK
olarak ne yaptınız?” şeklinde. Yani, yapın anlamında değil, bilgi sahibi olma
maksadıyla bir fikir teatisinde bulunulduğu anlaşılıyor. 
TURGUT DİBEK
(Kırklareli) – Yalnız, Meclis Başkanı “Böyle bir açıklamam yok.” diyor.
BAŞBAKAN
YARDIMCISI YALÇIN AKDOĞAN (Ankara) – Sayın Tanal’ın söylediği mesele. Burada
Basın-Yayın ve Enformasyon Genel Müdürlüğünden ben sorumluyum. Basın-Yayın ve
Enformasyon Genel Müdürlüğünün böyle bir görevi yok yani akreditasyon yapmak
gibi.
Sarı basın kartı
konusuyla ilgili, bunun da bir komisyonu var. Burada, bu komisyonda sadece bir
veya iki kişi var kamudan. Diğerleri gazeteci cemiyetlerinden oluşuyor. Yani,
oraya bir devlet müdahalesi de söz konusu değil. Daha özerk bir şekilde çalışan
bir komisyon bu. Bu yüzden burada eğer bir şikâyet varsa, bir rahatsızlık
varsa, bu düzenlemeyi biz yapmıyoruz, idari işlemler de hukuk yoluna açıktır. 
Diğer konu,
Mustafa Kemal Atatürk’le ilgili bu konu, daha önce de söyledim, gündeme
geldiğinde bunu şiddetle kınadım. “Bu kabul edilemez bir durumdur ve mutlaka bu
cezalandırılmalıdır.” şeklinde bir açıklamam oldu. RTÜK de bu konuda ceza
verdi. 3 kez bu programa ceza verildi. Bunun ötesinde, bu artık mahkemeye
intikal etmesi gereken bir meseledir, mahkemeye de intikal etmiştir. Bunun
ötesinde ne yapılabilir bilmiyorum.
Tabii, bizim
kurumlarımızla alakalı olmayan sorular da var, bir kısmı da teknik bilgi
gerektirdiği için onlara yazılı cevap veririz. 
Diğer konu: Yani
“Bu müzakere vesaire.” dendi. Biz bu süreçte terminolojiye dikkat ediyoruz
değerli arkadaşlar. Müzakere şeklinde bir şey yerine, birtakım görüşmelerin
yapıldığı vaki. Biz burada buna “barış süreci” değil, “çözüm süreci” diyoruz,
“ateşkes”, diğerine “eylemsizlik” diyoruz ve terminoloji, usul, esası
belirleyen bir husustur. Bu konuda hassasiyetimiz var. 
Burada geçen
hafta basına yansıyan bizim HDP heyetiyle -arkadaşlarımız burada- yaptığımız
görüşmede sürecin genel değerlendirmesi yapılmıştır. İmralı taslağını
değerlendirmedik veya genel af, özerklik gibi konular gündeme gelmedi, bunları
konuşmadık. Burada bu süreç toplumsal kabulle, toplumsal güvenle, toplumsal
destek ve rızayla devam eden bir süreç. Biz de topluma rağmen bir adım atmak
durumunda değiliz ama on binlerce insanın hayatına mal olmuş bir meseleyi çözmek
için iyi niyetli bir çaba içerisindeyiz diyorum ben.
Teşekkür
ediyorum.
REFİK ERYILMAZ
(Hatay) – Sayın Akdoğan, bizim soruya cevap vermediniz, eğit-donat…
BAŞBAKAN
YARDIMCISI YALÇIN AKDOĞAN (Ankara) – Yazılı veririz inşallah.
BAŞKAN – Yazılı
vereceğini söylüyor.
REFİK ERYILMAZ
(Hatay) – Adalet Bakanına sordum cevaplanmadı, size sordum cevaplanmadı, kimden
cevabını alabiliriz acaba?
BAŞKAN – Buyurun
Sayın Babacan.
BAŞBAKAN
YARDIMCISI ALİ BABACAN (Ankara) – Teşekkür ediyorum.
Sayın Başkan,
öncelikle bu bankalarla ilgili -maliye- Sayın Yeni’nin sorusuna cevap vermek
istiyorum.
REFİK ERYILMAZ
(Hatay) – Bu suç oluşturuyor biliyorsunuz, onun için açıklama yapmak
istemiyorsunuz.
BAŞBAKAN
YARDIMCISI ALİ BABACAN (Ankara) – Biz bunu şuradan ölçüyoruz: Bu TMSF’ye devredilen
bankalar ve aynı zamanda kamu bankalarının görev zararlarıyla alakalı hazine
özel tertip borçlanma senedi tertip etmiş o dönemde ve bu özel tertip borçlanma
senetlerinin ödemesi bundan iki üç sene önce tamamlandı. 
“Buna kaç lira
ödedik?” diye baktığımızda ve o borcu ödediğimiz tarihten bugüne kadar
hazinenin borçlanma faiziyle getirdiğimizde 525 milyarlık bir maliyet
görüyoruz, 525 milyar TL’lik bir maliyet.
Bu şu demek:
Eğer Türkiye bir bankacılık krizi yaşamasa idi ve o günden bugüne Türkiye maliye
politikalarında aynı sıkılıkta, aynı titizlikle gitseydi bugün Türkiye'nin bir
kamu borcu kalmayacaktı, iç borç diye bir rakam da kalmayacaktı. Dolayısıyla, o
gün yaşanan bankacılık krizinin boyutlarını bu bize çok iyi bir şekilde
söylüyor. Toplam 22 banka burada fona devrolmuş oldu ama kamu bankalarının
görev zararı da yine kamunun üzerine bir maliyet olarak kaldı.
S. NEVZAT
KORKMAZ (Isparta) – Efendim, sırası gelmişken soruyorum: İslami sermayeyle
batan bankaların verdiği zarar ne kadardır?
AHMET YENİ
(Samsun) – Soruyu ben sordum arkadaşlar.
BAŞBAKAN
YARDIMCISI ALİ BABACAN (Ankara) – Ayrıca garantiyle ilgili sorular vardı.
Aslında bu soruların cevabı yani kamu borcuyla ilgili soruların cevabı ayda bir
Hazine Müsteşarlığımız yayınlanan Kamu Borç Yönetimi Raporu’nda çok detaylı bir
şekilde var. Ayda bir yayınlanıyor, çok detaylı bilgi var. Ve ekim nüshası bu
elimdeki, kasım nüshası da şu anda İnternet’e konmuş durumda. Baskıda, henüz
çıkmadı ama İnternet’te kasım nüshası da var. Burada iç borç, dış borç, bütün
detaylar, kısa vade, uzun vade, para birimi, ne istiyorsanız var. Yani, kamu
borcuyla ilgili, hatta özel sektörün dış borcuyla ilgili bütün detayı bu
rapordan muntazam bir şekilde görebiliyorsunuz. 
Ben daha önce de
söyledim, bu borç üstlenimiyle ilgili bölüm yeni ve projede problem çıkması
durumunda Hazinenin üstleneceğini söylemiş olduğu rakam şu anda 5 milyar 270
milyon dolar. Tabii ileride yeni projeler eklendikçe bu rakam artabilir. Bunun
haricinde bir de trafik garantileri bazı projeler için var, doğru ama o trafik
garantileri giden araçla ilgili ya da havaalanlarında gelen yolcu sayısıyla
ilgili bir konu. Bunlar zaten önceden açıklanıyor ve açıklandıktan sonra
kamu-özel ortaklığı ihalesine çıkılıyor. Dolayısıyla, sonradan ortaya çıkan
sürpriz konular değil. Yani, bu kamu-özel ortaklığına girecek kişiler bunu
baştan bilerek giriyorlar ve yarışma orada o şekilde oluşuyor. Problem çıktığı
zaman da projenin tamamı devletin oluyor ama borcu da yine devletin oluyor.
Yani, bu borç üstlenim anlaşmaları bu şekilde yürüyor. Şu ana kadar sadece
-dediğim gibi- 3 proje için yapılmış bu. 
Kişi başına
gelirle ilgili ben bilgileri vermiştim ama onu tekrar belki söylemeye gerek
yok. 18.800 dolar civarında bir kişi başına düşen millî gelirimiz şu anda var,
satın alma gücü paritesine göre endekslenmiş bir rakam bu.
Teşekkür
ediyorum.
BAŞKAN – Sayın
Kurtulmuş, size iki dakika da buraya ekleyeceğim yani üç dakika kırk beş
saniye. 
Buyurun. 
BAŞBAKAN
YARDIMCISI NUMAN KURTULMUŞ – Teşekkür ederim.
Sayın Başkan,
değerli arkadaşlar; bana iki soru yöneltildi. Bunlardan birisi, kurumlara
sınavsız personel alınması meseli. Çok açık söylüyorum, burada detayı var,
onlara girmeden ifade etmek istiyorum. AFAD, TİKA, Yurtdışı Türkler Başkanlığı
ve Atatürk Kültür, Dil ve Tarih Yüksek Kurumunda sınavsız hiçbir personel zaten
yasal mevzuat gereği alınamıyor. Dolayısıyla, bu kurumlarımızın hiçbirisinde
sınavsız personel alımı olmamıştır. Alınan personellerin de zaten çok yüksek
puanlarla alımı mümkün olmuştur. 
ALİM IŞIK
(Kütahya) – İstisnai memurluk var mı?
BAŞBAKAN
YARDIMCISI NUMAN KURTULMUŞ – Buralarda yok zaten, bu kurumlarda istisnai
memurluk yok. 
Ayrıca, ikinci
soru, kamplarda ve kamp dışında yaşayan Suriyeli mülteciler meselesi. Suriyeli
mültecilerden, Suriyeli sığınmacılardan 1 milyon 654 bin kişi kamplar dışında
yaşamaktadır. Hangi şehirde ne kadar yaşıyor, bunların hepsini sizlere yazılı
olarak verebiliriz. Uzun bir liste var. İstanbul’da, Adana’da, buralarda bile
yaşayanların nüfusları biliniyor. 224 bin kişi kamplarda yaşıyor ve kamplarda
yaşayanların bütün hizmetleri, artık eğitim hizmetlerinden tutun sağlık
hizmetleri ve diğer sosyal hizmetleri, bazı kamplarda yemek hizmetleri dâhil
olmak üzere, bazı kamplarda da kendi istediklerini alabilecekleri, ayda belli
bir miktar paranın kendilerine kişi başına verilmesi suretiyle kamplarda
veriliyor bu 224 bin kişiye. Ancak tabii ki takdir edersiniz ki 1 milyon 654
bin kişiye, şehirlerde yaşayan insanlara, sivil toplum kuruluşlarımızın,
Kızılayın ve diğer kuruluşların, belediyelerin yardımlarıyla destekler
yapılmaya çalışılıyor. Kısaca bunları arz etmek isterim. 
Teşekkür ederim.

MEHMET ERDOĞAN
(Muğla) – Bizim sorumuzu yok saydılar Sayın Başkan. 
BAŞKAN – Sayın
Çelebi, buyurun. 
SÜLEYMAN ÇELEBİ
(İstanbul) – Teşekkür ederim Sayın Başkan. 
Sayın Başkanım,
biz dezavantajlı noktadayız zaten. Bakanlar her zaman dilediklerini
konuşuyorlar, biz de en azından milletvekilleri olarak sorularımızı sormak
istiyoruz. 
Şimdi soruyu
Sayın Babacan’a soruyorum: Yargıtay kararlarına göre “Yıllık kart aidatı
alınamaz. Tüketici borcunu yeniden yapılandırdığında yeniden yapılandırma
ücreti alınamaz.” gibi kararlar olmasına rağmen, maalesef, bankalar karşısında
güçsüz ve mağdur durumda olan tüketiciyi koruyan yasaların çıkartılması
gerekirken tüketiciyi daha da mağdur eden yasa ve yönetmelikler çıkartılmıştır.
Yani, tüketici birçok yargı kararına rağmen doğrudan banka tarafından ödenmesi
gereken kredi dosya masraflarını yorucu ve uzun bürokratik süreç sonunda
alabilmektedir. Bu, tüketiciyi pes ettirmek için yapılan bir yöntemdir ama bu
süreci fırsat olarak görenler…
BAŞKAN – Şimdi,
Sayın Babacan, tam yirmi saniyeniz var, yazılı mı vereceksiniz? Yirmi saniyede
kapatacağım, tamam mı?
BAŞBAKAN
YARDIMCISI ALİ BABACAN (Ankara) – Yok, hemen kısaca cevap vereyim.
BAŞKAN –Şimdi
çok kurallara uymaya karar verdim birden. 
BAŞBAKAN
YARDIMCISI ALİ BABACAN (Ankara) – Tamam, sağ olun.
BAŞKAN –
Buyurun.
BAŞBAKAN
YARDIMCISI ALİ BABACAN (Ankara) – Biliyorsunuz Türkiye Büyük Millet Meclisimiz
tarafından kabul edilen yeni Tüketici Koruma Yasası’nda bankacılıkla ilgili de
hükümler var ve bu bankacılıkla ilgili hükümlerin uygulamasının bir kısmını
Gümrük ve Ticaret Bakanlığımız yapıyor ama ağırlıklı bir bölümünü de BDDK
yapıyor. Gümrük ve Ticaret Bakanlığının görüşü üzerine BDDK bu kararları
oluşturuyor. Bahsettiğiniz konulardan önemli bir kısmı zaten bu Tüketici Koruma
Yasası içerisinde düşünülen ve şu anda uygulanmaya başlanılan hususlar. Şu anda
dediklerinizden uygulanmayan bir iki konu varsa o da zaten komisyonda, Genel
Kurulda konuşulup uygulanması konusunda karar…
BAŞKAN –
Teşekkür ederim.
Sayın
milletvekilleri…
TURGUT DİBEK
(Kırklareli) – Sayın Başkan…
BAŞKAN –
Efendim.
LEVENT GÖK
(Ankara) – Sayın Başkan, izin verirseniz şuradan bir şeyi…
MAHMUT TANAL
(İstanbul) – Sesi kısık Sayın Grup Başkan Vekilimizin.
TURGUT DİBEK
(Kırklareli) – Sesi kısık.
BAŞKAN – Şimdi,
Sayın Başkan Vekilini ben dinleyeceğim de niye siz… Yani, konuşamıyor mu herkes
bir arada konuşuyor.
TURGUT DİBEK
(Kırklareli) – Hayır, hayır boğazı…
BAŞKAN – Hayır,
kulaklarım duymuyor hep beraber laf söylediğiniz zaman. 
Sayın Gök’ü
gördüm ben, sistemde de var, ne olduğunu soracağım, dolayısıyla da ne
gerekiyorsa onu yapacağım. Salak yerine niye koyuyorsunuz ki hepimizi!
MAHMUT TANAL
(İstanbul) – Estağfurullah.
BAŞKAN - Buyurun
Sayın Gök, neydi konu? Yerinizden söz mü istiyorsunuz?
LEVENT GÖK
(Ankara) – Sayın Başkan…
BAŞKAN – Hayır,
ben açacağım da yerinizden… 
MAHMUT TANAL
(İstanbul) – Rahatsızlığı nedeniyle sesi çıkmıyor Sayın Başkan.
BAŞKAN - Şimdi,
bakın, daha evvel ben sizleri iyi takip ettiğim için sözünüzü yani ne
isteyeceğini tahmin edip hep gerekeni yapıyordum. Sonra bir grup başkan vekili
çok ağır bir şekilde yani doğru yönetemediğim için, sizleri önce dinleyip sonra
gereğini yapmam gerektiği konusunda bana hatırlatmada bulundu. Ben de o günden
beri şimdi herkese soruyorum, takip etmeme rağmen soruyorum. Yani, maalesef
şimdi Sayın Gök “Ne istiyorsunuz?”u soracağım, siz bana cevap vereceksiniz, ben
de sistemi açacağım.
LEVENT GÖK
(Ankara) – Sesim kısık.
BAŞKAN- Ha, sesiniz
mi kısık? Çok özür dilerim o zaman. 
Buyurun.
CELAL DİNÇER
(İstanbul) – Deminden beri onu anlatmaya çalışıyoruz.
BAŞKAN – Tamam,
açtım, buyurun.
LEVENT GÖK
(Ankara) – Sayın Başkan, AKP’li bir arkadaşımızın sorduğu soru ortada kalmasın
diye bir konuda Meclisimizi bilgilendirmemiz gerekiyor. “İş Bankasının
hisselerinin Cumhuriyet Halk Partisinden kurtulması gerekir.” diye bir söz etti
ve Sayın Bakan da bu konuya girmedi. Bu konuda bizim bir açıklama yapmamız
gerekir ki kimsede bir tereddüt olmasın ve bu soru ortada kalmasın. O bakımdan,
uygun görürseniz, Sayın Dibek bu konuda iki cümleyle konuyu Meclisin bilgisine
sunacaktır. 
AHMET YENİ (Samsun) – Ben de söz isteyeceğim Sayın
Başkan.
BAŞKAN – La havle vela kuvvete.
Buyurunuz Sayın Dibek. 
V.-
AÇIKLAMALAR (Devam)
4.-
Kırklareli Milletvekili Turgut Dibek’in, Samsun Milletvekili Ahmet Yeni’nin 656
ve 656’ya 1’inci Ek sıra sayılı Bütçe Kanunu Tasarısı ile 657 sıra sayılı Kesin
Hesap Kanunu Tasarısı’nın ikinci tur görüşmelerinde soru-cevap bölümündeki bazı
ifadelerine ilişkin açıklaması

TURGUT DİBEK (Kırklareli) – Sayın Başkanım teşekkür
ediyorum.
Öncelikle, Sayın Grup Başkan Vekilimizin belirttiği
konuya girmeden evvel, Sayın Bakan Yalçın Akdoğan o malum kanaldaki programla
ilgili olarak o kullanılan söz için ceza verildiğini söylemişti ama bu konuda
bir cezanın olmadığını öğrenmiş bulunuyoruz. Sayın Bakan, tahmin ediyorum,
orada yanlış bilgilendirildi.
Şimdi, diğer konu, Sayın Yeni’nin belirttiği konu
Sayın Başkanım, zaman zaman gündeme getiriliyor. Aslında bu defaatle söylenen
bir olay. Bizim İş Bankasının hisseleriyle ilgili olarak Cumhuriyet Halk
Partisinin kasasına bir kuruşun girmediğini onlar da biliyor, Sayın Bakan da
orada. Zaten vasiyete göre de, yasaya göre de oradaki hisselerden gelen meblağ
Türk Dil Kurumu ve Türk Tarih Kurumuna aktarılıyor. Şimdi, bunu bile bile Sayın
Yeni’nin veya zaman zaman da AKP sözcülerinin bunu ısrarla söylemelerini biz
iyi niyetten uzak olarak görüyoruz Sayın Başkan.
BAŞKAN – Teşekkür ederim.
AHMET YENİ (Samsun) – Sayın Başkan…
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe
Kanunu Tasarısı ile Plan ve Bütçe Komisyonu Raporu (1/978) (S.Sayısı 656 ve
656’ya 1’inci Ek) (Devam)
2.- 2013 Yılı Merkezi Yönetim Kesin
Hesap Kanunu Tasarısı, 2013 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2013 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi, Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
157 Adet Denetim Raporunun Sunulduğuna İlişkin Sayıştay Başkanlığı Tezkeresi,
2013 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2015 Yılı
Merkezî Yönetim Bütçesi
2) Radyo ve Televizyon Üst Kurulu 2013 Yılı
Merkezî Yönetim Kesin Hesabı

B) BASIN–YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2015 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2013 Yılı Merkezî Yönetim Kesin Hesabı

C) HAZİNE MÜSTEŞARLIĞI
(Devam)
1) Hazine Müsteşarlığı 2015
Yılı Merkezî Yönetim Bütçesi
2) Hazine Müsteşarlığı 2013
Yılı Merkezî Yönetim Kesin Hesabı

Ç) BANKACILIK DÜZENLEME
VE DENETLEME KURUMU (Devam)
1) Bankacılık Düzenleme ve
Denetleme Kurumu 2015 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2013 Yılı Merkezî Yönetim Kesin Hesabı

D) SERMAYE PİYASASI
KURULU (Devam)
1) Sermaye Piyasası Kurulu
2015 Yılı Merkezî Yönetim Bütçesi
2) Sermaye Piyasası Kurulu
2013 Yılı Merkezî Yönetim Kesin Hesabı

E) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2015 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2013 Yılı Merkezî Yönetim Kesin Hesabı

F) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2015 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2013 Yılı Merkezî Yönetim Kesin Hesabı

G) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2015 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2013 Yılı Merkezî Yönetim Kesin Hesabı

Ğ) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2015 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2013 Yılı Merkezî Yönetim Kesin Hesabı

H) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2015 Yılı
Merkezî Yönetim Bütçesi
2) Atatürk Araştırma Merkezi 2013 Yılı
Merkezî Yönetim Kesin Hesabı

I) ATATÜRK KÜLTÜR MERKEZİ (Devam)
1) Atatürk Kültür Merkezi 2015 Yılı Merkezî
Yönetim Bütçesi
2) Atatürk Kültür Merkezi 2013 Yılı Merkezî
Yönetim Kesin Hesabı

İ) TÜRK DİL KURUMU (Devam)
1) Türk Dil Kurumu 2015 Yılı Merkezî
Yönetim Bütçesi
2) Türk Dil Kurumu 2013 Yılı Merkezî
Yönetim Kesin Hesabı

J) TÜRK TARİH KURUMU (Devam)
1) Türk Tarih Kurumu 2015 Yılı Merkezî
Yönetim Bütçesi
2) Türk Tarih Kurumu 2013 Yılı Merkezî
Yönetim Kesin Hesabı

BAŞKAN – Şimdi, sırasıyla ikinci turda yer alan
bütçelerin bölümlerine geçilmesi hususunu ve bölümlerini ayrı ayrı okutup
oylarınıza sunacağım.
Radyo ve Televizyon Üst Kurulu 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
42.01) RADYO VE TELEVİZYON ÜST KURULU
1) Radyo ve Televizyon Üst Kurulu 2015 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 205.051.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 1.500.000
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 41.449.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 248.000.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 56.985.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 191.015.000
BAŞKAN – Kabul edenler…
Etmeyenler… Kabul edilmiştir.
 TOPLAM 248.000.000
BAŞKAN – Kabul edenler...
Etmeyenler... Kabul edilmiştir.
Radyo ve Televizyon Üst Kurulu
2015 yılı merkezî yönetim bütçesinin bölümleri kabul edilmiştir.
Radyo ve Televizyon Üst Kurulu
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Radyo ve Televizyon Üst Kurulu 2013 Yılı Merkezî
Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 162.000.000,00
Bütçe Gideri 150.740.366,70
İptal Edilen Ödenek 11.259.633,30
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 162.000.000,00
Net
Tahsilat 158.843.925,65
BAŞKAN – (B) cetvelini kabul
edenler… Etmeyenler… Kabul edilmiştir.
Radyo ve Televizyon Üst Kurulu
2013 yılı merkezî yönetim kesin hesabının bölümleri kabul edilmiştir.
Basın-Yayın ve Enformasyon Genel
Müdürlüğü 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
07.77) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın Enformasyon ve Genel Müdürlüğü 2015
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 19.898.500
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 600.000
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 215.486.500
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 235.985.000
BAŞKAN – Kabul edenler...
Etmeyenler... Kabul edilmiştir.
Basın-Yayın ve Enformasyon Genel
Müdürlüğü 2015 yılı merkezî yönetim bütçesi kabul edilmiştir.
Basın-Yayın ve Enformasyon Genel
Müdürlüğü 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Basın-Yayın ve Enformasyon Genel Müdürlüğü 2013
Yılı Merkezî Yönetim Kesin Hesabı
(BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 160.902.500,00
Bütçe Gideri 157.839.916,39
İptal Edilen Ödenek 3.062.583,61
BAŞKAN – (A) cetvelini kabul
edenler… Etmeyenler… Kabul edilmiştir.
Basın-Yayın ve Enformasyon Genel
Müdürlüğü 2013 yılı merkezî yönetim kesin hesabının bölümleri kabul edilmiştir.
Hazine Müsteşarlığı 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
07.82) HAZİNE MÜSTEŞARLIĞI
1) Hazine Müsteşarlığı 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 55.747.467.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 1.090.000
BAŞKAN – Kabul edenler...
Etmeyenler... Kabul edilmiştir.
 04 Ekonomik
İşler ve Hizmetler 10.300.500.000
BAŞKAN – Kabul edenler…
Etmeyenler… Kabul edilmiştir.
 10 Sosyal
Güvenlik ve Sosyal Yardım Hizmetleri 2.350.000.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 68.399.057.000
BAŞKAN – Kabul edenler...
Etmeyenler... Kabul edilmiştir.
Hazine Müsteşarlığı 2015 yılı
merkezî yönetim bütçesinin bölümleri kabul edilmiştir.
Hazine Müsteşarlığı 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Hazine Müsteşarlığı 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 68.845.414.392,33
Bütçe Gideri 63.797.023.397,55
İptal Edilen Ödenek 5.048.390.994,78
Ertesi Yıla Devredilen Ödenek 1.496.007.854,36
BAŞKAN – (A) cetvelini kabul
edenler... Etmeyenler... Kabul edilmiştir.
Hazine Müsteşarlığı 2013 yılı
merkezî yönetim kesin hesabının bölümleri kabul edilmiştir.
Bankacılık Düzenleme ve Denetleme
Kurumu 2015 merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
42.04) BANKACILIK DÜZENLEME VE
DENETLEME KURUMU
1) Bankacılık Düzenleme ve Denetleme Kurumu 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 15.427.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 266.573.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 282.000.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 05 Diğer
Gelirler 281.950.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 50.000
 TOPLAM 282.000.000
BAŞKAN – Kabul edenler...
Etmeyenler... Kabul edilmiştir
Bankacılık
Düzenleme ve Denetleme Kurumu 2015 yılı merkezî yönetim bütçesinin bölümleri
kabul edilmiştir.
Bankacılık
Düzenleme ve Denetleme Kurumu 2013 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Bankacılık Düzenleme ve Denetleme Kurumu 2013 Yılı
Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 200.000.000,00
Bütçe Gideri 99.716.260,55
İptal Edilen Ödenek 100.283.739,45
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 200.000.000,00
Net
Tahsilat 198.730.478,08
BAŞKAN – (B) cetvelini kabul
edenler… Etmeyenler… Kabul edilmiştir.
Bankacılık Düzenleme ve Denetleme
Kurumu 2013 yılı merkezî yönetim kesin hesabının bölümleri kabul edilmiştir.
Sermaye Piyasası Kurulu 2015
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
42.03) SERMAYE PİYASASI KURULU
1) Sermaye Piyasası Kurulu 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 35.689.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 10.573.000
BAŞKAN – Kabul edenler…
Etmeyenler… Kabul edilmiştir
 04 Ekonomik
İşler ve Hizmetler 63.234.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 109.496.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 91.246.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 18.250.000
BAŞKAN – Kabul edenler…
Etmeyenler… Kabul edilmiştir
 TOPLAM 109.496.000
BAŞKAN – Kabul edenler...
Etmeyenler... Kabul edilmiştir.
Sermaye Piyasası Kurulu 2015 yılı
merkezî yönetim bütçesinin bölümleri kabul edilmiştir.
Sermaye Piyasası Kurulu 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Sermaye Piyasası Kurulu 2013 Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 95.510.000,00
Bütçe Gideri 79.971.518,32
İptal Edilen Ödenek 15.538.481,68
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 95.510.000,00
Tahsilat 162.914.806,75
Ret
ve İadeler 897.483,58
Net
Tahsilat 162.017.323,17
BAŞKAN – (B) cetvelini kabul
edenler… Etmeyenler… Kabul edilmiştir.
Sermaye Piyasası Kurulu 2013 yılı
merkezî yönetim kesin hesabının bölümleri kabul edilmiştir.
Afet ve Acil Durum Yönetimi
Başkanlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri okutuyorum:
07.96) AFET VE ACİL DURUM YÖNETİMİ
BAŞKANLIĞI
1) Afet ve Acil Durum Yönetimi Başkanlığı 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 70.037.000
BAŞKAN – Kabul edenler… Etmeyenler…
Kabul edilmiştir.
 02 Savunma
Hizmetleri 124.479.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 5.150.000
BAŞKAN – Kabul edenler...
Etmeyenler... Kabul edilmiştir.
 04 Ekonomik
İşler ve Hizmetler 9.032.000
BAŞKAN – Kabul edenler...
Etmeyenler... Kabul edilmiştir.
 09 Eğitim
Hizmetleri 4.062.000
BAŞKAN – Kabul edenler...
Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 780.654.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 993.414.000
BAŞKAN – Kabul edenler...
Etmeyenler... Kabul edilmiştir.
Afet ve Acil Durum Yönetimi
Başkanlığı 2015 yılı merkezî yönetim bütçesinin bölümleri kabul edilmiştir.
Afet ve Acil Durum Yönetimi
Başkanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Afet ve Acil Durum Yönetimi Başkanlığı 2013 Yılı
Merkezî Yönetim Bütçesi
BAŞKAN– (A) cetvelinin genel
toplamını okutuyorum:
(A) CETVELİ






(TL)



Toplam Ödenek 2.141.217.959,00
Bütçe Gideri 1.918.787.754,38
İptal Edilen Ödenek 222.430.204,62
BAŞKAN – (A) cetvelini kabul
edenler... Etmeyenler... Kabul edilmiştir.
Afet ve Acil Durum Yönetimi
Başkanlığı 2013 yılı merkezî yönetim kesin hesabının bölümleri kabul
edilmiştir.
Türk İşbirliği ve Koordinasyon
Ajansı Başkanlığı 2015 yılı merkezi yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.32) TÜRK İŞBİRLİĞİ VE KOORDİNASYON
AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 140.369.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 680.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 141.049.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 80.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağışlar ve Yardımlar ile Özel Gelirler 139.039.000
BAŞKAN – Kabul edenler...
Etmeyenler... Kabul edilmiştir.
 05 Diğer
Gelirler 1.930.000
BAŞKAN – Kabul edenler...
Etmeyenler... Kabul edilmiştir.
 TOPLAM 141.049.000
BAŞKAN – Kabul edenler...
Etmeyenler... Kabul edilmiştir.
Türk İşbirliği ve Koordinasyon
Ajansı Başkanlığı 2015 yılı merkezî yönetim bütçesinin bölümleri kabul
edilmiştir.
Türk İşbirliği ve Koordinasyon
Ajansı Başkanlığı 2013 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türk İşbirliği ve Koordinasyon Ajansı Başkanlığı
2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 213.838.973,01
Bütçe Gideri 149.636.838,47
İptal Edilen Ödenek 56.939.120,68
Ertesi Yıla Devredilen Ödenek 7.263.013,86
BAŞKAN – (A) cetvelini kabul
edenler... Etmeyenler... Kabul edilmiştir.
Kesin hesap (B) cetvelini
okutuyorum:
(B) CETVELİ









(TL)



Bütçe Geliri Tahmini 99.791.000,00
Net Tahsilat 177.951.286,99
BAŞKAN – Kabul edenler…
Etmeyenler… Kabul edilmiştir.
Türk İşbirliği ve Koordinasyon
Ajansı Başkanlığı 2013 yılı merkezî yönetim kesin hesabı kabul edilmiştir.
Yurtdışı Türkler ve Akraba
Topluluklar Başkanlığı 2015 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.51) YURTDIŞI TÜRKLER VE AKRABA
TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 53.446.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 450.000
BAŞKAN – Kabul edenler...
Etmeyenler... Kabul edilmiştir.
 09 Eğitim
Hizmetleri 170.000.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 223.896.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 723.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 223.153.000
BAŞKAN – Kabul edenler...
Etmeyenler... Kabul edilmiştir.
 05 Diğer
Gelirler 20.000
BAŞKAN – Kabul edenler...
Etmeyenler... Kabul edilmiştir.
 TOPLAM 223.896.000
BAŞKAN – Kabul edenler...
Etmeyenler... Kabul edilmiştir.
Yurtdışı Türkler ve Akraba
Topluluklar Başkanlığı 2015 yılı merkezî yönetim bütçesinin bölümleri kabul
edilmiştir.
Yurtdışı Türkler ve Akraba
Topluluklar Başkanlığı 2013 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Yurtdışı Türkler ve Akraba Topluluklar Başkanlığı
2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 189.528.918,04
Bütçe Gideri 153.770.529,19
İptal Edilen Ödenek 35.758.388,85
BAŞKAN – (A) cetvelini kabul
edenler... Etmeyenler... Kabul edilmiştir.
Kesin hesap (B) cetvelini
okutuyorum:
(B) CETVELİ









(TL)



Bütçe Geliri Tahmini 167.211.000,00
Tahsilat 159.976.178,07

Ret ve İadeler 1.320,20
Net Tahsilat 159.974.857,87
BAŞKAN – Kabul edenler… Etmeyenler…
Kabul edilmiştir.
Yurtdışı Türkler ve Akraba
Topluluklar Başkanlığı 2013 yılı merkezî yönetim kesin hesabı kabul edilmiştir.
Atatürk Kültür, Dil ve Tarih
Yüksek Kurumu 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.02) ATATÜRK KÜLTÜR, DİL VE TARİH
YÜKSEK KURUMU
1) Atatürk Kültür, Dil ve Tarih Yüksek Kurumu 2015
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 10.360.400
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 252.600
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 10.613.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 10.608.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 4.000
BAŞKAN – Kabul edenler…
Etmeyenler… Kabul edilmiştir.
 TOPLAM 10.613.000
BAŞKAN – Kabul edenler...
Etmeyenler... Kabul edilmiştir.
Atatürk Kültür, Dil ve Tarih Yüksek
Kurumu 2015 yılı merkezî yönetim bütçesinin bölümleri kabul edilmiştir.
Atatürk Kültür, Dil ve Tarih
Yüksek Kurumu 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Atatürk Kültür, Dil ve Tarih Yüksek Kurumu 2013
Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 9.245.545,38
Bütçe Gideri 8.826.338,28
İptal Edilen Ödenek 419.207,10
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 8.266.300,00
Net
Tahsilat 8.902.297,25
BAŞKAN – (B) cetvelini kabul
edenler… Etmeyenler… Kabul edilmiştir.
Atatürk Kültür, Dil ve Tarih
Yüksek Kurumu 2013 yılı merkezî yönetim kesin hesabının bölümleri kabul
edilmiştir.
Atatürk Araştırma Merkezi 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
40.03) ATATÜRK ARAŞTIRMA MERKEZİ
1) Atatürk Araştırma Merkezi 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 08 Dinlenme,
Kültür ve Din Hizmetleri 4.299.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 4.299.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 83.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 4.216.000
BAŞKAN – Kabul edenler… Etmeyenler…
Kabul edilmiştir.
 TOPLAM 4.299.000
BAŞKAN – Kabul edenler...
Etmeyenler... Kabul edilmiştir.
Atatürk Araştırma Merkezi 2015
yılı merkezî yönetim bütçesinin bölümleri kabul edilmiştir.
Atatürk Araştırma Merkezi 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Atatürk Araştırma Merkezi 2013 Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 3.416.000,00
Bütçe Gideri 3.055.247,31
İptal Edilen Ödenek 360.752,69
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 2.335.000,00
Net
Tahsilat 3.038.058,73
BAŞKAN – (B) cetvelini kabul
edenler… Etmeyenler… Kabul edilmiştir.
Atatürk Araştırma Merkezi 2013
yılı merkezî yönetim kesin hesabının bölümleri kabul edilmiştir.
Atatürk Kültür Merkezi 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.04) ATATÜRK KÜLTÜR MERKEZİ
1) Atatürk Kültür Merkezi 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 08 Dinlenme,
Kültür ve Din Hizmetleri 4.530.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 4.530.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 165.000
BAŞKAN – Kabul edenler… Etmeyenler…
Kabul edilmiştir.
 04 Alınan
Bağış ve Yardımlar ile Özel Gelirler 4.365.000
BAŞKAN – Kabul edenler…
Etmeyenler… Kabul edilmiştir.
 TOPLAM 4.530.000
BAŞKAN – Kabul edenler...
Etmeyenler... Kabul edilmiştir.
Atatürk Kültür Merkezi 2015 yılı
merkezî yönetim bütçesinin bölümleri kabul edilmiştir.
Atatürk Kültür Merkezi 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Atatürk Kültür Merkezi 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 4.798.000,00
Bütçe Gideri 3.046.333,80
İptal Edilen Ödenek 1.751.666,20
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 3.873.000,00
Net
Tahsilat 3,982.421,20
BAŞKAN – (B) cetvelini kabul
edenler… Etmeyenler… Kabul edilmiştir.
Atatürk Kültür Merkezi 2013 yılı
merkezî yönetim kesin hesabının bölümleri kabul edilmiştir.
Türk Dil Kurumu 2015 yılı merkezî
yönetim bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.05) TÜRK DİL KURUMU
1) Türk Dil Kurumu 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 253.200
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 14.146.800
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 14.400.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 92.520.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 301.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 50.537.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 5.000
 TOPLAM 143.363.000
BAŞKAN – Kabul edenler...
Etmeyenler... Kabul edilmiştir.
Türk Dil Kurumu 2015 yılı merkezî
yönetim bütçesinin bölümleri kabul edilmiştir.
Türk Dil Kurumu 2013 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
2) Türk Dil Kurumu 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 17.775.000,00
Bütçe Gideri 12.042.327,15
İptal Edilen Ödenek 5.732.672,85
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 139.932.200,00
Tahsilat 128.267.560,46
Ret
ve İadeler 553,39
Net
Tahsilat 128.267.007,07
BAŞKAN – (B) cetvelini kabul
edenler… Etmeyenler… Kabul edilmiştir.
Türk Dil Kurumu 2013 yılı merkezî
yönetim kesin hesabının bölümleri kabul edilmiştir.
Türk Tarih Kurumu 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.06) TÜRK TARİH KURUMU
1) Türk Tarih Kurumu 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 296.000
BAŞKAN – Kabul edenler…
Etmeyenler… Kabul edilmiştir.
 08 Dinlenme,
Kültür ve Din Hizmetleri 8.928.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 9.224.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 80.571.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 22.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 30.407.000
BAŞKAN – Kabul edenler…
Etmeyenler… Kabul edilmiştir.
 TOPLAM 111.000.000
BAŞKAN – Kabul edenler...
Etmeyenler... Kabul edilmiştir.
Türk Tarih Kurumu 2015 yılı
merkezî yönetim bütçesinin bölümleri kabul edilmiştir.
Türk Tarih Kurumu 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Türk Tarih Kurumu 2013 Yılı Merkezî Yönetim Kesin
Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 30.619.787,38
Bütçe Gideri 26.111.906,18
İptal Edilen Ödenek 4.507.881,20
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 125.000.000,00
Net
Tahsilat 125.102.058,22
BAŞKAN – (B) cetvelini kabul
edenler… Etmeyenler… Kabul edilmiştir.
Türk Tarih Kurumu 2013 yılı
merkezî yönetim kesin hesabının bölümleri kabul edilmiştir.
Böylece ikinci
turda yer alan kuruluşların bütçeleri ve kesin hesapları kabul edilmiştir.
Hayırlı olmalarını temenni ediyorum.
Sayın
milletvekilleri, ikinci tur görüşmeler tamamlanmıştır. 
Sayın
milletvekilleri, sayın grup başkan vekilleri, bugün için hepinize çok kalpten
teşekkür ediyorum. 
Programa göre
kuruluşların bütçe ve kesin hesaplarını sırasıyla görüşmek için 13 Aralık 2014
Cumartesi günü saat 11.00’de toplanmak üzere birleşimi kapatıyorum. 
Kapanma Saati: 20.39




(*) 656 ve 656’ya 1’inci Ek ve 657 S. Sayılı
Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.



(x) Bu bölümlerde hatip tarafından Türkçe
olmayan kelimeler ifade edildi.











(*) Bu bölümde Hatip tarafından Türkçe
olmayan kelimeler ifade edildi.




