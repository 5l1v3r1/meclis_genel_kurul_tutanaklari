


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 20          YASAMA YILI : 2



T. B. M. M.

TUTANAK DERGİSİ

57 nci Birleşim

18 . 2 . 1997  Salı



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - İngiltere'ye gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Nevzat Ercan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/679)

2. - Almanya'ya giden Devlet Bakanı Gürcan
Dağdaş'a, dönüşüne kadar, Adalet
Bakanı Şevket Kazan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/680)

3. - Amerika Birleşik Devletlerine gidecek
olan Tarım ve Köyişleri Bakanı Musa Demirci'ye,
dönüşüne kadar, Bayındırlık
ve İskân Bakanı Cevat Ayhan'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/681)

4. - Belçika'ya gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/682)

5. - Japonya Meclis Başkanının
vaki davetine, TBMM Başkanının başkanlığında
icabet edecek parlamento heyetine katılacak milletvekillerine
ilişkin Başkanlık tezkeresi (3/683)

6. - Devlet Bakanı Fehim Adak'ın, Amerika
Birleşik Devletlerine yaptığı resmî
ziyarete katılması uygun görülen milletvekiline
ilişkin Başbakanlık tezkeresi (3/684)

7. - Devlet Bakanı Ahmet Cemil Tunç'un,
Almanya, Hollanda, Belçika ve Fransa'ya yaptığı
resmî ziyarete katılması uygun görülen
milletvekiline ilişkin Başbakanlık tezkeresi
(3/685)

B)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Afyon Milletvekili Halil İbrahim Özsoy
ve 21 arkadaşının, hastanelerin sorunlarının
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/161)

2. - İstanbul Milletvekili Bülent Ecevit
ve 19 arkadaşının, cumhuriyetin temel niteliklerini
hedef alan ve rejimi tehdit eden faaliyetlere göz yumdukları
ve gerekli tedbirleri almadıkları iddiasıyla
Bakanlar Kurulu üyeleri hakkında gensoru açılmasına
ilişkin önergeleri (11/7)

3. - Ankara Milletvekili Eşref Erdem ve 35
arkadaşının, cumhuriyetin temel niteliklerine
ve özellikle laikliğe karşı saldırıları
önlemekte isteksiz ve yetersiz kaldıkları iddiasıyla
Başbakan Necmettin Erbakan ve Bakanlar Kurulu üyeleri
hakkında gensoru açılmasına ilişkin
önergeleri (11/8)

4. - Samsun Milletvekili Biltekin Özdemir ve
36 arkadaşının, 4214 sayılı
Yetki Kanununu kötüye kullanmak suretiyle kamu personelinin
ücret rejimiyle ilgili yanlış ve adaletsiz politikalar
izledikleri iddiasıyla Bakanlar Kurulu üyeleri hakkında
gensoru açılmasına ilişkin önergeleri
(11/9)

IV. - ÖNERİLER

A)  DANIŞMA KURULU ÖNERİLERİ

1. - (11/7) ve (11/8) esas numaralı gensoru
önergelerinin gündemdeki yeri ve görüşme
gününe ilişkin Danışma Kurulu önerisi

2. - (9/4) esas numaralı Meclis Soruşturma
Komisyonunun 213 ve 213'e ek sıra sayılı
raporu ve (9/6) esas numaralı Meclis Soruşturma Komisyonunun
214 sıra sayılı raporunun görüşme
günü ile çalışma saatlerine ve 19.2.1997
Çarşamba günü sözlü soruların
görüşülmemesine ilişkin Danışma
Kurulu önerisi

V. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A)  GÖRÜŞMELER

1. - Zonguldak Milletvekili Mümtaz Soysal ve
59 arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının TEDAŞ
Teftiş Kurulunca tespit edilmesine karşın ihaleleri
iptal etmemek suretiyle devleti zarara uğratarak görevini
kötüye kullandığı ve bu eyleminin
Türk Ceza Kanununun 240 ıncı maddesine uyduğu
iddiasıyla Enerji ve Tabiî Kaynaklar eski Bakanı
Şinasi Altıner hakkında Meclis soruşturması
açılmasına ilişkin önergesi ve
(9/2) esas numaralı Meclis Soruşturması Komisyonu
Raporu (S. Sayısı : 149)

2. - Kocaeli Milletvekili Şevket Kazan ve 75
arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
devleti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında Meclis soruşturması
açılmasına ilişkin önergesi ve
(9/1) esas numaralı Meclis Soruşturması Komisyonu
Raporu (S. Sayısı : 173)

3. - Kocaeli Milletvekili Şevket Kazan ve 56
arkadaşının, Türk Otomobil Fabrikaları
A.Ş. (TOFAŞ) ile TOFAŞ Oto Ticaret A.Ş.'ndeki
devlete ait hissenin satış yolu ile özelleştirilmesi
sırasında nüfuzunu kullanmak ve ihaleye fesatkarıştırmak
suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ve 366 ncı maddelerine uyduğu iddiasıyla
eski Başbakan Tansu Çiller hakkında Meclis
soruşturması açılmasına ilişkin
önergesi ve (9/3) esas numaralı Meclis Soruşturması
Komisyonu Raporu (S. Sayısı : 196)

VI. - SATAŞMALARA İLİŞKİN
KONUŞMALAR

1. - Kayseri Milletvekili Salih Kapusuz'un, İstanbul
Milletvekili Refik Aras'ın partisine sataşması
nedeniyle konuşması

VII. - SORULAR VE CEVAPLAR

A)  YAZILI SORULAR VE CEVAPLARI

1. - Konya Milletvekili Nezir Büyükcengiz'in,
çiftçilerin Ziraat Bankasına olan borçlarına
ilişkin Başbakandan sorusu ve Devlet Bakanı
Sabri Tekir'in yazılı cevabı (7/1820)

2. - Konya Milletvekili Nezir Büyükcengiz'in,
hayvan sigortası bedellerinin geç ödendiğine
ilişkin sorusu ve Devlet Bakanı Sabri Tekir'in yazılı
cevabı (7/1822)

3. - Konya Milletvekili Nezir Büyükcengiz'in,
belediyelerin sosyal yardım zammı borçlarına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1823)

4. - Bursa Milletvekili Ali Rahmi Beyreli'nin, TEAŞ'ın
açtığı bir ihaleye ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1841)

5. - İzmir Milletvekili Hakan Tartan'ın,
RTÜK tarafından verilen T.V. kapatma cezalarına
ilişkin Başbakandan  sorusu ve Devlet Bakanı
Lütfü Esengün'ün yazılı cevabı
(7/1846)

6. - Ağrı Milletvekili M. Sıddık
Altay'ın, Ağrı ilinin köy yollarının
yapımına ilişkin sorusu ve Devlet Bakanı
Bekir Aksoy'un yazılı cevabı (7/1852)

7. - Tekirdağ Milletvekili Bayram Fırat
Dayanıklı'nın, Tekirdağ ve Çorlu
civarındaki elektrik şebekesine ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1866)

8. - Denizli Milletvekili Hilmi Develi'nin, leblebi
üretimine uygulanan KDV oranlarına ilişkin sorusu
ve Maliye Bakanı Abdüllatif Şener'in yazılı
cevabı (7/1889)

9. - Artvin Milletvekili Süleyman Hatinoğlu'nun,
sağlık personeline ek zam verilip verilmeyeceğine
ilişkin Başbakandan sorusu ve Maliye Bakanı
Abdüllatif Şener'in yazılı cevabı
(7/1890)

10. - Denizli Milletvekili Hilmi Develi'nin, Denizli-Kale-Kayabaşı
Köyü İlköğretim okulu müdürünün
başka bir yere tayin edildiğine ilişkin sorusu
ve Millî Eğitim Bakanı Mehmet Sağlam'ın
yazılı cevabı (7/1904)

11. - Afyon Milletvekili H. İbrahim Özsoy'un,
Afyon-Bolvadin-Özburundaki sigortalıların sağlık
ocağından yararlanıp yararlanamayacağına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1907)

12. - Konya Milletvekili Nezir Büyükcengiz'in,
Konya'nın bazı ilçelerinin kalkınmada
öncelikli yöreler kapsamına alınıp
alınmayacağına ilişkin Başbakandan
sorusu ve Devlet Bakanı Lütfü Esengün'ün
yazılı cevabı (7/1908)

13. - İstanbul Milletvekili Ercan Karakaş'ın,
Metin Göktepe davasına ilişkin sorusu  ve Adalet
Bakanı Şevket Kazan'ın yazılı
cevabı (7/1913)

14. - İstanbul Milletvekili Mehmet Sevigen'in
Orman Bakanının kardeşinin Orman suçundan
yargılandığı iddiasına ilişkin
Başbakandan sorusu ve Orman Bakanı M. Halit Dağlı'nın
yazılı cevabı (7/1916)

15. - Aydın Milletvekili Fatih Atay'ın,
güvenlik personeline verilen ek zamma ilişkin Başbakandan
sorusu ve Maliye Bakanı Abdüllatif Şener'in
yazılı cevabı (7/1919)

16. - İzmir Milletvekili Birgen Keleş'in,
Yunanistan'ın Ege Denizindeki kayalık ve adacıkları
iskâna açtığı iddialarına
ilişkin sorusu ve Dışişleri Bakanı
ve Başbakan Yardımcısı Tansu Çiller'in
yazılı cevabı (7/1921)

17. - Adıyaman Milletvekili Celal Topkan'ın,
TEDAŞ'ta çalışan bazı personelin
geçici görevle değişik illere atanacağı
iddiasına ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1922)

18. - Erzincan Milletvekili Tevhit Karakaya'nın,
Erzincan depreminde zarar gören vatandaşlara yapılan
yardımlara ilişkin sorusu ve Devlet Bakanı
Sacit Günbey'in yazılı cevabı (7/1926)

19. - İzmir Milletvekili Sabri Ergül'ün,
kamu çalışanlarına yapılan zammın
yetersizliğine ilişkin Başbakandan sorusu ve Maliye
Bakanı Abdüllatif Şener'in yazılı
cevabı (7/1928)

20. - Rize Milletvekili Ahmet Kabil'in, Çay
Kurumunun borcuna ilişkin sorusu ve Devlet Bakanı
Ahmet Demircan'ın yazılı cevabı (7/1935)

21. - Tekirdağ Milletvekili Fevzi Aytekin'in,
Tekirdağ Belediye Meclisinin bir kararına ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1937)

22. - Sakarya Milletvekili Ersin Taranoğlu'nun,
Metin Göktepe'nin öldürülmesi olayına
karışan polislerin görevlerine iade edilmesine
ilişkin sorusu ve İçişleri Bakanı
Meral Akşener'in yazılı cevabı (7/1941)

23. - İstanbul Milletvekili Ercan Karakaş'ın,
1978'de İstanbul Üniversitesinde yaşanan bombalama
olayına ilişkin sorusu ve İçişleri
Bakanı Meral Akşener'in yazılı cevabı
(7/1946)

24. - Bartın Milletvekili Cafer Tufan Yazıcıoğlu'nun,
Bartın-Amasra Belediyesine yardım yapılıp
yapılmayacağına ilişkin sorusu ve Maliye
Bakanı Abdüllatif Şener'in yazılı
cevabı (7/1950)

25. - İstanbul Milletvekili Mehmet Sevigen'in,
özel tim görevlilerinin Gazi Mahallesi olaylarına
katılıp katılmadığına ilişkin
sorusu ve İçişleri Bakanı Meral Akşener'in
yazılı cevabı (7/1954)

26. - Adana Milletvekili Erol Çevikçe'nin,
bakanlıkların eczanelere olan ilaç borçlarına
ilişkin sorusu ve Maliye Bakanı Abdüllatif Şener'in
yazılı cevabı (7/1960)

27. - Manisa Milletvekili Tevfik Diker'in, Yeni Demokrasi
Partisi eski Genel Başkanı Cem Boyner'in günlük
bir gazetede yayımlanan konuşmasına ilişkin
sorusu ve İçişleri Bakanı Meral Akşener'in
yazılı cevabı (7/2013)

28. - Ankara Milletvekili Ersönmez Yarbay'ın,
günlük bir gazetede yayımlanan “Atatürk
Havalimanında Filistinli Operasyonu” başlıklı
haberde yeralan iddialara ilişkin sorusu ve İçişleri
Bakanı Meral Akşener'in yazılı cevabı
(7/2017)

29. - Ankara Milletvekili Nejat Arseven'in, özel
giysili korumalara ilişkin sorusu ve İçişleri
Bakanı Meral Akşener'in yazılı cevabı
(7/2038)

I. - GEÇEN TUTANAK ÖZETİ


TBMM Genel Kurulu saat 13.30'da açılarak
dört oturum yaptı.

Adıyaman Milletvekili Celal Topkan, Adıyaman
İlinde son zamanlarda hızla gelişen dışgöç
ve dışgöçün oluşturduğu
nüfus artışı sonrasında gelişen
ekonomik ve sosyal sorunlara ilişkin gündemdışı
bir konuşma yaptı.

Bursa Milletvekili Ali Rahmi Beyreli'nin, kamu çalışanlarının
sorunlarına ilişkin gündemdışı
konuşmasına Çalışma ve Sosyal
Güvenlik Bakanı Necati Çelik;

İstanbul Milletvekili A. Ziya Aktaş'ın,
Kültür Bakanlığındaki bazı
uygulamalara ilişkin gündemdışı
konuşmasına da Kültür Bakanı İsmail
Kahraman,

Cevap verdi.

İsviçre'ye gidecek olan Sanayi ve Ticaret
Bakanı E. Yalım Erez'e, dönüşüne
kadar, Devlet Bakanı Ayfer Yılmaz'ın vekillik
etmesinin uygun görülmüş olduğuna ilişkin
Cumhurbaşkanlığı tezkeresi Genel Kurulun
bilgisine sunuldu.

Anayasa Komisyonu Başkanlığının
:

İçişleri Komisyonuna esas, Anayasa
Komisyonuna tali komisyon olarak havale edilen Dernekler Kanununda
Değişiklik Yapılmasına Dair (2/450) ve
(2/411) sayılı Kanun Tekliflerinin ve,

Sanayi, Ticaret, Enerji, Tabiî Kaynaklar, Bilgi
ve Teknoloji Komisyonuna esas, Anayasa Komisyonuna tali komisyon
olarak havale edilen;

Kooperatifler Kanununun 92 nci Maddesinde Değişiklik
Yapılması Hakkında (2/454) ve (2/412) sayılı
Kanun Teklifleri ve (1/521) sayılı Kanun Tasarısı
ile,

Kamu Kurumu Niteliğindeki Meslek Kuruluşlarına
İlişkin Kanunlarda Değişiklik Yapılması
Hakkındaki (2/456) ve (2/406) sayılı Kanun
Tekliflerinin,

Esas komisyon olarak Anayasa Komisyonuna havale edilmesine
ilişkin tezkereleri okundu ve Başkanlıkça,
Anayasa Komisyonunun bu istemlerinin yerine getirildiği açıklandı.

Burdur Milletvekili Kâzım Üstüner
ve 19 arkadışının, veteriner ilaçları
ile yetiştiricilik ürünlerinin üretim, pazarlama,
güvenli kullanım ve kalıntı sorunlarının
araştırılması,

İzmir Milletvekili Metin Öney ve 25 arkadaşının,
demiryolu ulaşımının sorunlarının
araştırılarak alınması gereken
tedbirlerin belirlenmesi,

Aydın Milletvekili Yüksel Yalova ve 29
arkadaşının, iki ABD vatandaşının
Tansu Çiller'in danışmanı sıfatıyla
çalıştırılmasının
hukuka uygun olup olmadığının araştırılması,

Amacıyla birer Meclis araştırması
açılmasına ilişkin önergeleri
(10/157, 10/158, 10/159) Genel Kurulun bilgisine sunuldu; önergelerin
gündemdeki yerlerini alacağı ve öngörüşmelerinin,
sırasında yapılacağı açıklandı.

Kuzey Kıbrıs Türk Cumhuriyetinin
resmî davetine icabetle bu ülkeyi ziyaret edecek olan
TBMM Dışişleri Komisyonu Başkanı
Sedat Aloğlu başkanlığındaki 12 kişilik
parlamento heyetinde yer alacak milletvekillerine ilişkin
Başkanlık tezkeresi Genel kurulun bilgisine sunuldu.

Gürcistan Parlamentosu Türkiye Dostluk
Grubu Başkanını daha önce icabet edilemediği
için yenilenen davetine Türkiye Büyük Millet
Meclisinden bir parlamento heyetinin icabetine ilişkin Başkanlık
tezkeresi kabul edildi.

Gündemin “Meclis Soruşturması
Raporları” kısmının 1 inci sırasında
yer alan Enerji ve Tabiî Kaynaklar eski Bakanı Şinasi
Altıner hakkındaki (9/2) esas numaralı Meclis
Soruşturması Komisyonunun 149 sıra sayılı
raporu ve 2 nci sırasında yer alan eski Başbakan
Tansu Çiller hakkındaki (9/1) esas numaralı
Meclis Soruşturması Komisyonunun 173 sıra
sayılı raporu ile 3 üncü sırasında
yer alan eski Başbakan Tansu Çiller hakkındaki
(9/3) esas numaralı Meclis Soruşturması Komisyonunun
196 sıra sayılı raporunun görüşmelerinin
Genel Kurulun 18.2.1997 Salı günkü birleşiminde
yapılmasına, her üç raporun  görüşmelerinin
 tamamlanmasına kadar çalışma süresinin
uzatılmasına ve bu birleşimde sözlü
soruların  görüşülmemesine ilişkin
Danışma  Kurulu önerisi kabul edildi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
:

1 inci sırasında bulunan 23,

2 nci sırasında bulunan 132,

3 üncü sırasında bulunan
164,

5 inci sırasında bulunan 175,

Sıra sayılı kanun tasarılarının
görüşmeleri, komisyon yetkilileri Genel Kurulda
hazır bulunmadıklarından, ertelendi.

6 ncı sırada bulunan, Yurt Dışında
Bulunanların Sosyal Güvenlikleri Hakkında Borçlanma
Kanunu  Tasarısı ve Sağlık, Aile, Çalışma
ve Sosyal İşler  Komisyonu  raporunun (1/569) (S.
Sayısı : 209) görüşmelerine başlanarak,
komisyon raporunun okunup okunmaması hususunun oylanması
sırasında karar yetersayısının
bulunmadığı anlaşıldığından;

Alınan karar gereğince, 18 Şubat
1997 Salı günü saat 15.00'te toplanmak üzere,
birleşime 19.46'da son verildi.

Uluç Gürkan

Başkanvekili

 Zeki Ergezen Kadir Bozkurt

 Bitlis Sinop

 Kâtip Üye Kâtip Üye


 Ünal Yaşar Ali Günaydın

 Gaziantep Konya

 Kâtip Üye Kâtip Üye

II. - GELEN  KÂĞITLAR

7 . 2 . 1997  CUMA

Tasarı

1. - İnsan Hakları Teşkilatının
Kuruluş ve Görevleri Hakkında Kanun Tasarısı
(1/574) (Anayasa ve Plan ve Bütçe Komisyonlarına)
(Başkanlığa geliş tarihi : 31.1.1997

Teklifler

1. - Tokat Milletvekili Ali Şevki Erek ve 28
Arkadaşının; Beş İlçe
Kurulmasına İlişkin Kanun Teklifi (2/694)
(İçişleri ve Plan ve Bütçe Komisyonlarına)
(Başkanlığa geliş tarihi : 3.2.1997)

2. - Konya Milletvekili Remzi Çetin ve 7 Arkadaşının;
Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanuna
Bir Ek Madde Eklenmesi Hakkında Kanun Teklifi (2/695) (Millî
Eğitim, Kültür, Gençlik ve Spor ve Plan ve
Bütçe Komisyonlarına) (Başkanlığa
geliş tarihi : 4.2.1997)

3. - Amasya Milletvekili Cemalettin Lafçı
ve 20 Arkadaşının; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulü Hakkında 2809 Sayılı Kanunda
ve 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifi (2/696)(Millî Eğitim, Kültür, Gençlik
ve Spor ve Plan ve Bütçe Komisyonlarına) (Başkanlığa
geliş tarihi : 4.2.1997)

4. - Kastamonu Milletvekili Fethi Acar ve Ankara
Milletvekili Ahmet Bilge'nin; Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanun ile 78 ve 190 Sayılı Kanun
Hükmünde Kararnamelerde Değişiklik Yapılması
Hakkında Kanun Teklifi (2/697) (Millî Eğitim,
Kültür, Gençlik ve Spor ve Plan ve Bütçe
Komisyonlarına) (Başkanlığa geliş
tarihi : 4.2.1997)

5. - Kırşehir Milletvekili Cafer Güneş
ve 5 Arkadaşının; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanunda Değişiklik Yapılmasına
İlişkin Kanun Teklifi (2/698) (Millî Eğitim,
Kültür, Gençlik ve Spor ve Plan ve Bütçe
Komisyonlarına) (Başkanlığa geliş
tarihi : 4.2.1997)

6. - Giresun Milletvekili Turhan Alçelik ve
12 Arkadaşının; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanunda Değişiklik
Yapılması Hakkında Kanun Teklifi (2/699)
(Millî Eğitim, Kültür, Gençlik ve Spor
ve Plan ve Bütçe Komisyonlarına) (Başkanlığa
geliş tarihi : 4.2.1997)

7. - Ordu Milletvekili Hüseyin Olgun Akın
ve 16 Arkadaşının; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanuna Bir Madde
Eklenmesi Hakkında Kanun Teklifi (2/700) (Millî Eğitim,
Kültür, Gençlik ve Spor ve Plan ve Bütçe
Komisyonlarına) (Başkanlığa geliş
tarihi : 4.2.1997)

8. - Şırnak Milletvekili M. Salih Yıldırım
ve 45 Arkadaşının; 3713 Sayılı
Terörle Mücadele Kanununa Bir Ek Madde Eklenmesi Hakkında
Kanun Teklifi (2/701) (Adalet Komisyonuna) (Başkanlığa
geliş tarihi : 5.2.1997)

9. - Siirt Milletvekili Mehmet Emin Aydın
ve 16 Arkadaşının; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair  Kanun İle 78 ve 190 Sayılı
Kanun Hükmünde Kararnamelerde Değişiklik Yapılması
Hakkında Kanun Teklifi (2/702) (Millî Eğitim,
Kültür, Gençlik ve Spor ve Plan ve Bütçe
Komisyonlarına) (Başkanlığa geliş
tarihi : 5.2.1997)

10. - Bilecik Milletvekili Bahattin Şeker'in;
20.3.1983 Tarihli ve 2809 Sayılı Kanuna Ek Madde
Eklenmesine Dair  Kanun Teklifi (2/703) (Millî Eğitim,
Kültür, Gençlik ve Spor ve Plan ve Bütçe
Komisyonlarına) (Başkanlığa geliş
tarihi : 5.2.1997)

Raporlar

1. - Erzurum Milletvekili Lütfü Esengün
ve 62 arkadaşının, kanuna veya genel ahlaka
 aykırı şekilde mal edinmek suretiyle görevini
kötüye kullandığı ve bu eylemin Türk
Ceza Kanununun 240 ve 3628 numaralı mal bildiriminde bulunulması,
rüşvet ve yolsuzluklarla mücadele kanununun 13,
14 ve 15 inci maddelerine uyduğu iddiasıyla eski Başbakan
Tansu Çiller hakkında Anayasanın 100 üncü
maddesi uyarınca bir Meclis soruşturması açılmasına
ilişkin önergesi ve (9/4) Esas Numaralı Meclis
Soruşturması Komisyonu Raporu (S. Sayısı
: 213 ve 213'e ek)(Dağıtma tarihi : 7.2.1997) (GÜNDEME)

2. - Ankara Milletvekili Saffet Arıkan Bedük
ve 57 arkadaşının, Emlak Bankası eski
Genel Müdürü Engin Civan'ın rüşvet
karşılığı verdiği krediler
ve çıkar temin eden bazı tasarruflarına
karşın gerekli işlemleri yapmamak suretiyle
görevini kötüye kullandığı ve
bu eyleminin Türk Ceza Kanununun 240 ıncı maddesine
uyduğu iddiasıyla eski Başbakan  Mesut Yılmaz
hakkında Anayasanın 100 üncü maddesi uyarınca
bir Meclis soruşturması açılmasına
ilişkin önergesi ve (9/6) Esas Numaralı Meclis
Soruşturması Komisyonu Raporu (S. Sayısı
: 214) (Dağıtma tarihi : 7.2.1997) (GÜNDEME)

Sözlü Soru Önergeleri

1. - Rize Milletvekili Avni Kabaoğlu'nun, Rize
Devlet Hastanesinin hizmet binası ve doktor açığına
ilişkin Sağlık Bakanından sözlü
soru önergesi (6/422) (Başkanlığa geliş
tarihi : 4.2.1997)

2. - İzmir Milletvekili Metin Öney'in,
emekli maaşlarının ödenmesinde yaşanan
sorunlara ilişkin Başbakandan sözlü soru
önergesi (6/423) (Başkanlığa geliş
tarihi : 5.2.1997)

3. - İzmir Milletvekili Metin Öney'in,
Türk Cumhuriyetlerinden ve topluluklarından Türkiye'ye
gelen öğrencilerin bazı sorunlarına ilişkin
Başbakandan sözlü soru önergesi (6/424) (Başkanlığa
geliş tarihi : 5.2.1997)

Yazılı Soru Önergeleri

1. - İçel Milletvekili D. Fikri Sağlar'ın,
Anadolu Liseleri seçme ve yerleştirme kılavuzuna
ilişkin Millî Eğitim Bakanından yazılı
soru önergesi (7/2056) (Başkanlığa geliş
tarihi : 4.2.1997)

2. - İçel Milletvekili D. Fikri Sağlar'ın,
Ankara toptancı halinin Belediye hizmet alanına
dönüştürüleceği iddiasına
ilişkin Başbakandan yazılı soru önergesi
(7/2057) (Başkanlığa geliş tarihi: 4.2.1997)

3. - Bursa Milletvekili Yahya Şimşek'in
Sincan Belediyesince düzenlenen Kudüs gecesine ilişkin
Dışişleri Bakanı ve Başbakan Yardımcısından
yazılı soru önergesi (7/2058) (Başkanlığa
geliş tarihi: 4.2.1997)

4. - İstanbul Milletvekili Mehmet Sevigen'in,
Sincan Belediye Başkanının düzenlediği
Kudüs gecesinde İran Büyükelçisinin
yaptığı konuşmaya ilişkin Dışişleri
Bakanı ve Başbakan Yardımcısından
yazılı soru önergesi (7/2059) (Başkanlığa
geliş tarihi: 4.2.1997)

5. - İzmir Milletvekili Sabri Ergül'ün,
bir uyuşturucu kaçakçısının
Başbakanlık Özel Kalemi ile telefon konuşması
yaptığı iddiasına ilişkin Başbakandan
yazılı soru önergesi (7/2060) (Başkanlığa
geliş tarihi: 4.2.1997)

6. - Niğde Milletvekili Akın Gönen'in,
silah ruhsatı verilmesi konusunda yönetmelikte değişiklik
yapılmasına ilişkin İçişleri
Bakanından yazılı soru önergesi (7/2061)
(Başkanlığa geliş tarihi: 4.2.1997)

7. - Aydın Milletvekili Yüksel Yalova'nın,
Ç.K. Rizespor-Kuşadasıspor maçına
ilişkin Devlet Bakanından yazılı soru
önergesi (7/2062) (Başkanlığa geliş
tarihi: 4.2.1997)

8. - Kırıkkale Milletvekili Kemal Albayrak'ın,
T.S.K. bünyesinde çalışan sivil personelin
maaşlarına ilişkin Millî Savunma  Bakanından
yazılı soru önergesi (7/2063) (Başkanlığa
geliş tarihi: 5.2.1997)

9. - İzmir Milletvekili Sabri Ergül'ün,
İzmir-Kemalpaşa Bağyurdu Lisesinde yaşandığı
iddia edilen cinsel taciz olayına ilişkin Millî
Eğitim Bakanından yazılı soru önergesi
(7/2064) (Başkanlığa geliş tarihi: 5.2.1997)

10. - İzmir Milletvekili Birgen Keleş'in,
İran Büyükelçisinin, Sincan Belediyesince
düzenlenen toplantıda yaptığı konuşmaya
ilişkin Dışişleri Bakanı ve Başbakan
Yardımcısından  yazılı soru
önergesi (7/2065) (Başkanlığa geliş
tarihi: 5.2.1997)

11. - Bursa Milletvekili Ertuğrul Yalçınbayır'ın,
Bursa Uludağ Üniversitesinin 1997'de bitecek olan projelerine
ilişkin Millî Eğitim Bakanından yazılı
soru önergesi (7/2066) (Başkanlığa geliş
tarihi: 5.2.1997)

12. - Bursa Milletvekili Ertuğrul Yalçınbayır'ın,
Bursa-Gürsu Ağaköy, Bursa-Gemlik salamura zeytin
tesisi  projelerine ilişkin Tarım ve Köyişleri
Bakanından yazılı soru önergesi (7/2067)
(Başkanlığa geliş tarihi: 5.2.1997)

13. - Bursa Milletvekili Ertuğrul Yalçınbayır'ın,
Bursa doğalgaz dağıtım şebekesi projesine
ilişkin Enerji ve Tabiî Kaynaklar Bakanından
yazılı soru önergesi (7/2068) (Başkanlığa
geliş tarihi: 5.2.1997)

14. - Bursa Milletvekili Ertuğrul Yalçınbayır'ın,
yerleşim birimlerinin statülerinin değiştirilmesi
hususundaki çalışmalara ilişkin İçişleri
Bakanından yazılı soru önergesi (7/2069)
(Başkanlığa geliş tarihi: 5.2.1997)

15. - Bursa Milletvekili Ertuğrul Yalçınbayır'ın,
DSİ Genel Müdürlüğünün Bursa'daki
yatırımlarına ilişkin Enerji ve Tabiî
Kaynaklar Bakanından yazılı soru önergesi
(7/2070) (Başkanlığa geliş tarihi: 5.2.1997)

16. - Bursa Milletvekili Ertuğrul Yalçınbayır'ın,
Bursa'da özelleştirme kapsamına alınan
tesislere ilişkin Devlet Bakanından yazılı
soru önergesi (7/2071) (Başkanlığa geliş
tarihi: 5.2.1997)

17. - Bursa Milletvekili Ertuğrul Yalçınbayır'ın,
Bursa'ya yapılacak yatırımlara ilişkin
Devlet Bakanından yazılı soru önergesi
(7/2072) (Başkanlığa geliş tarihi: 5.2.1997)

18. - Bursa Milletvekili Ertuğrul Yalçınbayır'ın,
Bursa'ya yapılacak yatırımlara ilişkin
Kültür Bakanından yazılı soru önergesi
(7/2073) (Başkanlığa geliş tarihi: 5.2.1997)

19. - Bursa Milletvekili Ertuğrul Yalçınbayır'ın,
bazı projelere ilişkin Ulaştırma  Bakanından
yazılı soru önergesi (7/2074) (Başkanlığa
geliş tarihi: 5.2.1997)

20. - Bursa Milletvekili Ertuğrul Yalçınbayır'ın,
bazı projelere ilişkin Enerji ve Tabiî Kaynaklar
Bakanından yazılı soru önergesi (7/2075)
(Başkanlığa geliş tarihi: 5.2.1997)

21. - Bursa Milletvekili Ertuğrul Yalçınbayır'ın,
bazı projelerin gerçekleşme oranına
ilişkin Millî Eğitim Bakanından yazılı
soru önergesi (7/2076) (Başkanlığa geliş
tarihi: 5.2.1997)

22. - Bursa Milletvekili Ertuğrul Yalçınbayır'ın,
bazı projelerin gerçekleşme oranına
ilişkin Bayındırlık ve İskân
Bakanından yazılı soru önergesi (7/2077)
(Başkanlığa geliş tarihi: 5.2.1997)



14 . 2 . 1997 CUMA

Teklif

1. - Manisa Milletvekili Abdullah Akarsu'nun; Türkiye
Büyük Millet Meclisi İçtüzüğünün
139 uncu Maddesinin Üçnücü ve Dördüncü
Fıkralarının Değiştirilmesine Dair
İçtüzük Teklifi (2/704) (Anayasa Komisyonuna)
(Başkanlığa geliş tarihi : 7.2.1997)

Raporlar

1. - Kimyasal Silahların Geliştirilmesinin,
Üretiminin, Stoklanmasının ve Kullanımının
Yasaklanması ve Bunların İmhası ile
İlgili Sözleşmenin Onaylanmasının
Uygun Bulunduğuna Dair Kanun Tasarısı ve Millî
Savunma ve Dışişleri komisyonları raporları
(1/343) (S. Sayısı : 212) (Dağıtma tarihi
: 14.2.1997) (GÜNDEME)

2. - Türkiye Cumhuriyeti ile İsrail Devleti
Arasında Serbest Ticaret Alanı Anlaşması
ve İlgili Notaların Onaylanmasının
Uygun Bulunduğuna Dair Kanun Tasarısı ve Sanayi,
Ticaret, Enerji, Tabiî Kaynaklar, Bilgi ve Teknoloji ve
Dışişleri komisyonları raporları
(1/570) (S. Sayısı : 217) (Dağıtma tarihi
: 14.2.1997) (GÜNDEME)

Sözlü Soru Önergeleri

1. - Bursa Milletvekili Feridun Pehlivan'ın,
Sincan Belediyesinin düzenlediği Kudüs gecesine
ilişkin İçişleri Bakanından sözlü
soru önergesi (6/425) (Başkanlığa geliş
tarihi : 4.2.1997)

2. - Bartın Milletvekili Cafer Tufan Yazıcıoğlu'nun,
1997 yılı yatırım programına
ilişkin Başbakandan sözlü soru önergesi
(6/426) (Başkanlığa geliş tarihi : 6.2.1997)

3. - Burdur Milletvekili Kâzım Üstüner'in,
tarımsal sulamada kullanılan elektrik enerjisi fiyatlarına
ilişkin Enerji ve Tabiî Kaynaklar Bakanından
sözlü soru önergesi (6/427) (Başkanlığa
geliş tarihi : 7.2.1997)

4. - Burdur Milletvekili Kâzım Üstüner'in,
Veteriner İşleri Genel Müdürlüğü
kurulup kurulmayacağına ilişkin Tarım
ve Köyişleri Bakanından sözlü soru
önergesi (6/428) (Başkanlığa geliş
tarihi : 7.2.1997)

5. - Burdur Milletvekili Kâzım Üstüner'in,
Burdur Devlet Hastanesinin tıbbi cihaz ihtiyacına
ilişkin Sağlık Bakanından sözlü
soru önergesi (6/429) (Başkanlığa geliş
tarihi : 7.2.1997)

6. - Burdur Milletvekili Kâzım Üstüner'in,
hayvan ürünleri ithaline ilişkin Devlet Bakanından
sözlü soru önergesi (6/430) (Başkanlığa
geliş tarihi : 7.2.1997)

7. - İzmir Milletvekili Atilla Mutman'ın,
itfaiyecilerin çalışma ücretlerine ilişkin
İçişleri Bakanından sözlü
soru önergesi (6/431) (Başkanlığa geliş
tarihi : 7.2.1997)

8. - Bursa Milletvekili Feridun Pehlivan'ın,
İnegöl'ün il yapılıp yapılmayacağına
ilişkin Başbakandan sözlü soru önergesi
(6/432) (Başkanlığa geliş tarihi : 7.2.1997)

9. - İzmir Milletvekili Atilla Mutman'ın,
9 Eylül Üniversitesine ait bir sosyal tesisin satışına
ilişkin Maliye Bakanından sözlü soru önergesi
(6/433) (Başkanlığa geliş tarihi : 7.2.1997)

10. - Zonguldak Milletvekili Tahsin Boray Baycık'ın,
Anadolu Lisesi Sınavının Karadeniz- Ereğli'de
yapılıp yapılmayacağına ilişkin
Millî Eğitim Bakanından sözlü soru
önergesi (6/434) (Başkanlığa geliş
tarihi : 7.2.1997)

Yazılı Soru Önergeleri

1. -Manisa Milletvekili Tevfik Diker'in, S.S.K.
sınavına katılan bir kişiye ilişkin
Çalışma ve Sosyal Güvenlik Bakanından
yazılı soru önergesi (7/2078) (Başkanlığa
geliş tarihi : 7.2.1997)

2. - Afyon Milletvekili H. İbrahim Özsoy'un,
Afyon çevre yolu yapımı için ayrılan
ödeneğe ilişkin Bayındırlık
ve İskân Bakanından yazılı soru
önergesi (7/2079) (Başkanlığa geliş
tarihi : 7.2.1997)

3. - İstanbul Milletvekili Ercna Karakaş'ın,
Bergama'da altın arama izni verilen firmalara ilişkin
Enerji ve Tabiî Kaynaklar Bakanından yazılı
soru önergesi (7/2080) (Başkanlığa geliş
tarihi : 7.2.1997)

4. - Konya Milletvekili Nezir Büyükcengiz'in,
Konya'da bazı alanlara cami yapılıp yapılmayacağına
ilişkin Başbakandan yazılı soru önergesi
(7/2081) (Başkanlığa geliş tarihi : 7.2.1997)

5. - Konya Milletvekili Nezir Büyükcengiz'in,
Özel Harekât Daire eski Başkan Yardımcısı
hakkındaki tutuklama kararına ilişkin İçişleri
Bakanından yazılı soru önergesi (7/2082)
(Başkanlığa geliş tarihi : 7.2.1997)

6. - Balıkesir Milletvekili İ. Önder
Kırlı'nın, orman tamirhanelerinin kapatılmasına
ilişkin Orman Bakanından yazılı soru
önergesi (7/2083) (Başkanlığa geliş
tarihi : 7.2.1997)

7. - Balıkesir Milletvekili İ. Önder
Kırlı'nın, Ege Boru Hattı Projesine
ilişkin Başbakandan yazılı soru önergesi
(7/2084) (Başkanlığa geliş tarihi : 7.2.1997)

8. - Balıkesir Milletvekili Hüsnü
Sıvalıoğlu'nun, bir danışmanına
sendika kurma görevi verilip verilmediğine ilişkin
Başbakandan yazılı soru önergesi (7/2085)
(Başkanlığa geliş tarihi : 7.2.1997)

9. - Balıkesir Milletvekili Hüsnü
Sıvalıoğlu'nun, Balıkesir Bölgesinde
çalışan polislere terör tazminatı
ödenip ödenmeyeceğine ilişkin İçişleri
Bakanından yazılı soru önergesi (7/2086)
(Başkanlığa geliş tarihi : 7.2.1997)

10. - Zonguldak Milletvekili Tahsin Boray Baycık'ın,
kamuda çalışan avukatların ücretlerine
ilişkin Maliye Bakanından yazılı soru
önergesi (7/2087) (Başkanlığa geliş
tarihi : 7.2.1997)

11. - Bursa Milletvekili Hayati Korkmaz'ın,
otomotiv ihracatını arttırma projesine ilişkin
Başbakandan yazılı soru önergesi (7/2088)
(Başkanlığa geliş tarihi : 7.2.1997)

12. - İzmir Milletvekili Hakan Tartan'ın,
S.S.K.'nın kurum dışı tedavi merkezlerine
yaptığı ödemelere ilişkin Çalışma
ve Sosyal Güvenlik Bakanından yazılı
soru önergesi (7/2089) (Başkanlığa geliş
tarihi : 7.2.1997)

13. - Bursa Milletvekili Ali Rahmi Beyreli'nin, Ereğli
Demir Çelik Fabrikalarının özelleştirilmesi
konusunda bir ABD firmasıyla yapılan temaslara ilişkin
Başbakandan yazılı soru önergesi (7/2090)
(Başkanlığa geliş tarihi : 7.2.1997)

14. - İstanbul Milletvekili Emin Kul'un, Kamu
Bankalarınca Ege Bölgesi Sanayi Odası Başkanına
ve ortak olduğu şirketlere verilen kredilere ilişkin
Devlet Bakanından yazılı soru önergesi
(7/2091) (Başkanlığa geliş tarihi : 7.2.1997)

15. - Hatay Milletvekili Fuat Çay'ın,
“Sürekli aydınlık için bir dakika
karanlık” eylemi hakkındaki beyanına
ilişkin Adalet Bakanından yazılı soru
önergesi (7/2092) (Başkanlığa geliş
tarihi : 12.2.1997)

16. - İzmir Milletvekili Işın
Çelebi'nin, resmî uçağı şahsî
işlerinde kullandığı iddiasına
ilişkin Başbakandan yazılı soru önergesi
(7/2093) (Başkanlığa geliş tarihi : 12.2.1997)

17. - Artvin Milletvekili Süleyman Hatinoğlu'nun,
Orman Bakanlığına ait bir helikopterle tatile
gittikleri iddiasına ilişkin Dışişleri
Bakanı ve Başbakan Yardımcısından
yazılı soru önergesi (7/2094) (Başkanlığa
geliş tarihi : 12.2.1997)

18. - Antalya Milletvekili İbrahim Gürdal'ın,
uyuşturucu madde kaçakçılığına
ilişkin İçişleri Bakanından yazılı
soru önergesi (7/2095) (Başkanlığa geliş
tarihi : 12.2.1997)

19. - Ankara Milletvekili Yücel Seçkiner'in,
pompalı silahlara ilişkin İçişleri
Bakanından yazılı soru önergesi (7/2096)
(Başkanlığa geliş tarihi : 12.2.1997)

20. - Sıvas Milletvekili Mahmut Işık'ın,
Sıvas'ın Cemevi, Ozanlar Evi, Aşıklar
Evi ve Kilise ihtiyacına ilişkin Başbakandan
yazılı soru önergesi (7/2097) (Başkanlığa
geliş tarihi : 12.2.1997)



17 . 2 . 1997 PAZARTESİ

Tasarı

1. - Tanıtma Fonu Teşkili ile 11.7.1939
Tarihli ve 3670 Sayılı Millî Piyango Teşkiline
Dair Kanunun 4 üncü Maddesine Bir Bent Eklenmesi Hakkında
3230 Sayılı Kanuna Bir Ek ve Bir Geçici Madde
Eklenmesine İlişkin Kanun Tasarısı
(1/575) (Plan ve Bütçe Komisyonuna) (Başkanlığa
geliş tarihi : 13.2.1997)

Tezkere

1. - Kadir Şahin ile Mürsel Girgin Haklarındaki
Ölüm Cezalarının Yerine Getirilmesine
Dair Başbakanlık Tezkeresi (3/678) (Adalet Komisyonuna)
(Başkanlığa geliş tarihi : 14.2.1997)

Raporlar

1. - Uluslararası Sergilere İlişkin
Sözleşme ile Sözleşmeye Değişiklik
Getiren Uluslararası Sergiler Bürosu Genel Kurul Kararına
Katılmamızın Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/352) (S. Sayısı : 223) (Dağıtma
tarihi : 17.2.1997) (GÜNDEME)

2. - Türkiye Cumhuriyeti ve Gürcistan Cumhuriyeti
Arasında Konsolosluk Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri
Komisyonu Raporu (1/370) (S. Sayısı : 224) (Dağıtma
tarihi : 17.2.1997) (GÜNDEME)

3. - Türkiye Cumhuriyeti ile Azerbaycan Cumhuriyeti
Arasında Tarım Alanında Bilimsel, Teknik
ve Ekonomik İşbirliğine İlişkin
Protokolün Onaylanmasının Uygun Bulunduğuna
Dair Kanun Tasarısı ve Tarım Orman ve Köyişleri
ve Dışişleri komisyonları raporları
(1/314) (S. Sayısı : 225) (Dağıtma tarihi
: 17.2.1997) (GÜNDEME)

4. - İzmir Milletvekili Hakan Tartan'ın,
Terörle Mücadele Kanununda Değişiklik Yapılması
Hakkında Kanun Teklifi ve Adalet Komisyonu Raporu (2/584)
(S. Sayısı : 227) (Dağıtma tarihi : 17.2.1997)
(GÜNDEME)

5. - İcra ve İflas Kanununda Değişiklik
Yapılmasına İlişkin Kanun Tasarısı
ve Adalet Komisyonu Raporu (1/555) (S. Sayısı :
228) (Dağıtma tarihi : 17.2.1997) (GÜNDEME)

Gensoru Önergeleri

1. - İstanbul Milletvekili Bülent Ecevit
ve 19 arkadaşının, Cumhuriyetin temel niteliklerini
hedef alan ve rejimi tehdit eden faaliyetlere gözyumdukları
ve gerekli tedbirleri almadıkları iddiasıyla
Bakanlar Kurulu üyeleri hakkında Anayasanın
99 uncu ve İçtüzüğün 106 ncı
maddeleri uyarınca bir gensoru açılmasına
ilişkin önergesi (11/7) (Başkanlığa
geliş tarihi : 14.2.1997) (Dağıtma tarihi : 17.2.1997)

2. - Ankara Milletvekili Eşref Erdem ve 35
arkadaşının, Cumhuriyetin temel niteliklerine
ve özellikle laikliğe karşı saldırıları
önlemekte, isteksiz ve yetersiz kaldıkları
iddiasıyla Başbakan Necmettin Erbakan ve Bakanlar
Kurulu üyeleri hakkında Anayasanın 99 uncu
ve İçtüzüğün 106 ncı maddeleri
uyarınca bir gensoru açılmasına ilişkin
önergesi (11/8) (Başkanlığa geliş
tarihi : 14.2.1997) (Dağıtma tarihi : 17.2.1997)

3. - Samsun Milletvekili Biltekin Özdemir ve
36 arkadaşının, 4214 sayılı
Yetki Kanununu kötüye kullanmak suretiyle kamu personelinin
ücret rejimiyle ilgili yanlış ve adaletsiz politikalar
izledikleri iddiasıyla Bakanlar Kurulu üyeleri hakkında
Anayasanın 99 uncu ve İçtüzüğün
106 ncı maddeleri uyarınca bir Gensoru açılmasına
ilişkin önergesi (11/9) (Başkanlığa
geliş tarihi : 14.2.1997) (Dağıtma tarihi : 17.2.1997)



18 . 2 . 1997 SALI

Yazılı Soru Önergeleri

1. - İstanbul Milletvekili Mehmet Sevigen'in,
İslami Halk Komutanlığı örgütüne
üye olup olmadığına ilişkin Başbakandan
yazılı soru önergesi (7/2098) (Başkanlığa
geliş tarihi : 13.2.1997)

2. - Hatay Milletvekili Atila Sav'ın, gıda
imalatı ve satışı yapan esnaf ve sanatkârlara
verilen çalışma izni belgesine ilişkin
Sağlık Bakanından yazılı soru
önergesi (7/2099) (Başkanlığa geliş
tarihi : 13.2.1997)

3. - Ankara Milletvekili Hikmet Uluğbay'ın,
TPAO adlı tankerde çıkan yangına ilişkin
Devlet Bakanından yazılı soru önergesi
(7/2100) (Başkanlığa geliş tarihi : 14.2.1997)

4. - İzmir Milletvekili Sabri Ergül'ün,
Jandarma ve Olağanüstü Hal Bölgesinde meydana
gelen faili meçhul cinayetlere ilişkin İçişleri
Bakanından yazılı soru önergesi (7/2101)
(Başkanlığa geliş tarihi : 14.2.1997)

Meclis Araştırma Önergesi

1. - Afyon Milletvekili H. İbrahim Özsoy
ve 21 arkadaşının, hastanelerin sorunlarının
araştırılarak alınması gereken
tedbirlerin belirlenmesi amacıyla Anayasanın 98
inci, İçtüzüğün 104 ve 105 inci
maddeleri uyarınca bir Meclis araştırması
açılmasına ilişkin önergesi (10/161)
(Başkanlığa geliş tarihi : 7.2.1997)

BİRİNCİ OTURUM

Açılma Saati : 15.00

Tarih :18 Şubat 1997 Salı

BAŞKAN: Başkanvekili Kamer
GENÇ

KÂTİP ÜYELER: Mustafa
BAŞ (İstanbul), Ünal YAŞAR (Gaziantep)




BAŞKAN - Türkiye Büyük Millet
Meclisinin 57 nci Birleşimini açıyorum.

Sayın milletvekilleri, toplantı yetersayımız
vardır; çalışmalarımıza
başlıyoruz.

Bugün gündemimizin çok yoğun
olması nedeniyle gündemdışı söz
vermedim; gündemdışı söz isteyen
arkadaşlarımdan özür diliyorum.

Gündemin “Sunuşlar” bölümünde,
Cumhurbaşkanlığı tezkereleri vardır;
okutup bilgilerinize sunacağım:


III. - BAŞKANLIĞIN GENEL KURULA
SUNUŞLARI

A)  TEZKERELER VE ÖNERGELER

1. - İngiltere'ye gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Nevzat Ercan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/679)

 7 Şubat 1997

Türkiye Büyük Millet Meclisi
Başkanlığına

8 Şubat 1997 tarihinde İngiltere'ye
gidecek olan Devlet Bakanı H. Ufuk Söylemez'in dönüşüne
kadar; Devlet Bakanlığına, Devlet Bakanı
Nevzat Ercan'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2. - Almanya'ya giden Devlet Bakanı Gürcan
Dağdaş'a, dönüşüne kadar, Adalet
Bakanı Şevket Kazan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/680)

 12 Şubat 1997

Türkiye Büyük Millet Meclisi
Başkanlığına

Görüşmelerde bulunmak üzere,
9 Şubat 1997 tarihinde Almanya'ya giden Devlet Bakanı
Gürcan Dağdaş'ın dönüşüne
kadar; Devlet Bakanlığına, Adalet Bakanı
Şevket Kazan'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

3. - Amerika Birleşik Devletlerine gidecek
olan Tarım ve Köyişleri Bakanı Musa Demirci'ye,
dönüşüne kadar, Bayındırlık
ve İskân Bakanı Cevat Ayhan'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/681)

 12 Şubat 1997

Türkiye Büyük Millet Meclisi
Başkanlığına

“Karadeniz Ekonomik İşbirliğine
Üye Ülkelerde Tarım-İş; Problemler
ve Beklentiler” konulu toplantıya katılmak
ve görüşmelerde bulunmak üzere, 16 Şubat
1997 tarihinde Amerika Birleşik Devletleri'ne gidecek olan
Tarım ve Köyişleri Bakanı Musa Demirci'nin
dönüşüne kadar; Tarım ve Köyişleri
Bakanlığına, Bayındırlık
ve İskân Bakanı Cevat Ayhan'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

4. - Belçika'ya gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın vekâlet etmesinin
uygun görüldüğüne ilişkin Cumhurbaşkanlığı
tezkeresi (3/682)

14 Şubat 1997

Türkiye Büyük Millet Meclisi
Başkanlığına

Kuzey Atlantik Konseyi (KAK) Bakanlar olağanüstü
toplantısına katılmak üzere, 17 Şubat
1997 tarihinde Belçika'ya gidecek olan Dışişleri
Bakanı ve Başbakan Yardımcısı
Prof. Dr. Tansu Çiller'in dönüşüne
kadar; Dışişleri Bakanlığı
ve Başbakan Yardımcılığına,
Millî Savunma Bakanı Turhan Tayan'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
bir tezkeresi vardır; okutup bilgilerinize sunacağım:

5. - Japonya Meclis Başkanının
vaki davetine, TBMM Başkanının başkanlığında
icabet edecek parlemento heyetine katılacak milletvekillerine
ilişkin Başkanlık tezkeresi (3/683)

 12 Şubat 1997

Türkiye Büyük Millet Meclisi
Genel Kuruluna

Japonya Meclis Başkanının vaki
davetine istinaden, Türkiye Büyük Millet Meclisini
temsilen 7 kişilik bir Parlamento Heyetinin söz konusu
davete icabet etmesi, Türkiye Büyük Millet Meclisinin
Dışilişkilerinin Düzenlenmesi Hakkındaki
3620 sayılı Kanunun 6 ncı maddesi uyarınca
Genel Kurulun 16 Ocak 1997 tarih ve 47 nci Birleşiminde
kabul edilmiştir.

Adı geçen Kanunun 2 nci maddesi uyarınca,
Heyetimizi oluşturmak üzere, siyasî parti gruplarınca
bildirilen üyelerimizin isimleri Genel Kurulun bilgilerine
sunulur.

 Doç. Dr. Mustafa Kalemli

 Türkiye Büyük Millet Meclisi Başkanı

 Mustafa Kalemi TBMM Başkanı

 İlyas Yılmazyıldız Balıkesir
Milletvekili

 Yakup Hatipoğlu Diyarbakır Milletvekili

 Mehmet Moğultay İstanbul Milletvekili

 Mehmet Elkatmış Nevşehir Milletvekili

 İbrahim Çebi Trabzon Milletvekili

 Hasan Gemici Zonguldak Milletvekili

BAŞKAN - Bilgilerinize sunulmuştur.

Bir Meclis araştırması önergesi
vardır; okutuyorum:

B)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Afyon Milletvekili Halil İbrahim Özsoy
ve 21 arkadaşının, hastanelerin sorunlarının
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/161)

Türkiye Büyük Millet Meclisi
Başkanlığına 

Ülkemizde, son günlerde, bazı yetkili,
yetkisiz kimselerin Sağlık Bakanlığına
bağlı hastaneleri teftiş ettikleri ve bunun neticesi
olarak da, verdikleri beyanatlarda “hastanelerin hizmetten
uzak, pis ve bakımsız” olduğu şeklindedir.
İşte hastanelerimizin fizik yapıları
yanında bilimsel çalışmaları
ve malî durumları araştırılarak,
bu kurumların daha bakımlı, bilimsel çalışan
müesseseler haline gelmesi için alınması
gereken tedbir konusunda Anayasanın 98, İçtüzüğün
104 ve 105 inci maddeleri gereğince bir araştırma
komisyonu kurulmasını arz ve talep ederiz. 

  1. Halil İbrahim Özsoy       (Afyon)

  2. Hüsnü Sıvalıoğlu
       (Balıkesir) 

  3. Mustafa Cumhur Ersümer (Çanakkale)

  4. Yusuf Namoğlu        (İstanbul)

  5. İbrahim Yaşar Dedelek   (Eskişehir)

  6. Ali Kemal Başaran        (Trabzon)

  7. Ekrem Pakdemirli        (Manisa) 

  8. İbrahim Yılmaz        (Kayseri)


  9. A. Ahad Andican       (İstanbul) 

10. Recep Mızrak        (Kırklareli)


11. Hüseyin Yayla        (Hatay) 

12. Şinasi Altıner        (Karabük)


13. Sadi Somuncuoğlu        (Aksaray) 

14. Tevfik Diker        (Manisa) 

15. Yusuf Ekinci        (Burdur)

16. Abdulkadir Baş        (Nevşehir)


17. İlhan Kesici        (Bursa) 

18. Mustafa Balcılar        (Eskişehir)


19. Yusuf Pamuk        (İstanbul) 

20. Mete Bülgün        (Çankırı)


21. Rasim Zaimoğlu        (Giresun) 

22. Emin Kul         (İstanbul) 

Gerekçe: 

Bakanlığa bağlı bugün
720 hastane vardır. Gün geçmiyor ki hastanelerin
gerek bakım gerekse çalışmaları
konularında devamlı şikâyetler yapılmaktadır.
Son günlerde ise, Dışişleri Bakanı
Sayın Tansu Çiller'in, İzmir Karşıyaka
Devlet Hastanesinden başlayarak İstanbul Kartal,
Taksim gibi hastaneleri teftiş etmesi, bu hastanelerin mutfak
ve diğer bölümlerde fotoğraf vermesi düşündürücüdür.


Bakanlığın, bu konulara eğilip
eğilmediği, gerekli tedbirleri alıp almadığı
ve hastanelerdeki otorite boşluklarından meydana
gelen olumsuzlukların araştırılması
neticesi bir an evvel sağlık reformuna geçilmesi
ve alınacak tedbirlerin tespiti bakımından
çok faydalı olacağı kanaati hâsıl
olmuş ve bir önerge verilmesi uygun görülmüştür.


BAŞKAN - Bilgilerinize sunulmuştur. 

Önerge, gündemde yerini alacak ve Meclis
araştırması açılıp açılmaması
konusunda yapılacak öngörüşmeler,
sırasında karara bağlanacaktır. 

Gensoru önergeleri vardır, okutup bilgilerinize
sunacağım.

2. - İstanbul Milletvekili Bülent
Ecevit ve 19 arkadaşının, cumhuriyetin temel
niteliklerini hedef alan ve rejimi tehdit eden faaliyetlere göz
yumdukları ve gerekli tedbirleri almadıkları
iddiasıyla Bakanlar Kurulu üyeleri hakkında
gensoru açılmasına ilişkin önergeleri
(11/7)

Türkiye Büyük Millet Meclisi
Başkanlığına

Refah Partisi - Doğru Yol Partisi Koalisyon Hükümeti,
ülke sorunlarını, her alanda, her geçen
gün daha da ağırlaştırmakta, birçok
konuda, geleceğinden duyduğu kaygılar nedeniyle
toplum umutsuzluğa düşmektedir. Böylece, Türkiye'nin
demokratik ve laik cumhuriyeti, bu İktidarın elinde
ağır bir tehdit ve tehlike ortamına sürüklenmektedir.


Cumhuriyetin temel ilkeleri ve gelenekleri, bilinçle
ve inatla, iktidar destekli saldırılara hedef yapılmaktadır.
Bu İktidar, ayrımcılığını
ve partizanlığını, bizzat Başbakanın
teşviki ve onayıyla, sayısız örnekle
sergilemektedir. 

Hükümetin Refah Partisi kanadı,
çokhukuklu bir ülke yaratma eğilimini uygulamaya
geçirebilmek için fırsat kollamaktadır.
Hükümet laik demokratik rejime karşı saldırıları
engelleyememekte, demokrasiyi tehdit eden hukuk devleti ihlallerine
göz yummaktadır. 

Adalet Bakanının, laik devlet anlayışıyla
bağdaşmayan çağdışı yasa
düzenlemelerine yönelme girişimleri, Refah Partili
bazı milletvekillerinin yurtdışı konuşmaları,
laik demokratik cumhuriyete ve Atatürk'e ağır
saldırıları, tarikatçılığın
siyasallaştırılması ve laiklik karşıtı
bazı çevrelerin Refah Partili belediyelerce maddî
açıdan kayrılması girişimleri,
Başbakanın Kayseri'de Refah Partisinin üniformalı
milisleri tarafından karşılanması,
Sincan Belediyesinin Refah Partili Başkanınca düzenlenen
toplantıda şeriatçı terör örgütü
liderlerinin resimleri altında laiklik karşıtı
sloganlar haykırılması, terörist davranışların
açıkça özendirilmesi ve bu gibi tavırlardan
birçoğuna karşı yasal yaptırımların
savsaklanması bu konudaki örneklerden sadece bazılarıdır.

Bu tür olayları kamuoyuna yansıtmaya
çalışan yazılı ve görsel
basına iktidardan gelen tehditler artmakta, tehditlerin
en ağırları da bizzat Başbakandan gelmektedir.
Bundan cesaret alan bazı Refah Partililerde de bu Partinin
rejim karşıtı amaçları uğrunda
terör eylemlerine başvurma eğilimi artmaktadır.
Özellikle gazeteciler fiilî saldırılara
uğramaktadırlar. Böylece Refah Partisinin gerçek
niyeti ortaya çıkmaktadır. 

Cumhuriyetin niteliklerini belirleyen yasa ve Anayasa
hükümlerine karşın, Hükümet,
Türkiye Büyük Millet Meclisini de devre dışı
bırakarak, kamu düzeniyle ilgili kararları
Bakanlar Kurulu kararlarıyla düzenlenen yönetmelik
değişikleriyle gerçekleştirmeye çalışmaktadır.
Meclis iradesine dayanmayan ve yürürlükteki yasalara
aykırı bu tür düzenlemelerin toplumsal
kabul görmeyeceği ve çatışmalara
yol açacağı gözardı edilmektedir.

Bunun yanında, laiklik karşıtı
davranışlar sadece bir iç sorun olmaktan çıkmakta,
uluslararası ilişkilerimizi de zedelemektedir. Başbakanın,
dost ülkeleri tedirgin ve rencide edecek şekilde, bazı
terörist grupların liderlerini kabul etmesi, daha
sonra da taraftarlarının bu terörist gruplara
övgüler sıralaması Türkiye'nin bu
ülkelerle ilişkilerini sarsmakta, dünyada ülkemize
şüpheyle bakılmasına neden olmaktadır.

Tüm bu uygulamalar, ekononimin iyileştiği
ileri sürülerek gizlenmeye çalışılmakta;
ancak, ekonominin temel göstergelerinde herhangi bir düzelme
görülmemektedir. Ülkedeki ekonomik istikrarsızlık
ağırlaşarak sürmekte, işsizlik sorununun
boyutları gitgide artmakta, gelir dengesizlikleri ise uçuruma
dönüşmektedir.

Hükümet, bu konularda, somut önlemler
almak bir yana, yanlış uygulamalarıyla çalışanlar
arasındaki ücret adaletsizliğini, kamu görevlilerini
 karşı karşıya getirme pahasına,
daha da büyütmekte; bazı istihdam olanaklarını
yandaşlarına çıkar sağlamak uğruna,
çoğunluğu rencide edecek bir biçimde kullanmaktadır.
Bu yöntemlerle devlet kadroları giderek laiklik karşıtı
kişilerce ele geçirilmektedir.

Ekonomik önlem olarak getirilen düzenlemeler
hiçbir yapısal değişimi içermemekte,
sosyal adalet ve temiz toplum özlemlerini karşılayamamaktadır.


Bu düzenlemeler, kısa vadeli çıkarlar
adına devletin uzun vadeli çıkarlarının
feda edilmesi, toplumsal düzenin bozulması sonucunu
doğurmaktadır.

Güneydoğudaki halkımızın
gitgide ağırlaşan sorularına yedi aydır
hiçbir somut çözüm getirilmemiştir.

Tüm bu gerçekler Koalisyon Hükümetine
güveni ortadan kaldırmıştır. Bu
nedenlerle, Anayasanın 99 uncu, Türkiye Büyük
Millet Meclisi İçtüzüğünün
106 ncı maddeleri uyarınca, Refah Partisi-Doğru
Yol Partisi Koalisyon Hükümeti hakkında gensoru
açılmasını arz ve teklif ederiz.

  1. Bülent Ecevit  (İstanbul)

  2. H. Hüsamettin Özkan  (İstanbul)

  3. Mustafa Yılmaz  (Gaziantep)

  4. Nami Çağan  (İstanbul)

  5. Mustafa İstemihan Talay (İçel)

  6. Hikmet Uluğbay  (Ankara)

  7. Ziya Aktaş  (İstanbul)

  8. İsmail Cem  (Kayseri)

  9. Zekeriya Temizel  (İstanbul)

10. Şükrü Sina Gürel  (İzmir)

11. Aydın Tümen  (Ankara)

12. Atilla Mutman  (İzmir)

13. Ahmet Tan  (İstanbul)

14. Metin Bostancıoğlu  (Sinop)

15. Ahmet Piriştina  (İzmir)

16. Mehmet Cevdet Selvi  (İstanbul)

17. Gökhan Çapoğlu  (Ankara)

18. Teoman Akgür  (Sakarya)

19. Veli Aksoy  (İzmir)

20- Metin Şahin  (Antalya)

BAŞKAN - Bilgilerinize sunulmuştur.

Sayın Milletvekilleri, gerek bu gensoru ve
gerekse şimdi okutacağım ayrıca iki tane
gensoru, daha önceden bastırılıp milletvekillerimize
dağıtılmıştır.

Diğer gensoruyu okutuyorum:

3. - Ankara Milletvekili Eşref Erdem ve
35 arkadaşının, cumhuriyetin temel niteliklerine
ve özellikle laikliğe karşı saldırıları
önlemekte isteksiz ve yetersiz kaldıkları iddiasıyla
Başbakan Necmettin Erbakan ve Bakanlar Kurulu üyeleri
hakkında gensoru açılmasına ilişkin
önergeleri (11/8)

Türkiye Büyük Millet Meclisi
Başkanlığına

Anayasanın 2 nci maddesi, Türkiye Cumhuriyetini
demokratik, laik ve sosyal bir hukuk devleti olarak tanımlamakta;
Anayasamızın 24 üncü maddesinin son fıkrasında
ise “Kimse, Devletin sosyal, ekonomik, siyasî veya
hukukî temel düzenini kısmen de olsa, din kurallarına
dayandırma veya siyasî veya kişisel çıkar
yahut nüfuz sağlama amacıyla her ne suretle olursa
olsun, dini veya din duygularını yahut dince kutsal
sayılan şeyleri istismar edemez ve kötüye
kullanamaz” hükmü yer almaktadır. 

Refahyol İktidarının, bu hükümleri
görmezlikten gelerek uyguladığı politikalar,
sahnelenmesine seyirci kaldığı, bazen de körüklediği
olaylar, devletimizi Anayasamızda gösterilenden çok
farklı bir yapıya sürüklemeye başlamıştır.


Önce Başbakanın dış
gezileriyle, Türkiye Cumhuriyetinin dış ilişkileri
din esasına dayalı bir eksene kaydırılmaya
çalışılmış; bu değişim
sırasında Kaddafi'nin hakaretleri bile Başbakan
tarafından sineye çekilebilmiştir. Bu davranış,
konuk olarak gidilen ülkede tatsızlık çıkartmamaya
yönelik politik nezaket olarak nitelenmişse de, sonraları,
bu tutumun sistemli, planlı bir yöntem olduğu
anlaşılmıştır. 

Daha sonra Refahyol İktidarının
kimi bakanları, şeriat uygulamalarına özlem
ve heveslerini açıkça dile getirmeye yönelmişlerdir.
Giderek, devlet işlerinde hukukun üstünlüğü
bir kenara itilmeye, devlet işlerinde dini üstün
kılma gayretleri somutlaşmaya başlamıştır.


Bu gelişmelerden cesaret bulan Refah Partili
bir belediye başkanı 10 Kasım günü
“Tek başıma kalsam da bu zulüm düzeni
değişmelidir. Ey Müslümanlar, sakın
ha içinizden bu kini, bu nefreti, bu inancı eksik
etmeyin” sözleriyle, açıkça cumhuriyetimizin
temel niteliklerine saldırmış, teokratik devlet
özlemini dile getirmiştir. Bu belediye başkanının
söz ve tutumu yetmezmiş gibi, Kayseri'de, yasaya aykırı
biçimde, Refah Partisinde üniformalı kadrolar
oluşturulmuştur. 

Bütün işlem ve uygulamalarında
toplumu inananlar-inanmayanlar diye bölen zihniyet, ülkemizi
türban kararnamesiyle yeni bir kamplaşmanın
eşiğine getirmiştir. 

Son olarak Sincan'da düzenlenen Kudüs gecesinde,
şeriat ve teokratik devlet özlemleri açıkça
ortaya konulmuştur. 

Sincan'ın Refah Partili Belediye Başkanı
Bekir Yıldız, İslamî terör örgütleri
Hamas ve Hizbullah liderlerinin posterleri önünde yaptığı
konuşmada, dinî yönetim biçimini övmüş,
amaçlarının şeriatı hâkim
kılmak olduğunu belirterek “biz, kimliğimizi
Kur'an'dan almak mecburiyetindeyiz. Demokratik, laik bir ülkede
bu tür şeylere nasıl yer vereceğimizi sordular.
Yüzde 99'u Müslüman olan bir ülke zaten şeriatı
tanır; bizim üzerimize düşen, Allah rızası
için söylediklerimizle yaşadıklarımızın
birbirine uyması” ve “ayaklarınızı,
ellerinizi tutup, size şeriat şırınga
edeceğiz” sözlerini söyleyebilmiştir.


Aynı toplantıya davet edilen İran'ın
Ankara Büyükelçisi ise, Türkiye'yi kastederek
“gençler ayakta; Amerika ile İsrail ile her
gün anlaşma imzalayanlara Allah'ın cezasını
verecekler” demiş ve Şah rejimini anımsatarak
cihat çağrıları yaptıktan sonra,
köktendinciliğe övgüler yağdırmıştır.


Bu sözlerin söylendiği Kudüs gecesi,
bir yandan cumhuriyetimizin temel niteliklerine karşı
tavırların ulaştığı boyutlar
hakkında fikir verirken, diğer yandan da, İran'ın,
Türkiye'ye şeriat getirmeye çalışanlarla
işbirliği içerisine girdiğini ve Türkiye'nin
içişlerine ve dışpolitikasına
karışmakta kendisini özgür hissettiğini
ortaya koymaktadır. Ne var ki, şeriatçılarla
işbirliği yapan bu büyükelçiyle ilgili
olarak, Hükümetimiz, herhangi bir etkin girişimde
bulunmamıştır. 

Bu olaylar, görev başındaki Hükümetin,
cumhuriyetin Anayasada gösterilen temel niteliklerine, özellikle
laikliğe karşı girişimleri önlemekte,
cumhuriyet yasalarını uygulamakta yetersiz, hatta,
isteksiz olduğunu ortaya koymaktadır.

Hükümetin bu durumu, cumhuriyetimize, demokratik,
laik hukuk devleti ilkesine yürekten bağlı tüm
kişi ve kuruluşlara tarifsiz bir üzüntü
vermektedir.

Bu olaylar karşısında duyarsız,
hatta, Anayasamızın hükümlerini ve cumhuriyetin
niteliklerini yok sayan tutumları nedeniyle, Başbakan
Necmettin Erbakan ve Bakanlar Kurulu hakkında, Anayasamızın
99 ve TBMM İçtüzüğünün 106
ncı maddeleri uyarınca bir gensoru açılmasını
saygılarımızla arz ve teklif ederiz.

  1. Eşref Erdem  (Ankara)

  2. Ali Topuz   (İstanbul)

  3. Oya Araslı  (İçel)

  4. Önder Sav  (Ankara)

  5. Nihat Matkap  (Hatay)

  6. Atilâ Sav   (Hatay)

  7. Mahmut Işık  (Sıvas)

  8. Celal Topkan  (Adıyaman)

  9. Adnan Keskin  (Denizli)

10. Ayhan Fırat  (Malatya)

11. Birgen Keleş  (İzmir)

12. İrfan Gürpınar  (Kırklareli)

13. Orhan Veli Yıldırım (Tunceli)

14. Yusuf Öztop  (Antalya)

15. Mustafa Yıldız  (Erzincan)

16. Ali Rıza Bodur  (İzmir)

17. Bekir Kumbul  (Antalya)

18. Altan Öymen  (istanbul)

19. Metin Arifağaoğlu  (Artvin)

20. Nezir Büyükcengiz  (Konya)

21. Sabri Ergül  (İzmir)

22. Fatih Atay   (Aydın)

23. Mehmet Moğultay  (İstanbul)

24. Haydar Oymak  (Amasya)

25. Şahin Ulusoy  (Tokat)

26. Ahmet Güryüz Ketenci (İstanbul)

27. Erdoğan Yetenç  (Manisa)

28. Zeki Çakıroğlu  (Muğla)

29. Hikmet Çetin  (İstanbul)

30. Ali Şahin   (Kahramanmaraş)

31. Algan Hacaloğlu  (İstanbul)

32. Ali Dinçer  ( Ankara)

33. Ercan Karakaş  (İstanbul)

34. Yahya Şimşek  (Bursa)

35. Mustafa Kul  (Erzincan)

36. Yılmaz Ateş  (Ankara)

BAŞKAN - Bilgilerinize sunulmuştur.

Diğer gensoru önergesini okutuyorum:

Sayın milletvekilleri, yalnız bu gensoru
önergesi 500 kelimeyi geçtiği için kısaltılarak
okunacak; Genel Kurulun bilgisi olsun.

4. - Samsun Milletvekili Biltekin Özdemir
ve 36 arkadaşının, 4214 sayılı
Yetki Kanununu kötüye kullanmak suretiyle kamu personelinin
ücret rejimiyle ilgili yanlış ve adaletsiz politikalar
izledikleri iddiasıyla Bakanlar Kurulu üyeleri hakkında
gensoru açılmasına ilişkin önergeleri
(11/9) (1)

Türkiye Büyük Millet Meclisi
Başkanlığına

1. Ülkeyi yönetenlerin ve özellikle
hükümetlerin başarısında çok
özel bir önem ve yer taşıyan ve sayıları
2 milyona yaklaşmış bulunan memurlar ve diğer
kamu görevlileri ile bunların 1 milyondan fazla emekli,
dul ve yetimlerini ilgilendiren personel rejiminde son dört
beş yılda yaratılan ağır bozulmaya
ek olarak, Refahyol Hükümetinin, bilhassa 28.11.1996
tarih ve 4214 sayılı Yetki Kanunu çerçevesinde
yapmış olduğu ve rejimi tamamen yozlaştırarak
altüst eden adaletsiz, ehliyetsiz ve gelişigüzel
uygulamaları, meselenin Yüce Meclisin huzuruna getirilmesini
zorunlu kılmış ve yetkisini kötüye
kullanan Hükümet hakkında gensoru önergesi
verilmesi gereği duyulmuştur. 

2. 1984-1991 yılları arasında,
kademeli şekilde yürürlüğe konulan çok
sayıda KHK ile kamu personelinin çeşitli kesimleri
arasında özlük hakları bakımından
adalet ve hizmet gereklerine uy-

 

(1) (11/9) esas numaralı gensoru önergesi
tutanağa eklidir.

gun olarak tesis edilmiş bulunan dengeler ve
son üç dört yıllık dönemde
maaş katsayılarının  yanlış
ve tutarsız bir şekilde tespit edilmesi neticesinde
tamamen bozulmuş, bilhassa 1994 ve 1995 yıllarında,
aylık katsayıları sabit tutularak, emekliliğe
esas aylık toplam maaş içinde iyice gerilemiş,
bu durum, sosyal güvenlik kurumlarına yapılan
kesintileri de azaltarak, sosyal güvenlik sistemine, diğer
büyük yanlışların yanı sıra
bu yönden de zarar vermiştir. 

3. Kamu personeli ücret rejiminin ciddî
hazırlık isteyen çalışanlar,
emekliler, hizmet sınıfları, hiyerarşik
kademeler ve kariyer memuriyetler arasında, hem yatay hem
de dikey olarak sağlıklı ve duyarlı dengeler
kurulmasını gerektiren bir olgu olduğu dikkate
alınmadan “ortalama ücret artışı”
adı altında, konuyu, sadece basit bir aylık
artışı olarak değerlendiren 1992 sonrası
yaklaşımının halen devam ettiğini
görmekteyiz.

4. Nitekim, 21 Aralık 1996 tarihli ve 568
sayılı KHK ile 25 Ocak 1997 tarih ve 569 sayılı
KHK'lerle yapılan düzenlemeler, önce savunma
ve güvenlik kuvvetleri arasındaki, sonra da ek zam
verilmeyen diğer hizmet sınıfları arasındaki
ve nihayet çalışanlar ile emekli olan kamu
görevlileri arasındaki unvan, rütbe ve maaş
dengelerini tamemen bozmuştur. 

5. a) Bütçe görüşmeleri
sırasında yüzde 90'lar dolayında seyreden
enflasyon önünde hiç olmazsa malî yılın
ilk yarısı için yüzde 50 artış
yapılmasına ilişkin Anavatan Partisi olarak
yaptığımız teklifleri Hükümet
reddetmiş, şimdi bu yanlışını
Yetki Kanununu amacından saptırıp, yanlış
uygulayarak telafiye çalışmaktadır.

b) Yapılan düzenlemeleri karşılayacak
ödenek bütçede yoktur. Yıl içinde
personel için eködenek kanunu çıkarılması
zorunlu hale gelmiştir. Bütçenin öz gelirlerini
artıracak ciddî bir gelir politikası da zaten
benimsenmemiştir. Hayalî kaynaklarla topluma son derece
yanıltıcı mesajlar verilmektedir.

c) Başbabakan “eködeme, kuruluşun
içindeki dengeleri kurmak içindir”, “herkese
eşit zam vermek adaletsizliktir” şeklinde beyanlarda
bulunmasına rağmen, şu ana kadar bunun tam aksini
yürürlüğe koyarak hem yatay hem dikey dengeleri
daha da bozmuş, adaletsizliği ve Meclisin verdiği
yetkiyi kötüye kullanmayı kendisi yaratmıştır.

d) Hizmet sınıfları arasında
aıyırımcılık yapılmıştır.

e) Aynı sınıf içinde
bile ayrımcılık yapılmıştır.

f) Emekliler hiç dikkate alınmamış,
çalışanlarla emekliler arasındaki farklılıklar
hem yatay hem de dikey olarak bozulmuştur.

g) Enflasyonun tüm çalışanları
ve emeklileri etkilediği gözardı edilmiştir.

h) Hükümet üyeleri birbirlerini nakzeden,
gerçekçi olmayan beyanlarda bulunmuşlar, verdikleri
sözü tutmamış veya tutamamışlar,
güvenilirliklerini zedelemişlerdir.

ı) Her bir hizmet sınıfı
için basit düzenlemeler uzun çalışmayı
gerektiriyormuş gibi takdim edilmiş, konu istismar
edilerek, çalışanlar üzerinde nüfuz
kullanılmıştır.

j) Hükümet, ek zam farklılığı
yaratmak suretiyle memurumuza cumhuriyet tarihimizde en büyük
haksızlığını ve adaletsizliğini
yapmıştır. Personel rejiminin yürürlüğe
konulduğu 1970'li yılların başında
dahi zam verilmesinde hizmet sınıfları arasında
bugün yapıldığı gibi yüzde
40'lara ulaşan düzeyde farklılık yaratılmamıştır.

Yukarıda kısaca açıklandığı
ve ekli raporumuzda da ayrıntılı bir biçimde
sunulduğu üzere; Hükümet, Yetki Kanununu yanlış
kullanmaktadır, tehlikeli surette kötüye kullanmaktadır,
bilgili ve adaletli bir davranış sergilememektedir.

Bütün bu nedenlerle Hükümet hakkında
Anayasanın 99 uncu ve TBMM İçtüzüğünün
106 ncı maddeleri uyarınca gensoru açılması
hususundaki işbu önergemizi gereği için
müsaadelerinize saygılarımızla arz ederiz.

  1. Biltekin Özdemir (Samsun)

  2. Mustafa R. Taşar (Gaziantep)

  3. Yaşar Okuyan (Yalova)

  4. Edip Safder Gaydalı (Bitlis)

  5. Esat Bütün (Kahramanmaraş)

  6. İbrahim Çebi (Trabzon)

  7. Ersin Taranoğlu (Sakarya)

  8. Metin Öney (İzmir)

  9. Mustafa Cumhur Ersümer (Çanakkale)

10. Rüştü Saracoğlu (İzmir)

11. Safa Giray (Balıkesir)

12. Recep Mızrak (Kırıkkale)

13. İbrahim Gürdal (Antalya)

14. Avni Kabaoğlu (Rize)

15. Rasim Zaimoğlu (Giresun)

16. Mehmet Keçeciler (Konya)

17. Yusuf Ekinci (Burdur)

18. Lale Aytaman (Muğla)

19. Bülent Akarcalı (İstanbul)

20. Rüştü Kâzım Yücelen
(İçel)

21. Nejat Arseven (Ankara)

22. Abdulkadir Baş (Nevşehir)

23. Eyüp Cenap Gülpınar (Şanlıurfa)

24. Mehmet Sağdıç (Ankara)

25. M.Cavit Kavak (İstanbul)

26. Ülkü Güney (Bayburt)

27. Yaşar Eryılmaz (Ağrı)

28. İlker Tuncay (Ankara)

29. Mustafa Bahri Kibar (Ordu)

30. İ.Kaya Erdem (izmir)

31. Cemal Özbilen (Kırklareli)

32. Sami Küçükbaşkan (Antalya)

33. Muzaffer Arslan (Diyarbakır)

34. Necati Güllülü (Erzurum)

35. Burhan Kara (Giresun)

36. H.İbrahim Özsoy (Afyon)

37. Hüsnü Sıvalıoğlu
(Balıkesir)

BAŞKAN - Bilgilerinize sunulmuştur.

Danışma Kurulunun (11/7) ve (11/8) esas
numaralı gensoru önergelerinin görüşme
gününü içeren önerileri vardır;
ayrı ayrı okutup, oylarınıza sunacağım.

Buyurun.

IV. - ÖNERİLER

A)  DANIŞMA KURULU ÖNERİLERİ

1. - (11/7) ve (11/8) esas numaralı gensoru
önergelerinin gündemdeki yeri ve görüşme
gününe ilişkin Danışma Kurulu önerisi

Danışma Kurulu Önerisi

No:53               Tarihi: 18.2.1997

17.2.1997 tarihli Gelen Kağıtlarda yayımlanan
ve bastırılıp dağıtılan
Bakanlar Kurulu Üyeleri Hakkındaki (11/7) esas numaralı
gensoru önergesi ile Başbakan Necmettin Erbakan ve
Bakanlar Kurulu üyeleri hakkındaki (11/8) esas numaralı
gensoru önergesinin gündemin “Özel Gündemde
Yer Alacak İşler” kısmında yer
almasının ve Anayasanın 99 uncu maddesi gereğince
gensoru önergelerinin gündeme alınıp alınmayacağı
konusundaki görüşmelerinin birlikte ve Genel Kurulun
25.2.1997 salı günkü birleşiminde yapılmasının
Genel Kurulun onayına sunulması Danışma
Kurulunca uygun görülmüştür.

  Mustafa Kalemli

  Türkiye Büyük Millet Meclisi Başkanı

 Salih Kapusuz Zeki Çakan

 RP Grubu Başkanvekili ANAP Grubu Başkanvekili

 Ali Rıza Gönül H. Hüsamettin
Özkan

 DYP Grubu Başkanvekili DSP Grubu Başkanvekili

Önder Sav

CHP Grubu Başkanvekili

BAŞKAN - Oylarınıza sunuyorum:
Kabul edenler... Kabul etmeyenler... Kabul edilmiştir. 

Sayın milletvekilleri, son olarak okunan 11/9
esas numaralı gensoru önergesinin görüşme
günü, Danışma Kurulunca daha sonra belirlenecek
ve Yüce Kurulun onayına sunulacaktır.

Danışma Kurulunun başka bir önerisi
var; okutuyorum:

2. - (9/4) esas numaralı Meclis Soruşturma
Komisyonunun 213 ve 213'e ek sıra sayılı
raporu ve (9/6) esas numaralı Meclis Soruşturma Komisyonunun
214 sıra sayılı raporunun görüşme
günü ile çalışma saatlerine ve 19.2.1997
Çarşamba günü sözlü soruların
görüşülmemesine ilişkin Danışma
Kurulu önerisi

Danışma Kurulu Önerisi

No:54           18.2.1997

Gündemin “Meclis Soruşturması
Raporları” kısmının 4 üncü
sırasında yer alan, eksi Başbakan Tansu Çiller'in
Mal Varlığı Konusundaki (9/4) esas numaralı
Meclis Soruşturması Komisyonunun 213 ve 213'e ek
sıra sayılı raporu ile 5 inci sırasında
yer alan eski Başbakan Mesut Yılmaz hakkındaki
(9/6) esas numaralı Meclis Soruşturması Komisyonunun
214 sıra sayılı raporunun görüşmelerinin,
Genel Kurulun 19.02.1997 Çarşamba günkü
Birleşiminde yapılmasının, her iki
raporun görüşmelerinin tamamlanmasına kadar
çalışma süresinin uzatılmasının
ve bu Birleşimde sözlü soruların görüşülmemesinin
Genel Kurulun onayına sunulması Danışma
Kurulunca uygun görülmüştür.

  Mustafa Kalemli

  Türkiye Büyük Millet Meclisi Başkanı

 Salih Kapusuz Zeki Çakan

 RP Grubu Başkanvekili ANAP Grubu Başkanvekili

 Ali Rıza Gönül H. Hüsamettin
Özkan

 DYP Grubu Başkanvekili DSP Grubu Başkanvekili

Önder Sav

CHP Grubu Başkanvekili

BAŞKAN - Oylarınıza sunuyorum:
Kabul edenler... Etmeyenler... Kabul edilmiştir.

Başbakanlığın, Anayasanın
82 nci maddesine göre verilmiş tezkereleri vardır;
ayrı ayrı okutup oylarınıza sunacağım:



III. - BAŞKANLIĞIN GENEL KURULA
SUNUŞLARI (Devam)

A)  TEZKERELER VE ÖNERGELER (Devam)

6. - Devlet Bakanı Fehim Adak'ın,
Amerika Birleşik Devletlerine yaptığı
resmî ziyarete katılması uygun görülen
milletvekiline ilişkin Başbakanlık tezkeresi
(3/684)

14.2.1997

Türkiye Büyük Millet Meclisi
Başkanlığına

Devlet Bakanı Fehim Adak'ın, vaki davete
icabetle, Türkiye ile Amerika Birleşik Devletleri arasındaki
ekonomik konulara ilişkin temas ve görüşmelerde
bulunmak üzere bir heyetle birlikte 11-18 Ocak 1997 tarihlerinde
adı geçen ülkeye yaptığı
resmî ziyarete, Batman Milletvekili Alaattin Sever Aydın'ın
da iştirak etmesi uygun görülmüş ve
bu konudaki Bakanlar Kurulu kararının sureti ilişikte
gönderilmiştir.

Anayasamızın 82 nci maddesine göre
gereğini arz ederim.

 Prof. Dr. Necmettin Erbakan

 Başbakan

BAŞKAN - Oylarınıza sunuyorum:
Kabul edenler... Etmeyenler... Kabul edilmiştir.

Diğer tezkereyi okutuyorum:

7. - Devlet Bakanı Ahmet Cemil Tunç'un,
Almanya, Hollanda, Belçika ve Fransa'ya yaptığı
resmî ziyarete katılması uygun görülen
milletvekiline ilişkin Başbakanlık tezkeresi
(3/685)

14.2.1997

Türkiye Büyük Millet Meclisi
Başkanlığına

Devlet Bakanı Ahmet Cemil Tunç'un,
yurtdışında yaşayan vatandaşlarımızın
sorunları ile ilgili olarak görüşmelerde
bulunmak üzere, bir heyetle birlikte, 25 Ocak-6 Şubat
1997 tarihleri arasında Almanya, Hollanda, Belçika
ve Fransa'ya yaptığı resmî ziyarete Manisa
Milletvekili Bülent Arınç'ın da iştirak
etmesi uygun görülmüş ve bu konudaki Bakanlar
Kurulu kararı ilişikte gönderilmiştir.

Anayasamızın 82 nci maddesine göre
gereğini arz ederim.

 Prof. Dr. Necmettin Erbakan

 Başbakan

BAŞKAN - Kabul edenler... Etmeyenler... Kabul
edilmiştir efendim.

Sayın milletvekilleri, doğal afetlerde
meydana gelen can ve mal kaybını en aza indirmek
için alınması gereken tedbirlerin belirlenmesi
amacıyla kurulan (10/58) esas numaralı Meclis Araştırma
Komisyonu, geçen toplantısında görev
bölümü yapamamıştır. Bu nedenle,
bu Komisyon üyelerinin, 20.2.1997 Perşembe Günü
saat 11.00'de, anabina zemin kat PTT karşısındaki
172 nolu Meclis soruşturma komisyonları toplantı
salonunda toplanarak, başkan, başkanvekili, sözcü
ve kâtip seçimini yapmalarını rica
ediyorum. 

Komisyonun, toplantı yer ve saati, ilan tahtasına
ayrıca da asılacaktır.

ATİLÂ SAV (Hatay) - Sayın Başkan,
duymuyoruz.

BAŞKAN - Efendim, sesimiz gür çıkıyor
herhalde...

Arkadaşlar, rica ediyorum, gürültüyü
keselim; çünkü, ciddî meselelere geldik.
(ANAP sıralarından gürültüler “hepsi
ciddî” sesleri)

Efendim, Yüce Meclisin yaptığı
bütün işler ciddî de, ötekiler sunuşlardı.
Kürsüde konuşulanların anlaşılması
bakımından, tabiî, ben, biraz latife kabilinden
söyledim.

Efendim, gündemin “Meclis Soruşturmaları
Raporları” kısmına geçiyoruz.



V. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI

A)  GÖRÜŞMELER

1. - Zonguldak Milletvekili Mümtaz Soysal
ve 59 arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının TEDAŞ
Teftiş Kurulunca tespit edilmesine karşın ihaleleri
iptal etmemek suretiyle devleti zarara uğratarak görevini
kötüye kullandığı ve bu eyleminin
Türk Ceza Kanununun 240 ıncı maddesine uyduğu
iddiasıyla Enerji ve Tabiî Kaynaklar eski Bakanı
Şinasi Altıner hakkında Meclis soruşturması
açılmasına ilişkin önergesi ve
(9/2) esas numaralı Meclis Soruşturması Komisyonu
Raporu (S. Sayısı : 149) (1)

BAŞKAN - Genel Kurulun 6.2.1997 tarihli 56
ncı Birleşiminde alınan karar uyarınca,
bu kısmın, 1, 2 ve 3 üncü sıralarında
yer alan soruşturma komisyonları raporlarını
görüşeceğiz.

Sayın milletvekilleri, şimdi, 1 inci
sırada yer alan, Zonguldak Milletvekili Mümtaz Soysal
ve 59 arkadaşının, Türkiye Elektrik Dağıtım
A.Ş'nin (TEDAŞ) bazı ihalelerinde usulsüzlük
ve yolsuzluk yapıldığının TEDAŞ
Teftiş Kurulunca tespit edilmesine karşın ihaleleri
iptal etmemek suretiyle devleti zarara uğratarak görevini
kötüye kullandığı ve bu eyleminin
Türk Ceza Kanununun 240 ıncı maddesine uyduğu
iddiasıyla Enerji ve Tabiî Kaynaklar eski Bakanı
Şinasi Altıner hakkında Anayasanın
100 üncü maddesi uyarınca bir Meclis soruşturması
açılmasına ilişkin önergesi ve
(9/2) esas numaralı Meclis Soruşturması Komisyonu
Raporu üzerindeki görüşmelere başlıyoruz.

Komisyon?.. Hazır.

Sayın milletvekilleri, Meclis Soruşturması
Komisyonunun 149 sıra sayılı raporu daha
önce sayın üyelere dağıtılmış
ve ilgili eski Bakana da gönderilmiştir.

 

(1) 149 S. Sayılı Basmayazı
tutanağa eklidir.

Rapor üzerindeki görüşmelerde
Komisyona, şahısları adına altı
milletvekiline ve hakkında soruşturma açılması
istenen eski Bakana söz verilecektir.

Son söz, hakkında soruşturma istenenen
eski Bakana ait olup, süresi sınırlı
değildir.

Şahısları adına söz
alan millevekillerinin konuşma süreleri de 10'ar dakikadır.

Biliyorsunuz, bugün üç  tane soruşturma
raporunu müzakere edeceğiz; en az 18 milletvekili arkadaşımız
ile hakkında soruşturma istenen 3 Bakan veya eski
Başbakan konuşacaktır.

Bu itibarla, söz alan arkadaşların,
konuşma sürelerine azami riayet etmesini ve eksüre
talep etmemelerini rica ediyorum.

Bu soruşturma raporu üzerinde söz
alan milletvekillerinin isimlerini okuyorum: 

Afyon Milletvekili Halil İbrahim Özsoy,
 Antalya Milletvekili Sami Küçükbaşkan,
Kayseri Milletvekili İbrahim Yılmaz, Antalya Milletvekili
Metin Şahin, Kars Milletvekili Selahattin Beyribey, Denizli
Milletvekili Mehmet Gözlükaya, Kahramanmaraş Milletvekili
Esat Bütün.

Şahsı adına ilk söz Sayın
Halil İbrahim Özsoy'un.

Buyurun efedim. (ANAP sıralarından
alkışlar)

Sayın Özsoy, süreniz 10 dakikadır;
rica ediyorum, süreye riayet edelim.

HALİL İBRAHİM ÖZSOY (Afyon)
- Sayın Başkan, değerli milletvekilleri; Enerji
ve Tabiî Kaynaklar eski Bakanı Sayın Şinasi
Altıner hakkında (9/2) esas nolu Komisyonca hazırlanan
rapor hakkındaki görüşlerimi açıklamak
üzere huzurlarınızdayım; bu vesileyle,
Yüce Meclisin geçmiş Ramazan Bayramını
kutluyor, hepinize saygılar sunuyorum.

Değerli milletvekilleri, hepinizin bildiği
gibi, 3.4.1996 günü, Zonguldak Milletvekili Sayın
Mümtaz Soysal ve 59 arkadaşı tarafından
Türkiye Büyük Millet Meclisi Başkanlığına
bir önerge verilmiştir.  Türkiye Büyük
Millet Meclisi, 24.4.1996 günü, 45 inci Birleşiminde
(9/2) esas sayıyla Meclis soruşturması açılmasına
karar vermiştir. 6 Haziran 1996'da soruşturma komisyonu
göreve başlamıştır. Komisyon, soruşturma
önergesinde iddia edilen yolsuzluk, rüşvet ve
bürokrasideki kirlenmenin, o günlerde görsel ve
yazılı basına yansıyan şekliyle,
Enerji ve Tabiî Kaynaklar Bakanlığına
bağlı bir kuruluş olan TEDAŞ'taki olayları
incelemeye almıştır. 

Şimdi, önergedeki iddialara, olayın
gelişmesine ve hukukî tartışmasına
geçmek istiyorum. TEDAŞ'ta yaşanılan
ve basına, televizyonlara intikal eden olay kısaca
şudur: TEDAŞ 1995 yılı yatırım
programında yer alan, 32 şehir şebekesi elektrik
yapım işinin, kapalı teklif almak suretiyle
ihaleye çıkarılacağını,
Resmî Gazetenin 18 Ağustos 1995 tarih ve 22378 sayılı
nüshasında ilan etmiştir. İhaleler için
850 teklif verilmiştir. 

Teklif isteme şartnamesinin 3 ve 9 uncu maddelerinde,
tekliflerin hangi komisyonca değerlendirileceği, ilk değerlendirmede
ne gibi belgelerin esas alınacağı, puanlamanın
neye göre yapılacağı, belgeleri yeterli
olmayan firmaların nasıl eleneceği ve iç
zarfların ne zaman ve nasıl açılacağı
açıkça belirtildiği halde, önergede,
bu şartlara uyulmadığı iddia edilmiştir.
“Satın alma ve ihale komisyonlarınca, tekliflerin
puanlama formundaki beyanlar esas alınarak, 850 adet iç
zarf, 7 Eylül 1995 tarihinde açılmış,
puanlamaya esas teşkil eden belgeler üzerinde hiçbir
inceleme yapılmamıştır. Tekliflerin
hemen tümü yeterli görülmüştür.
Yapılan bu işlem sonucu, en düşük
teklif veren ve ihaleyi kazanan firmalar belirlenmiş olmakla
beraber, sözleşme imzalama yerine, savsaklama ve firmalara
zorluk çıkarma” şeklinde iddia edilmiştir.


Bunun sonucu olarak, genel müdürlüğe,
firmalar, imzalı imzasız şikayet dilekçeleri
vererek, hak arama yolunu seçmişlerdir. Yoğun
yakınmalar ve yaygın söylentiler neticesi,
TEDAŞ Teftiş Kurulu Başkanlığı
konuya el atmış, 2 başmüfettişini
görevlendirerek konuyu inceletmeye başlamıştır.
Genel Müdürlük Teftiş Kurulu Başkanlığının
25.12.1995 tarih ve 57 sayılı raporuyla bazı
öneriler ve tespitler getirildiği halde, Sayın
Bakan Şinasi Altıner'in gereğini yapmadığı
ve devleti yüzmilyarlarca lira zarara uğrattığı
iddiasıyla, eylemin, Türk Ceza Kanununun 240 ıncı
maddesine uyduğu iddia edilmiştir. 

Değerli milletvekilleri, komisyonun bir üyesi
olarak şunu ifade etmek isterim ki, komisyon, çalışmalarında,
önyargısız, tarafsız, parti endişelerinden
uzak, ciddî ve disiplinli bir çalışmayı
sürdürmüştür. Olayın açığa
çıkması için, iddia sahipleri, gösterdiği
şahitler, TEDAŞ çalışanları,
Bakanlık mensupları ve bilirkişiler büyük
bir titizlikle dinlenmiş ve verdikleri belgeler toplanmıştır.
Ayrıca, Bakanlık Teftiş Kurulunun elinde bulunan
bilgi ve belgeler, Kurum içindeki personel için
açılan Ankara Dördüncü Asliye Ceza
Mahkemesindeki dosya, Ankara Üniversitesi Hukuk Fakültesi
Dekanlığının ihalelerle ilgili görüşü
ve Yüksek Disiplin Kurulunun kararlarıyla birlikte
(9/1) esas numaralı Komisyon dosyasındaki bilgi
ve belgeler toplanmıştır. 

Şunu öncelikle belirtmek gerekir ki, TEDAŞ'ta
yapılan ihalelerde yolsuzluk, rüşvet ve görevi
kötüye kullanma gibi olayların, gerek TEDAŞ
gerek Bakanlık ve gerekse Başbakanlık Teftiş
Kurulu raporlarında madde madde açıklandığı
bir gerçektir. 

Bürokratik seviyede cereyan eden bu olayların,
eski Bakan Sayın Altıner'le ilgisinin olmadığını
ve TEDAŞ'ın hukukî yapısından
kaynaklandığını birkaç cümleyle
açıklamak istiyorum. TEDAŞ, 233 sayılı
İktisadî Devlet Teşekkülleri Hakkında
Kanun Hükmünde Karaname ve değişiklikleriyle
3771 sayılı Kanun Hükmünde Kararname uyarınca,
1993 tarihli ve 4789 sayılı Kararnamenin eki, Bakanlar
Kurulu kararı çerçevesinde faaliyette bulunmak
üzere kurulmuş bir iktisadî devlet teşekkülüdür.
Yani, TEDAŞ, bu niteliğiyle tüzelkişiliğe
sahiptir; faaliyetlerinde özel ve sorumluluğu, sermayesiyle
sınırlıdır, özel hukuk hükümlerine
tabi olup, Genel Muhasebe Kanunu ile Devlet İhale Kanunu
hükümlerine ve Sayıştay denetimine tabi
değildir. Ana statüye göre, TEDAŞ'ta, yönetim
kurulu, en yetkili kuruldur. Bakanlığın bu kurul
üzerindeki konumu gözetim ve denetimden ibarettir; çünkü,
233 sayılı Kanun Hükmünde Kararname ve
TEDAŞ ana statüsü, Enerji ve Tabiî Kaynaklar
Bakanlığını, ilgili bakanlık olarak
tarif etmektedir.

Konunun başından beri, Bakanın,
tüm bürokratik engellemelere rağmen, 3046 sayılı
Bakanlıkların Kuruluş ve Görev Esasları
Hakkında Kanundan aldığı yetkilerini,
tam, zamanında, eksiksiz olarak kullandığı,
gerek 13 şahidin dinlenmesinden gerekse eski Bakanın
savunmasından ve rapordaki bilirkişi mütalaalarından
anlaşılmaktadır.

Hemen şunu ifade edelim ki; önerge sahibi
de dahil olmak üzere, ifadesi alınan tüm şahit,
bilirkişi ve bürokratlar, Sayın eski Bakanı,
özellikle görevini kötüye kullanma babında
hiçbir şekilde suçlamamış, iddia
etmemiş, hatta ve hatta ihsas bile etmemiştir.

Değerli milletvekilleri, Komisyonumuz, konuyu,
tüm hukukî çerçeve içerisinde,
önyargısız ve tarafsız bir anlayışla
incelemiştir; hiçbir arkadaşımız
parti endişesi taşımamıştır.
Hatta, Sayın eski Bakan, soruşturma esnasında
parti değiştirdiği halde, soruşturmanın
mecrasına en ufak bir tesiri olmamıştır.
Değerli milletvekilleri de, bu konuya gölge düşürmemek
için, ellerinden gelen özverili çalışmaları
yapmışlardır. 

Olaylarda, Bakanı ilgilendirecek, suçlayacak
veya bağlantı kuracak, Türk Ceza Kanununun 230
uncu maddesine uygun suçun maddî ve manevî
unsurları teşekkül etmediği gibi, Bakanın
hareketlerinde, davranışlarında ve idare biçiminde,
TEDAŞ'ın hukukî konumu göz önüne
alınarak, Türk Ceza Kanununun 240 ıncı
maddesine uyan fiilin unsurları da teşekkül
etmemiştir.

Değerli milletvekilleri, olaylar Ağustosta
başlayıp, 53 üncü Hükümetin kuruluşuna
kadar -yani, Sayın Bakanın görevden ayrılışına
kadar- devam etmiştir. Bu sürede, Türkiye'nin
siyasî hayatındaki çalkantıları
ve özellikle, bir erken genel seçim yapıldığını
unutmamak gerekir. Erken genel seçimin konjonktürü
dolayısıyla, Enerji Bakanlığında
bulunan bir Bakanın, bu işleri de hassasiyetle takip
etmesini ve olayların üzerine gitmesini takdirle karşılıyoruz.


Parlamentonun usulsüzlük, yolsuzluk ve
haksızlıklar üzerine kararlılıkla
gitmesi, halkımızın beklediği temiz toplum,
temiz siyaset ve temiz devlet beklentisine cevap teşkil
edecektir. 

Bu olaylarda suçu olan bürokratların
birçoğu bağımsız yargı organlarında
hesap vermeye devam etmektedir. 

Meclisimizin denetim yollarını tarafsız,
etkin ve süratli kullanması, tüm ülke insanlarının
beklentisidir, talebidir, isteğidir. 

BAŞKAN -Sayın Özsoy, 1 dakikanız
var efendim. 

HALİL İBRAHİM ÖZSOY (Devamla)
- Teşekkür ederim Başkanım. 

Kişisel olarak, gerek bürokraside geçen
deneyimi gerekse Parlamentoda geçen deneyimi göz önüne
alarak ve vicdanî muhasebemi yaparak, Enerji ve Tabiî
Kaynaklar eski Bakanı Sayın Şinasi Altıner'in
ne 230'a ne de 240'a girecek herhangi bir suça iştirak
etmediğini arz eder, hepinizi saygıyla selamlarım.
(ANAP sıralarından alkışlar) 

BAŞKAN -Teşekkür ederim Sayın
Özsoy. 

Sayın Komisyon, bu safhada konuşmak
istiyor musunuz?.. 

(9/2) ESAS NUMARALI MECLİS SORUŞTURMASI
KOMİSYONU BAŞKANI ERTUĞRUL YALÇINBAYIR
(Bursa) - Evet efendim.  

BAŞKAN - Buyurun. 

Sayın Başkan, süreniz 10 dakikadır;
rica ediyorum, süreye riayet edin efendim.  

(9/2) ESAS NUMARALI MECLİS SORUŞTURMASI
KOMİSYONU BAŞKANI ERTUĞRUL YALÇINBAYIR
(Bursa) - Sayın Başkan, sayın milletvekilleri;
(9/2) esas sayılı TEDAŞ-Altıner Komisyonu
ve şahsım adına hepinizi sevgi, saygı,
barış ve mutluluk dileklerimle selamlıyorum.


Bilindiği gibi, Komisyonun kuruluş sebebi,
verilen Meclis soruşturması önergesidir. Bu
önergeyle ilgili olarak Sayın Özsoy'un açıklamalarını
dinledik. Rapor size dağıtıldığı
için tekrarlamak istemiyorum. 

Önergenin kabulü üzerine (9/2) esas
numaralı Komisyon kuruldu ve Komisyon, yasal süresi
içerisinde raporunu Sayın Meclise arz etti. Sayın
Meclis, komisyon raporunu ya kabul edecek yahut reddedecektir.
Bilindiği üzere, reddetmesi halinde, verilecek olan önergede,
hangi sevk maddesiyle Yüce Divana sevk etmesi hususunun belirtilmesi
gerekmektedir. 

Sayın arkadaşlar, konuyla ilgili, TEDAŞ
Genel Müdürlüğünce, 32 adet muhtelif yerleşim
birimlerine ait elektrik şebekesi tesis işleri, 3
trilyon 344 milyar 692 milyon lira keşif bedeliyle 6.9.1995
tarihine kadar ihaleye çıkarılmış;
167 firma tarafından 850 yeterlilik ve teklif zarfı
verilmiş ve iş, yüzde 32,3 indirimle 2,2 trilyon
liraya ihaleye çıkarılmıştır.


Yoğun şikâyet ve söylentiler,
Meclis soruşturması önergesi ve kararı
nedeniyle, ihale, bütün yönleriyle çeşitli
birimlerce incelemeye tabi tutulmuştur. Bunlardan birisi,
önergenin dayanağı olan 25.12.1995 gün ve
57 sayılı rapordur. Bu rapor, ihalelerin iptalini
önermektedir. 

Diğeri, aynı doğrultuda, Başbakanlık
Yüksek Denetleme Kurulunun 19 mart tarihli raporudur. Bir
başkası ise, yine Teftiş Kurulunun 27 Mayıs
1996 gün 66/8 tahkikat raporuyla, diğer raporları
doğrulayan ivedi durum raporudur. 

Bunun dışında, Enerji ve Tabiî
Kaynaklar Bakanlığı Yüksek Disiplin Kurulu
15.10.1996 gün ve 23 sayılı kararıyla,
TEDAŞ Genel Müdürüyle, iki Genel Müdür
Yardımcısını ve Ticaret Daire Başkanını,
devlet memuriyetinden ihraç etmiştir ve ayrıca,
çeşitli personel hakkında ağır
disiplin cezaları tertip edilmiştir. Kurum içerisinde,
birçok personel hakkında, Türk Ceza Kanununun
240 ıncı maddesine uyan eylemleri nedeniyle, Ankara
Dördüncü Asliye Ceza Mahkemesinde ceza davası
açılmıştır. Yine, ihaleye fesat
karıştıran, sahte belge kullanan, hile yapan
firmalar hakkında, Ankara Cumhuriyet Başsavcılığına
suç duyurusunda bulunulmuştur. Bunları, hem
sizi hem de kamuoyunu aydınlatma bakımından
söylemek istiyorum. 

İhaleyle ilgili ortaya çıkan
hukukî problemler nedeniyle, TEDAŞ Genel Müdürlüğü,
Ankara Üniversitesi Hukuk Fakültesinden hukukî
mütalaa istemiştir. Fakülte öğretim üyelerinden
Prof. Dr. Fırat Öztan, Prof. Dr. Seyfullah Ediz ve
Prof. Dr. Fahrettin Aral tarafından hazırlanan 15.7.1996
günlü hukukî görüş çok
önemlidir. Dosyamızda mevcut olan bu görüşe
göre, ihalelerin tümden iptali gerekmemektedir. 32 iş
kapsamındaki ihaleden, 15 adet şehir şebekesi
işi ihale edilmiştir ve yine, bu rapor doğrultusunda
karar alan TEDAŞ Yönetim Kurulu, 8 firmanın
sözleşmesinin feshine, fesihten doğan zararların
istenmesine karar vermiştir. Bir başka deyişle,
Meclis soruşturma önergesinin dayanağı olan
rapor ile Ankara Üniversitesi Hukuk Fakültesinin raporu
çelişmektedir. İhalelerin tümden iptali
gerekmemektedir. Bu konuda tereddüt hasıl olmuştur.
Bakan, bu tereddüt sırasında, konuyu uzmanlarına
sormuş, uzmanları ise, Bakanın ihaleyi fesih
yetkisi olmadığını belirtmişlerdir.
Nitekim, Ankara Üniversitesince hazırlanan -belli
öğretim görevlilerince hazırlanan- rapora
göre ihaleyi fesih yetkisi bakanın değildir. TEDAŞ'ın
hukukî konumu itibariyle, en üst düzeyde görevli
olan TEDAŞ Yönetim Kuruludur. TEDAŞ Yönetim
Kurulu, her konuda yetkilidir. Bakanın, 233 sayılı
Kanun Hükmünde Kararnamenin 40 ıncı maddesinde
yazılı gözetim ve denetim görevi vardır;
bunu yapıp yapmadığı hususu araştırılmalıdır.
Gözetim ve denetim görevi, ihaleleri fesih suretiyle
değil, başka türlü de yapılabilir.
Nitekim, dosyamızda mevcut delillere göre, Bakan,
bu konuda görevlerini yapmıştır. Bunlar,
size arz edilen raporda etraflıca açıklanmıştır.

Sayın Başkan, sayın milletvekilleri,
Meclis soruşturması önergeleri, Meclisin denetim
yollarından en önemlisidir ve bunlar, siyasî
maksatla verilecek önergeler değildir. Bu nedenle, Meclis
soruşturması önergeleri, partilerin organlarında
görüşülemez. Siz, burada karar verirken,
vicdanî kanaatlerinize göre karar vereceksiniz. Bu,
bir yargılamadır; yargının bağımsızlığı
ilkesi, sizin için de geçerlidir. Siz de, arz edilen
rapor, konusunda kendi bilginiz ve değerlendirmeleriniz ışığı
altında karar vermek durumundasınız.

Demin, Sayın Başkan Yardımcımın
da arz ettiği gibi, usulsüzlük, yolsuzluk ve haksızlıkların
üzerine kararlılıkla gidilmesi halinde, halkın
temiz siyaset beklentilerine cevap verilmiş olacağı,
anayasal kurumlara olan güven duygusunun artacağı
ve toplumsal barışın güçleneceği
kuşkusuzdur. Parlamentonun saygınlığının,
Türkiye Büyük Millet Meclisi denetim yollarının
tarafsız, etkin ve süratli kullanımıyla,
siyasîlerin ve yönetenlerin yolsuzluklar üzerine
kararlılıkla gitmesi suretiyle sağlanacağı
açıktır.

Bu nedenle, şu hususu önemle belirtmek
istiyorum: Araştırma önergesi verilebilecek
hallerde, soruşturma önergesi verilmesi ve bunun sonunda,
soruşturmaya muhatap olan kişi hakkında işlem
yapılmaması, kamuoyunu da rahatsız etmektedir.
Önergelerin verilmesinde, bu hususa ve önergelerin neticelerine
dikkat edilmesi asıldır; toplum bunları beklemektedir.
Meclis araştırması önergesine, soruşturma
önergesine, soruşturma kararına bağlanan
sonuçlar farklıdır. Evet; her soruşturma,
mutlak surette Yüce Divana sevk neticesini doğurmaz;
ancak, bu önergelerin verilmesinde gerekli titizliğin
gösterilmesi, sanıyorum ki, toplumun da beklentisidir.


Sayın Başkan, sayın milletvekilleri;
rapor önünüzde; kararı serbest iradenizle
vereceksiniz. Komisyonumuz, çalışmalarında,
siyasî partiyle ilgili elbiselerini çıkarmış
ve kendi vicdanî kanaatlerine göre karar vermiştir.
Onbeş kişiden oluşan komisyon, kararını
verirken iki üye muhalefet etmiştir; onun dışındaki
üyelerden ikisi imza sırasında bulunmamış,
diğer üyeler ise, Sayın Altıner'in Yüce
Divana sevkine gerek olmadığına karar vermiştir.


Komisyon çalışmalarındaki
katkıları nedeniyle tüm üyelere huzurunuzda
teşekkür ediyor, saygılar sunuyorum. (RP ve
ANAP sıralarından alkışlar) 

BAŞKAN - Teşekkür ederim Sayın
Yalçınbayır.

Aslında, sürenizi belirlerken biraz yanlış
belirledim; çünkü, ben, Danışma
Kurulunda, bugün, bununla ilgili bir süre var mıdır
yok mudur diye sormamıştım. Böyle bir
süre yok; ama, İçtüzüğe göre,
komisyonların konuşma süresi normal olarak 20
dakika. Siz de zaten yeterli konuştunuz; teşekkür
ederim.

Şahısları adına, Sayın
Sami Küçükbaşkan?.. Yok.

Sayın İbrahim Yılmaz?.. Yok.

Sayın Metin Şahin?.. Burada.

Buyurun efendim. (DSP sıralarından
alkışlar)

Süreniz 10 dakikadır.

METİN ŞAHİN (Antalya) - Sayın
Başkan, sayın milletvekilleri; üzerinde konuştuğumuz
komisyon raporu hakkında söz almış bulunuyorum;
hepinizi saygıyla selamlıyorum. 

Değerli arkadaşlar, üzerinde görüştüğümüz
komisyon raporunda bir kanaat oluşturabilmemiz için
bellibaşlı bazı tespitleri ortaya koymanın
yararlı olduğunu düşünüyorum.
Örneğin, bunlardan birincisi, Türkiye Büyük
Millet Meclisi Genel Kurulunun kabul ettiği soruşturma
komisyonunda ileri sürülen iddialar nelerdir, önce
onları özetle bilgilerinize sunmak istiyorum:

İhale evraklarında usulsüzlük
ve yolsuzluk yapılmıştır. Yönetim
Kurulundan gerekli karar alınmamıştır.
İhale puanlaması usulsüz etkilemeye maruz kalmıştır.
Yanlış, sahte belge ve evrak kullanan müteahhitlere
göz yumulmuştur. Gizlilik ilkesi ihlal edilmiştir.
Dışarıya bilgi sızdırılmıştır.
İddialar bunlardı. 

Bir başka tespit: TEDAŞ Teftiş
Kurulunun, Enerji ve Tabiî Kaynaklar Bakanlığı
Teftiş Kurulunun, yine, Başbakanlık Yüksek
Denetleme Kurulunun yaptığı inceleme, soruşturmalar
sonucunda da, bu ileri sürülen iddiaların tamamen
gerçek olduğu görülmüştür.

Bir üçüncü tespit: TEDAŞ
Teftiş Kurulunun, 25.12.1995 tarihinde hazırlayıp
makama sunduğu teftiş raporunda iki husus öne çıkmaktadır.
Bunlardan birincisi “ihale iptal edilmelidir” ikincisi
“sorumlular hakkında soruşturma açılmalıdır”
denilmesidir. 

Değerli arkadaşlar, 25.12.1995 tarihinde,
TEDAŞ Teftiş Heyetinin hazırladığı
bu rapor, o zamanın genel müdürünün
de oluruyla, 5 Ocak 1996 tarihinde, Sayın Bakan Altıner'in
bilgisine sunulmuştur. 

Diğer bir tespit: Soruşturma komisyonu
raporunun 21 nci sayfasında da yer alıyor, yine,
benden önce söz alan bazı arkadaşlarımız
da dile getirdiler, bu soruşturmayla ilgili olarak, zamanın
genel müdürü, iki genel müdür yardımcısı
ve birçok bürokratı hem savcılığa
verilmiş hem de görevlerinden alınmıştır.
Bununla ilgili olarak bazı sözleşmeler iptal
edilmiştir. Yine, raporlarda yer aldığı
şekliyle, ihaleden doğan, TEDAŞ'ın bazı
kayıpları için, firmalar hakkında
da tazminat davaları açılması karar
altına alınmıştır; ayrıca,
bazı teminat mektupları da irat kaydedilmiştir.


Değerli arkadaşlar, kısaca bu tespitleri
sunduktan sonra, bir de ihalenin geçirdiği aşamaları
size özetle sunmak istiyorum: 16 Ekim günü ihale
alt komisyonu, raporunu, satın alma ve ihale komisyonuna
sunmuştur; 27 Ekim günü ihale protokola bağlanmıştır.
15 Kasım 1995 günü ihale, TEDAŞ Genel Müdürünce
onaylanmıştır. Burada dikkat çekici
bir husus ve çok tartışılan -bu konuyla
ilintili olup olmadığı da çok tartışılan-
bir konu var; o da, 15 Kasımda bu ihale onaylandıktan
sonra, Danıştay kararıyla göreve dönme
kararı alan eski genel müdür de, bu ihalenin
onaylanmasını müteakip göreve başlatılmıştır.
16 Kasımda göreve iade edilen eski genel müdür,
TEDAŞ ile ilgili bu dosyanın kendisine getirilmesini
ve incelemek istediğini söylemiştir; ancak, kendisiyle
beraber görev yapan diğer bürokratlar bu dosyayı
kendisine vermemişlerdir ve bu arada, Sayın Bakan
Altıner, 16 Kasımda hazırladığı
bir onayla, Danıştay kararıyla göreve
dönen genel müdürü, İstanbul'a, onbeş
günlüğüne görevlendirmiştir. Bu
görevlendirme tartışmanın en fazla yapıldığı
taraflardan biriydi; çünkü, çok iddia
edilen, yolsuzluk olduğu, bunların örtbas edilmek
istendiği ve bunların soruşturmasının
gerektiği, kamuoyunda en çok konuşulduğu
bir noktada, genel müdüre karşı yapılan
bu tasarrufun çok tartışmaya açık
olduğu takdirlerinizdedir. 

İşte, bu noktada, onbeş günlüğüne
İstanbul'a gönderilen genel müdüre, Sayın
Bakan, sanıyorum, bu tasarrufu çok yeterli görmemiş;
çünkü, bu görevlendirme işi cuma günü
16.30'da kendisine tebliğ edilmiştir. Aradaki cumartesi,
pazar hiç dikkate alınmaksızın, sanki
tatil günü değilmiş gibi, pazartesi günü
geçici görevle İstanbul'a giden Genel Müdüre,
 İstanbul'a geç gittin diye de, bu sefer işten
el çektirilmiştir Sayın Bakan tarafından.
Bu, tabiî, çok dikkat çekici, en fazla tartışılan
konulardan biri haline gelmiştir. Burada, Sayın Bakan,
her konuda iddia ettiği gibi, soruşturmayla ilişkisini
kurmakta 233'e göre gözetim ve denetim yetkisinin dışında
bir yetkisinin olmadığını söylemesine
rağmen, bu olayda bir yürütme yetkisini kullanmıştır.
Bu açıktır; çünkü, daha
sonra, Başbakanlık Personel Dairesinden aldığı
görüş, bir yeri önce boşaltıp
sonra onun kılıfını hazırlamaktan
öteye geçmemiştir. Bu konuda yanlış
yapmıştır; çünkü, 233 sayılı
Kararnamede açıkça ifade edilmektedir ki;
bir genel müdür herhangi bir nedenle bir yere göreve
gittiği zaman vekilini kendisi belirler. Bu açıktır;
ama, burada, Sayın Bakan bir tasarrufta bulunarak, vekilini,
genel müdürün kendisinin belirlemesini aşmış,
doğrudan bir yürütme yetkisiyle bir vekâlet
vermiştir. Bu vekâlet de, TEDAŞ soruşturmasının
bütün aşamalarında önplanda görülen;
sonuçta, kamu görevinden atılan, savcılığa
verilen Genel Müdüre vekâlet şeklinde olmuştur.
Bu bakımdan, dikkat çekici bir durumla karşı
karşıya olduğumuzu size açıkça
açıklamak istiyorum. 

Değerli arkadaşlar, tabiî, bu arada,
yine, tartışılan en önemli bir olay Sayın
Bakanla ilgili olarak; bu, kamuoyuna yansıyan tartışmaların
akabinde 22 Kasımda Sayın Bakan, TEDAŞ Teftiş
Heyetini, bu konuyu soruşturmakla görevlendirmiştir.
Tabiî bu inceleme yaklaşık bir ay kadar zaman
almış ve TEDAŞ Teftiş Kurulu tarafından
25 Aralık günü bir rapora bağlanmıştır.
Rapor, ayın 29'unda Genel Müdürün onayına
sunulmuş, Genel Müdür onaylamış ve
5 Ocakta da Sayın Bakana sunulmuştur.

Değerli arkadaşlar, Sayın Bakan
şöyle bir iddiada bulunuyor: “Bu rapor nedeniyle
ortaya çıkan, teftiş heyeti raporunun söylediği
iptal yetkisi beni aşar, benim görevim değildir.
Bu görev, TEDAŞ Yönetim Kurulunun.” Ancak,
şöyle bir hukuk kuralını gözardı
edemeyiz: Eğer, bir bakan, bir konuyu teftiş heyetine
veriyor, konunun incelenmesini istiyor, ve de bu inceleme kendisine
geliyorsa, bunun gereğini yapmak durumundadır; yani
“benim bu konuda bir yetkim yok” demesi mümkün
değildir; çünkü, teftişi isteyen kendisidir,
yapılan teftiş bakan adına yapılmıştır,
ortaya çıkan sonuçları da işleme
koyacak olan da bakanın kendisidir, Yönetim Kurulu
değildir.

Burada, tabiî, çok tartışılan
bir nokta: Sayın Bakan ve bazı komisyon üyelerimiz,
bu görevin bakanda olmadığını, Yönetim
Kurulunda olduğunu iddia etmişlerdir. Halbuki, ben kişisel
kanaatimi, ısrarla, üzerine basarak söylüyorum;
eğer, bir bakan, bu konuda görevi kendisi verdiyse “bunu
soruşturun” dediyse ve bu rapor kendisine gelip de
“bunun iptali gerekir” dediyse; o bakan, onu yapmakla
mükelleftir.

BAŞKAN - Sayın Şahin, 1 dakikanız
var efendim.

METİN ŞAHİN (Devamla) - Peki
Sayın Başkanım.

Değerli arkadaşlar, ayrıca şunları
söylemek istiyorum: Tabiî, daha sonra görevden
değişiklikle, usulsüz olarak göreve getirilen
Genel Müdür, Bakana “bunun iptali gerekir”
diye bu raporu da sunduktan sonra -arada ne olduğu pek bilinmemekle
beraber- 7 Şubatta Yönetim Kurulu yeniden toplanmış
ve herkesin iptal edilmesini beklediği bir olay, Yönetim
Kurulunda kabul edilmiştir; ancak, sonradan, bunun karar
yetersayısı oluşmadığı görülmüş
ve 29 Şubatta yeniden Yönetim Kuruluna gelmiştir.

(Mikrofon otomatik cihaz tarafından kapatıldı)

BAŞKAN - Sayın Şahin, size 1 dakika
süre veriyorum; fazla uzatmayacağım.

METİN ŞAHİN (Devamla) - Peki
Sayın Başkan.

Burada şunu söylemek istiyorum: Sayın
Bakan, bu konuda görevi kendisinde olmadığı
şekliyle, Yönetim Kurulunu tekrar toplantıya
çağırmış ve sözde, bunun çaresini
aramış; acaba benim bunda yetkim var mı; iptal
yetkim var mı diye sormuştur. Ben, o zaman, komisyonda
da söyledim, burada da söylüyorum; Yönetim
Kurulunda, bunu iptal yetkim var mı diye aramasına
gerek yok; görevi Sayın Bakan kendisi vermiştir,
rapor önüne gelmiştir; bu raporun gereğini
yapmak durumundaydı. Bu bakımdan, ben, Sayın
Altıner'i, görevini yeterince yerine getiremediği,
belirli bir dirayetsizlik ve ihmal gösterdiği konusu
nedeniyle kusurlu ve suçlu buluyorum. 

Değerli arkadaşlar, sözlerimi şöyle
tamamlamak istiyorum: Bu soruşturmayla, Türkiye Büyük
Millet Meclisi, millet adına denetim yetkisini kullanmaktadır.
Usulsüzlük, yolsuzluk ve haksızlıkların
üzerine kararlılıkla gidilmesi halinde halkın,
temiz toplum ve temiz siyaset beklentilerine cevap verilmiş
olacağı gibi, başta Parlamento olmak üzere,
devlete güven duygusunun artacağı kuşkusuzdur;
takdir Yüce Meclisindir.

Saygıyla sunuyorum. (DSP sıralarından
alkışlar)

BAŞKAN - Teşekkür ederim Sayın
Şahin.

Sayın Selahattin Beyribey, buyurun efendim.
(ANAP sıralarından alkışlar)

Süreniz 10 dakikadır.

YUSUF SELAHATTİN BEYRİBEY (Kars) -
Sayın Başkanım, sayın milletvekilleri;
Yüce Heyetinizi saygıyla selamlıyorum; ayrıca,
ekranları başında bizi izleyen vatandaşlarımızın
geçmiş Ramazan Bayramını kutluyorum.

Zonguldak Milletvekili Sayın Mümtaz Soysal
ve 59 arkadaşının önergesiyle, Türkiye
Elektrik Dağıtım AŞ'nin bazı ihalelerinde
usulsüzlük ve yolsuzluk yapıldığının
TEDAŞ Teftiş Kurulunca tespit edilmesine karşın
ihaleleri iptal etmemek suretiyle devleti zarara uğratarak
görevini kötüye kullandığı ve
bu eyleminin Türk Ceza Kanununun 240 ıncı maddesine
uyduğu iddiasıyla Enerji ve Tabiî Kaynaklar eski
Bakanı Sayın Şinasi Altıner hakkında
açılan Meclis soruşturmasının
komisyon çalışmalarının sonuçlandırılmasından
sonra, konu hakkında görüşlerimi açıklamak
üzere şahsım adına söz almış
bulunuyorum.

Soruşturma komisyonları, Anayasa ve
İçtüzükte belirtildiği üzere,
bakanlık, başbakanlık yapmış
olan kişilerin bu görevleri sırasında
yaptıkları veya yapmadıkları işlemlerden,
suç isnadı ve o suçu içeren ceza maddesi
belirtilerek yapılan iddiayı inceler, soruşturur,
suçlu veya suçsuz diyerek sonuçlandırırlar.
Genel Kurul da, bu soruşturma komisyonunun çalışma
raporunu takdir eder, değerlendirir, konu hakkkında
nihaî karara varır.

Sayın milletvekilleri, soruşturma komisyonları,
Türkiye Büyük Millet Meclisinin diğer komisyonları
gibi, yani, Sağlık, Bayındırlık
ve Tarım Komisyonları gibi kalıcı
ve sürekli komisyonlar değillerdir; soruşturmaya
neden olan iddia konularını araştırırlar.


İddia: TEDAŞ'ta 32 ihale olmuş;
bunun usulsüzlüğünü Teftiş Kurulu
tespit etmiş, Sayın Bakan bunu iptal etmemiş
ve devleti zarara uğratmış; dolayısıyla,
240 ıncı maddeye göre, görevini kötüye
kullanma fiilini işlemiştir. 

Komisyon, incelemesinde, Sayın Bakanın
Teftiş Kurulunu anında görevlendirmiş
olduğuna ilişkin yazılı talimatı
olduğunu; Sayın Bakanın ihaleyi iptal yetkisinin
KİT'ler üzerinde mümkün olmadığını
belirtmiştir. 

233 sayılı Kanun Hükmünde
Kararnamenin 40 ıncı maddesinde belirtildiği
gibi, ilgili bakanlık; teşebbüs, müessese
ve bağlı ortaklık faaliyetlerinin kanun, tüzük
ve yönetmelik hükümlerine uygun olarak yürütülmesini
gözetlemekle görevlidir.

Birinci fıkrada belirtilen amaçla,
ilgili bakanlık, gerekli hallerde teşebbüslerin
hesaplarını ve işlemlerini teftiş ve
tahkike tabi tutmaya ve bunların iktisadî ve malî
durumlarını tespit ettirmeye yetkilidir. Bu yetki,
kuruluşlarının görev ve yetkilerini daraltmayacak,
normal faaliyetlerini aksatmayacak şekilde kullanılır.

Sayın Bakan bu maddeye göre, Bakanlığının
görevlerini aynen yerine getirmiştir. 

Sayın Mümtaz Soysal ve arkadaşlarının
hazırladığı soruşturma önergesinin
son sayfasındaki bir cümlede, devleti milyarlarca
lira zarara uğrattığı ifade edilmektedir.


Sayın milletvekilleri, zarar matematiksel
bir kavramdır, tespiti de kolaydır. Bir suç
için yeterli kanıtı ortaya koyamayabilirsiniz;
ama, şunu diyebilirsiniz: “Şurada bir zarar var;
ama, tespit edemedik.” 

KİT'ler, tek düzen muhasebe sistemiyle
çalışır, hatta, geleceğe dönük
tahminî zarar bile çıkarabilirler; proforma
bilanço isterseniz, size tahminî zararı bile
söyleyebilirler. Peki, o halde, şimdi ben soruyorum:
Nerededir TEDAŞ ihalesinden doğan zarar; zarar marar
yok arkadaşlar. Bu, Teftiş Kurulu raporlarında
da derc edilmiştir. Eğer, tek bir liralık zarar
olsaydı, komisyon, bu rapora bunu yazardı; yazamadığına
göre, zararsızlığa sükût ederek
ikrar etmiştir. Komisyon “zarar yok” diye yazsaydı,
iddia sahibi olan Sayın Soysal ve arkadaşlarının
iddialarını belki de çok fazla hafifletecek,
buna karşılık da, Sayın Bakan haklı
duruma çıkacaktı. Herhalde, bunu yapmamak
için de, zarar konusuna temas etmemeyi, sükût
etmeyi yeğlemişlerdir; ama, görülüyor
ki, Sayın Soysal ve arkadaşları da, başlangıçta
çok kolay tespit edilebilecek bir zarar konusunu hiç
incelemeden “milyarlarca zarar var” diyerek, kamuoyu
oluşturmak istemişlerdir.

Sayın milletvekilleri, 53 üncü Hükümetin
Enerji ve Tabiî Kaynaklar Bakanı, TEDAŞ yönetimini
tamamen değiştirmiş olmasına rağmen,
Bakanlık Teftiş Kurulu raporunda 32 ihalenin tamamen
iptalini öngörmesine rağmen ve de bu karara Sayın
Bakan uyduğu halde, TEDAŞ Yönetim Kurulu, ihaleleri
iptal etmemiştir ve bu kurumu zarara sokacağız
endişesiyle Ankara Üniversitesi Hukuk Fakültesine
başvurmuşlar ve hukukî görüş
istemişlerdir. Hukuk Fakültesi profesörlerinin
verdiği raporun bir özeti, soruşturma komisyonu
raporunda da mevcuttur. Bu raporda, TEDAŞ Teftiş Kurulu
ve Bakanlık Teftiş Kurulunun 32 ihalenin iptalini
içeren görüşünü reddederek, 5
müteahhitin -sahte belge vererek kurumu yanıltan müteahhitlerdir
bunlar- ihalelerin feshini öngörmüştür.
Tamamen iptali halinde “kamu zararı olur” diye
rapor verilmemiştir. Şu andaki TEDAŞ Yönetimi
ve Sayın Bakan Recai Kutan da, bu ihaleleri aynen onaylamıştır.


Burada, Genel Müdürün görevden
alınmasıyla ilgili de birkaç söz söylemek
istiyorum. Sayın Genel Müdürün atanmasıyla
ilgili Ekonomik İşler Yüksek Koordinasyon Kurulunun
162 sayılı kararıyla kamu iktisadî
ticarî teşebbüslerinin genel müdürlerinin
ayrılmaları halinde -hastalık, vefat, istifa,
görevden alınma ve bunun gibi- yerlerine yeni genel
müdür atanıncaya kadar ilgili bakanın
uygun göreceği kişinin vekâlet etmesi şeklindedir.


Ayrıca, bununla ilgili yine, 657 Sayılı
Devlet Memurları Kanununun 86 ncı maddesi gereğince,
görevden uzaklaştırılan genel müdür
veya yönetim kurulu başkanının yerine,
kurum içerisinden veya diğer kurumlardan veya açıktan
vekil atanabileceğinden, genel müdür ve yönetim
kurulu başkanlığına vekâlet edecek
personelin 233 sayılı Kanun Hükmünde Kararnamenin
6 ncı maddesi gereğince, dördüncü fıkrada
belirtilen kişilerden olmasının zorunlu bulunmadığı,
233 sayılı Kanun Hükmünde Kararnamenin
6 ncı maddesinin ikinci fıkrasında, genel
müdürün yönetim kurulu başkanı
olduğu hükme bağlandığından, genel
müdürlük ve yönetim kurulu başkanlığına
ayrı ayrı kişilerin vekâlet edemeyeceği;
genel müdür ve yönetim kurulu başkanlığına
aynı kuruluşun genel müdür yardımcısı
olup, yönetim kurulu üyesi olmayan birinin vekâlet
edebileceği; sözkonusu vekâletten atama işleminin
ilgili bakanın yetkisinde bulunduğu mütalaa edilmektedir.


Görüldüğü gibi, buradaki
tasarrufta da, yasaya aykırı hiçbir işlem
söz konusu değildir. Bugünkü Hükümetin,
bu kanuna dayalı çok sayıda uygulamaları
vardır. 

Sonuç olarak, ben de, Sayın Şinasi
Altıner'in devleti zarara uğratmadığı
ve görevini kötüye kullanmadığı
kanaati oluşmuştur. Meclis Soruşturması
Komisyonunun kararına aynen katılıyorum.

Saygılarımla. 

Teşekkür ederim. (ANAP sıralarından
alkışlar)

BAŞKAN - Teşekkür ederim Sayın
Beyribey.

Sayın Mehmet Gözlükaya; buyurun
efendim.

Sayın Gözlükaya, süreniz 10
dakika efendim. 

MEHMET GÖZLÜKAYA (Denizli) - Teşekkür
ederim Sayın Başkan. 

Sayın Başkan, değerli milletvekilleri;
bildiğiniz üzere, Enerji ve Tabiî Kaynaklar eski
Bakanı Şinasi Altıner'in dört beş
aylık bakanlığı sırasında
görevini kötüye kullandığı iddiasıyla
Sayın Soysal ve arkadaşlarınca verilen soruşturma
önergesinin komisyonca vaki incelemesi sonucunda verilen
rapor üzerinde şahsım adına söz
almış bulunmaktayım; Yüce Meclise saygılar
sunuyorum. 

Sayın Başkan, değerli milletvekilleri;
rapor üzerindeki sözlerime geçmeden önce,
gene hepinizin bildiği gibi, TEDAŞ'ın hukukî
durumu hakkında birkaç cümle söylemek
istiyorum. Bildiğiniz üzere TEDAŞ, 233 sayılı
Kanun Hükmünde Kararname gereğince kurulmuş
bir KİT'tir. Bu kararnameye göre, KİT'ler özerktir.
İşlemlerinde, tamamen, özel hukuk hükümlerine
tabidir.  KİT'lerde, ne idare hukuku ne de idarî
yargı herhangi bir şekilde mevzubahis değildir.
Ayrıca, TEDAŞ'ta yetkili bir tek organ vardır;
bu organ, Yönetim Kuruludur. Bildiğiniz üzere -gene
söylüyorum; çok konuşulduğu için
bu sözleri söylemek durumundayım- TEDAŞ,
elektrik dağıtımıyla ilgili her türlü
faaliyetleri icra eden ve her türlü tedbiri alan bir
kuruluş. Bu kuruluşun tek ve en etkili, yetkili organı
Yönetim Kuruludur. Sadece genel müdürün, Yönetim
Kurulunun almış olduğu kararları onaylama
yetkisi var. 

Bir de, bakanın özel durumu var. Yine,
bu kanun hükmünde kararnameye göre, bakan, burada,
ilgili bakandır; yani, sorumluluğu olmayan, işlem
ve faaliyetleriyle ilgili yetkisi ve etkisi olmayan, sadece denetim
ve gözetim göreviyle görevlendirilmiş, yetkili
kılınmış; ayrıca, gerektiğinde
hesap ve işlemlerini, iktisadî ve malî gidişatını
tetkik ve tahkik etmekle görevli, yetkili kılınmış;
ayrıca, kendisine vaki şikâyet vesaire olursa,
denetim görevi gereği, bunu ilgili kurumlara havale etmek;
yani, Bakanlık müfettişleri kanalıyla,
kuruluşun -TEDAŞ'ın- ilgili teftiş kurullarına
havale etmek, onları uyarmak gibi yetkileri var. 

Şimdi, olayımızda, Sayın
Şinasi Altıner'in, TEDAŞ'ın hukukî
durumu, kendisinin hukukî durumu ve yetkileri açısından
gereğini yapıp yapmadığını
çok kısa olarak belirtmek istiyorum.

Sayın Altıner 5 Ekim 1995 tarihinde
göreve gelmiş, 27 Ekim 1995 tarihinde bu ihaleler yapılmaya
başlanmış -yine herkesin bildiği gibi,
ihale işlemleri uzun süre devam ediyor- ve 27 Ekimde
de; yani göreve geldiğinden 20 gün sonra da bu ihale
yapılmış ve arkasından, 7 gün
sonra da ilgili genel müdür tarafından onaylanmış;
yalnız, ihale kesinleştikten sonra birtakım
şikâyetler vuku bulmuş. Bu şikâyetler
üzerine, Sayın Altıner, Bakanlık Teftiş
Kurulu Başkanlığı kanalıyla TEDAŞ
Genel Müdürünü uyarmış ve gerekli
tahkikatın yapılması için kendisine
direktif vermiş. Ondan sonra -raporda uzun uzun izah edildiği
üzere- birtakım yasal işlemler yerine getirilmiş,
basın toplantıları olmuş; ben, o konulara
girmiyorum. Bana göre olay şu: Sayın Altıner,
233 sayılı Kanun Hükmündeki Kararname
hükümlerinin kendisine verdiği yetki ve görevleri
yerine getirmiştir; kanaatim budur. Bu işlemler açısından,
kendisine herhangi bir şekilde atfedilecek bir kusur mümkün
değildir. Bu, benim şahsî kanaatimdir.

Ayrıca, Metin Şahin kardeşim her
ne kadar, bakan, kanun hükmündeki kararnamede yetkim
yok diyorsa da, benim şahsî kanaatime göre, ihale
soruşturmasını başlattığı
için, ihaleyi fesih ve iptal etme gibi bir yetkiye de sahiptir”
şeklinde bir düşünce arz ettiler. Bu düşüncelerine
saygı duyuyorum; ama, ortada açık ve kesin
hüküm bulunmasına rağmen ve kanun hükmündeki
kararnamede ve bugüne kadar yapılan uygulamalarda
yetkisinin bulunmadığı görülmüş
olmasına rağmen, olmayan bir yetkiyle “efendim,
şu işi yapıyorsunuz, ama arkasını
da getirin, iptal edin” gibi bir hükme varmak, kanaatimizce
mümkün değildir. Bu görüşe katılmadığımızı
ifade ediyoruz. Yetkisi bulunmadığı için,
ihale ve fesih yetkisine de girememiştir. Niçin;
raporda güzelce izah edilmiş -bu vesileyle bu komisyonun
sayın üyelerini saygıyla selamlıyor,
teşekkür ediyorum- güzel bir inceleme yapmışlar
ve ilgili yerlere de danışmışlar. Orada
da uzun anlatılmış; işlemler, tamamen
özel hukuka tabi; yani, TEDAŞ'ın yaptığı
faaliyetler özel hukuk hükümlerine tabidir. Hal
böyle olunca, kesinleşen bir ihalenin sonradan iptal
edilmiş olması, birtakım özel hukuk prensiplerini
harekete geçirir. Ne olur; o ihaleyi alanların kâr
mahrumiyetlerinden doğan tazminat hakları olur veya
ihale arasındaki farklarla ilgili birtakım meseleler
çıkabilir. 

Biliyorsunuz, bu ihalede aslında TEDAŞ
kârlı; 3,4 trilyon liralık bir ihaleyi 2,2
trilyon liraya, yüzde 37 gibi bir kırımla vermişler,
orada da bir kâr durumu var. Nitekim, 53 üncü
Hükümette Enerji ve Tabiî Kaynaklar Bakanı
olan Sayın Hüsnü Doğan da bu ihaleyi iptal
edememiş veya etmemişler. Bugünkü mevcut
Sayın Bakanımız da bu yönde bir düşünce
içerisinde değiller. O bakımdan, şunu
 söylüyorum özet olarak: Sayın Bakanın
burada bir görevi yok. 

Ayrıca şunu söyleyeyim -bazı
arkadaşlar gülüyorlar- Sayın Altıner
Doğru Yol Partisinden ayrılmış olabilir;
ama, biz, Doğru Yol Partisi olarak ve şahsım
olarak -bizim partililer güldüğü için
söylüyorum- eskiden bizde iken, şimdi ayrılmıştır
diye de bir art düşünce ve kin duymuşluğumuz
yoktur. Doğru neyse burada, ben ve sanıyorum tebessümleriyle
iştirak eden arkadaşlarımız da gerekli
oyu vereceğiz. (DYP sıralarından alkışlar)
Bunu da bu vesileyle belirtmek istiyorum. 

BAŞKAN - Sayın Gözlükaya,
1 dakikanız var efendim.

MEHMET GÖZLÜKAYA (Devamla) - Değerli
arkadaşlarım, sonuç olarak şunu söylüyorum:
Sayın Altıner hakkında isnat edilen suç
nedeniyle Komisyona sevk edilen ve verilen rapora ve delillere
göre, Türk Ceza Kanununun 240 ıncı maddesinin
maddî ve manevî unsurları gerçekleşmiş
değildir. Kanaatimizi bir daha tekrar ediyoruz.

Sayın Başkanım, müsaade
ederseniz, bu araştırmalarla ilgili çok kısa
bir matematiksel bilgi vermek istiyorum: Bugüne kadar, yani,
20 nci Dönemde, bir yıllık bir dönemde,
145 civarında araştırma ve genel görüşme
önergesi verilmiş; bunlardan 19'u görüşülmüş,
diğerleri gündeme girmiştir... 

(Mikrofon otomatik cihaz tarafından kapatıldı)

BAŞKAN - Efendim, size son 1 dakika süre
daha veriyorum. Konu dışına çıkmazsanız,
memnun olurum.

MEHMET GÖZLÜKAYA (Devamla) - Tabiî.

Keza, 9 tane soruşturma önergesi verilmiş;
bunlardan 3'ü reddedilmiş, bir kısmı
da görüşülmektedir. 20 nci Dönemde,
9 tane gensoru önergesi verilmiş...

Şimdi, şunu söylüyorum: 200'e
yakın tasarı, Meclisimize verilmiştir; beklemektedir,
gündeme girememiştir; ancak, biz, bu dönemde,
irili ufaklı 91 tane kanun çıkarabilmişiz,
99 tane tasarı da Meclis komisyonlarında görüşülmektedir.


Şunu arz etmek istiyorum: Milletimiz, Yüce
Meclisimizden, kendisiyle ilgili, toplumla ilgili tasarıların
kanunlaşmasını beklemektedir; keza, Hükümetimizden
icraat beklemektedir. Bu araştırma ve soruşturma
önergeleri üzerinde siyasî düşüncelerimizi
açıklarken veya denetim görevimizi yaparken,
biraz daha dikkatli olmamız gerektiğini ifade ediyorum;
çünkü, bu Meclis, gerçekten çok
güzel işler yapabilecek bir Meclistir. Toplumun çok
büyük sorunları vardır. 

Bu vesileyle bunu da hatırlatıyor,
hepinize en derin saygılarımı sunuyorum.

Teşekkür ederim. (DYP sıralarından
alkışlar)

BAŞKAN - Teşekkür ederim Sayın
Gözlükaya.

Sayın Esat Bütün; konuşacak
mısınız?

ESAT BÜTÜN (Kahramanmaraş) - Hayır
Sayın Başkan.

BAŞKAN - Söz isteyen başka sayın
milletvekili de olmadığına göre, son söz,
Sayın eski Bakana ait; buyurun efendim.

ŞİNASİ ALTINER (Karabük)
- Sayın Başkan, Yüce Meclisin yeteri kadar aydınlandığı
kanaati oluştuğu için, söz talep etmiyorum.

BAŞKAN - Peki, teşekkür ederim Sayın
Bakan.

Sayın milletvekilleri, hakkında soruşturma
açılması istenilen Sayın eski Bakan
da konuşmak istememektedir. 

Böylece, soruşturma komisyonu raporu üzerindeki
görüşmeler sona ermiştir.

Bilindiği üzere, İçtüzüğümüzün
112 nci maddesine göre düzenlenen soruşturma komisyonu
raporu, soruşturmanın açılmaması
yönünde, verilen önergenin reddi yönündedir.
Bu durumda, 112 nci maddeye göre, bu raporun reddedilebilmesi,
aksine verilmiş bir önergenin bulunması halinde
mümkündür. 

Bu konuda, Sayın Metin Şahin'in verdiği
bir önerge vardır; okutuyorum:

Türkiye Büyük Millet Meclisi Başkanlığına

Zonguldak Milletvekili Mümtaz Soysal ve 59 arkadaşının,
Türkiye Elektrik Dağıtım AŞ'nin (TEDAŞ)
bazı ihalelerinde usulsüzlük ve yolsuzluk yapıldığının
TEDAŞ Teftiş Kurulunca tespit edilmesine karşın,
ihaleleri iptal etmemek suretiyle devleti zarara sokarak görevini
kötüye kullandığı ve bu eyleminin
de Türk Ceza Kanununun 240 ıncı maddesine uyduğu
iddiasıyla Enerji ve Tabiî Kaynaklar eski Bakanı
Şinasi Altıner hakkında, Anayasanın
100 üncü maddesi uyarınca bir Meclis soruşturması
açılmasına ilişkin önergeleri
üzerine kurulan (9/2) sayılı Meclis Soruşturma
Komisyonu raporunda yeterli delil elde edilemediği ve suçun
unsurlarının olmadığı kanaatine
varılarak eski Bakan Şinası Altıner'in
Yüce Divana sevkine gerek olmadığına oy
çokluğuyla karar verilmiştir; ancak, elde edilen
bulgular ile tanık ifadeleri, rapora ekli karşı
oy yazımızda da belirtildiği üzere Enerji
ve Tabiî Kaynaklar eski Bakanı Şinasi Altıner'in
usulsüzlük ve yolsuzluk yapılan ihalelerde Teftiş
Kurulu raporunda yapılacak işlemlerin belirtilmiş
olmasına karşın, görevini gereğince
yerine getirmediği ve devletin zararını engellemediği
dolayısıyla, Türk Ceza Kanununun 230 uncu maddesinde
ifadesini bulan görevi ihmal suçunu işlediğini
ortaya koymaktadır. 

Bu nedenle, Enerji ve Tabiî Kaynaklar eski
Bakanı Şinasi Altıner'in yukarıda belirtilen
fiili nedeniyle, Türk Ceza Kanununun 230 uncu maddesi uyarınca
yargılanmak üzere Yüce Divana sevkine karar verilmesi
için gereğini Türkiye Büyük Millet Meclisi
İçtüzüğünün 112 nci maddesi
uyarınca arz ederim.

 Metin Şahin 

 Antalya

BAŞKAN - Sayın milletvekilleri, şimdi,
bu önergeyi oylarınıza sunacağım.
Biliyorsunuz, İçtüzüğümüzün
112 nci maddesine göre soruşturma komisyonunun ret
yönündeki; yani, soruşturmaya gerek olmadığı
yolunda verilen kararlarının reddi, ancak, aksi
yönde verilen ve ilgilinin hangi ceza maddesine göre
sorumlu tutulacağını belirten bir önergenin
Türkiye Büyük Millet Meclisinin salt çoğunluğuyla
kabulü halinde mümkündür. 

Şimdi, bu önergeyi açık
oylarınıza sunacağım. Yapılan
bu açık oylamada, toplantı yetersayısı
olan 184 milletvekili Genel Kurul salonunda olmakla birlikte,
kabul oyu, Türkiye Büyük Millet Meclisinin salt
çoğunluğu olan 276 sayısına ulaşmaz
ise, soruşturma açılması istemi reddedilmiş
olur ve rapor kabul edilmiş olur. Verilen bu önerge,
276 veya daha fazla oyla kabul edildiği takdirde, o zaman
da soruşturma açılması kabul edilmiş
ve Bakanın Yüce Divana sevk edilme işlemi teşekkül
etmiş olur. 

Şimdi, bu önerge üzerinde yapacağımız
oylamanın şeklini belirlemek üzere Yüce
Genel Kurulun oylarına başvuracağım. 

Biliyorsunuz, açık oylama üç
şekilde yapılmaktadır; bunu, zaten, bütün
milletvekili arkadaşlarımız biliyor. 

Açık oylamanın, kupaların
sıralar arasında dolaştırılmak
suretiyle yapılması hususunu oylarınıza
sunuyorum: Kabul edenler... Efendim, çok iddialı
bir şey de değil zaten... Kabul etmeyenler... Açık
oylamanın kupaların sıralar arasında
dolaştırılması suretiyle yapılması
hususu kabul edilmiştir. 

EYÜP AŞIK (Trabzon) - Önergenin 
oylaması değil mi Sayın Başkan?

BAŞKAN - Efendim, verilen bu önergeyi
oyluyoruz tabiî... 

Sayın arkadaşlar, biliyorsunuz, önergenin
kabulü için beyaz oy kullanmak lazım, reddi
için kırmızı oy kullanmak lazım.

Biliyorsunuz, burada açık oylamaya
sunduğumuz husus, önergedir. Önergede istenen şudur:
Deniliyor ki, soruşturma komisyonu raporu gerçeği
ifade etmiyor, bu raporu reddedin, bunun yerine bu önergeyi
kabul ederek, Sayın Şinasi Altıner'i Yüce
Divana sevk edin. 

Önergeye katılıyorsanız
beyaz oy vereceksiniz, katılmıyorsanız ret
oyu vereceksiniz. Yani, burada oyladığımız,
önergedir, rapor değil. Onun için, önergeyi
kabul ediyorsanız beyaz oy vereceksiniz, komisyon kararını
benimsiyorsanız kırmızı oy vereceksiniz.


Arkadaşlar, yanlış anlaşılmasın;
isterseniz, bir daha açıklama yapabilirim... 

SALİH KAPUSUZ (Kayseri) - Sayın Başkan,
bir daha açıklar mısınız...

BAŞKAN - Sayın milletvekilleri, burada
oyladığımız, önergedir. Önergede,
Sayın eski Bakanın görevini ihmal veya suiistimal
ettiği, bu nedenle Yüce Divana sevk edilmesi gerektiği
hususunun karara bağlanması istenilmektedir. Bu itibarla,
bu önergeyi kabul ederseniz, Sayın Şinasi Altıner
Yüce Divana gider; bunun için de, kabul oyu vermeniz
lazım; kabul etmezseniz, ret oyu vermeniz lazım.
Olay bu; yanlış anlaşılmasın
efendim.

Yanında basılı oy pusulası
olmayan sayın milletvekilleri, beyaz bir kâğıda,
adını, soyadını, seçim çevresini
ve oyunun rengini yazmak suretiyle oylarını kupaya
atabilirler; ama, bazı arkadaşlarımızın
yanında kâğıt yokmuş; cebinizde
takvim varsa, onun boş bir sayfasını koparıp,
oyunuzu kullanabilirsiniz; ama, basılı beyaz kâğıtlar
var; arkadaşlarımız dağıtsınlar
efendim bunları. Her ihtimale karşı yanınızda
beyaz bir kâğıt taşıyın,
zarar görmezsiniz...

Sayın milletvekilleri, beyaz kâğıda
oyunu kullanan arkadaşlarımızın -biliyorsunuz,
geçen gün, Yüce Kurulun aldığı
bir karar gereğince- seçim çevresi yazılı
olmadığı takdirde, oyu geçersizdir; onu
da bir hatırlatayım. Beyaz kâğıda
oyunu yazan arkadaşlarımızın, adını,
soyadını, seçim çevresini ve oyunun
rengini yazıp, imza atması lazım, imzanın
da olmaması oyu geçersiz kılar; bunu, özellikle
vurgulayalım ve arkadaşlarımız yanlış
yapmasınlar. 

Kupalar dolaştırılsın.

(Oylar toplandı)

BAŞKAN - Salonda bulunup da oyunu kullanmayan
sayın üye var mı? Yok.

Oylama işlemi bitmiştir.

Kupalar kaldırılsın.

(Oyların ayırımına başlandı)

BAŞKAN - Sayın milletvekilleri, oylama
işlemi devam ederken, isterseniz, çalışmalarımıza
devam edelim.

2. - Kocaeli Milletvekili Şevket Kazan ve
75 arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
devleti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında Meclis soruşturması
açılmasına ilişkin önergesi ve
(9/1) esas numaralı Meclis Soruşturması Komisyonu
Raporu (S. Sayısı : 173) (1)

BAŞKAN - Şimdi, 2 nci sırada yer
alan, Kocaeli Milletvekili Şevket Kazan ve 75 arkadaşının,
Türkiye Elektrik Dağıtım A.Ş.'nin
(TEDAŞ) bazı ihalelerinde usulsüzlük ve
yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
deveti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında Anayasanın 100 üncü
maddesi uyarınca bir Meclis soruşturması açılmasına
ilişkin önergesi ve (9/1) esas numaralı Meclis
Soruşturması Komisyonu raporu üzerindeki görüşmelere
başlıyoruz.

Komisyon?.. Hazır.

Meclis Soruşturması Komisyonunun 173
sıra sayılı raporu daha önce sayın
üyelere dağıtılmış ve ilgili
eski Başbakana da gönderilmiştir.

Rapor üzerinde, komisyona, 6 sayın milletvekiline
ve hakkında soruşturma istenen eski Başbakana
söz verilecektir.

Komisyonun konuşma süresi 20 dakika, şahısları
adına söz alan milletvekillerinin konuşma süresi
10'ar dakikadır.

 

(1) 173 S. Sayılı Basmayazı
tutanağa eklidir.

Son söz, hakkında soruşturma istenen
eski Başbakanındır ve konuşma süresi
sınırsızdır, hiçbir süreye
tabi değildir. Biliyorsunuz, savunma hakkı kutsal olduğu
için bir sınırlamaya tabi tutulamaz.

Sayın millevekilleri, rapor üzerinde
söz alan üyelerin isimlerini okuyorum: Sayın
Recep Mızrak, Sayın Abdullah Akarsu, Sayın
Şamil Ayrım, Sayın Saffet Arıkan Bedük,
Sayın Bahri Kibar, Sayın Nuri Yabuz, Sayın
Halit Dumankaya, Sayın Refik Aras, Sayın Hüsnü
Sıvalıoğlu, Sayın Mehmet Gözlükaya.

Tabiî, malumunuz olduğu üzere, 10
arkadaşımız söz istemiş, bunlardan
yalnız 6 arkadaşımıza söz vereceğiz.

İlk söz, Kırıkkale Milletvekili
Sayın Mızrak'a ait.

Buyurun Sayın Mızrak. (ANAP sıralarından
alkışlar)

Süreniz 10 dakika efendim.

RECEP MIZRAK (Kırıkkale) - Sayın
Başkan, değerli milletvekilleri; Kocaeli Milletvekili
Sayın Şevket Kazan ve 75 arkadaşının,
TEDAŞ'ta yolsuzluk yapıldığına
dair iddiaları üzerine kurulan komisyon tarafından
düzenlenen rapora ilişkin söz almış
bulunuyorum; sözlerime başlarken, Yüce Heyetinizi
saygıyla selamlıyorum.

Değerli milletvekilleri, bilindiği üzere,
Refah Partisi Kocaeli Milletvekili Sayın Şevket Kazan
ve 75 arkadaşı, Türkiye Büyük Millet
Meclisi Başkanlığına 2 Nisan 1996 tarihinde
yaptıkları başvuruyla, yaptıkları
inceleme ve araştırmalar sonucunda şu hususların
vaki olduğu iddiasında bulunmuşlardır:
İfadelerinde “önerge konusu olay, yalı
çetesi olarak adlandırılan bir ekibin, Sayın
Tansu Çiller vasıtasıyla, ülkenin en
büyük yatırımlarını yürüten
TEK ile ilgili 10 trilyon Türk Liralık bir ihalenin,
önceden belirlenen firmalara çok kârlı
fiyatlarla verilmesini sağlamak ve bu maksada ulaşmak
için Başbakanın etkisiyle her türlü
kanunî icapları hiçe sayarak, gerektiğinde
bakanları, umum müdürleri değiştirerek,
usullere, nizamlara aykırı olarak, devletin bir
çiftlik gibi kullanılması olayıdır”
şeklinde izah edilmiş, ihalenin safhaları anlatıldıktan
sonra, sonuç olarak, sabık Başbakan Sayın
Tansu Çiller'in;

1. Devletin en büyük yatırımcı
kuruluşlarına, büyük, kârlı
ihaleler tanzim ettirip, bunların, her türlü
kanunsuz davranışlar pahasına da olsa, belli
firmalara verilmesini sağlamak,

2. Bu yolsuzlukları önlemek isteyen umum
müdürü görevden uzaklaştırmak,

3. Kendisine vaki yolsuzluk ihbarlarının
Başbakanlık Teftiş Kurulunca incelenmesini
engellemek,

4. TEDAŞ Teftiş Kurulu raporlarındaki
açık tespitlere rağmen, yanlış
ihaleleri, ne pahasına olursa olsun yürürlüğe
koydurmak suretiyle görevini kötüye kullandığı
ve devleti büyük zarara uğrattığı,
bu görüş ve ileri sürdükleri iddiaların
sundukları belge ve delillerle sabit olduğu kesin bir
dille ifade edilmiştir. 

Diğer taraftan, Türkiye Büyük
Millet Meclisi Başkanlığına sunulan önergenin
görüşülmesi sırasında, ilk
imza sahibi olarak Sayın Şevket Kazan tarafından
yapılan konuşmada, hadisenin kesin olduğu yönünde
benzer ifadeler kullanılmış ve önergenin
kabulü yönünde oy kullanılması talebinde
bulunulmuştur.

Şahsı adına söz alan Refah
Partisi Kütahya Milletvekili arkadaşımız
ise, Sayın Çiller'in sorumluluğunu daha da pekiştirici
mahiyette ifadeler kullanmış ve teftiş raporlarıyla
sabit hale getirilen bu usulsüzlük ve yolsuzluklara,
Anayasanın 112 nci maddesi uyarınca, Başbakanın
müdahalesi gerekirken müdahale etmediği gibi, bu
usulsüzlük ve yolsuzlukların etkileyicisi ve
bu senaryonun düzenleyicisi olduğu ve kendisinde 500
adet dosyanın olduğu ifadesinde bulunmuştur.


Değerli arkadaşlar, yaptığımız
incelemeler sonucunda, TEDAŞ'daki hadiselerin şu şekilde
cereyan ettiği görülmüştür: TEDAŞ
(Türkiye Elektrik Dağıtım Anonim Şirketi)
tarafından, değişik bölgelerde 32 şehir
şebekesi tesis inşaatı düşünülmüş
ve bu düşünce, ilgili daire başkanlığı
tarafından 9 Ağustos 1995 tarihli yazıyla makama,
yani Genel Müdüre sunulmuş, makam tarafından
uygun görülerek, 10 Ağustos 1995 tarihinde de onaylanmıştır.

Genel Müdür tarafından ihaleye çıkarılması
uygun görülen 3 344 692 000 000 Türk Lirası
keşif bedelli ihale kararı, 18 Ağustos 1995 tarihli
Resmî Gazetede yayımlanmıştır.


Resmî Gazetede yapılan ilanlar ve diğer
duyurmalar sonucunda 850 adet teklif gelmiş, verilen teklifler
6 Eylül 1995 tarihinde alt komisyon tarafından açılmış,
yapılan inceleme ve değerlendirme sonucu ise, 10 Ekim
1995 tarihinde İhale ve Satın Alma Komisyonuna sunulmuştur.

32 şehir şebekesi için verilen
tekliflerdeki tenzilatların ortalaması, keşif
bedelinin yaklaşık olarak yüzde 32,3 oranına
tekabül etmiştir. 

Alt komisyon tarafından İhale ve Satın
Alma Komisyonuna sunulan rapor, bu komisyon tarafından
da aynen benimsenerek, 27 Ekim 1995 tarihinde karar altına
alınmış ve TEDAŞ Genel Müdürlük
makamı tarafından ise, 15 Kasım 1995 tarihinde
onaylanmıştır. 

Bu arada, Enerji Bakanlığına gelen
çeşitli şikâyetler üzerine, Enerji
Bakanlığı tarafından, 22 Kasım
1995 tarihinde TEDAŞ Genel Müdürlüğüne
bir yazı yazılarak, şikâyetlerden bahsedilmek
suretiyle, konunun incelenmesi ve soruşturulması
talep edilmiş; gelen yazı, 23 Kasım 1995 tarihinde
Genel Müdür tarafından Teftiş Kuruluna
intikal ettirilip, konunun incelenmesi ve soruşturulması
başlatılmıştır. 

Teftiş Kurulu, raporun -bazı sebeplerden
dolayı- kısa sürede sonuçlanma ihtiyacı
ve bunun da kısa süre içerisinde sonuçlanabilmesinin
 mümkün olamaması üzerine bir ararapor düzenlemiş;
29.12.1995 tarihli bu araraporda, ihalelerde usulsüzlüğün
ve yolsuzluğun tespit edildiğinden bahsederek, altı
ana noktadan mezkûr ihalenin iptalinin gerekli olduğu
görüşünü belirtmiş ve bu görüşü
taşıyan rapor, aynı gün -yani, 29 Aralık
1995 tarihinde- Genel Müdür tarafından onaylanarak,
resmîleştirilmiştir. Bilahara, rapor üzerine,
5 Ocak 1996 tarihinde, 22 Kasım 1995 tarihinde talepte
bulunan Enerji Bakanlığının bu tarihli
yazısı ilgi gösterilmek suretiyle, ihalelerin
iptal edildiği bildirilmiştir. 

Değerli arkadaşlar, yanlışlıklar
bu şekilde devam etmiş; 3 defa karar verilip, 2 defa
iptal edilen bu ihalelerin, bilahara, üçüncü
defa kabulü üzerine, bu sefer, Enerji Bakanlığının,
daha önceden TEDAŞ'ın Teftiş Kurulu tarafından
yaptırılan soruşturmanın kendi Teftiş
Kurulu marifetiyle yapılması konusundaki kararı
üzerine, 9.2.1996 tarihinde, bu, TEDAŞ'a talimat olarak
verilmiş ve Enerji Bakanlığı Teftiş
Kurulu tarafından da konu incelenmiştir.

İnceleme ve yapılan soruşturma
sonucunda, TEDAŞ Teftiş Kurulu tarafından tespit
edilen hususlar aynen kabul edilmiş; hatta, bunlardan 8
firmayla yapılan ihalenin iptali, başta Genel Müdür
ve Genel Müdür Yardımcısı olmak
üzere, 15 civarındaki kamu görevlisinin de işten
el çektirilmesi, memuriyetlerine son verilmesi ve zararın
da bunlardan tazmini, Sayın Bakanın da onayıyla
raporda hüküm altına alınmıştır.


Değerli arkadaşlar, durum bu iken, 233
sayılı Kanun Hükmünde Kararnamenin 40
ıncı maddesi uyarınca, ilgili Bakan, gereğini
yapmıştır. Ancak, diğer taraftan, zamanın
Sayın Başbakanından, soruşturma önergesi
sahibi Şevket Kazan ve 75 arkadaşının
ileri sürdükleri ve “bilgi ve belgelerle sabit”
dedikleri, soruşturma komisyonu çalışmaları
sırasında elde edilen bilgi ve belgelere göre,
Türk Ceza Kanununun 240 ıncı maddesiyle tecziyesini
icap ettirecek, eyleme yönelik herhangi bir bulguya da rastlanamamıştır.


Sayın Çiller'in, çığlıklara
ve silah seslerine rağmen kulak tıkadığı
en büyük suiistimali, sağır sultanın
duyduğu bu yolsuzluk olaylarından “benim haberim
yok” diyerek sıyrılmaya çalışmasıdır.
Bütün milletin haberdar olduğu bu yolsuzluk olayından,
asıl sorumlu olanın haberdar olmaması mümkün
müdür?!.

BAŞKAN - Sayın Mızrak, 1 dakikanız
var efendim. 

RECEP MIZRAK (Devamla) - “Sayın Çiller'in
en büyük hatası, eşinin, devlet işlerine,
özellikle tayin ve ihalelere müdahale hırsını
engelleyememesi olmuştur. Bu zafiyet bugünkü sonuçları
doğurmuştur. Eski Başbakan Sayın Çiller'in
bu olaydan haberi vardır ve bu ihaleler yukarıdaki
konuttan yönlendirilmiştir. Bundan en ufak bir şüphemiz
yoktur” şeklinde, Sayın Kazan'ın Meclis
konuşmalarında ileri sürdüğü iddialara
rağmen, elbette ki, bu ağır iddia ve ithamları,
elde belge olmadan kabul etmek mümkün değildir ve
buna da katılınamamıştır. 

Ancak, bir taraftan, eski Genel Müdürün
burada bir sıkıntı olduğu sinyalini veren
şikâyet mektupları, diğer taraftan da 23.11.1995;
9.12.1995; 15.1.1996; 19.1.1996 ve takip eden muhtelif tarihlerde...

(Mikrofon otomatik cihaz tarafından kapatıldı)

BAŞKAN - Sayın Mızrak, size 1
dakika eksüre veriyorum, fazla vermiyorum. 

Buyurun. 

RECEP MIZRAK (Devamla) - Peki efendim. 

...Hürriyet Gazetesinde yayımlanan haberler
üzerine, Başbakanlığın, ne inceleme
ne soruşturma talimatı vermemiş olması
ve ne de ilgili bakanlıklardan bu konuda ne olup bittiğini
sormamış olması, burada, bir ihmali gündeme
getirmektedir. 

Sayın Çiller'in, Anayasanın
112 nci maddesinin kendisine verdiği yetki ve üstlendiği
sorumluluğun gereğini yerine getirmede hassasiyet gösterdiğini
söylemek, maalesef mümkün değildir. 

Değerli arkadaşlar, burada icraî
değil; bir ihmalî sorumluluk söz konusudur. 

Diğer taraftan, kavga sebepleri kesin olarak
tespit edilememekle beraber, iki genel müdürün
görevden alınma kararnamelerinin 9 Şubat 1996
tarihinde sevk edilmesine rağmen, yirmi-yirmibeş gün
içerisinde bunların çıkarılmamasını,
bu arada başka kararnameleri çıkmasına
rağmen bunların çıkarılmamasını,
yine, ihmalin diğer bir ayağı olarak ifade ediyorum.


Sonuç olarak, eski Başbakan Sayın
Çiller'in, TEDAŞ'ta cereyan eden ve basın
ve yayın organları vasıtasıyla kamuoyunun
gündemine sürekli olarak getirilen ihalelerde, eski
Genel Müdürün iki defa da şikâyetine
rağmen, gerekli hassasiyeti göstermediği, bu hadiselerde
aktif rol oynayan iki genel müdür yardımcısını
görevden almadığı, Anayasanın 112
nci maddesinin kendisine tanıdığı yetki
ve sorumluluğun gereğini yerine getirmediği; yani,
icraî bir mesuliyetinin olmamasına rağmen, ihmalî
bir mesuliyetinin söz konusu olduğu kanaatine ulaşıldığını
ifade ediyor; takdiri vicdanlarınıza terk edip;
Yüce Heyetinizi saygıyla selamlıyorum. (ANAP
sıralarından alkışlar)

BAŞKAN - Teşekkür ederim Sayın
Mızrak.

1. - Zonguldak Milletvekili Mümtaz Soysal
ve 59 arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının TEDAŞ
Teftiş Kurulunca tespit edilmesine karşın ihaleleri
iptal etmemek suretiyle devleti zarara uğratarak görevini
kötüye kullandığı ve bu eyleminin
Türk Ceza Kanununun 240 ıncı maddesine uyduğu
iddiasıyla Enerji ve Tabiî Kaynaklar eski Bakanı
Şinasi Altıner hakkında Meclis soruşturması
açılmasına ilişkin önergesi ve
(9/2) esas numaralı Meclis Soruşturması Komisyonu
Raporu (S. Sayısı : 149) (Devam)

BAŞKAN - Enerji ve Tabiî Kaynaklar eski
Bakanı Sayın Şinasi Altıner'in, Türk
Ceza Kanununun 230 uncu maddesi uyarınca yargılanmak
üzere Yüce Divana sevkine dair önergenin biraz
önce yapılan açık oylamasına
501 sayın milletvekili katılmış, 107
kabul, 391 ret, 2 çekimser, 1 geçersiz oy kullanılmıştır.
Bu duruma göre, soruşturma açılması
yönünde verilen önerge reddedilerek, bu konudaki
komisyon raporu benimsenmiştir.

Yalnız, oylama sırasında, İzmir
Milletvekili Sayın Rüşdü Saracoğlu
“oylama bittikten sonra, tasnif halindeki oy pusulalarının
arasına sonradan oy atılmıştır”
diye bir pusula gönderdi. Biz araştırdık,
bu hususun doğru olduğunu tespit ettik ve o oyu geçersiz
saydık; buradaki geçersiz oyu, o şekilde kabul
ettik.

Böylece, soruşturma açılması
istemi reddedilmiştir. 


2. - Kocaeli Milletvekili Şevket Kazan ve
75 arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
devleti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında Meclis soruşturması
açılmasına ilişkin önergesi ve
(9/1) esas numaralı Meclis Soruşturması Komisyonu
Raporu (S. Sayısı : 173) (Devam)

BAŞKAN - Sayın Abdullah Akarsu, buyurun
efendim.

Sayın Akarsu, süreniz 10 dakikadır.

ABDULLAH AKARSU (Manisa) - Sayın Başkan,
sayın milletvekilleri; Kocaeli Milletvekili Sayın
Kazan ve 75 arkadaşının, TEDAŞ ihalelerinde
usulsüzlük ve yolsuzluk yapıldığının
tespit edilmesine karşın gerekli işlemleri
yapmayarak ihalelerin belli firmalara verilmesini sağlamak
suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ıncı maddesine uyduğu iddiasıyla
eski Başbakan Sayın Tansu Çiller hakkında
Meclis soruşturması açılmasına
ilişkin önergesinin kabulü sonucunda (9/1) esas
numarasıyla kurulan soruşturma komisyonu raporu hakkındaki
şahsî kanaatlerimi belirtmek üzere kürsüye
çıkmış bulunuyorum. Gerçi, benden
önce konuşan Anavatan Partili Sayın Recep Mızrak
Bey -herhalde aynı perspektiften bakmışız-
benim söyleyeceklerimin hemen hemen aynısını
söylediler; onun için, lafı pek uzatmak istemiyorum
ve sonuca gelmek istiyorum. Sonuçta, bazı şeyleri
vicdanlarımıza danışarak karar vermemiz
gerektiğini bildiğimiz için, niçin bu yola
tevessül edildi noktasında birkaç fikrim var,
onları arz etmek istiyorum.

Şimdi, bakar mısınız,
insan haysiyet ve şerefinin defo kabul etmeyecek tek unsur
olduğu dünyamızda, insanlara defo yüklemenin,
sonunda ne gibi sıkıntılara sebep olduğuna...
Sayın Kazan (Sayın Bakanım) lütfen dinlerlerse...
Çünkü, kendileri şu anda Türkiye Cumhuriyeti
Devletinin Adalet Bakanıdırlar. Beni rahatsız
eden; vicdanen rahatsız eden, bu kürsüde -geçen,
Genel Kurul salonunda da- Mercümek Komisyonuyla ilgili söylediğim
birkaç söz vardı. Yani, vicdanen insanların
rahat olduğu bir noktada karar vermek durumundayken, insanları
şaibe altında bırakıcı, kamuoyunun
vicdanında teessüs etmiş bazı şeyleri
aydınlığa götürücü faaliyetler
içerisinde bulunmamız lazım gelirken...

Sayın Kazan'ın iddialarını
okumuyorum. Yani, sahifelerce dolu; ama, çok çarpıcı
bir bölümü var -Sayın Recep Mızrak
Bey de okudu- beni özellikle rahatsız eden; araştırma
ve soruşturma komisyonlarında en çok rahatsız
eden nokta burası ve bu noktada, Türkiye Büyük
Millet Meclisinin üstünde büyük bir bühtan
olduğunu düşünüyorum; vicdanen bu konuda
hepimizin rahatsız olması lazım geldiğine
inanıyorum.

Bakın, Sayın Bakanım, ne diyorsunuz:
“Değerli milletvekilleri, Sayın Çiller'in
en büyük görev suiistimali, sağır sultanın
duyduğu bu yolsuzluk olaylarından 'benim haberim yok'
diyerek sıyrılmaya çalışmasıdır.”
Böyle devam ediyor 6 ncı madde, gerekçenizde...

BAŞKAN - Efendim, Genel Kurula hitap edin,
lütfen... Genel Kurula hitap edin.

ABDULLAH AKARSU (Devamla) - Efendim, Genel Kurula
hitap ediyorum. Benim meramımı anlatmak istediğim,
Türkiye'de adaleti temsil eden Sayın Bakana birkaç
sorum var, onun için...

BAŞKAN - Hayır, soru soramazsınız
efendim. 

ABDULLAH AKARSU (Devamla) - Efendim, kürsüde
ben istediğim gibi konuşabilirim; o hakkım var
benim. 

BAŞKAN - Konuşamazsınız;
konuya bağlı konuşacaksınız. 

ABDULLAH AKARSU (Devamla) - Lütfeder misiniz...

BAŞKAN - Rica ediyorum konuya bağlı
konuşun.

ABDULLAH AKARSU (Devamla) - Sayın Başkanım,
lütfeder misiniz... (RP sıralarından gürültüler)
Konuya bağlı konuşuyorum sayın milletvekilleri,
konuya bağlı konuşuyorum. Altında bir
konu daha var. Bakın, onu geçtim; madem rahatsız
oldunuz... 

“Değerli milletvekilleri, eski Başbakan
Sayın Çiller'in en büyük hatası,
eşinin, devlet işlerine, özellikle tayin ve ihalelere
müdahale hırsını engelleyememesi olmuştur;
ama, bu zafiyet, bugünkü sonuçları doğurmuştur”
diyor Sayın Kazan ve devam ediyor: “...bu hususta
bize müracaat eden insanlar var, bize başvuran insanlar
var, bu ihaleleri adım adım takip eden insanlar
var 'eğer soruşturma açılırsa,
şahitlik yaparız' diyen insanlar var. Bize anlattıklarını,
bizim dinlemeye veya onlardan belge almaya bir yetkimiz yok; ama,
soruşturma komisyonunu kurarsanız, soruşturma
komisyonunun buna yetkisi var” diyor ve ilave ediyorlar.
Gerekçede, Sayın Ahmet Derin de, aynı şekilde
“komisyon kurulursa, yedekte, elimizde bulunan bilgi ve belgeleri
komisyona vereceğiz” diyor.

Komisyon çalışma raporu önümüzde.
Bu noktada, suç isnat eden insanların belge ve bilgi
akışı sağlamamaları nedeniyle,
onların, tekrar bir vicdan muhasebesi yapmaları
gerektiğine inanıyorum. 

Bakınız, muhterem milletvekilleri,
aynı dönemlerde, kamuoyu, bizden şeffaflık
bekliyor. Aynı dönemlerde ve aynı raporun içinde,
Sayın Çiller'in de bir konuşması var;
onu da buraya not ettim. Aynen şöyle diyor; oturumda
konuştuğu, ifadesi şu: “Sayın Erbakan
ve Refah Partisi 'bizimle koalisyon yapacak olan, sütten
çıkmış ak kaşıktır'
dedi mi demedi mi?! Ben o teklifi kabul etseydim, bu tertipler
yapılır mıydı yapılmaz mıydı?!”
diyor. “Bu soruları sormak, yalnız benim değil,
Meclisin de, milletin de hakkıdır” diye Sayın
Çiller ifade ediyor.

Ben, buradan, tekrar başa dönmek istiyorum.
Ben, bu noktada, benim ve kamuoyunun vicdanını aydınlatmak
zorundasınız diye ifadede bulunuyorum. Merak ettiğimiz
husus, dünden bugüne değişenin ne olduğudur.
O kadar ağır ithamlarla ortaya çıkılan
bir yoldan, şimdi, bu kadar yumuşak iltifatlarla vazgeçilmesi,
beni ve kamuoyunu rahatsız etmektedir. 

Süremi doldurmak için konuşmamı
uzatmak falan istemiyorum; ama, bir şeyi söylüyorum:
Ben, şahsım adına söz aldım, şuna
inanıyorum, bu Parlamentoda bulunan insanların tümü
vicdanlarına danışacaklar ve vicdanî
kanaatlerine göre bu çalışmaların
sonucunda rey vereceklerdir. Bu kararın, inşallah
millet ve memleket yararına olacağını
ümit ediyor; hepinize, Yüce Parlamentoya saygılar
sunuyorum efendim. (ANAP sıralarından alkışlar)

BAŞKAN - Teşekkür ediyorum Sayın
Akarsu.

Üçüncü konuşmacı,
Sayın Şamil Ayrım. 

Buyurun efendim.

Süreniz 10 dakikadır.

ŞAMİL AYRIM (Iğdır) - Sayın
Başkan, Yüce Meclisin değerli üyeleri; hepinizi
saygıyla selamlıyorum. 

Eski Başbakan Sayın Tansu Çiller
ile ilgili (9/1) esas numaralı Meclis Soruşturması
Komisyonu raporuyla ilgili kişisel görüşlerimi
Yüce Heyetinize arz edeceğim. 

Değerli arkadaşlarım, bilindiği
gibi, TEDAŞ'ın, vekâleten yönetildiği
18 Ağustos 1995 tarihinde, ihale bedeli 3,5 trilyon olan yaklaşık
32 yerleşim biriminde, yıpranan, tevsie ihtiyaç
duyan elektrik şebekesi ihaleye çıkarılmıştır.
Teklif verme süresinin son gününde, 6 Eylül
1995'te, ihaleye 167 firma iştirak etmiş, yaklaşık
850 teklif vermişlerdir. Firma teklifleri, TEDAŞ Yönetim
Kurulu tarafından çıkarılan ihale
yönetmeliği kapsamında ilgili birimler tarafından
değerlendirilerek, keşif bedeli 3,4 trilyon olan işler
yüzde 32,3 indirimle 2,2 trilyon liraya ihale edilmiştir.
Kurumun yaptığı bu işlemden dolayı,
dönemin Başbakanı Sayın Tansu Çiller
hakkında, Anayasanın 100 üncü maddesi
uyarınca, işlemin Türk Ceza Kanununun 240 ıncı
maddesine uyduğu iddiasıyla Meclis soruşturması
açılmıştır. 

Değerli arkadaşlarım, ben, bu noktada,
TEDAŞ'ın hukukî yapısını
sizlere açıklamak istiyorum. Benden önceki
konuşmacılar da bu konuda detaylı açıklamada
bulundular ve Komisyon raporunda da... Gerçekten, ben,
burada, Komisyonda görev alan arkadaşlarımıza
teşekkürlerimi sunuyorum. 

Şimdi, TEDAŞ, bilindiği gibi, 233
sayılı Kamu İktisadî Teşebbüsleri
Hakkında Kanun Hükmünde Kararname hükümlerine
tabi bir kamu iktisadî teşebbüsüdür.
Değerli arkadaşlarım, biz, nedense, bugüne
kadar ya bunu anlamadık veya anlamak istemiyoruz. Teşekkülün
hukukî yapısı, amacı, faaliyet konuları,
organları ve teşkilat ile müessese, bağlı
ve iştirak ve işletmeleriyle ilgili diğer hususlar
ana statüsünde düzenlenmiştir. Buna göre,
TEDAŞ, sermayesinin tamamı devlete ait, iktisadî
alanda ticarî esaslara göre faaliyet göstermek
üzere kanun hükmünde kararnameyle kurulan iktisadî
devlet teşekkülü yapısında kamu
iktisadî teşebbüsüdür. TEDAŞ,
bu niteliğiyle tüzelkişiliğe sahiptir; faaliyetlerinde
özerk, sermayesi sorumluluğuyla sınırlıdır.
Kanun hükmünde kararname ve ana statü hükümleri
saklı kalmak kaydı üzere, özel hukuk hükümlerine
tabidir. Bundan başka Şirket, Genel Muhasebe Kanunu
ile Devlet İhale Kanununa ve Sayıştay denetimine
tabi değildir. 233 sayılı Kanun Hükmünde
Kararname hükümlerinde, TEDAŞ organları;
Yönetim Kurulu ve Genel Müdürlüktür.
Yönetim Kurulu, kuruluşun en yüksek organı
ve en yüksek düzeydeki karar organıdır.
Genel Müdürlük, en yüksek düzeydeki yürütme
organıdır. TEDAŞ, tüzelkişiliğe
sahip bir kuruluş olarak hak ve fiil ehliyetine sahiptir;
diğer bir deyişle, ehliyeti tamdır. Bütün
bunları tek tek neden saydım ve bilgilerinize arz
ettim; şundan değerli arkadaşlarım: Bu
yasal düzenlemenin sonucu, hukukî, malî ve cezaî
sorumluluk, hükmî şahsiyete sahip bir kurum genel
müdürüne ve yönetim kuruluna aittir. Siz,
bu yasal gerçeği hangi hakla bir kenara atıp,
Bakanı, Başbakanı, Genel Müdür ve
Yönetim Kurulunun yerine koyup, kendilerini sorumlu tutabiliyorsunuz?!

TEDAŞ, idarî düzen içerisinde
bağlı kuruluş değil, ilgili bir kuruluştur.
Bu niteliğinden dolayı, ilgilendirildiği bakanlığın,
TEDAŞ üzerinde sadece bir gözetleme ve hak yetkisi
bulunmaktadır. Bakanın sorumluluğu budur. Bunun
dışında hiyerarşik hak ve yetkisi bulunmamaktadır.


TEDAŞ, dış yazışmalarını,
ilgili bakanlık olan Enerji ve Tabiî Kaynaklar Bakanlığı
aracılığıyla yapmaktadır. Buradan,
TEDAŞ'ın Başbakanlıkla olan ilgisine
gelmek istiyorum: TEDAŞ, ne Başbakanlık teşkilatı
içerisinde yer alan bir kuruluş ne de Başbakanlığın
bağlı ve ilgili bir kuruluşudur. Bana söyler
misiniz, Başbakanlığın sorumluluğu
nerededir değerli arkadaşlarım?! Yukarıda
belirttiğim gibi, TEDAŞ, Enerji ve Tabiî Kaynaklar
Bakanlığının ilgili bir kuruluşudur.
Başbakan ve Enerji ve Tabiî Kaynaklar Bakanlığı
arasındaki ilişki, Anayasanın 112 nci maddesinde
ifadesini bulan bir hükümden ibarettir. Bu demektir
ki, Başbakan ile TEDAŞ Genel Müdürü
arasında, idarî hukukun tanıdığı
herhangi bir görev bağlantısı yoktur. Bu
görevin bulunmadığı yerde, doğal olarak,
bir yetkiden söz edilemez. Böyle olunca, Başbakanın
görevini kötüye kullanması, görevinin
yokluğundan ötürü hükmen mümkün
olmamaktadır. Burada olsa olsa, Başbakanın
hukuka uygun ricası yerine getirilebilir; kuşkusuz,
bu, ne Başbakan ne de başkaları tarafından
hukuka aykırılık oluşturur. Başbakanın
hukuka aykırı ricasını yerine getirmek,
yerine getiren memur bakımından suç sayılır.

Sayın Başbakanın TEDAŞ
ihaleleriyle ilgili olarak herhangi bir ricada bulunmadığı,
gerek Enerji Bakanı Sayın Şinasi Altıner
gerekse Genel Müdür Sayın Mehmet Bozdemir'in
Komisyondaki beyanlarından, kuşkuya yer vermeyecek
şekilde kanıtlanmıştır. Ayrıca,
TEDAŞ'ın karar organı olan Yönetim Kurulunun
üyeleri de, kendilerine ne Sayın Başbakandan
ne Sayın Bakandan herhangi bir görüş ve
telkin gelmediğini açıklıkla ifade etmişlerdir.

Ayrıca, Soruşturma Komisyonunda, Sayın
Tansu Çiller'in ve yakınlarının bir
müdahalesinin olduğuna ilişkin herhangi bir somut
delil ve ifadeye rastlanmamıştır. Ayrıca,
devleti zarara uğratarak, görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğuna dair herhangi bir somut ifade ve delile
Komisyon tarafından rastlanmamıştır;
rastlanmadığı, Komisyon tutanak ve raporlarında
açıkça belirtilmiştir.

Değerli arkadaşlarım, bu nedenle,
Komisyonun almış olduğu karara katıldığımı
ve önergede yer alan iddiaların sabit olmadığını
arz eder, Yüce Heyetinize saygılarımı
sunar; ellerinizi vicdanlarınıza götürmenizi
diler, en derin hürmetlerimi sunarım. (DYP ve RP sıralarından
alkışlar)

BAŞKAN - Teşekkür ederim Sayın
Ayrım.

Sayın Saffet Arıkan Bedük, buyurun
efendim. (DYP sıralarından alkışlar)

Sayın Bedük, süreniz 10 dakika efendim.

SAFFET ARIKAN BEDÜK (Ankara) - Sayın
Başkan, değerli milletvekilleri; TEDAŞ'taki usulsüzlük
ve yolsuzlukla ilgili, eski Başbakan Sayın Tansu
Çiller hakkında açılmış
olan soruşturma sonucunda, Komisyon raporu üzerinde
kişisel görüşlerimi arz etmek üzere
huzurlarınızdayım; bu vesileyle, hepinizi
sevgi ve saygıyla selamlıyorum.

Sayın Başkan, sayın milletvekilleri;
TEDAŞ'taki bazı ihalelerde usulsüzlük ve
yolsuzluk yapıldığı gerekçesiyle,
Sayın Çiller hakkında, Türk Ceza Kanununun
240 ıncı maddesiyle ilgili olarak 76 milletvekili
tarafından verilmiş olan önerge, Meclisimizce
24.4.1996 tarihinde kabul edilmiş ve soruşturma açılmasına
karar verilmiştir.

MUSTAFA RÜŞTÜ TAŞAR (Gaziantep)
- Ortağınız... Ortağınız...

SAFFET ARIKAN BEDÜK (Devamla) - Kurulan soruşturma
komisyonunda, dinlenen tanıklar ve toplanan delillerin
değerlendirilmesi sonucunda, TEDAŞ ihalelerinde, eski
Başbakan Sayın Çiller'in, Türk Ceza Kanununun
240 ıncı maddesinde belirtilen görevi kötüye
kullanmadığına, 13 kabul, 2 çekimser
oyla karar verilmiştir. 

Türkiye Büyük Millet Meclisine verilen
ve kabul edilen söz konusu önerge, Sayın Çiller'in,
münhasıran Türk Ceza Kanununun 240 ıncı
maddesinde belirtilen görevi kötüye kullanması
iddiasıyla Meclis soruşturması açılmasıyla
ilgilidir; ancak, soruşturma komisyonunda bulunan bazı
milletvekilleri, eski Başbakanın, gözetim ve
denetim, teftiş ve yetkilerini kullanmadığından
dolayı görevini ihmal ettiği gerekçesiyle
iddiada bulunmuşlardır. Bu konuyla ilgili olarak
yapılan oylamada da, 7 oya karşılık
8 oyla, Sayın Çiller'in görevi ihmal etmediği
kararlaştırılmıştır. 

Sayın Başkan, sayın milletvekilleri;
tekrardan mümkün olduğu kadar kaçınmaya
çalışacağım. Devlet teşkilatındaki
işleyişi ve mevzuatı bilen herkesin takdir
edeceği ve değerlendireceği üzere, TEDAŞ'taki
ihale ve sonraki gelişmelerinde eski Başbakanı
sorumlu tutacak, ne akla ne de vicdana sığacak hiçbir
nokta bulmak mümkün değildir. Bu iddiaların
hepsinin asılsız, mesnetsiz ve özellikle, Sayın
Çiller'in yıpratılması ve Doğru
Yol Partisinin yok edilmesine yönelik olduğu artık
açık olarak ortaya çıkmıştır.
Ancak, bilinmelidir ki, Doğru Yol Partisi, demokrasinin ürünü
köklü bir partidir; yolsuzlukların, yasakların
karşısında olmuş ve bu konuda mücadele
vermiş tertemiz bir maziye sahiptir; liderler, bu anlayışı
her zaman takip etmişlerdir. Birtakım dedikodular
ve asılsız iddialar üzerine, bir eski Başbakanı
her ne pahasına olursa olsun Yüce Divana sevk etme
arzusuna, kin ve nefret duygusuna, Türkiye Büyük
Millet Meclisinin değerli üyelerinin itibar ve iltifat
etmeyeceklerine inanıyorum. Kime, ne kazandıracaktır?!
Devlete ve millete ne yarar sağlayacaktır?! 

Ülkemizde, siyaseti çamur ve iftira kampanyasına
dönüştürmek isteyenler, ne kendilerinin ve
ne de şu mukaddes çatı altında hizmet
veren milletvekillerinin yeminlerine uygun bir davranış
sergilemelerine imkân vermemektedirler. Doğru Yol Partisinde
ve Sayın Genel Başkanında takip edilen ana
felsefe, kavga değil, hoşgörü; iftira ve çamur
değil, millete hizmet etmektir. Adalet, doğruluk ve hakikatten;
mutluluk ise ancak adaletten doğar. Gelin, adaletlice hareket
edelim; gelin, hepimiz mutluluğu yakalamak için kavga
etmeyelim; adil olalım.

Sayın Başkan, sayın milletvekilleri;
TEDAŞ, 233 sayılı Kanun Hükmünde
Kararname çerçevesinde, bir kamu iktisadî
teşebbüsüdür. Buna göre, TEDAŞ
tüzelkişiliğe sahip, özel hukuk hükümlerine
tabidir ve bu nedenle de, Genel Muhasebe Kanununa, Devlet İhale
Kanununa tabi değildir ve Sayıştayın denetiminin
de dışındadır. 233 sayılı
Kanun Hükmünde Kararname hükümlerine göre,
TEDAŞ'ın yetkili organları, Yönetim Kurulu
ve Genel Müdürlüktür. Kamusal niteliğinden
ötürü, TEDAŞ üzerinde, idarenin sadece
bir vesayet yetkisi vardır; ilgili bakanlığın
gözetim ve denetimi altındadır. Burada ilgili
bakanlık, Enerji ve Tabiî Kaynaklar Bakanlığıdır;
bunun dışında başka bir bakanlık
veya Başbakanlık değildir. 3056 sayılı
Başbakanlık Teşkilat Kanununa göre, Başbakanlık
teşkilatı içerisinde de TEDAŞ'ın
yeri yoktur; ilgili ve bağlı kuruluşu da değildir.
Görev bağlantısı olmayan bir Başbakanın,
TEDAŞ'taki işlemleri sebebiyle, görevi kötüye
kullanmasından ve ihmalinden bahsetmek mümkün
müdür?! Enerji ve Tabiî Kaynaklar Bakanı,
Anayasanın 112 nci maddesine göre, idarî hiyerarşi
içerisinde değildir; hükümet ilişkisi
çerçevesinde başbakana karşı
sorumludur. Başbakan, bakanların görevlerini
Anayasa ve kanunlara göre yapıp yapmadıklarını
gözetlemek ve denetlemekle yükümlüdür.


Soruşturma önergesinde, Sayın Çiller
ve ailesiyle ilgili iddia edilen hiçbir suç delillendirilememiştir.
Ayrıca, Sayın Çiller'in, hiç kimseye,
eski Bakana, Genel Müdüre ve yönetimde görev
alan kişilere, ihalenin belli kişilere verilmesi veya
benzeri yazılı veya sözlü hiçbir
talimatının olmadığı, Soruşturma
Komisyonundaki ifadelerden de kesin olarak anlaşılmıştır.

18.8.1995 tarihinde ihaleye çıkarılan
3,2 trilyonluk 32 elektrik şebekesi tevsi ve yenileme ihalesine
-ki, bu Anadolu'nun her tarafındadır- 167 firma
katılmış ve 850 teklif verilmiştir.
Ben, yıllarca idarecilik yaptım. Eğer, bir ihaleye
167 firma katılmışsa ve 850 teklif verilmişse,
burada suiistimalden bahsedemezsiniz; eğer, 3 firma, 4 firma,
5 firma, bilemediniz 10 firma olursa, burada bir soru işareti
koyabilirsiniz. 

Değerli milletvekilleri, yüzde 32 kırım
olmuştur. Eğer, bir ihalede yüzde 3, yüzde
5, yüzde 10-15 kırım olmuş olsa, burada
da, bir soru işareti koyabilirsiniz; ama, yüzde 32
kırım olmuş, kırım... Yüzde
32 kırım olmuş bir ihalede, siz, suiistimalden
bahsedebilir misiniz?!. 

TEDAŞ'ta, ihaleler yetkili organlarca yapılmıştır.
Yetkili organ, genel müdür ve yönetim kuruludur.
Genel müdür ve yönetim kurulunun dışında
başka bir birim, bakan veya başbakan yetkili değildir.
Tekrar ediyorum, 233 sayılı Kanun Hükmünde
Kararnamede, ilgili kuruluşların kararları
ve tasarrufları bakanların veya başbakanların
onayına tabi değildir; onaylarına tabi olmayan
bir tasarrufun da geri alınmasını sağlayacak
bir yetkileri, idare hukukunun tabiî prensipleri çerçevesinde
de mümkün değildir.

Onun içindir ki, her zaman dürüstlüğüne
inandığım ve gerçekten doğru konuştuğuna
da inandığım Sayın Hüsnü Doğan,
daha sonraki Enerji ve Tabiî Kaynaklar Bakanlığı
sırasında, Bakanı veya Başbakanı
ilzam edecek bir nokta bulamadığını,
bulunmadığını ifade etmekle birlikte,
bu ihaleyi feshedecek bir tasarrufa da girememiştir, girmemiştir.


Değerli arkadaşlarım, Enerji ve
Tabiî Kaynaklar Bakanlığının, ilgili
kuruluşu olması sebebiyle, sadece gözetim, denetim
ve teftiş etme yetkisi vardır; bunu da, eski Enerji
ve Tabiî Kaynaklar Bakanı Şinasi Altıner
yapmıştır ve bunda da sonuçlar ortaya
çıkmıştır. Nitekim, biraz evvel
Yüce Heyetiniz, onu, ne görevi kötüye kullanma
ne de görevi ihmalden dolayı Yüce Divana sevk
etmeyi uygun bulmamıştır. 

BAŞKAN - Sayın Bedük, 1 dakikanız
var efendim. 

SAFFET ARIKAN BEDÜK (Devamla) - Sayın
Başkan, sayın milletvekilleri; TEDAŞ' la ilgili
eski Enerji ve Tabiî Kaynaklar Bakanı Sayın
Şinasi Altıner'i suçlu bulmayacaksınız,
buna karşılık ilgili ve bağlı kuruluşu
olmamasına rağmen, bir Başbakanı sorumlu
tutacaksınız!.. Bu, ne akla ne de mantığa
sığar ve yine, Enerji ve Tabiî Kaynaklar Bakanı
doğrudan doğruya sorumlu olmasına rağmen, eski
Başbakanı suçlamak mümkün değildir.


Bu çelişkili tutuma bir örnek daha
vermek istiyorum. Emlâk Bankası, Başbakanın
doğrudan ilgili kuruluşudur. Engin Civan olayıyla
ilgili olarak eski Başbakan hakkında, yani Yılmaz
hakkında verilmiş olan önergede de, görevi
ihmal etmediğini ifade edeceksiniz ve bununla ilgili olarak
oy vereceksiniz; ama, TEDAŞ, Başbakanlığın
ne ilgili kuruluşu ne de bağlı kuruluşu...
O halde, şöyle bir şey sormak lazım: Eğer
Çiller olursa görevi ihmal etmiştir; eğer
Yılmaz olursa görevi ihmal etmemiştir şeklinde
bir anlayış doğru değildir. 

Meclis Soruşturması Komisyonunun bu
değerlendirmesi sonucunda, şöyle seslenmek istiyorum...

(Mikrofon otomatik cihaz tarafından kapatıldı)

BAŞKAN - Sayın Bedük, size, son
1 dakika veriyorum. 

SAFFET ARIKAN BEDÜK (Devamla) - Kamuoyunun önünde
cereyan eden bu olay, ibretle takip edilmekte, hakikati araştırma
yerine, nasıl siyasal yargılama yapıldığı
ortaya çıkmaktadır. Bizler, bu tip olayların
Türkiye Büyük Millet Meclisinde siyasî maksatlarla
kullanıldığını aylarca iddia ve
ifade etmiştik, hatta “Türkiye Büyük
Millet Meclisinde bakan, başbakan ve milletvekillerinin
dokunulmazlıklarını kaldıralım,
doğrudan doğruya yargıya gidelim, mahkemeler bizler
hakkında dava açsın” demiştik
ve nitekim, Sayın Çiller, o tarihte, 18 Nisan 1996
tarihinde liderleri ziyaret etmek suretiyle, bunu dile getirmişti.
Genel müdür yardımcılarıyla ilgili
tasarruf konusunda da, özellikle o zaman müstafi hükümet
olması sebebiyle bir işlem yapılamamış,
Ramazan Bayramına denk gelmiştir ve yine teftiş
kurulu başkanlığına müracaat etmiş,
eski genel müdürün soruşturma evrakı
da Enerji ve Tabiî Kaynaklar Bakanlığına
intikal ettirilmiş ve gereği yapılmıştır.


Sayın Başkan, sayın milletvekilleri;
gelin, dedikoduyla insanları lekelemeyelim. Dedikodu kötü
bir şeydir. Başkasını kötülemek
için yapılan dedikodudan duyulan zevk, başkalarını
düşürdüğümüz ölçüde
kendimizi yükselttiğimizi sanmaktır. Dedikodudan
kaçınalım, gerçeklere yönelelim.
Unutmamak gerekir ki, barışçı yollar
demokrasimizin yerleşmesini ve gelişmesini temin eden
temel unsurdur. Bir düşünür ne diyor: “Barışı
sevin; kini ve kavgayı bir tarafa atın; çünkü
bunlar bütün kötülüklerin anasıdır.”

Bu duygular içerisinde, Sayın Çiller'in,
ne Türk Ceza Kanununun 240 ne de 230 uncu maddesinde belirtilen
görevi kötüye kullanma ve ihmalinin söz konusu
olmadığını Yüce Heyetinizin takdirlerine
sunuyor, hepinizi en derin saygılarımla selamlıyorum.
(DYP ve RP sıralarından alkışlar)

BAŞKAN - Teşekkür ederim Sayın
Bedük.

Sayın Bahri Kibar, buyurun efendim. 

Sayın Kibar, süreniz 10 dakika efendim.

MUSTAFA BAHRİ KİBAR (Ordu) - Sayın
Başkan, değerli milletvekilleri; bugün, bu Yüce
Meclis çatısı altında Meclis soruşturması
açılması konusundaki imza sahiplerinin “yalı
çetesi”, “eski, sabık Başbakan”
ve “ekip” diye adlandırdıkları
Sayın Tansu Çiller hakkında vermiş
oldukları Meclis soruşturması açılmasına
ilişkin önergedeki iddialarını ve bu
iddialarını dile getirirken neler söylediklerini,
daha sonra, komisyonlardaki tutumlarını; kısacası,
çifte standartlarını ve bu konulardaki kişisel
görüşlerimi sizlere arz etmek üzere, huzurlarınızda
söz almış bulunuyorum; bu vesileyle, Yüce
Meclise en derin sevgi ve saygılarımı sunuyorum.

Sayın Başkan, sayın milletvekilleri;
sağır sultanın bile duyduğu malum olayları,
burada, zaman darlığı nedeniyle, tekrarlamak
istemiyorum; ancak, TEDAŞ Teftiş Kurulunun bu konuyla
ilgili hazırlamış olduğu 25.12.1995 tarihindeki
gizli raporuna değinmek istiyorum. Sözü edilen bu
raporda, aşağıdaki hususlar açık
bir şekilde belirtilmiştir: Komisyonlarda yolsuzluk
yapılmıştır; bazı firmalar sahte
belge kullanmışlardır; bazı firmalar
da özellikle korunmuşlardır. 

Değerli milletvekili arkadaşlarım,
önerge sahiplerinden birinci imza sahibi olan bugünkü
Adalet Bakanı Sayın Kazan, bu önergenin Meclis
Genel Kurulunda tartışılması sırasında
bakın neler söylemiştir: “Yalı çetesi
olarak adlandırılan bir ekibin, Sayın Tansu
Çiller vasıtasıyla, ülkenin en büyük
yatırımlarını yürüten TEK
ile ilgili 10 trilyon liralık bir ihalenin önceden
belirlenen firmalara, çok kârlı fiyatlarla
verilmesini sağlamak ve bu maksada ulaşabilmek için,
Başbakanın etkisiyle, her türlü kanunî
icapları hiçe sayarak, gerektiğinde bakanları,
genel müdürleri değiştirerek, usullere, nizamlara
aykırı olarak, devleti bir çiftlik gibi kullanması
olayıdır.” 

Yine, iddia sahiplerinin önergelerinde şöyle
denilmektedir: “Böylece, olayların meydana getirdiği
her türlü zorluğa rağmen, ekip, eski Başbakan
Sayın Çiller'in her kademedeki müdahalesi,
takibi, sevk ve idaresi sayesinde planını uygulama
imkânını bulmuştur. Eldeki delil ve
vesikalarıyla, her türlü kanun ve nizamın
çiğnenmesi suretiyle gerçekleştirilen
bu misal, ekibin, yalı çetesinin, Başbakan
Sayın Tansu Çiller'in himayesiyle, geçtiğimiz
dönemde gerçekleştirdikleri pek çok uygulamasından
sadece birini göstermektedir. 

Yukarıdaki özet açıklamalarımızdan
da açıkça görüldüğü
gibi, Sayın Başbakan, Sayın Tansu Çiller,
devletin en büyük yatırımcı kuruluşlarına
büyük kârlı ihaleler tanzim ettirip, bunların,
her türlü kanunsuz davranışlar pahasına
da olsa, belli firmalara verilmesini sağlamak; bu yolsuzlukları
önlemek isteyen genel müdürü görevden
uzaklaştırmak; kendisine vaki yolsuzluk ihbarlarının
Başbakanlık Teftiş Kurulunca incelenmesini
engellemek; TEDAŞ Teftiş Kurulu raporlarındaki
açık tespitlere rağmen, ihaleleri, ne pahasına
olursa olsun, yürürlüğe koydurtmak suretiyle
görevini kötüye kullanmış ve devleti
büyük zarara sokmuş” denilmektedir. 

Değerli milletvekilleri, Sayın Kazan'ın,
önergedeki ve Genel Kuruldaki “yalı çetesi”,
“ekip” ve “sabık Başbakan” diye
isimlendirdiği Sayın Tansu Çiller ve ailesi
hakkındaki sözlerine bakınız: “Önce,
sadece biz Refah Partili milletvekilleri değil, tüm kamuoyu,
bu tür devlet ihalelerinde, kontrolün, konutta, Özer
Çiller tarafından yapıldığına
ve yönlendirildiğine kani olur hale gelmişizdir.
Eski Başbakan Çiller'in en büyük hatası,
eşinin, devlet işlerine, özellikle tayin ve ihalelere
müdahale hırsını engelleyememesi olmuştur;
ama, bu zafiyet, bugünkü sonuçları doğurmuştur
ve bu hususta tanıklar da var, hep Özer Beyi konuşuyorlar.
Eski Başbakan Sayın Çiller'in bu olaydan tamamen
haberi vardır ve bu ihaleler, yukarıdan, konuttan
yönlendirilmiştir.” Burası çok önemlidir
değerli arkadaşlarım. Sayın Kazan “bunda
en ufak bir şühpemiz olsaydı, verdiğimiz
bu önergeyi 20 gün geciktikten sonra geri alırdık.
Bu hususta tanıklar da var, hep Özer Beyi konuşuyorlar.
Bunlar, isimlerini ancak Komisyona verebileceğimiz tanıklardır”
dedikten sonra, önergelerinin isabetli ve haklı olduğuna
inanıyorlar ve Yüce Meclisten, bu önergenin kabulü
lehinde oy istiyorlar. 

Değerli milletvekili arkadaşlarım,
burada, bir hususu da parantez içinde vermek istiyorum.
Bakınız, Sayın Kazan, bu önergeyi hazırlarken
hukukçu milletvekilleriyle olayın detaylarını
tartışıyorlar ve bu konuda önerge hazırlıyorlar
ve nihayet oylama gerçekleşiyor ve o zaman istedikleri
oluyor. 

Değerli arkadaşlarım, gelin görün
ki, muhalefette iken farklı düşüncede,
iktidarda iken farklı eylemlerde olan önerge sahiplerinin
bu davranışları ve ellerinde belge, bilgi
ve kesin kanıtlar olduğunu iddia eden şimdiki
Sayın Bakanın, ellerindeki belge ve bilgileri Meclis
Başkanlığına ve TEDAŞ Komisyonuna
vermeyişleri, bizleri, Meclisi yanıltarak soruşturma
açtırdıkları veya Refah Partisi ile
Doğru Yol Partisi ortak hükümet kurduktan sonra
belgeleri sakladığı yönünde düşünceye
sevk etmiştir. Hal gerçekten böyle ise, birinci
durumda siyasî, ikinci durumda ise cezaî sorumlulukları
söz konusudur.

Değerli arkadaşlarım, üstüne
üstlük, bir de, bu önerge hazırlanırken,
hukukçu milletvekillerinden özel bir komisyon kurarak
her şeyi incelediklerini beyan eden, Sayın Kazan
ve önerge sahipleri. 

Değerli arkadaşlarım, hukukun tükendiği
yerde, hukuk dışı usuller rağbet görür.
“Siyaset bunu gerektiriyor” diyerek, hukuku, ahlakı
ve din kurallarını bir tarafa itenler, yolsuzluğa
ve birtakım olaylara bizzat öncülük etmiş
olurlar.

Değerli milletvekilleri, bir millet kendi meclisine
güvenmez, kendi üniversitesine inanmazsa, hâkimine,
öğretmenine itimadı kalmazsa, ayakta kalabilir
mi?! Oysa, bazı çevreler, kendi zihniyetini hâkim
kılabilmenin gayretine düşmüşlerdir,
yüce dinimizi kendi inandıkları gibi kullanma
eğilimleri vardır ve bunların, vermiş
oldukları önergelerindeki iddiaları hiçe
sayan, iftiracı, yalancı şahitlikçi
ve Makyavelci özel bir propaganda usulleri vardır.

Değerli milletvekili arkadaşlarım,
bugün ve gelecek oylamalarda şunu unutmayınız
ki, milletimiz, bütün partilerin faaliyetlerini dikkatle
takip etmektedir. Millet huzurunda, millet iradesi önünde
her kötülük, her yolsuzluk ve her yolsuzluğa
karşı kurulan yolsuzlukları örtbas etme
ittifakı, er veya geç ortaya çıkacaktır.
Aslında, sizler, burada, olması gereken, yapılması
icap eden en doğru hareketin ne olduğunu biliyorsunuz
da, kötü olduğunu bildiğiniz bazı davranışlardan,
nedense, iktidar uğruna, koltuk uğruna, yakanızı
kurtaramıyorsunuz. (ANAP ve DSP sıralarından
alkışlar)

Sayın milletvekilleri, TEDAŞ Soruşturma
Komisyonunun oylanması sırasında yaşadığım
şu anımı sizlere anlatmak istiyorum: Malum
olayı kamuoyu hayret ve şaşkınlıkla
izlerken, komisyon oylamasında, Refah Partili bir milletvekili,
oylama sonuçlandıktan sonra, şöyle bir
ifade kullanmıştır: “Görev başarılmıştır.”
Ne görevi; yolsuzluğu örtme görevi, temeli
yolsuzlukların kapatılması üzerine kurulu
olan Hükümetin devamı için hayatî
önemi haiz bir kutsal görev. 

Değerli milletvekilleri, bugünkü Hükümet
ve Meclis komisyonlarınca, devleti ve milleti soyanlara
ödün verilmektedir; hatta, daha da vahim olanı,
Yüce Meclise olan güven bu nedenlerden dolayı
sarsılmaktadır. Hukuk, devlet imkânlarından
büyük paylarla yararlanan imtiyazlı bir zümre
tanımamıştır; ama, bir iktidar kendi
yakınlarını ve destekçi çevrelerini
kayırma politikası güdüyorsa, hukuk ihmal
edilerek politikanın üstünlüğü
işler hale geliyor demektir. 

BAŞKAN - Sayın Kibar, 1 dakikanız
var efendim. 

MUSTAFA BAHRİ KİBAR (Devamla) - Bağlıyorum.

Bunun anlamı, hukukçu olan birçok
arkadaşımızın da kabul edeceği
gibi, hukukun yerine politikanın geçmesidir ki,
bu da, ülkemiz ve geleceği için en tehlikeli bir
gelişmedir.

Değerli arkadaşlarım, bir siyasî
topluluğun iktidar olma isteği hukuka uygundur; ancak,
görüyoruz ki, 20 nci Dönemin farklı bir
dönem olmasını isteyen ve bir yandan geçmiş
dönemin soruşturulamayan konularının
soruşturmasını yapmak, diğer yandan da,
ülkemizde şeffaf, dürüst ve adil düzeni
“glu glu” danslarıyla sağlamak isteyenler
bunu savunamazlar ve iddia edemezler. 

Değerli milletvekilleri, toplumlar, kendi işlerini
yöneticilerine emanet etmişlerdir. 

(Mikrofon otomatik cihaz tarafından kapatıldı)

BAŞKAN - Sayın Kibar, 1 dakika süre
veriyorum; lütfen tamamlar mısınız.

MUSTAFA BAHRİ KİBAR (Devamla) - Soygunu
önlemek için soyguncunun, anarşiyi önlemek
için anarşistin merhametine sığınan
bir yönetimin, asıl kendisi merhamete muhtaç
hale gelir. Çaresizlik ile iktidar kavramı yan yana
gelemez; gelirse de, bir millet için en büyük
tehlike başgösterir.

Değerli milletvekili arkadaşlarım,
hukukun ve ahlakın etkisini yitirdiği, kaygı,
tereddüt ve ümitsizliğin yaygın hale geldiği
şu andaki ortamda, nizam saygısını
içinde yaşatan kimseler mağdur, her türlü
kuralı hiçe sayan marifet erbabı muteber
hale gelir; ilim, servet ve şöhret, onlara müstahak
ve layık olanların değil, kapanın elinde
kalır ve her şey tersine döner. Bir atasözümüzde
ifade edildiği gibi, sürü tersine dönerse,
uyuz keçi öne geçer.

Şimdi karar sizlerindir sayın milletvekilleri.
Bizler, bu Yüce Meclisin çatısı altında,
bugün, burada, sadece, önerge sahiplerinin “yalı
çetesi”, “sabık eski Başbakan”,
“ekip” ve benzeri türden itham ettiği Sayın
Tansu Çiller hakkında karar vermiyoruz; bizler,
aynı zamanda, yüce dinimizi Makyavel mantığıyla
kullananların aynadaki görüntüsünün
ne olduğunun kararını da vereceğiz. Bizler,
burada “temiz siyaset, eşittir, temiz toplum ve dürüst
politika”nın memleketimizde barınacak bir ortamının
olmasını arzuladığımız
içindir ki, üzerinde mütalaa ettiğimiz bu
önergenin oylanması sırasında, ilahî
adaleti unutmadan, aklı olan, vicdanı olan herkesi
bu önergenin kabulü lehinde oy vermeye davet ediyor,
hepinize saygı ve sevgilerimi sunuyorum. (ANAP ve DSP sıralarından
alkışlar)

BAŞKAN - Teşekkür ederim Sayın
Kibar. 

Son konuşma Sayın Nuri Yabuz'un.

Buyurun Sayın Yabuz.

Süreniz 10 dakikadır.

NURİ YABUZ (Afyon) - Sayın Başkan,
Yüce Meclisin çok değerli üyeleri; kamuoyunda
TEDAŞ yolsuzluğu diye geçen, TEDAŞ Genel
Müdürlüğünce 18.8.1995 tarihli Resmî
Gazetede ilan edilerek 32 yerleşim biriminin elektrifikasyon
tesis ve tevsi işi ihalesiyle ilgili olarak yapılan
ihaleler ve bu ihalelere yolsuzluk ve fesat karıştırıldığının
iddia edilmesi sonunda kurulan bir soruşturma komisyonunun
raporu hakkında şahsım adına söz
almış bulunuyorum.

Ben, müsaade ederseniz, önce, bu Komisyonun
kurulmasına sebebiyet veren önergeden bahsetmek istiyorum.
Adı geçen önerge, Sayın Şevket
Kazan ve 75 arkadaşı tarafından Meclis Genel
Kuruluna getirilmiştir. İddia: Bu ihalelerde yolsuzluk
vardır; fesat karıştırılmıştır;
karıştıran, zamanın Başbakanıdır
ve -bunu “yalı çetesi” olarak nitelendirmiştir
ve sözümün hemen burasında bu ibarenin çok
ağır bir siyasî ibare olduğunu da zikretmeden
geçemeyeceğim- bu çete, devleti bu yolla zarara
sokmuştur. İddia budur. Peki, bu iddianın
delilleri nedir; medyada çıkan birtakım iddialardan
ibarettir; bu, yazılı medyadır ve görsel
medyadır ve bir kişinin, gelip, Sayın Şevket
Kazan'a bu hususta bilgi vermesi neticesidir. Bilgi veren kişinin
ismini burada zikretmeyeceğim. Kendisi Ödemişlidir;
siyaseten de -benim de mensup olduğum- Doğru Yol Partisinin
geçmişte üyesi olduğunu Sayın Kazan'a
ifade etmiştir. Kendisinin komisyonda alınan ifadesinde,
elinde herhangi bir belge ve delil olmadığını
söylemiştir. Sayın Şevket Kazan da bu
Komisyonda ifade verdiği zaman, iddia ettiği belgenin
ne olduğu Komisyon üyeleri tarafından kendisine
sorulduğunda “bana böyle bir adam geldi 'elimde
belgeler var; bu hususta eğer biz gerekli işlemleri
yapabilseydik, ihalelerin büyük bir bölümünü
kazanacaktık, bir siyasî itibarı kullanacaktık'
şeklinde iddialarda bulundu. Ben, kendisinin kılık
kıyafetine ve davranışlarına baktığım
zaman itibar edilmemesi gereken bir kişi olduğunu da
anladım” şeklinde ifade vermiştir ve bu
tutanaklarda yazılıdır. 

Burada, huzurunuzda, bir şeyi daha beyan etmekten
şeref duyacağım. Adı geçen bu kişi,
şahsî itibarı, ticarî itibarı
ve siyasî itibarı olmadığından
dolayıdır ki, benim partimden ihraç edilmiş
bir kişidir ve o anda da benim partimin üyesi değildir,
ihraç edilmiş bir kişidir. 

Peki, diğer deliller nedir; gazetede yazılanlardır
ve birtakım görsel medyada, programlarda, çıkıp
iddia edilenlerdir. Bu yayınları yapanlar, Komisyon
tarafından huzura davet edilmiş ve yemin ettirilerek
ifadelerine başvurulmuştur. Kendilerine sorulan sorular
şunlardır: “Size, iddiada adı geçen
zamanın Başbakanı Tansu Çiller veya
onun birinci derecedeki bir yakını veya ikinci derecedeki
bir yakını veya onunla irtibat halindeki bir siyasî
kişilik, bu hususta yazılı bir talimatta bulundu
mu?” Cevap: “Hayır.” “Size sözlü
bir telkinde bulundu mu?”, “hayır”; “bunu,
hısım akrabası yaptı mı?”,
“hayır.” Cevapların tamamı hayır
olmuştur. Bu sorular, adı geçen kuruluşun
yönetim kurulu üyelerine, genel müdürlerine,
genel müdür muavinlerine, tamamına sorulmuştur
ve aynı sorulara karşı alınan cevaplar,
hayırdır. Yani, eğer, dosyayı iyice tetkik
edersek, ne Sayın Tansu Çiller tarafından
ne hısım akrabası tarafından ne de
Doğru Yol Partisinin yetkili siyasî kişileri tarafından,
bu ihalelerin birilerine verilip birilerine verilmemesi hususunda
herhangi bir telkine rastlanmamıştır. 

Sayın milletvekilleri, ben, bir de bu işin
hukukî yönünü size arz etmeye çalışacağım.
TEDAŞ, bağlı bulunduğu 233 sayılı
Kanun Hükmündeki Kararnameye göre, bakanlık,
kanun, tüzük ve yönetmelik hükümlerine
uygun olarak yürütülmesini gözetmekle görevlendirilmiştir.
Bu kavram genişletilerek, TEDAŞ, bağlı
bir kuruluş haline getirilemez; 3046 sayılı
Kanunun bir maddesinin onbirinci fıkrasına göre,
ilgili bir kuruluştur. Bu sebeple, Başbakanın,
hiyerarşik düzene, yani kanuna dayalı bir hak
ve yetkisi yoktur. Anayasanın 123 üncü maddesi
uyarınca “İdare, kuruluş ve görevleriyle
bir bütündür ve kanunla düzenlenir.”
Kanunda açıkça yer almayan görev ve
yetki kullanılamaz ve kullandırılamaz. Kanundan
doğan yetki ve sorumluluğu -Başbakanın- olmayacağı
gibi, Başbakan da, bu konuda görevi ihmal etmiş
veya savsaklamıştır diye suçlanamaz.

TEDAŞ, Başbakanlığa bağlı
bir kuruluş değildir, ilgili bir kuruluş değildir
veya Başbakanlıkla en küçük bir
ilgisi olan bir kuruluş da değildir. Başbakan,
bakanların hiyerarşik amiri de değildir. 

Anayasanın 112 nci maddesi, Başbakanın
görev ve siyasî sorumluluğunu düzenlemektedir.
“Başbakan, bakanların görevlerinin Anayasa
ve kanunlara uygun olarak yerine getirilmesini gözetmek ve
düzeltici önlemleri almakla yükümlüdür.”
Bu temel kural, bakanlar arasında işbirliğini
sağlamak ve hükümetin genel siyasetini gözetmektir.
Bakanlar Kurulu, bu siyasetin yürütülmesinden müteselsilen
sorumludur. Bunun içindir ki, Başbakanın Yüce
Divana sevki halinde, bütün bakanlar düşmüş
duruma gelir. Başbakanın bakanların Anayasaya
ve kanunlara uygun olarak görevlerini yapmalarını
gözetmesi ve düzeltici önlemleri alma yükümlülüğü,
onu, kamu hizmetlerinde herhangi bir sıfat ve suretle çalışmakta
olan bir kimse durumuna, diğer bir deyişle, bakanların
hiyerarşik amiri olarak kabulüne yol açmaz;
bu sebeple, siyasî sorumluluğunun kapsamını
genişleterek -veya başka bir yorumla- görevini
kötüye kullanan bir kamu hizmetlisi ya da görevlisi
durumuna getiremez.

TEDAŞ, bütün konuşmacılar
da ifade etti, 233 sayılı Kanun Hükmündeki
Kararnameye bağlı bir kuruluştur demiştik.
Ben, hemen bu kararnamedeki bazı şeylerden ve TEDAŞ'taki
birtakım düzenlemelerden bahsetmek istiyorum. 

TEDAŞ, bir KİT kuruluşudur. KİT
kuruluşlarında yönetim, yetki ve sorumluluk
taşır ve bu hiyerarşi şöyle işler:
Bu tip kuruluşlarda 6 yönetici bulunur; genel müdür,
yönetim kurulu başkanlığını
yapar; iki genel müdür yardımcısı
da yönetim kurulunun asil üyesidir.

BAŞKAN - Sayın Yabuz, 1 dakikanız
var efendim. 

NURİ YABUZ (Devamla) - Diğer üyeler
ise, birisi ilgili bakanlığa, birisi de maliyeye ait
görevlidir. İşte, bu 6 kişiden teşekkül
eden yönetim kurulu, her türlü yetkiye sahiptir.
Bu kurul, ihaleleri iptal etmeye, yönetim kurulu kararlarını
iptal edip yeni kararlar almaya yetkilidir ve aldıkları
bu kararları hiçbir mercie onaylatma lüzumunu
görmezler. Bu, kanun gereğidir. Yani, bu kararları
değiştirmek, ilgili bakanın görevi olmadığı
gibi, yetkisi içerisinde olmadığı gibi,
Başbakanın da görev ve yetkileri içerisinde
yer almaz. O zaman akla şöyle bir sual geliyor: Eğer
böyle bir yetkiniz yoksa, bu kuruluşun yaptığı
icraatlardan hukuken hangi sorumluluğu, nasıl taşırsınız?
Bu sorunun cevabını, hukuken, bütün milletvekilleri,
kendi vicdanlarında ve kamuoyu önünde vermek
zorundadır.

(Mikrofon otomatik cihaz tarafından kapatıldı)

BAŞKAN - Sayın Yabuz, son 1 dakika eksüre
veriyorum; lütfen toparlar mısınız efendim.

NURİ YABUZ (Devamla) - Eğer işin
siyasî boyutuna gelecek olursak... Benden önceki konuşmacı
arkadaşlarım, diğer siyasî partiler mensubu
olan bazı arkadaşlarımızın,
değerli bakanlarımızın beyanlarından
bahsettiler; ben de, bir diğer arkadaşımızın,
Sayın Pakdemirli'nin bu husustaki bir mütalaasından
bahsetmek istiyorum. Bu soruşturma komisyonlarının
siyasî amaçla kurulduğunu, kendisi, bu komisyonda
verdiği bir şerhle, yazılı olarak ifade
etmiştir; “Komisyona gönderilenler siyasî
bir amaçla gönderilir. Filanca bakan soruşturuldu,
Yüce Divana sevk edildi” diye, ileride siyasî
istismar konusu yapabilmek için gönderildiğini,
kendisi, bizatihi, ifadesinde, yazılı olarak ifadesinde
beyan etmiştir. Çok değer verdiğim Sayın
Bakanın bu ifadesine katılmamak mümkün
değil. Kendisini, bu ifadesinden dolayı da tebrik ediyorum.

Huzurlarınızda sözlerime son verirken,
parlamenter siyasî hayatımızın başlamasından
bu yana kadar soruşturmaya tabi tutulan, komisyonda aklanan
veya komisyonların sonunda vermiş olduğu raporun
Meclis müzakereleri sırasında aklanan veya
bu oylamalar sırasında Yüce Divana sevk edilen,
Anayasa Mahkemesi huzurunda aklanan bakan ve başbakanlara,
siyaset, bir özür borçludur. Bundan böyle,
bu konuların istismar edilmemesi dileğini taşıyor;
bu özrü, ben, burada, sözlü olarak şahsım
adına yerine getiriyorum, kendi adıma tamamından
özür diliyorum. Bundan sonra, böyle siyasî
konuların, milletin ve bu Yüce Meclisin huzurunu işgal
etmemesini diliyor; hepinize en derin saygılarımı
sunuyorum. (DYP sıralarından alkışlar)

BAŞKAN - Teşekkür ederim Sayın
Yabuz.

Sayın milletvekilleri, Kocaeli Milletvekili
Sayın Şevket Kazan, Başkanlığımıza
gönderdiği bir pusulada “ANAP Manisa Milletvekili
Abdullah Akarsu, konuşmasında, adımdan bahsederek,
bazı imalı ifadelerle ithamda bulunmuşlardır.
İçtüzüğe göre açıklama
hakkım doğmuştur” diyor; Genel Kurulun vaktini
fazla almamak için, kısa bir açıklama
göndermiş. Bu açıklamayı ben de
yerinde gördüğüm için okuyorum:

“Eski Başbakan Tansu Çiller hakkında,
TEDAŞ'taki ihaleler nedeniyle arkadaşlarımla
vermiş olduğum soruşturma önergesi, adından
da anlaşılacağı üzere, önergede
belirtilen hususların Türkiye Büyük Millet
Meclisi tarafından soruşturulması talebinden
ibarettir.

Soruşturma açılmış,
Komisyon, ilgililerin, bu arada benim de ifademi almıştır.
21 Haziran 1996 tarihinde, Komisyonda, bildiklerimiz zabıtlara
geçmiştir. Ayrıca, tanık isimleri ve
bütün belgeler, Komisyona, soruşturma için
verilmiştir. Komisyon, tanıkları dinlemiş,
belgeleri incelemiştir.

Komisyona bilgi ve belge verilmediği iddiaları
tamamen hilâfı hakikattir. Takdiri Komisyona bırakılmıştır.
Bu açıklamayı yapma ihtiyacını
duydum.”

Kendisinin açıklamalarını
burada tutanaklara geçirdim.

YAŞAR OKUYAN (Yalova) - Kesin deliller nerede?

BAŞKAN - Soruşturma raporu üzerindeki
konuşmalar...

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- Sayın Başkan Komisyon adına...

BAŞKAN - Aslında, Komisyonun başta
konuşması lazım.

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- İçtüzükte böyle bir hüküm
yok efendim.

BAŞKAN - İçtüzüğü
açarsanız, komisyon başta bu sözü
alır, ondan sonra milletvekilleri konuşur; çünkü,
bunun bir mantığı da var, komisyon çıkar,
komisyon raporunun özünü açıklar
ve bunun üzerine de Genel Kuruldan...

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- Önce demiyor.

BAŞKAN - Ama, İçtüzüğü
bilmek zorundasınız.

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- Sayın Başkan, İçtüzükte
soruşturma Komisyonuna...

BAŞKAN - Efendim, önce komisyona diyor.
Açarsanız... Ancak, şöyle bir durum da
var...

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- İzin verirseniz... Öyle demiyor “Komisyona
ve 6 milletvekiline söz verilir” diyor.

BAŞKAN - Tamam; ama, sıralama orada
yapılmıştır. 

(9/1) ESAS NUMARALI MECLİS ARAŞTIRMASI
KOMİSYONU BAŞKANI METİN BOSTANCIOĞLU (Sinop)
- Efendim, oradaki sıralama...

BAŞKAN - Neyse... Siz, Komisyon raporuna da
muhalifsiniz?.. O zaman...

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- Evet... Kısa...

BAŞKAN - Yani, şahsî düşüncelerinizi
mi söyleyeceksiniz, Komisyon adına mı konuşacaksınız?

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- Komisyon adına konuşacağım.

BAŞKAN - Buyurun o zaman. (DSP, ANAP ve CHP
sıralarından alkışlar)

(9/1) ESAS NUMARALI MECLİS SORUŞTURMASI
KOMİSYONU BAŞKANI METİN BOSTANCIOĞLU (Sinop)
- Sayın Başkan, sayın milletvekilleri; Anayasamızın
87 nci maddesinde Türkiye Büyük Millet Meclisinin
görev ve yetkileri tek tek sayılmıştır.
Burada sayılan görevlerin başında, kanun
koymak, değiştirmek ve kaldırmak ile Bakanlar
Kurulunu ve bakanları denetlemek gelir. 

Bakanlar Kurulu ve bakanları denetleme yolları
ise, bilindiği gibi, soru, genel görüşme,
gensoru ve Meclis soruşturmasıdır. Yüce
Meclisimiz, 20 nci Dönemde, bir yandan, kanun koyma görevini
yerine getirirken, bir yandan da, yürütmeyi denetleme
görevini yapmaktadır. Bu dönem, yürütmeyle
ilgili birtakım iddiaların açığa
çıkarılması, aydınlatılması
bakımından diğer dönemlere kıyasla
özellik arz etmektedir. 

Cumhuriyetimizin 50 nci Hükümeti döneminde,
o dönemin anamuhalefet partisi mensubu milletvekili Sayın
Şevket Kazan ve arkadaşları, TEDAŞ'taki
ihale yolsuzluklarında dönemin Başbakanı
Sayın Tansu Çiller'in görevini kötüye
kullandığı iddiasıyla Meclis soruşturması
açılmasını bir önergeyle istemiş
idi. 

Sayın milletvekilleri, kanun yaparken veya
hükümeti denetlerken ya da yargısal nitelikli
Meclis soruşturmasından önce ayrıntılı
bilgiye ulaşmak amacıyla Meclis araştırması
komisyonları kurulur. Oysa ki, Meclis soruşturması
komisyonları, Bakanlar Kurulu üyelerinin cezaî
sorumluluklarına ilişkin yargısal nitelikli
bir inceleme görevi yapar, yargılama yapmaz. Meclis
soruşturma komisyonu üyeleri, savcı olmadığı
gibi, yargıç da değildir. Meclis soruşturma
komisyonunun görevi, Anayasanın 100 üncü
maddesine göre bir Bakan veya Başbakanın eylem
veya işlemlerinden dolayı cezaî sorumluluğunun
olup olmadığı konusunda, Meclis Genel Kuruluna
sunulmak üzere, soruşturma yapmak ve bu soruşturma
sonunda hazırlayacağı raporu Yüce Divana
sevk etme veya etmeme şeklindeki nihaî görüşünü
de açıklamak suretiyle Genel Kurula sunmaktan ibarettir.

Başkanı bulunduğum (9/1) nolu Meclis
Soruşturma Komisyonu da Anayasanın ve İçtüzüğün
ilgili maddelerine göre çalışarak Anayasal
süre içinde görevini tamamlamış
ve bugün müzakeresi yapılan raporu takdirlerinize
sunmuştur.

Gerek dönemin Enerji ve Tabiî Kaynaklar
Bakanı Sayın Şinasi Altıner ile ilgili
(9/2) nolu Soruşturma Komisyonu raporunun görüşülmesi
sırasında gerekse bizim raporumuz ile ilgili olarak
biraz önce konuşan sayın milletvekilleri, TEDAŞ'ın
bazı ihalelerinde usulsüzlük ve yolsuzluk yapıldığı
iddasıyla ilgili bilgileri sundular. Rapor, dağıtılıp,
bütün milletvekilleri tarafından okunduğu
için, ben, tekrardan kaçınarak, raporu, Komisyon
Başkanı sıfatıyla, takdirlerinize sunuyorum;
ancak, raporda olmayan bir bilgiyi de, ayrıca, bilgilerinize
sunmayı görev addediyorum.

Sayın milletvekilleri, çalışmaya
başladığımız andan itibaren müzakeresini
yaptığımız TEDAŞ'taki ihale yolsuzlukları
hakkında, o dönemin genel müdür yardımcıları,
yönetim  kurulu üyeleri ve ihale komisyonu üyeleri,
memuriyetten çıkarılmışlar,
görevi kötüye kullanmaktan dolayı da hâlen
Ankara Dördüncü Asliye Ceza Mahkemesinde yargılanmaktadırlar.
Hiç kimse, TEDAŞ ihalelerinde yolsuzluk olmadığını
iddia etmemiştir şu ana kadar. 

Sayın milletvekilleri, soruşturma bitene
kadar, bu konuda, görevim gereği, hiç konuşmadım;
ancak, rapor hazırlanıp, karşı oy yazılarıyla
birlikte Meclis Başkanlığına sunulduktan
sonra, elbette görüşlerimi açıklama
hakkım doğdu. Halkımızın, temiz
toplum, şeffaf bir yönetim ve aydınlık
bir Türkiye istemiyle sesini daha gür duyurmaya çalıştığı
şu günlerde, onların temsilcisi olan bizler,
bu güzel istemin dışına çıkamayız,
kulaklarımızı da tıkayamayız.
Sinop Milletvekili Metin Bostancıoğlu olarak da ben,
temiz toplum, şeffaf bir yönetim ve aydınlık
bir Türkiye isteği için, TEDAŞ olaylarıyla
ilgili kişisel görüşlerimi, karşı
oy yazımla bilgilerinize sundum. 

Sayın milletvekilleri, rapor ve karşı
oy yazılarını tekrar etmiyorum. Görevi
ihmal yönünde 8'e 7 karar oluşmuştur; asıl
karar, Sayın Kurulunuzun vereceği karardır.


Hepinizi saygıyla selamlıyorum. (DSP,
CHP ve ANAP sıralarından alkışlar)

BAŞKAN - Teşekkür ederim Sayın
Bostancıoğlu.

Sayın milletvekilleri, hakkında Meclis
soruşturması istenen sayın eski Başbakan
herhangi bir söz talebinde bulunmamıştır.
Böylece, soruşturma komisyonu raporu üzerindeki
müzakereler bitmiştir. 

Bilindiği üzere, rapor, ret istemini havidir,
soruşturma açılmaması konusunda bir
rapordur. İçtüzüğümüzün
112 nci maddesine göre, biraz önce yaptığımız
uygulamalar, burada da aynen geçerlidir. Bu itibarla, bu
raporun reddi yönünde verilmiş 2 tane önerge
vardır, bu önergeleri okutup işleme koyacağım:

Türkiye Büyük Millet Meclisi Başkanlığına

Kocaeli Milletvekili Şevket Kazan ve 75 arkadaşının,
Türkiye Elektrik Dağıtım A.Ş'nin
(TEDAŞ) bazı ihalelerinde usulsüzlük ve
yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
devleti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında, Anayasanın 100 üncü
maddesi uyarınca bir Meclis soruşturması açılmasına
ilişkin önergeleri üzerine kurulan (9/1) sayılı
Meclis Soruşturması Komisyonu raporunda, iddia edenler
tarafından verilen delillerin yeterli görülmediği
ve Komisyonca da yeterli delil elde edilemediği için,
eski Başbakan Tansu Çiller'in Yüce Divana sevkine
gerek olmadığına oy çokluğuyla karar
verilmiştir. 

Ancak, rapora ekli karşı oy yazımda
da belirtildiği üzere, eski Başbakan Tansu Çiller'in,
usulsüzlük ve yolsuzluk yapılan ihalelerle ilgili
TEDAŞ Teftiş Kurulunun raporunda ortaya çıkan
iddiaların, kurum içi ve dışında,
Başbakanlığa intikal ettirilmesine karşın
hiçbir işlemin yapılmaması ve usulsüzlüklere
adı karışanların görevden alınması
için düzenlenen kararnamenin uzun süre Cumhurbaşkanlığına
gönderilmemesi suretiyle, 3056 sayılı Kanunun
ilgili maddelerinin kendisine verdiği yetkiler çerçevesinde
hareket etmeyerek, Türk Ceza Kanununun 230 uncu maddesinde
ifadesini bulan görevi ihmal suçunu işlediği
ortaya çıkmıştır. Bu nedenle,
eski Başbakan Tansu Çiller'in, yukarıda belirtilen
fiili nedeniyle, Türk Ceza Kanununun 230 uncu maddesi uyarınca
yargılanmak üzere Yüce Divana sevkine karar verilmesi
için, gereğini, Türkiye Büyük Millet
Meclisi İçtüzüğünün 112
nci maddesi uyarınca, arz ederim.

 Mahmut Erdir

 Eskişehir

BAŞKAN - Aynı mahiyette bir önerge
daha vardır; okutuyorum:

Türkiye Büyük Millet Meclisi
Başkanlığına

TEDAŞ ihaleleriyle ilgili olarak eski Başbakan
Tansu Çiller hakkında açılmış
bulunan Meclis soruşturması sonucunda, 173 sıra
sayılı ve (9/1) esas numaralı Meclis Soruşturması
Komisyonu raporuyla, eski Başbakan Tansu Çiller'in
Yüce Divana sevkine gerek olmadığına karar
verilmiştir.

Türkiye Büyük Millet Meclisi İçtüzüğünün
112 nci maddesinin beşinci fıkrası hükmü
gereğince, Yüce Divana sevk etmeme yönündeki
raporun reddinin ve Tansu Çiller'in görevi ihmal suçunu
işlemesi nedeniyle Türk Ceza Kanununun 230 uncu maddesi
uyarınca Yüce Divana sevkinin Türkiye Büyük
Millet Meclisi Genel Kurulunca karara bağlanmasını
saygılarımla dilerim.

 Haydar Oymak

 Amasya

Gerekçe:

Önergede ifade edildiği gibi (9/1) esas
numaralı ve 173 sıra sayılı Meclis
Soruşturması Komisyonunun raporunda, eski Başbakan
Tansu Çiller'in Yüce Divana sevkine gerek olmadığına
oy çokluğuyla karar verilmiştir. 

Ancak, raporun muhalefet şerhinden, Tansu Çiller'in
görevini ihmal suçunu işlediğine ilişkin
kuşkuların yapılan soruşturma sonucunda
giderilemediği anlaşılmaktadır. 

Bu nedenle, Soruşturma Komisyonunun raporunun
reddi ve eski Başbakan Tansu Çiller'in Yüce
Divana sevkine karar verilmesi gereği duyulmuş ve Türkiye
Büyük Millet Meclisi İçtüzüğünün
112 nci maddesinin beşinci fıkrası gereğince,
bu önerge Sayın Başkanlığa verilmiştir.

BAŞKAN - Sayın milletvekilleri, iki
önerge de aynı mahiyette olduğu için, iki
önergeyi birleştirerek işleme koyacağım.


Biraz önce de söylediğim gibi, Soruşturma
Komisyonunun raporu, soruşturmanın açılmaması
yönündedir. Bu raporun reddi, ancak, İçtüzüğün
112 nci maddesine göre verilen ve hakkında soruşturma
istenen kişinin Türk Ceza Kanununun hangi maddesine
göre cezalandırılması gerektiğini
belirten bir önergenin Yüce Genel Kurulda kabulüyle
mümkündür. 

Bu önergelerin ikisi birleştirilerek açık
oya sunulacaktır. Eğer, açık oylamada,
bu önerge, 276 kabul oyu alırsa, o zaman, hakkında
soruşturma açılması istenen eski Başbakan
Yüce Divana sevk edilmiş olur. Eğer 276 kabul oyu
çıkmazsa -ama, 184 sayın milletvekilimiz
toplantıya katılmışsa- o zaman, eski
Başbakanın Yüce Divana sevk edilmesi reddedilmiş
sayılır. 

Bu itibarla, şimdi, açık oylamanın
biçimini oylarınıza sunacağım.
Biliyorsunuz, açık oylama, kupaların sıralar
arasında dolaştırılması veya
adı okunan sayın milletvekilinin “ret”,
“çekimser” veya “kabul” olarak oyunu
belirtmesi veyahut da kupaların Başkanlık
Divanının önüne konularak, adı
okunan milletvekilinin burada oyunu kullanması suretiyle
olur. Şimdi, açık oylamanın şeklini
belirleyeceğiz.

Açık oylamanın, kupaların
sıralar arasında dolaştırılması
suretiyle yapılmasını oylarınıza
sunuyorum: Kabul edenler... Kabul etmeyenler... Açık
oylamanın, kupaların sıralar arasında
dolaştırılması suretiyle yapılması
kabul edilmiştir. 

Arkadaşlar, burada bir açıklama
yapayım: Burada oylanan, önergedir; yani, Komisyon
raporu değil. Komisyon raporunu kabul ediyorsanız,
kırmızı oy vereceksiniz, önergeyi -yani,
Yüce Divana sevk kararını- kabul ediyorsanız,
beyaz oy vereceksiniz. Yani, önergeye ret oyu vermek, Yüce
Divana sevk etmemek demektir; önergeye kabul oyu vermek,
Yüce Divana sevk yönünde oy vermektir. Bu hususu
açıklamak istiyorum. Oylanan, önergedir efendim.


Yanında basılı oy pusulası
olmayan sayın milletvekilleri, beyaz bir kağıda
adını, soyadını, seçim çevresini,
oyunun rengini yazıp, imzalayarak kutulara atabilirler.


Kupalar dolaştırılsın.


(Oylar toplandı) 

BAŞKAN - Salonda bulunup da oyunu kullanmayan
sayın üye var mı? Yok.

Oy verme işlemi sona ermiştir.

Kupalar kaldırılsın.

(Oyların ayırımına başlandı)

3. - Kocaeli Milletvekili Şevket Kazan ve
56 arkadaşının, Türk Otomobil Fabrikaları
A.Ş. (TOFAŞ) ile TOFAŞ Oto Ticaret A.Ş.'ndeki
devlete ait hissenin satış yolu ile özelleştirilmesi
sırasında nüfuzunu kullanmak ve ihaleye fesatkarıştırmak
suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ve 366 ncı maddelerine uyduğu iddiasıyla
eski Başbakan Tansu Çiller hakkında Meclis
soruşturması açılmasına ilişkin
önergesi ve (9/3) esas numaralı Meclis Soruşturması
Komisyonu Raporu (S. Sayısı : 196) (1)

BAŞKAN - Sayın milletvekilleri, şimdi
de, üçüncü sırada yer alan, Kocaeli
Milletvekili Şevket Kazan ve 56 arkadaşının,
Türk Otomobil Fabrikaları AŞ. (TOFAŞ)
ile TOFAŞ Oto Ticaret A.Ş.'ndeki devlete ait hissenin
satış yolu ile özelleştirilmesi sırasında
nüfuzunu kullanmak ve ihaleye fesat karıştırmak
suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ve 366 ncı maddelerine uyduğu iddiasıyla
eski Başbakan Tansu Çiller hakkında Anayasanın
100 üncü maddesi uyarınca bir Meclis soruşturması
açılmasına ilişkin önergesi ve
(9/3) Esas Numaralı Meclis Soruşturması Komisyonu
raporu üzerindeki görüşmelere başlıyoruz.


Komisyon Başkanı yerlerini aldılar.


Meclis Soruşturması Komisyonunun 196
sıra sayılı raporu daha önce sayın
üyelere dağıtılmış ve ilgili
eski Başbakana da gönderilmiştir. Rapor üzerindeki
görüşmelerde, Komisyona ve 6 milletvekiline söz
verilecektir; ayrıca, hakkında soruşturma
istenilen eski Başbakana da söz verilecektir. 

Komisyonun söz süresi 20 dakika, milletvekillerinin
söz süresi 10'ar dakikadır; eğer, hakkında
soruşturma istenilen eski Başbakan konuşmak
isterse, söz süresi sınırsızdır.


Şimdi, rapor üzerinde söz alan sayın
üyeleri okuyorum: Sayın Abdulkadir Baş, Sayın
Metin Öney, Sayın Turhan Güven, Sayın
Ahmet İyimaya, Sayın Ali Rıza Gönül,
Sayın Refik Aras, Sayın Orhan Veli Yıldırım,
Sayın Zeki Çakan, Sayın Halit Dumankaya,
Sayın Yüksel Yalova, Sayın Saffet Arıkan
Bedük. İlk 6 kişiye söz vereceğiz;
eğer, ilk 6 sırada olan arkadaşlardan konuşmayanlar
olursa, sonraki arkadaşlara da söz veririz.

Sayın Komisyon, bu safhada bir açıklama
yapmak istiyor musunuz efendim?

(9/3) ESAS NUMARALI MECLİS SORUŞTURMASI
KOMİSYONU BAŞKANI HAYRETTİN UZUN (Kocaeli)
- Hayır. Teşekkür ederiz.

BAŞKAN - Konuşmak istemiyorsunuz.

Sayın Abdulkadir Baş, buyurun efendim.
(ANAP sıralarından alkışlar)

Süreniz 10 dakikadır.

ABDULKADİR BAŞ (Nevşehir) - Sayın
Başkan, değerli üyeler; 196 sıra sayılı,
(9/3) Esas Numaralı Meclis Soruşturması Komisyonu
raporu üzerinde şahsım adına söz
almış bulunuyorum; Yüce Heyetinizi saygıyla
selamlıyorum.

Sayın milletvekilleri, Sayın Şevket
Kazan ve 56 arkadaşı tarafından, eski Başbakan
Sayın Çiller hakkında, TOFAŞ'taki devlet
hisselerinin satılması esnasında yolsuzluk
yapıldığı iddiasıyla Meclis soruşturması
açılması talebiyle verilen bu önergede,
sonuç olarak, Sayın Çiller'in, makam nüfuzunu
kullanmak suretiyle, dostlarına ve kendisine menfaat temin
etmek peşinde ısrarla koştuğu, ihale zarflarını
konuta isteyerek, ihale komisyonu olmadan bizzat açtığı,
böylece, ihaleye fesat karıştırdığı,
devleti 1 trilyondan fazla zarara soktuğu, denetleme kurulu
raporlarını işleme koymadığı
ve görevini kötüye kullandığı
iddia edilmiştir. 

Değerli milletvekilleri, önergede dile getirilen
bu iddialar, Yüksek Denetleme Kurulu ve Başbakanlık
Yüksek Denetleme Kurulunca da rapora bağlanan hususlardır.
Soruşturma komisyonu raporu ve eklerinden de anlaşılacağı
gibi, bu önergenin Yüce Mecliste tartışıldığı
esnada göz önün-

 

(1) 196 S. Sayılı Basmayazı
tutanağa eklidir.

de bulundurulan belge ve delillerin dışında
yeni bir belge de komisyona intikal etmemiştir. Komisyona
mensup 15 sayın üyeden 7'si, yukarıdaki olaylar
sebebiyle, Sayın Çiller'in Yüce Divanda yargılanmasına
gerek olduğuna karar vermiştir; ama, olaya uygulanacak
kanun maddesinde farklı görüşler üzerinde
durulmuştur; ancak, calibi dikkat husus, komisyonun Refah
Partili üyelerinin, önergede savunulan görüşleri
değiştirecek hiçbir yeni delil elde edilemediği
halde, farklı sonuca varmalarıdır. 

Sayın milletvekilleri, komisyonun görevi,
önergede iddia edilen maddî olayların doğru
olup olmadığını tespit etmektir. Bu olayların
doğruluğu tespit edildikten sonra, suç vasfının
tayini ve olayın suça konu olup olmadığının
tespit yeri yargıdır. Doğru olan, Kamu Ortaklığı
İdaresi üzerinde vesayet hakkı olduğunu,
yetki ve sorumluluğu bulunduğunu iddia eden Sayın
Çiller'in bunların hesabını yargı
önünde vermesidir. Bunu engellemek, Sayın Çiller'e
iyilik etmek değildir. Yargı yolunu iktidarın
devamı için parmak hesabıyla kapatırsak,
doğru yapmış olmayız. Sayın Çiller,
bu soruşturma konusu olaylarla kamuoyunda büyük
zan altında kalmıştır. Maalesef, siyasî
tercihlerin ağır bastığını
gördüğümüz ve kamuoyunca da böyle
değerlendirilen bu raporlarla Sayın Çiller'i
kamu vicdanında aklayamazsınız; bunun yolu
bağımsız yargıdır. 

Değerli milletvekilleri, Refah Partili arkadaşlarımın
önergelerindeki görüşlerine sahip çıkmamalarını
anlamak mümkün değildir. Bunu, kamuoyu da anlayamamıştır.
Bakın, önergenin Yüce Mecliste görüşülmesinde,
Adalet Bakanı Sayın Kazan, önergeyi vermekteki
maksatlarını nasıl açıklıyor:
“Tedirginlik içinde olan kamu vicdanını
huzura kavuşturmak, rahatlatmak ve devlet yönetiminde
kaybedilen güvenin yeniden kazanılmasına yardımcı
olmak.” Şimdi soruyorum, TOFAŞ dosyasının
kapanması lehinde oy kullanılırsa, bu  sefer,
neye yardımcı olmuş olacak ve kamunun tedirgin
vicdanı nasıl huzur bulacak? 

Sayın Kazan, bu kürsüdeki konuşmasında,
Sayın Çiller'in, perde arkası güçlerin
isteğiyle, ihalenin, aile yakını firmaya verilmesi
için, ihaleye müdahale ettiğinden bahsediyor.
Firmalarla, perde arkası görüşmeler yapıldığından,
zarftan çıktı diye, beklemede olan komisyona
hazırlanan metinlerin gönderildiğinden bahsediyor.
Yapılan işin özelleştirme değil, Özerleştirme
olduğundan bahsediyor. Sayın Çiller'in, ihaleye
giren ve özel  himayesine her zaman mazhar olan bir aile
dostunun firmasını himaye ettiğinden bahsediyor.
Eyleminin, Türk Ceza Kanununun 366 ncı maddesinde
unsurları sayılan ihaleye fesat karıştırmak
suçunun tipik bir örneğini oluşturduğundan
bahsediyor ve kendisinden sonra söz alan Sayın Lütfü
Esengün, evde, konutta zarf açmanın, başlıbaşına
ihaleye fesat karıştırma suçunun bütün
unsurlarını oluşturduğunu; bu olayın,
hukuk fakültesindeki öğrencilere Türk Ceza
Kanununun 366 ncı maddesinin örneği olarak gösterilecek
bir olay olduğunu ifade ediyor. 

AHMET NEİDİM (Sakarya) - Abdulkadir
Bey, hangi partiden Lütfü Bey?

ABDULKADİR BAŞ (Devamla) - Hukukçu
olan Sayın Kazan ve Sayın Esengün, Refah Partisi
mensuplarıdır. 

Bu görüşlerini değiştirecek
hiçbir yeni delil, dosyaya girmemiştir. Biraz sonra,
Sayın Kazan'ın, Sayın Esengün'ün
ve onları “bravo” sesleriyle alkışlayan
Refah Partili sayın üyelerin oylarının
rengine bakacağız, kamuoyu da bakacak; adil düzen
ile koltuk arasındaki, hak ile ikbal arasındaki
tercihlerini hep birlikte göreceğiz.

Değerli milletvekilleri, yalnız, önerge
görüşülürken söz alan Sayın
Esengün'ün, Sayın İyimaya'nın ve
Sayın Çiller'in biraz sonra aktaracağım
konuşmalarındaki bazı sözlerine dikkatinizi
çekmek istiyorum. Bu görüşme, Anayol Hükümeti
döneminde yapıldı; ancak, bu görüşmelerde,
Refahyol pazarlığının izlerini görmekteyiz.
Biraz sonra oylarınıza sunulacak rapora, maalesef,
bu pazarlığın gölgesi düşmüştür.


Önce, Sayın İyimaya, önerge
üzerindeki konuşmasında, önergenin siyasî
maksatla verildiğini söylüyor ve “DYP-Refah
Partisi koalisyonu olsaydı, bu önergeyi vermezdiniz”
diyor ve ekliyor: “Bizim de misliyle mukabelede bulunma hakkımız
doğmuştur.” Ve Refah Partisi aleyhine araştırma
önergesi vereceklerini ima ediyor. Peşinden söz
alan Sayın Esengün, kendi önergelerinin delile
dayandığını, ortak hükümet
kursalar da bundan vazgeçmeyeceklerini söylüyor;
ama, Sayın Hasan Ekinci, Refah Partili bir hükümet
için “haşa, Allah korusun” diyor; fakat,
Sayın Esengün'ün cevabı çok anlamlı:
“Siz, öyle bir partisiniz ki, kuracağınız
koalisyonun birinci şartı olarak, hakkınızda
yapılan soruşturmaların geri çekilmesini
istiyorsunuz.” Bakın sayın üyeler “istersiniz”
demiyor “istiyorsunuz” diyor; bu kelime, bir tekliften
sonra söylenir. Bu konuşma geçtiğinde, halen,
Anayol İktidarı vardı. Her ne kadar, Sayın
Esengün, DYP'lilere “siz bu halinizle ortak bulamazsınız”
diyorsa da, Sayın Erbakan aynı kanaatte değildir;
yirmiyedi yıllık koltuk özlemi vardır.
Sonra, Sayın İyimaya, bu önergelere misliyle
karşılık verme haklarından bahsetmiştir.
Zaten, Sayın Erbakan da “bizimle ortak olan sütten
çıkmış ak kaşıktır”
diyerek, Sayın Çiller'e mesajı çoktan
göndermiştir. 

Hakkındaki TOFAŞ soruşturma önergesinin
görüşülmesinde söz alan Sayın
Çiller, Sayın Erbakan'ın bu mesajından
bahsediyor. Bakın, zabıtlardan aynen aktarıyorum:
“Sayın Erbakan 'bizimle koalisyon yapacak olan sütten
çıkmış ak kaşıktır'
dedi mi demedi mi? Ben o teklifi kabul etseydim, bu tertipler
yapılır mıydı? İşte,
benim önlemeye çalıştığım
iktidar buydu. Meydanlarda, daha birkaç gün önce,
bize oy vermeyenleri evliyalar çarpar diyen samimiyetsiz
siyasetin iktidarını önledim.”

BAŞKAN - Sayın Baş, 1 dakikanız
var efendim.

ABDULKADİR BAŞ (Devamla) - Bu sözler,
bugünkü Refahyol'un ortağı Sayın Çiller'e
aittir.

Sayın milletvekilleri, Sayın Çiller
böyle diyordu; ama, Sayın Erbakan'ın “bizimle
ortak olan sütten çıkmış ak kaşıktır”
sözüne de takılmıştı. Bir
tarafta, samimiyetsiz dediği, ülkeyi karanlığa
götürür dediği Refah'la ortaklık, diğer
tarafta, yolsuzluk dosyaları ve Yüce Divan korkusu;
Sayın Çiller birini tercih edecekti; ancak, kendisi
için, Yüce Divandan kurtulmak ve yolsuzluk dosyalarını
kapatmak için kurtuluşu -kendi tabiriyle- samimiyetsiz
siyasetin iktidarıyla ülkeyi karanlığa
götürmekte buldu ve Sayın Erbakan, yirmiyedi
yıllık iktidar özlemi uğruna, Doğru
Yol Partisinin...

(Mikrofon otomatik cihaz tarafından kapatıldı)

BAŞKAN - Sayın Baş, 1 dakika eksüre
veriyorum; lütfen, bağlar mısınız
efendim.

ABDULKADİR BAŞ (Devamla) - Bağlayacağım
efendim.

... kendisiyle ilgili yolsuzluk önergeleri vereceği
tehditi karşısında, Sayın Çiller'i
sütten çıkmış ak kaşık
gibi aklamaya karar verdi. İşte, Refahyol bu anlaşmanın
ürünüdür; biraz sonra oylanacak rapor da,
bu anlaşmanın gölgesi altındadır.


Bu itibarla ve muhalefet şerhinde ileri sürdüğümüz
gerekçelerle bu rapora ret oyu vereceğim. Eğer,
sizler de, iktidar ortakları olarak, bu oylamada iktidar
pazarlığının tesiri yok diyorsanız,
işte, önünüzde bir fırsat, bunu iyi
değerlendirin. Unutmayın ki, tüm Türkiye'nin
gözü üzerinizde; yine, unutmayın ki, bu
oylarımızdan dolayı, yarın, huzuru
ilahide hesap vereceğiz; orada karar, Erbakan Hocanın
iktidar pazarlığının gölgesi altında
verilmiyor; takdir sizlerindir.

Hepinizi saygıyla selamlıyorum. (ANAP
sıralarından alkışlar)

BAŞKAN - Teşekkür ederim Sayın
Baş.

2. - Kocaeli Milletvekili Şevket Kazan ve
75 arkadaşının, Türkiye Elektrik Dağıtım
A.Ş.'nin (TEDAŞ) bazı ihalelerinde usulsüzlük
ve yolsuzluk yapıldığının tespit
edilmesine karşın gerekli işlemleri yapmayarak
ihalelerin belli firmalara verilmesini sağlamak suretiyle
devleti zarara uğratarak görevini kötüye kullandığı
ve bu eyleminin Türk Ceza Kanununun 240 ıncı
maddesine uyduğu iddiasıyla eski Başbakan Tansu
Çiller hakkında Meclis soruşturması
açılmasına ilişkin önergesi ve
(9/1) esas numaralı Meclis Soruşturması Komisyonu
Raporu (S. Sayısı : 173) (Devam)

BAŞKAN - Sayın milletvekilleri, eski
Başbakan Sayın Tansu Çiller'in Türk Ceza
Kanununun 230 uncu maddesi uyarınca yargılanmak
üzere Yüce Divana sevkine dair önergelerin yapılan
açık oylamasına 505 sayın milletvekili
katılmış; 171 kabul, 327 ret, 5 çekimser,
1mükerrek, 1 geçersiz oy çıkmıştır.


Böylece, eski Başbakan hakkında
soruşturma komisyonunca düzenlenen rapor kabul edilmiştir;
aksine, Türk Ceza Kanununun 230 uncu maddesine göre,
kendisinin Yüce Divana sevki yolunda verilen ve birleştirilen
2 önerge de Yüce Kurulca kabul edilmemiştir.

3. - Kocaeli Milletvekili Şevket Kazan ve
56 arkadaşının, Türk Otomobil Fabrikaları
A.Ş. (TOFAŞ) ile TOFAŞ Oto Ticaret A.Ş.'ndeki
devlete ait hissenin satış yolu ile özelleştirilmesi
sırasında nüfuzunu kullanmak ve ihaleye fesat
karıştırmak suretiyle devleti zarara uğratarak
görevini kötüye kullandığı ve
bu eyleminin Türk Ceza Kanununun 240 ve 366 ncı maddelerine
uyduğu iddiasıyla eski Başbakan Tansu Çiller
hakkında Meclis soruşturması açılmasına
ilişkin önergesi ve (9/3) esas numaralı Meclis
Soruşturması Komisyonu Raporu (S. Sayısı
: 196) (Devam)

BAŞKAN - Şimdi, söz sırası
Sayın Metin Öney'in. 

Buyurun efendim. (ANAP sıralarından
alkışlar)

Sayın Öney, süreniz 10 dakikadır.

METİN ÖNEY (İzmir) - Sayın
Başkan, muhterem milletvekilleri; Kocaeli Milletvekili Sayın
Şevket Kazan ve arkadaşlarının TOFAŞ'la
ilgili verdiği soruşturma önergesi sonucu kurulan
Soruşturma Komisyonunun raporu üzerinde, kişisel
görüşlerimi arz etmek üzere söz almış
bulunuyorum; Yüce Heyeti saygıyla selamlıyorum.

Sayın Başkan, muhterem milletvekilleri;
hoşgörünüze sığınarak,
birkaç cümleyle, önce kendimle ilgili bir hususu
arz etmek, ondan sonra da konuya girmek istiyorum.

Ben, bu dönem seçilmiş; ama, siyasette,
Partimin il başkanlığı dahil her kademesinde
görev yapmış bir arkadaşınızım.
Şimdi bunu niye söylüyorum; seçildiğimden
bu yana, gazeteci Metin Göktepe, bu TOFAŞ Komisyonu
ve şimdi de, Susurluk Komisyonunda görev yapıyorum.
Gerek seçim bölgemde gerekse dolaştığım
her yerde, herkes “komisyonlardan ne haber” dedikten
sonra “oradan da bir şey çıkmaz; mutlaka,
8'e 7 sonuçlanır” diye bir ifadeyle karşılaşıyorum.


Halkın bu düşünceye kapılmasının
sebebi acaba nedir? İşte, bu komisyonların
verdiği kararlar fevkalade önemlidir. Halk niçin
böyle düşünüyor; çünkü,
adaleti sadece mahkemelerde ararsak, ama, çalıştığımız
komisyonda, kurullarda, kurumlarda adaletten pek söz etmezsek,
işte oradan bir şey çıkmaz ya da 8'e
7 sonuçlanır gibi bir cevapla karşılaşmamız
mukadderdir.

Şimdi, bu konuyla ilgili hafıza-i beşer
nisyan ile malul değildir; olmadığı içindir
ki, ben, önce iddia, sonra soruşturma, daha sonra sonuçla
ilgili görüşlerimi arz etmek istiyorum.

İddia neydi; iddia, şimdi Adalet Bakanımız
olan Sayın Şevket Kazan ve arkadaşları
tarafından ortaya konulmuştu. Ben, tutanaklardan
birkaç cümle okumak istiyorum. Sayın Kazan
bu Meclis kürsüsünde 9.5.1996 tarihinde şöyle
diyor: “Sayın Çiller, özel etkileriyle
ihaleye fesat karıştırmış, görevini
kötüye kullanmıştır. Sayın
Çiller, ihaleye hangi eylemleriyle nasıl fesat karıştırmıştır;
zarfları talimatla celp etmiş, ihale komisyonlarından,
komisyon üyelerinden bir tek kişinin içeriye
alınmadığı kendi evinde zarfları
açmış ve açık zarfları
ihale komisyonuna tekrar iade ederek, gerekli talimatı
vermiştir. Bu eylem, bir ihale fesadıdır.”
Bunu, 9.5.1996 tarihinde söyleyen, şimdi Adalet Bakanı
olan Sayın Kazan'dır. Mesele bu kadarla da bitmiyor.


Bakınız, aynı görüşmede
söz alan, şimdi Devlet Bakanı olan Sayın
Lütfü Esengün de, bu önergelerle ilgili, DYP'ye
yönelik iddialı konuşmasında -arkadaşım
da ifade etmişti- neler diyor: “Siz, öyle bir
partisiniz ki, kuracağınız koalisyonun birinci
şartı olarak hakkınızda yapılan
soruşturmaların geri çekilmesini istiyorsunuz.”


Yine, Esengün diyor ki: “Biz, bu Meclis
kürsüsünden hangi iddiayı ileri sürersek,
bilin ki, kaynağında muhakkak belge vardır,
delil vardır; Yüksek Denetleme Kurulunun, Başbakanlık
Teftiş Kurulunun veya Devlet Denetleme Kurulunun raporları
vardır.” Gerçekten de, daha sonra Komisyona
gelen, yukarıda bahsi geçen kurullara ait raporlar,
Sayın Çiller'in suçluluğunu ortaya koymaktadır.


Sayın Başkan, değerli milletvekilleri;
işte, özetlediğim bu iddialar üzerine soruşturma
komisyonu kurulmuştur. Komisyon, başta, KOİ
Başkanı Can Yeşilada olmak üzere tüm
ihale komisyonu üyelerini, yeminli ifadeleriyle dinlemiştir.
Yine, Can Yeşilada başta olmak üzere, bir hususu
net bir biçimde vurgulamışlardır: İhale
zarfları, o zamanki Başbakan Sayın Çiller'in
talimatlarıyla ihale komisyonunun önünden alınmış,
konuta götürülmüş ve orada açılmıştır;
yarım saat veya bir saat sonra da zarflar komisyona iade
edilmiştir. 

Şimdi, burada, bir noktanın altını
çizmek istiyorum: Komisyon üyeleri hemen bir tutanak
tutmuşlardır. Tutanağı niye tutuyorlar;
çünkü, eylemin suç olduğunu, Türk
Ceza Kanunun 366 ncı maddesinin ihlal edildiğini biliyorlar.
O tutanaktır ki, mahkemedeki beraat kararına da
mesnet teşkil etmiştir, temyiz edilmeyen beraat kararına.
Şimdi, bu tutanakla birlikte görülüyor ki,
bu zarf açılmıştır. Değerli
milletvekilleri, açılan zarf, milyonlarca dolar
karşılığındaki ihale teklifleridir,
gurbetteki oğlundan gelen bir mektup değildir; bunun için,
fevkalade önemlidir. Şimdi, bu konuda, zarf açıldı;
ama, hiçbir zarar gelmedi gibi hukukî olmayan bir
yol açarsak, o zaman, şekil de esasa takaddüm
eder kuralını ihlal etmiş oluruz. Her önüne
gelen, nasıl olsa bir zarar olmayacak, ben de bu vatanı
çok iyi düşünüyorum, gelin, zarfları
açalım der ve bu, yol olur. 

Değerli Başkan, sayın milletvekilleri;
işte, bu suretle, iddia ortadadır. İddiayı
doğrulayan bir husus daha var -ki üç defa komisyon
değiştirilmiştir, bunun değişme sebepleri
de açıklanamamıştır- soruşturma
sonunda yeminli ifadelerle de bu mektupların Konutta açıldığı
sabit olmuştur. Hal böyle olunca, sonucun ne olması
gerekir; işte, burada dürüstlük üzerine
benim getirdiğim bir yorumu arz etmek istiyorum: Dürüstlükle
çalma çırpmayı karıştırmamak
gerekir. Hazreti Adem'den beri çalma çırpma
suç sayılmıştır; ama, dürüstlük
farklı bir kavramdır; dürüstlük,
ya ağzına ya da ağzından çıkana
sahip olmaktır. (ANAP sıralarından alkışlar)
Eğer, şimdi, iddia bu araştırmayla sonuçlanınca
verilecek kararın iddiaya uygun olması gerekir;
müddei iddiasını ıspatla mükelleftir,
komisyon ıspat etmiştir; ama, öyle olmamış,
bildiğiniz 8/7 sonuç ortaya çıkmıştır.

Şimdi, biz, burada, bu mesele üzerinde
müzakerelerimizi sürdürürken, artık
öyle bir karar vermeliyiz ki, halkımız “bu
komisyonlardan bir şey çıkmaz” kanaatinden
mutlaka vazgeçsin. Bu sebepledir ki, biz adaleti, her zaman
ve herkese ve her yerde gerekli ve önemli bir unsur olarak
görüyoruz.

Sayın Başkan, değerli milletvekilleri;
işte, burada benim arzım şudur: Hukuk, siyasetin
emrinde değil, siyaset hukukun emrinde olmalıdır.
Hatta, bana göre, siyaset hukuka, siyaset dine, siyaset eğitime,
siyaset kışlaya karışmamalıdır.
Bunların tersini yaparsak, Türkiye çok ciddî
sıkıntılarla karşı karşıya
kalır. 

Netice olarak bu komisyon raporuna, muhalefet şerhimizde
de belirttiğimiz gibi, biz muhalif kalıyoruz. Bu meselede
kişisel görüşüm, Türk Ceza Kanununun
366 ve 240 ıncı maddelerinin ihlal edildiği
doğrultusundadır. Bu sebepledir ki, muhalefet şerhine
de arkadaşlarımla birlikte iştirak ettim. Bu
iştiraki yaparken, hukukçu olmak, adaletli olmakla
birlikte, bir kutsal söze de inandığımı
belirtmek istiyorum: Haksızlık karşısında
susan dilsiz şeytandır. 

Sizleri saygıyla selamlıyorum. (ANAP,
DSP ve CHP sıralarından alkışlar)

BAŞKAN - Teşekkür ederim Sayın
Öney.

Sayın Turhan Güven, buyurun efendim.

Süreniz 10 dakika.

TURHAN GÜVEN (İçel) - Sayın
Başkan, sayın milletvekilleri; hepinizi şahsım
adına saygıyla selamlıyorum.

Huzurunuzda, kamuoyunda TOFAŞ dosyası
diye adlandırılan ve Sayın Çiller'in,
Başbakanlık yaptığı dönemde,
devlete ait TOFAŞ hisse senetlerinin dünya pazarlarında
ve özellikle Amerika'da satışı ve özelleştirilmesinde
nüfuzunu kötüye kullandığı ve
ihaleye fesat karıştırdığı
iddiasıyla, hakkında Meclis soruşturması
açılması talep edilmiştir. Bu konuda,
Yüce Meclisin belirli bir kararı ve Anayasanın
100 üncü maddesine göre, siyasî partilerin
mevcut sandalye sayısı istikametinde bir komisyon
oluşturulmuş ve bu komisyon, süresi içerisinde
çalışmalarını tamamlayarak,
huzurunuza bir rapor hazırlamış ve göndermiştir.


Bugün, bu rapor ve bu rapora karşı
hazırlanan muhalefet şerhleri üzerinde ve tamamen
ceza hukuku çerçevesinde, şahsî görüşlerimi,
size, Yüce Meclise aktarmayı düşünüyordum;
ama, ne var ki, biraz önce, gerek TEDAŞ ve şimdi
de TOFAŞ dosyaları üzerinde konuşan bazı
değerli milletvekili arkadaşlarım kişisel
görüşlerini açıklarken, hukukun
en basit ilkelerini ya bilmediklerinden yahut da bilmezlikten
gelmenin üzüntüsü içerisinde bazı
beyanlarda bulunmuşlardır. Bunları yadırgadığımı
ifade etmek isterim. 

Sayın milletvekilleri, ceza hukukunda bir
aslî fail vardır, bir de ferî fail vardır.
Biraz evvel, zamanın Enerji Bakanı hakkında,
siz, büyük bir oy çoğunluğuyla -ve doğru
olanı yaptınız- aslî fail hakkında
Yüce Divana göndermeme kararı aldınız.
Peki, aslî fail hakkında bu kararı verirken,
ferî fail halinde bulunan Sayın Çiller hakkında
niye 170'e yakın bir oyla Yüce Divana gönderme
istemini tekrarladınız? Bu mümkün değil...
(ANAP sıralarından gürültüler)

ABBAS İNCEAYAN (Bolu) - Önergeyi verenlere
söyle...

FERİDUN PEHLİVAN (Bursa) - Arıtma
tesisi gibisin, arıtma...

BAŞKAN - Efendim, müdahale etmeyelim...

TURHAN GÜVEN (Devamla) - Sayın Başkan,
bu sataşmaları süreden düşüyorsunuz
değil mi efendim?

BAŞKAN - Tamam, efendim. Siz devam devam edin;
buyurun. 

TURHAN GÜVEN (Devamla) - Teşekkür
ederim.

BAŞKAN - Sataşma yok; arkadaşlarımız
yerlerinde biraz rahatsız da onun için konuşuyorlar.

FERİDUN PEHLİVAN (Bursa) - Sen rahatsız
olmadıktan sonra, biz niye rahatsız olalım.

TURHAN GÜVEN (Devamla) - Yine bir olayı
huzurlarınızda ifade etmek isterim. Suç ve
cezanın şahsîliği prensibi vardır.
Bir başkasının yaptığını
iddia ettiğiniz bir olaydan ötürü bir başkasına
ceza tertibini istemeniz mümkün değildir...

ABBAS İNCEAYAN (Bolu) - Oraya... Oraya söyle.

TURHAN GÜVEN (Devamla) - Eğer, bu konuda
ısrarlıysanız, yetkili yargı merciilerine
gidersiniz, gerekli bilgileri ve belgeleri verirsiniz, takdim
edersiniz ve her gün de “bende belge var” demezsiniz
ve ona göre de kanunî işlem başlamış
ve yürütülmüş olur.

ABBAS İNCEAYAN (Bolu) - Oraya söyle,
oraya...

FERİDUN PEHLİVAN (Bursa) - Arıtma
tesisi gibisin, arıtma...

TURHAN GÜVEN (Devamla) - Şimdi, biraz
evvel arkadaşlarımızın değindiği
konuya gelelim. 

Değerli milletvekilleri, ceza hukuku içerisinde
Ceza Muhakemeleri Usulü Kanunu uygulamasında -avukat
arkadaşlarım ve daha evvel hâkimlik yapan arkadaşlarım
bu konuyu bilirler- cumhuriyet savcısı yeter belge
ve delil olduğu kanaatinde bulunduğu takdirde iddianamesini
tanzim eder, dava açar; fakat, aynı cumhuriyet savcısı
son tahkikat içinde bu belge ve delillerin mahkûmiyete
yeter derecede olmadığı takdirde hangi talepte
bulunur; beraat talebinde bulunur; yani, bu kadar basit bir şeyi,
şimdi, Refahlı bir milletvekili ve Bakan olan Sayın
Kazan ve arkadaşlarının, bir savcı
gibi bir düzenleme içerisinde Türkiye'nin gündemine,
Yüce Meclisin gündemine bu konuyu getirmesinden sonra,
şimdi, sizin, neden burada ille de mahkûmiyet talep
etmiyorsunuz diye söylemenizi hukukî mantık
içerisinde çözmek mümkün değildir.


ABDULKADİR BAŞ (Nevşehir) - Sayın
Güven teftiş kurulu başkanı olarak niye
raporu işleme koymamış?

BAŞKAN - Efendim, müsaade edin... Rica
ediyorum... Sayın Baş, oturur musunuz efendim. 

TURHAN GÜVEN (Devamla) - Burada, söz konusu
edilen herhalde ben değilim. Eğer, benimle ilgili bir
konunuz varsa, ileride sizinle her zaman tartışmaya
hazırım ve her konuda tartışmaya hazır
olduğumu da burada ifade etmek isterim.

Sayın Başkan, değerli milletvekilleri;
şimdi, buradan çıkan sonucu sizlere aktarmak
isterim. Burada, olayın bir ceza usul hukuku olduğunu
varsaymak varken, tamemen siyasî bir hava ve zemin içerisinde
olayı çözmeye götürmek hukuken mümkün
değildir. Bu bir iktidar muhalefet çatışmasıdır;
bu boyut içerisinde, ne zamana kadar Türkiye gündemini
bu işlerle meşgul edecek ve -daha doğrusu- niye
edeceksiniz?.. Bırakınız siyasî görüş
niteliğindeki unsurlardan vazgeçelim; işi, hukukî
zemine oturtalım...

ABBAS İNCEAYAN (Bolu)- Sayın
Güven, biraz da o tarafa baksana hep bu tarafa bakıyorsun.
Önergeyi onlar verdi... 

TURHAN GÜVEN (Devamla) -Şimdi, benim
görüş açımı değiştirmem
mümkün değil. Müsaade ederseniz sizlere doğru
bakayım; ne olacak?..

ABBAS İNCEAYAN (Bolu) - Oraya, oraya...

TURHAN GÜVEN (Devamla)- Yani, kimsenin
bundan alınmasına gerek yoktur. 

ABBAS İNCEAYAN (Bolu) - Yani, kızım
sana söylüyorum, gelinim sen anla mı diyorsunuz?!..

TURHAN GÜVEN (Devamla) - Bu nedenle bir yıldan
beri, Türkiye'nin gündemine bir olayı getirmeye
çalışıyoruz; bir anayasa değişikliğini
Yüce Meclisin huzuruna getirmeye çalışıyoruz.
Diyoruz ki: Bu tip soruşturmaları, siyasî zeminden
çıkaralım, yargının eline tevdi
edelim. Anayasanın 100 üncü maddesinde gerekli
değişikliği birlikte yapalım değerli
arkadaşlarım; çünkü, varacağınız
sonuç ne olursa olsun, siyasî nitelik taşıdığı
sürece, doğru ve hukukî bir karar olma vasfını
bazen yitirecektir. 

Aslında, şunu söylemek lazım:
Hiç kimse, siyasî geleceğini, bir başka
siyasetçinin yaptığı hatalar üzerine
inşa etmesin; çünkü, Türkiye, artık
bu yolu terk etmektedir ve terk edilmesi lazımdır.
Bu şekilde yapılan siyasetin, ne yapana ne başkasına
ne de yapılana bir yarar getirmediği elbette sabittir
ve mevcuttur.

FERİDUN PEHLİVAN (Bursa) - Çalana
çırpana da getirmeyecek Allah'ın izniyle!

BAŞKAN - Efendim, müdahale etmeyelim.
Rica ediyorum... 

Bakın, soruşturma önergesi gibi
ciddî bir konu görüşülüyor burada.
Müdahale etmeyin... Herkes fikrini açıkça
söylesin efendim.

Buyurun efendim.

TURHAN GÜVEN (Devamla) - Sayın Başkan,
değerli milletvekilleri; rapor, bir ceza hukuku ve usul hukuku
uygulamasından kaynaklanmaktadır. Aslında,
daha önceden iki meclisli dönemde hazırlanmış
olan Meclis müşterek İçtüzüğünden
esinlenerek Millet Meclisi İçtüzüğünde
bir değişiklik yapılmıştır.
Ancak, yapılan değişiklikte sorgu hâkimliği
varmışcasına bir değişiklik yapılmış
ve bu nedenle, bugün, komisyonların bir hazırlık
soruşturması yapması yerine, bir ilk soruşturma,
ilk tahkikat soruşturması yapmışcasına
bir evrak düzenlenmiştir. Bu itibarla, en kısa
süre içerisinde İçtüzükte
gerekli değişiklik yapılmalıdır.
Bugün Türkiye'de sorgu hâkimliği müessesesi
bulunmadığına göre, hazırlık
tahkikatı şeklinde bir tahkikatın yapılması
ve ona göre de müşterek İçtüzük
yerine, bugünkü Türkiye'nin ihtiyacı olan
bir İçtüzük değişikliği
yapılması söz konusu olmalıdır.

Sayın Başkan, değerli arkadaşlarım;
işin adlî mercilere tevdi edilmesinden hiç
kimsenin bir tedirginliği olmayacağı düşüncesindeyim.
Çünkü, yargıç önüne götürülmüş
olan bir olayda öncelikle işin hukukiliği tartışılır
ve bir ceza hukuku uygulaması içerisinde gerekiyorsa
burada iddianame düzenlenir; bu iddianame kimin hakkında
düzenlenmişse o gider Yüce Divanda yargılanır
ve gerekiyorsa ceza görür. Kimsenin bundan şüphesi
olmasın, kimsenin bundan kaçtığı
falan da yok; ama, mevcut değerlerle siz bir noktaya varamayacağınıza
göre, ille de böyle yapılmalıdır
diye birtakım ifadelerde bulunmanız da hukuk açısından
üzüntü vericidir.

BAŞKAN - 1 dakika süreniz kaldı
Sayın Güven.

TURHAN GÜVEN (Devamla) - Sayın Başkan,
bu ihale komisyonunun -aslında anlatacak çok şey
var da- vermiş olduğu karar kesin değildir. Bugüne
kadar gözardı edilen bir başka husus var. Yani,
işi, bir zarfın açılmasına bağlamanın
ne derece hukukî olduğunu tartışa durun;
ama, daha evvel Kamu Ortaklığı Yüksek Kurulu
vardı, bu kime bağlı idi; Başbakana bağlı
idi. Bugün, Özelleştirme Yüksek Kurulu var,
bunun başkanı kim; yine Başbakan. Yani, özelleştirme
kararı alsanız, satışını
yapsanız bile, bu kurul Başbakanın...

(Mikrofon otomatik cihaz tarafından kapatıldı)

BAŞKAN - Sayın Güven, size 1 dakika
daha süre veriyorum, lütfen, toparlayın.

TURHAN GÜVEN (Devamla) - Bu kurul, nihaî
mercidir; karar bu kurul tarafından verilecektir, bu kurulun
verdiği kararlar geçerlidir.

Bu itibarla, komisyonun, üç defa, dört
defa, beş defa değiştirdiğini iddia etmek
yerine, komisyonun 5 üyesinden 3'ünün devamlı
olarak yerinde kaldığını niye düşünmüyorsunuz?
Değişen iki kişi, bunlar değişmiş;onu
da düşünün.

ŞÜKRÜ YÜRÜR (Ordu) - Bu,
ne biçim soru sayın üye? Yani, mantık
var mı ?

TURHAN GÜVEN (Devamla) - Sayın Başkan,
özel hukuk hükümlerine tabi olduğu ifade edilen
Kamu Ortaklığı İdaresinde yapılan
işlemlerin pazarlık usulüyle yapıldığını
hiçbir zaman gözardı etmeyeceksiniz. Bu, zarf
usulüyle bir ihale değildir. Bunun böyle bilindiği
çerçevede, yönetmeliğinin 42 ve 43 üncü
maddesinin açık hükmü karşısında
bunu bir olay haline getirmenin hukukî olduğunu ifade
etmek de fevkalade yanlış olur.

MEHMET BATALLI (Gaziantep)  - Sen kendin buna inanıyor
musun? (Gürültüler)

BAŞKAN - Müdahale etmeyelim.

(Mikrofon otomatik cihaz tarafından kapatıldı))

BAŞKAN - Sayın Güven, süreniz
bitti efendim.

TURHAN GÜVEN (Devamla) - Sayın Başkan,
bari saygı sunayım efendim.

BAŞKAN - Peki; ancak, lütfen son cümlenizi
söyleyin.

TURHAN GÜVEN (Devamla) - Sayın Başkan,
değerli milletvekilleri; dinlemeye bazı arkadaşlarımızın
tahammülü olmadığını görüyorum;
ama, yine de beni dinleme lütfunda bulunduğunuz için
hepinize saygılar sunuyorum.

Teşekkür ederim. (DYP sıralarından
alkışlar)

BAŞKAN - Teşekkür ederim Sayın
Güven.

Sayın Ahmet İyimaya, buyurun.

Sayın milletvekilleri, bakın, soruşturma
raporu gibi çok önemli bir konuyu tartışıyoruz.
Birçok arkadaşımız belki raporu okumuşlardır;
ama,  raporun lehinde ve aleyhindeki düşünceleri
de  lütfen dinleyin, rica ediyorum Herkes vicdanına
göre rey verecek; hiç kimsenin müdahale etmemesi
lazım. Kürsüde konuşan arkadaşa müdahale
edilmemesi lazım ki, herkes bildiği bazı doğruları
söylesin efendim; vicdanımıza göre karar
veriyoruz.

Buyurun efendim.

AHMET İYİMAYA (Amasya) - Sayın
Başkan, değerli milletvekilleri; hepinizi saygıyla
selamlıyorum.

TOFAŞ soruşturması, her yönüyle
başarılı bir özelleştirmenin siyaset
istediğinde nasıl çarpıtılabileceğinin
klasik bir kürsü örneği olarak Parlamento tarihine
geçmeye adaydır. Sorunun teknik yönüne
kısaca değindikten sonra, TOFAŞ örneğinde
siyaset patolojisinin sistemi kemiren, hepimizi etkileyen boyutunu
sizlerle paylaşmak istiyorum. 

Özelleştirme sürecinin Prof. Tansu
Çiller'in başbakan olmadan önceki bölümünde
oluşan eylem ve işlemler, vazife sırasındaki
fiiller olmadığından, herhangi bir sorumluluğa
vücut vermezler. Özelleştirme kararı, müşavir
firmaların tespiti, ihale komisyonunun teşekkülü
ve ihalenin pazarlık usulüyle icrası, hep bu
dönemlerin işlemleridir. Tam yüklenim ve müşavirlik
karma sözleşmesinin kurulmasında, iki karşı
akitin seçiminde, arzın nevi ne olursa olsun sabit
oranlı komisyon ücreti ve götürü masraf
belirlenmesinde, basiretli bir tacirin azamî ihtimamını
müşahede etmekteyiz. 

Soruşturma komisyonunun ANAP'lı değerli
Başkanının, TOFAŞ'a ait hisse senetlerinin
satışında bir zarar doğmadığı
şeklindeki düşünceye katılınmaktadır.
İhale, dünya standartlarına yakın bir
fiyattan gerçekleştirilmiştir biçimindeki
kanaat izharı, ekonometrinin ve mukayeseli verilerin ortaya
koyduğu inkâr olunmaz bir gerçektir. 

Değerli arkadaşlar, tartışmanın
odağı, zarfların Başbakanın çalışma
ofisinde açılması hadisesidir. Dilsiz şeytanlık
veya hakikati ifade zarureti veya çelişen iddiaları
da, esasen bu noktada mesnet veya gayri mesnet bulmaktadır.
Olayın hukukî boyutu, bilerek veya bilmeyerek aşılmakta,
etik ve hukuk ötesi gerekçelerden sorumluluk elde
edilmeye çalışılmaktadır. 

İhalenin, Tansu Çiller'den önce
belirlenen nevi, pazarlık usulü ihaledir. Bu ihalede,
şekil serbestisi istisnası olmayan temel bir ilkedir.
Komisyonun şekil serbestisine rağmen kapalı zarf
usulünü benimsemesi, ihaleyi pazarlık usulü
olmaktan çıkarmaz. Bunun anlamı, ofiste zarf
açmanın şekil serbestisi kuralına uygun
olduğu, hukuka aykırılık teşkil
etmeyeceğidir. Fazladan işlem, ihale ilgililerine, ihalenin
bağlı olduğu rejimin üstünde bir mükellefiyet
ve mesuliyet yükleyemez. Başbakan, hükmî
şahsiyeti olan Kamu Ortaklığı İdaresinin,
kurumsal Yasanın 7 nci maddesi çerçevesinde
vesayet makamıdır. Vesayet, vesayet altındaki
makamın, fiilleri, işlemleri, görevlileri üzerinde
denetimi ve gerekirse işlemleri bozmayı kapsayan,
içeren bir idare hukuku kurumudur. 

Kaldı ki, bütün bu fiiller, eylemlerin
suç oluşturmadığı, iştirak
hükümleri çerçevesinde yargılanmayan
ortak için de bağlayıcı olan yargı
kararıyla sabittir. İşin bu tarafı
hukuk tarafı, patolojik tarafı ne?..

MEHMET BATALLI (Gaziantep) - Pazarlığı
kim yapmış, sen onu söyle kardeşim.

AHMET İYİMAYA (Devamla) - Değerli
Başkan, değerli arkadaşlar; bugünkü
yapısı ve uygulama seyri içerisinde, Meclis
soruşturması hukuk ve adalete hizmet etmekten çıkmış,
siyasî mücadelenin acımasız silahı
haline gelmiştir. Meclis soruşturması sistemi,
siyaset için kullanılmaktadır. Parlamento
tarihinde, salt amacı, yalnız suçu araştırma
ve siyasî hiçbir hedef gütmeme olan soruşturma
örneklerine hemen hemen rastlanmamaktadır. Siyasal
rakipleri yıpratma, örseleme; bir partiyi, suç
veya koruma odağı kılma, iktidardan uzaklaştırma,
giderek siyasal linç, Meclis soruşturmasından
beklenen temel hedefler olmaktadır.

TOFAŞ'la ilgilili iddiaların Anamuhalefet
Partisi Liderince gündeme getirilmesi, bunun üzerine
adlî yargıya intikali; soruşturma önergesinin,
o dönemdeki iktidar ortağıyla Anamuhalefet Partisinin
oluşturduğu fiilî koalisyonla kabulü; raporda
gözlenen iktidar-muhalefet ayrışmaları,
müzakerede şu anda söz alan -bir değerli arkadaşımız
hariç- milletvekillerinin mensup oldukları partiler,
yahut orta sağın anlamsız kavgası, bu
gerçeği ortaya koyan çarpıcı manzaralardır.

1924-1957 yılları arasında,
33 yılda, Parlamentoya verilen soruşturma önergesi
sayısı yalnızca 10'dur. 1961-1978 yılları
arasında, 17 yılda, verilen soruşturma önergesi
sayısı ise -dikkatlerinize arz ediyorum arkadaşlar-
284'dür.  Bu ürkütücü sayısal
veriler, Meclis soruşturmasının dönetim
aracı olmaktan çıktığının
ve siyaset giyotinine dönüştüğünün,
rakamların diliyle ilanından başka bir şey
değildir.

ASLAN ALİ HATİPOĞLU (Amasya) -
Dosyaya gel, dosyaya...

AHMET İYİMAYA (Devamla) - Dosyayı
fevkalade arz ettim arkadaşlar.

Bu tarzın, siyasete, Meclis itibarına
ve medeniyet yolculuğuna, yozlaşmadan başka katabileceği
bir şey yoktur. İşaret olunan patolojiden kurtulmanın
yolu, rasyonel ve pragmatik siyasete dönmektir. 

Merhum Özal'ın büyük gayretleri
sonunda bütün soruşturmaların, bir genel
Parlamento kararıyla tasfiyesi, kısmen de olsa anmaya
mecbur olduğunuz rasyonelliğin ve refleksin nadir örneklerindendir.


Anayasanın 100 üncü ve İçtüzüğümüzün
113 üncü maddeleri, soruşturmanın siyasî
müzakere ve karar konusu kılınamayacağı
yasağını pek yerinde olarak düzenlemiş
ve fakat, proteini yanlızca buhran ve ihtiras olan kısır
siyaset, işine gelmediği için, her gün kutsadığı
Anayasayı kulakardı edebilmiştir. 

Değerli arkadaşlar, soruşturma muhatabının
siyasî temelde suçlama veya koruma yönündeki
Parlamentoda meydana gelen çatışan tavır,
üyeleri koyu bir sübjektivizmin içine itmektedir.
Hukuk adına siyasî taraf tutma, objektiflikten ve
tarafsızlıktan uzaklaşma, hâkim motif
olarak ortaya çıkmaktadır. Böyle bir
özellik, esasen siyasetin mahiyetinde de vardır. Siyasî
rekabet içinde adaleti gerçekleştirebilecek
melek politikacıya pek az rastlanabilmektedir. Tansu Çiller
denilince tüyleri diken diken olan, Mesut Yılmaz anılınca
kaşlarını çatan siyasî parmaklardan,
tarafsız olmalarını herhalde pek bekleyemeyiz.
Muhalefet şerhinde yer alan “filmi biraz daha başa
alarak izlediğimiz takdirde, işin daha ilk ihale safhasından
itibaren, Sayın Çiller'in idaresine göre programlandığını
görebiliriz” yönündeki, soruşturmanın
ciddiyetiyle sinema sanatını birbirine karıştıran
ifadede, sübjektivizmin ve suç yaratma gayretinin
ayak seslerini duyuyor değil miyiz?

BAŞKAN - Sayın İyimaya, 1 dakikanız
var.

AHMET İYİMAYA (Devamla) - Tamamlamaya
çalışacağım.

Bu görüntüsüyle Meclis soruşturması,
bir tür siyasal engizisyondur. 

Değerli arkadaşlar, siyaset, içinde
yaşadığı problemleri, büyük
Türk Ulusunun müstahak olmadığı gerilimleri
ve yıpranan kurumları, evrimin ve tarihin aklıyla
yeniden okumak zorundadır. Günlük bakışların,
kısa hesapların yanıltıcı doğrularından
kurtulmak, gelecek nesilleri kucaklayacak bilgi toplumuna yönelmek,
hepimizin kolektif görevidir. Bu yapı içerisinde,
soruşturma sistemini siyasetin ipoteğinden kurtaracak,
hukuk ve adalet ilkeleri içerisinde suçlananı
yargılayacak, koruma ve linç saiklerini bertaraf
edecek bir yapılanmaya süratle gidilmelidir. Tabiî
hâkim gibi sürekli ve tabiî soruşturma
komisyonu sistemine geçilerek, Parlamentonun onuru ve ceza
hukukundan beklenen kamu yararı korunmalı, bu çerçevede
Anayasanın 100 üncü maddesi değiştirilmelidir.


Bir başka bakış açısı,
Anayasanın 112 nci maddesinin açık hükmü
çerçevesinde, Başbakanı, koordinasyon
ve politika yürütme işlevine çekmeli, Anayasanın
bu hükmüne aykırı olan devlet bakanlığı
yapılanmasından vazgeçilmelidir. Böyle
bir çözüm, günlük icranın içerisinde
olmayan Başbakan örneğinde, sunî soruşturma
ithamlarını da kaynağında kurutacaktır.


Sayın Başkanım, zannediyorum
1 dakikada tamamlayacağım.

BAŞKAN - Peki efendim; buyurun .

AHMET İYİMAYA (Devamla) - Soruşturmaya
en fazla muhatap olmuş büyük devlet adamı
Cumhurbaşkanımız Süleyman Demirel'in
-üniversite öğreciliğim sırasında,
bizzat dinleme mazhariyetine ulaştığım-
bu kürsüden 12.1.1971 tarihinde sabaha karşı
irad ettiği şu nutuk, halen taze şekilde hafızamdadır:
“Hesaplaşma, burada bitmeyecektir; tarih ve millet
önünde devam edecektir. Hizmet edenlere musallat olan
isnat ve iftiralardan, Türk siyasî tarihi, elbette,
bir gün geniş ölçüde kurtulacaktır.”
(DYP sıralarından alkışlar)

Başta TOFAŞ olmak üzere, muhatabı
kim olursa olsun -Ecevit olsun, Yılmaz olsun, Çiller
olsun, Baykal olsun, Erbakan olsun- çoğu soruşturma
ve Yüce Divana sevk gayretleri “hasmı ben, savcısı
ben, hâkimi ben, celladı ben; yok olsun onlar, kalayım
ben” dizelerine nakşetmiş zihniyetin, Parlamento
edebiyatına intikal eden talihsiz teşebbüsleri
olarak kalmaya mahkûmdur.

Saygılar sunuyorum efendim. (DYP sıralarından
alkışlar)

BAŞKAN - Teşekkür ederim Sayın
İyimaya.

Sayın Ali Rıza Gönül, buyurun
efendim. (DYP sıralarından alkışlar)

Süreniz 10 dakika.

ALİ RIZA GÖNÜL (Aydın) -
Sayın Başkan, değerli milletvekilleri; Yüce
Heyetinizi saygıyla selamlıyorum.

Bundan sekiz-on ay öncesini düşünüyorum,
o günlerde bu kürsüden söylenilen sözlerin
nasıl daha değişik, bugün ise, ifade edilen
beyanların ne kadar gerçeğe ve bizim söylediğimiz
gerçeğe uygun olduğunu görmekten mutluluk
duyduğumu öncelikle ifade etmek istiyorum.

Bugün, Sayın Kazan'ın ismi birçok
kere kaynak teşkil etti. Ben, Sayın Kazan'ın
ismini tekrar etmeyeceğim. (ANAP, DSP ve CHP sıralarından
“Et... Et...” sesleri) 

BAŞKAN - Efendim, müsaade edin...

ALİ RIZA GÖNÜL (Devamla) - O gün,
kimlerin, hukukî bağlantının sonunda fiilî
olarak kol kola girdiğini, bu Meclisin değerli milletvekilleri
gördükleri ve yaşadıkları gibi,
halkımız ve milletimiz de görmüş
ve yaşamıştı. (ANAP sıralarından
“Hayırdır?!” sesleri, CHP sıralarından
“Ayıp... Ayıp...” sesleri)

Tabiî ki hayırdır, bizim zaten
şerle falan bir ilgimiz yok. (ANAP, DSP ve CHP sıralarından
gürültüler)

Bugün, bir değerli milletvekili arkadaşım,
bu kürsüden, sanki geçmişte söylenilen
sözler unutulmuş gibi, bu millet ve milletvekilleri
hatırlamazlarmış gibi diyor ki “TEDAŞ
Komisyonu titiz, dürüst ve özverili çalışma
yapmıştır.” Katılıyorum;
elbette, Komisyonu oluşturan bütün arkadaşlarım
dürüst ve özverili bir çalışma
sergilemişler ve bu komisyonlarda görüşülen
konular, rapor halinde Yüce Heyetinizin huzuruna getirilmiştir.
Değerli milletvekili arkadaşım devam ediyor “Sayın
Bakanın sorumluluğunun olmadığı,
konunun hukukî statüsünün anlaşılamamış
olmasından kaynaklandığını görüyoruz.”
Değerli arkadaşım, biz, o hukukî statüyü,
233 sayılı Kanun Hükmündeki Kararnamenin
1 inci, 4 üncü, 6 ncı, 11 inci, 39 uncu ve 40
ıncı maddelerini, burada müteaddit kereler
ifade ettik, her zeminde ifade ettik. O gün “yalnış”
diyordunuz; ama, bugün, o gün söylediğimiz
doğruya geldiğiniz için, sizlere teşekkür
ediyorum ve o arkadaşımı da kutluyorum. 

Şüphesiz, insanların kamuoyunda
ve vicdanlarda aklanması asıldır; ama, kamuoyunda
aklanmanın karşıtı, bu dünyada,
öncelikle yargıda aklanmaktır. 

YAŞAR OKUYAN (Yalova) - Yüce Divanda aklansın
o zaman... 

ALİ RIZA GÖNÜL (Devamla) - İşinize
geldiği zaman, bağımsız yargı diyorsunuz;
işinize geldiği zaman, işte burada, Ankara Onüçüncü
Asliye Ceza Mahkemesinin kesinleşmiş kararını
görmezlikten geliyorsunuz. Evvela, bu ikilem, bu çifte
standart sizin vicdanınızı sızlatmıyor
mu?

YAŞAR OKUYAN (Yalova) - Sizin vicdanınız
var mı?!.

ALİ ILIKSOY (Gaziantep) - Oraya sor!..

FERİDUN PEHLİVAN (Bursa) - Senin vicdanın
var mı? 

ALİ RIZA GÖNÜL (Devamla) - Değerli
arkadaşlarım, demek ki, yine geçmişi
hatırlarsak, siz ve sizin gibi arkadaşlara, her zeminde,
Mecliste, Meclis dışında “bu, bir spekülasyonun
ötesinde bir siyasî komplodur... (ANAP ve DSP  sıralarından
“ayıp, ayıp” sesleri) Bu, bir Çiller'in
ipini çekme operasyonudur... (ANAP, DSP ve CHP sıralarından
gürültüler) Bu haksızlıktır”
dediğimiz zaman, bize gülüp geçiyordunuz;
ama, bu kararı gösterdiğim zaman da, vicdanlardan
bahsediyorsunuz...

ALİ ILIKSOY (Gaziantep) - O tarafa söyle!..

YAŞAR OKUYAN (Yalova) - Refaha söyle!..

BAŞKAN - Arkadaşlar, müdahale etmeyelim...

ALİ RIZA GÖNÜL (Devamla) - Değerli
arkadaşlarım, sizin, benim konuşmama bu kadar
tepki göstermenizi yadırgıyorum. Ben, burada,
doğrunun ve gerçeğin dışında
bir söz mü ediyorum?!.

YAŞAR OKUYAN (Yalova) - Refaha söyleyeceksin.

ALİ RIZA GÖNÜL (Devamla) - Tabiî,
bakın bu önergede ne deniliyor. Bu önergede,
Sayın Çiller'e yüklenen iki tane suç
var, iddia var: İhaleye fesat karıştırmak
ve devleti zarara uğratmak. 

Şimdi, bu kararın hüküm kısmında
aynen diyor ki hâkim, bağımsız hâkim,
bağımsız yargının hâkimi
diyor ki... (ANAP, DSP ve CHP sıralarından gürültüler)

YAŞAR OKUYAN (Yalova) - O tarafa söyle!..

BAŞKAN - Müdahale etmeyelim arkadaşlar...
Rica ediyorum...

ALİ ILIKSOY (Gaziantep) - O tarafa göster.

YAŞAR OKUYAN (Yalova) - O tarafa bak, o tarafa!..

BAŞKAN - Canım, kime bakacağını
bilir; size mi soracak?!. Allah, Allah...

ALİ ILIKSOY (Gaziantep) - Ortağına
söyle.

ŞADAN TUZCU (İstanbul) - Önerge
sahibine söyle.

YAŞAR OKUYAN (Yalova) - O tarafa konuş,
bize niye konuşuyorsun?!.

BAŞKAN - Buyurun efendim, siz mahkeme kararını
okuyun. (ANAP ve DSP sıralarından gürültüler)

ALİ RIZA GÖNÜL (Devamla) - Toplanan
delillere göre, ihaleye fesat karıştırma
suçunun unsurları oluşmamıştır.
Oluşmayan nedir; fiildir, fiil... (DSP sıralarından
“öbür tarafa bak” sesleri) Benim gönlümden
size bakmak geçiyor.

Şimdi siz, kalkıp, bu karara rağmen,
hâlâ, kamuoyunun vicdanının tatmini
için Sayın Çiller'e bir suç atfında
bulunup “yargılanıp, mahkûm edilmesi
gerekir” diyorsanız, bağışlayın,
o zaman, ya hukuku bilmiyorsunuz yahut da hukuku bilenlerden bunu
yeterince öğrenmemişsiniz. 

YAŞAR OKUYAN (Yalova) - Öbür tarafa
bak!..

ALİ RIZA GÖNÜL (Devamla) - Hayır
Sayın Okuyan, ben size bakacağım.

Peki, suç olan neymiş: Zarflar, Sayın
Çiller'in önünde açılmış...

HALİT DUMANKAYA (İstanbul) - Hayır,
hayır; Özer Çiller'in önünde açılmış.

ALİ RIZA GÖNÜL (Devamla) - Değerli
arkadaşlarım, bu nihaî bir işlem midir;
ara işlem midir? Evvela, hukuken bunun tartışmasını
yapalım. Bu bir ara işlemdir. Zarfların, orada
burada açılması, ihaleyi sonuçlandıran
bir işlem değildir. (ANAP ve DSP sıralarından
“ne alakası var” sesleri, gürültüler)
Hayır efendim, izin verin... İzin verin de, siz
de beni dinleyin, bu televizyonlardan bizi seyreden değerli
vatandaşlarımız da doğruyu öğrensin.

FERİDUN PEHLİVAN (Bursa) - Rezaletinizi
seyrediyorlar.

ALİ RIZA GÖNÜL (Devamla) - Zaten,
siz, yeteri kadar kafaları bulandırdınız;
dilinize, aklınıza geldiği gibi, Çiller'e,
hem suç isnadında bulundunuz hem de haksızca
yargılayıp mahkûm ettiniz. (ANAP, DSP ve CHP
sıralarından gürültüler)

MUSTAFA RÜŞTÜ TAŞAR (Gaziantep)
- Orası yaptı, orası...

BAŞKAN - Arkadaşlar, rica ediyorum...
Meclis salonunda oturduğunuzu unutmayın.

Sayın Gönül, 1 dakikanız
var efendim.

ALİ RIZA GÖNÜL (Devamla) - Açıldıktan
sonra, bu zarflar... (ANAP ve DSP sıralarından gürültüler)

BAŞKAN - Efendim, bir dakika...

MUSTAFA CUMHUR ERSÜMER (Çanakkale) -
Sayın Başkan “siz” diye kimi muhatap alıyor;
lütfen belirtsin...

BAŞKAN - Lütfen... Siz oturur musunuz...
Bir dakika...

ALİ RIZA GÖNÜL (Devamla) - Değerli
arkadaşlarım, izin verin de, ben konuşmamı
bitireyim.

Eğer, bu nihaî işlem değilse
-ki, öyledir- sonuçta, daha, Kamu Ortaklığı
İdaresinde, pazarlık usulüyle, iki üç
defa, hem devlet yetkililerinin hem de ihaleye katılanların
huzurunda ihale devam etmiş.

AHMET NEİDİM (Sakarya) - Konutta mı?!.
Konutta mı?!.

ALİ RIZA GÖNÜL (Devamla) - Demek
ki, bu bir suç değildir, bu bir kusur değildir...
(ANAP ve DSP sıralarından gürültüler)

(Mikrofon otomatik cihaz tarafından kapatıldı)

BAŞKAN - Sayın Gönül, süreniz
bitti; son 1 dakika süre veriyorum size.

Buyurun.

ALİ RIZA GÖNÜL (Devamla) - Bu, ihaleye
hiçbir fesat karıştırma değildir.
(ANAP sıralarından gürültüler)

FERİDUN PEHLİVAN (Bursa) - Melek, melek...
Maşallah...

ALİ RIZA GÖNÜL (Devamla) - Peki,
zarara uğratmak derseniz, sizler de çok iyi biliyorsunuz,
ihaleyle, TOFAŞ'ın devlete ait hisseleri 330 milyon
dolara satılmış, 15 gün sonra bu değer
180 milyon dolara düşmüş; bugün ise,
70-80 milyon dolara düşmüştür.

YILDIRIM AKTÜRK (Uşak) - İşte,
onların müsebbibi Çiller!..

ALİ RIZA GÖNÜL (Devamla) - Açıktan
kazandırılan, bu devletin kasasına konulan,
artı gelir getiren 200 milyon dolar mı zarardır;
bu mudur zarar vermek?!. (ANAP sıralarından gürültüler)

YAŞAR OKUYAN (Yalova) - Onu ortağına
söyle...

ALİ RIZA GÖNÜL (Devamla) - Değerli
arkadaşlarım, gelin, aklın yolu birdir...
Ben, yine de, sizlerin, bu hukukî kurallara, gerçeklere
ve toplanan delillere göre, kendi vicdanınızda
öncelikle aklayacağınıza inanıyorum.

En derin sevgilerle, Yüce Heyetinize saygılar
sunuyorum. (DYP sıralarından alkışlar)

BAŞKAN - Teşekkür ederim Sayın
Gönül.

Son konuşmacı, Sayın Refik Aras;
buyurun efendim.

YILDIRIM AKTÜRK (Uşak) - Son verdiğin
rakamlarla Çiller'in ipini sen çektin, sen!..

FERİDUN PEHLİVAN (Bursa) - Kar gibi
temiz, maşallah...

ALİ RIZA GÖNÜL (Aydın) -
Onun içinde sen varsın evvela... (ANAP ve DSP sıralarından
gürültüler)

YILDIRIM AKTÜRK (Uşak) - 80 milyon dolara
düştü Türkiye'de bir fabrikanın değeri;
bu, Çiller'in idaresinden dolayı...

BAŞKAN - Efendim, Meclis salonunda oturduğunuzu
unutmayın... Burada, dağda bağırır
gibi bağıramazsınız...

Buyurun Sayın Aras.

Süreniz 10 dakikadır.

REFİK ARAS (İstanbul) - Sayın
Başkan, değerli milletvekilleri; huzurlarınıza,
(9/3) esas numaralı Meclis Soruşturması Komisyonu
raporu hakkındaki şahsî görüşlerimi
arz etmek için çıkmış bulunuyorum;
hepinizi en derin saygılarımla selamlıyorum.
(ANAP ve DSP sıralarından alkışlar)

Sayın Başkan, sayın milletvekilleri;
benden önce konuşan milletvekilleri, 600 milyon dolarlık
TOFAŞ hisselerinin satışıyla ilgili
bütün bilgileri gözler önüne serdiler.
Olayın çok özeti şöyle: Sayın
Tansu Çiller, özelleştirme yoluyla yapılacak
bu satış için, önce, Kamu Ortaklığı
Başkanını değiştirmiş; sonra,
ilgili beş kişilik komisyonu üç defa değiştirmiş;
sonra, 18 Mart 1993 günü, komisyona, ihale teklif zarflarının,
komisyon tarafından açılmadan kendisine gönderilmesini
emretmiş ve zarflar, açılmadan, tutulan bir
tutanakla Sayın Tansu Çiller'in konutuna gönderilmiş.
Sonra ne mi olmuş?! Bir de bakmışlar ki, Sayın
Tansu Çiller'in açarak komisyona gönderdiği
teklifler, hem komisyona ilk gönderilen tekliften daha yüksek
hem de ihaleyi en uygun firmaya vermek yerine, Sayın Tansu
Çiller, her iki firma arasında taksim edilmesi talimatını
vermiş. Velhasıl, satış biçiminin
belirsizliğinden 575 bin dolar, reklam bedeli ödemelerinden
250 bin dolar, İstanbul Borsasındaki bedelden daha
düşük bir bedelle Londra Borsasında satıldığı
için 1,1 trilyon lira, devlet, zarara uğratılmış.


Biraz evvel, Doğru Yol Partisinin sayın
sözcüsünün gösterdiği mahkeme kararı,
görevli memurlarla ilgili mahkeme kararıdır.
O kişilerin beraat etmelerinin nedeni de, zaten, Sayın
Tansu Çiller'in kendisinin vermiş olduğu talimattan
kaynaklanmıştır. İşte, bu talimattır
ki, şu anda, Sayın Tansu Çiller'i mahkûm
edecek veya bu soruşturmaya esas teşkil eden konudur.
Bu nedenle, belki de, benden önce konuşan Doğru
Yol Partisinin sayın milletvekilleri, bu önergeyi
veren Sayın Refah Partisi Grubuna dönük konuşmaktan
özellikle kaçındılar, çekindiler;
bunun ne anlama geldiğini takdirlerinize sunuyorum.

ALİ RIZA GÖNÜL (Aydın) -
Yok canım... 

REFİK ARAS (Devamla) - Sayın milletvekilleri,
Refah Partisi tarafından verilen soruşturma önergesinin
sonunda aynen şöyle deniliyor “ ...makam nüfuzunu
kullanmak suretiyle dostlarına ihale, kendisine menfaat
sağlamak peşinde ısrarla koştuğu ve
böylece ihaleye fesat karıştırdığı;
devleti 1 trilyondan fazla zarara soktuğu nedeniyle, Anayasanın
100 üncü maddesi gereğince, Sayın Tansu Çiller
hakkında Meclis soruşturması açılmasını
saygılarımızla arz ederiz.” Tarih 11
Nisan 1996 ve Refah Partisi muhalefette. 

Bu iddiaları kimler mi söylüyor;
hatırları kalmasın, bu 57 sayın Refah
Partili milletvekillerinin isimlerini Türk Milletine bir
kez daha duyurmak istiyorum: Sayın Şevket Kazan,
Sayın Temel Karamollaoğlu, Sayın Mehmet Emin
Aydın, Sayın Abdullah Arslan, Sayın Hanifi
Demirkol, Sayın Şevki Yılmaz, Sayın
Osman Hazer, Sayın Ahmet Derin, Sayın İsmail
Özgün, Sayın Ahmet Doğan, Sayın Hasan
Hüseyin Ceylan, Sayın Salih Kapusuz, Sayın
Azmi Ateş, Sayın Mustafa Kemal Ateş, Sayın
Kâzım Arslan, Sayın İsmail Coşar,
Sayın Tevhit Karakaya, Sayın Ömer Vehbi Hatipoğlu,
Sayın Sabahattin Yıldız, Sayın Necati
Çelik, Sayın Cemal Külahlı, Sayın
Ömer Ekinci, Sayın Mehmet Bedri İncetahtacı,
Sayın Kahraman Emmioğlu, Sayın Cafer Güneş,
Sayın Sait Açba, Sayın Metin Perli, Sayın
Ahmet Dökülmez, Sayın Nurettin Aktaş, Sayın
Kemalettin Göktaş, Sayın Bekir Sobacı,
Sayın Mikail Korkmaz, Sayın İsmail İlhan
Sungur, Sayın Zeki Karabayır, Sayın Necmettin
Aydın, Sayın Necati Terzi, Sayın Hüsamettin
Korkutata (DYP sıralarından “Burada” sesleri.)
Sayın Ömer Özyılmaz (DYP sıralarından
“Burada” sesleri.) Sayın Abdullah Örnek
(DYP sıralarından “Burada” sesleri.) Sayın
Latif Öztek (DYP sıralarından “Burada”
sesleri.) Sayın Ömer Naimi Barım (DYP sıralarından
“burada” sesleri) Sayın Avni Doğan (DYP sıralarından
“yok” sesleri) Sayın Nezir Aydın, Sayın
Hüseyin Olgun Akın, Sayın Mehmet Salih Katırcıoğlu
(DYP sıralarından “burada” sesleri) Sayın
Recai Kutan, Sayın Yaşar Canbay, Sayın Ramazan
Yenidede (DYP sıralarından “burada” sesleri)
Sayın Zülfikar Gazi, Sayın Fethullah Erbaş,
Sayın Mustafa Kamalak (DYP sıralarından “yok”
sesleri) Sayın Mustafa Hasan Öz (DYP sıralarından
“yok” sesleri) Sayın Hayrettin Dilekcan (DYP
sıralarından “burada”) Sayın Ali
Oğuz (DYP sıralarından “yok” sesleri)
Sayın Fikret Karabekmez, Sayın Bülent Arınç
ve Sayın Ahmet Çelik. (ANAP, DSP ve CHP sıralarından
alkışlar) 

Değerli milletvekilleri, ben zamanımı
harcamak için bu isimleri arz etmedim size; Yüce Türk
Milletine sizi bir kez daha tanıtmak istedim, onun için
isimlerinizi okudum. (ANAP, DSP ve CHP sıralarından
alkışlar) 

Daha bitmedi... Bu okuduğum isimlerden 25 sayın
Refah milletvekili, Sayın Lütfü Esengün
ve 62 arkadaşının, aynen, kanuna ve genel
ahlaka aykırı şekilde mal edinmek suretiyle
görevini kötüye kullandığı iddiasıyla
bir Meclis soruşturması açılması
hakkındaki önergesine de imza koymuşlardır.
Tarih 26 Nisan 1996, Refah Partisi yine muhalefette... 

YAŞAR OKUYAN (Yalova) - Refahmatik... 

REFİK ARAS (Devamla) - Muhterem Başkan,
değerli milletvekilleri; üzerinde tartıştığımız
(9/3) esas numaralı Soruşturma Komisyonu, 18 Aralık
1996 tarihinde düzenlediği raporu Türkiye Büyük
Millet Meclisi Başkanlığına sunmuşlardır.


Bilindiği üzere, komisyonun 15 sayın
üyesi şu isimlerden oluşmuştur: Refah Partisinden
Sayın Memduh Büyükkılıç,
Sayın Mehmet Emin Aydınbaş, Sayın Kemal
Albayrak, Sayın Mustafa Köylü, Sayın Hasan
Hüseyin Öz, 5 kişi; Doğru Yol Partisinden
Sayın Ahmet Uyanık, Sayın Hasan Denizkurdu,
Sayın Mahmut Yılbaş, 3 kişi; etti mi
8 kişi. Anavatan Partisinden Sayın Hayrettin Uzun,
Sayın Metin Öney, Sayın Abdulkadir Baş,
Sayın Şükrü Yürür; toplam 4.
Demokratik Sol Partiden Sayın Nami Çağan, Sayın
Bülent Tanla; Cumhuriyet Halk Partisinden Sayın Orhan
Veli Yıldırım. (DYP sıralarından
“yavaş yavaş” sesleri) Genel toplam 15 sayın
üye. 

Değerli milletvekilleri, doğaldır
ki, bu komisyonun çalışması sırasında,
her sayın milletvekili, kendi vicdanî kanaatine göre
oy kullanmıştır. Türk Ceza Kanununun
240 ıncı maddesine uyup uymadığı
konusundaki oylama, 7 kabul oyuna karşı 8 oyla reddedilmiştir.
Herhangi bir komisyonda böyle bir sonuç çıkması
anormal mi; hayır. Tabiî, Türkiye Büyük
Millet Meclisinin toplandığı birinci günde,
Türk Milleti önünde, namusumuz ve şerefimiz
üzerine yemin ettikten sonra, kullanılan oylarda da
elbette ki bir anormallik olamaz. (ANAP sıralarından
“Bravo” sesleri, alkışlar) Burada ortaya
çıkan anormallik, bu soruşturmanın
 açılmasını isteyen Refah Partisinden
5 sayın milletvekili ile Doğru Yol Partisinden 3 sayın
milletvekilinin, aynı zamanda iktidarın ortağı
bulunmalarından (Başbakan Necmettin Erbakan Genel
Kurul salonuna geldi; ANAP, CHP ve DSP sıralarından
“Oo” sesleri, alkışlar[!] RP sıralarından
ayakta alkışlar) ve bu iki partimizin toplam 8 sayın
milletvekilinin, bu nasıl iş ise, aynı şekilde
bir kanaate sahip olarak, eski Başbakan Sayın Tansu
Çiller'in Yüce Divana sevkine gerek olmadığı
yolunda oy kullanmış bulunmalarıdır.


SABRİ ERGÜL (İzmir) - Şaibe
hanım nerede hocam, şaibe hanım?!.

BAŞKAN - Arkadaşlar, rica ediyorum...
Niye kürsüde konuşulanlar sizi rahatsız...

REFİK ARAS (Devamla) - Sayın Başkan,
değerli milletvekilleri; şimdi, diyeceksiniz ki,

BAŞKAN - Sayın Aras, bir dakika efendim...
Ben, sürenizi durdurdum. 

Sayın milletvekilleri, bakın, soruşturma
raporu gibi ciddî bir konuda arkadaşımız
konuşuyor, niye gürültü yapıyorsunuz?..
Burası, Türkiye Büyük Millet Meclisinin
çok yüce bir salonudur. Bu salonda, herkes, bu salonun
ciddiyetini kavramalı ve ona göre hareketlerini ayarlamalı.
Burada bir kahvehanede oturur gibi “Oo, mo” ile konuşulmaz.
Burada bir ciddiyet var. Lütfen... Rica ediyorum... (DYP
sıralarından alkışlar)

Buyurun Efendim.

REFİK ARAS (Devamla) -Sayın Başkan,
değerli milletvekilleri; şimdi, ister misiniz, TOFAŞ
önergesine imza koyan Refah Partili 57 sayın milletvekili
ile kanuna veya genel ahlaka aykırı şekilde
mal edinildiği iddiasıyla verilen önergeye imza
koyan 63 Refah Partili sayın milletvekili, yukarıda,
komisyon raporu örneğinde olduğu gibi, yine İktidar
Partisi ortağı olduğu için, Anayasa gereği
olarak, Türk Milletinin önünde yaptığı
yemini ikinci dereceye bırakarak birlikte oy kullansınlar...


BAŞKAN -Efendim, 1 dakika süreniz
kaldı. 

REFİK ARAS (Devamla) - Eğer, gerçekten,
böyle oy kullanırsanız, şimdi sizi televizyondan
izlemekte olan temiz Türk Halkı, inanınız
ki, sizi affetmeyecek ve bir daha da size güvenmeyecektir.
(ANAP ve DSP sıralarından alkışlar)


Oylama böyle sonuçlanırsa, bu
işte bir gariplik var demektir; ya Refahlı 120 sayın
milletvekili muhalefetteyken bu iki önergeyi vererek hata
etmişlerdir ya da şimdi, İktidardan düşmemek
için bu önergelerin aleyhine oy kullanarak yine hata
etmiş olacaklardır. Sonuç: Türk Halkının
mutluluğu için hepimizin üzerine...

(Mikrofon otomatik cihaz tarafından kapatıldı)

BAŞKAN - Sayın Aras, 1 dakika veriyorum;
lütfen, son cümlenizi söyler misiniz efendim.

REFİK ARAS (Devamla) - ...titrememiz gereken
demokrasi açısından bu iki davranıştan
biri onur kırıcı olacaktır. Allahaşkına,
bu işe sizin aklınız yetiyor mu?!.

Siz, şimdi, milletvekili değil de sade
bir partili olarak televizyonda şu oturumu izleseydiniz,
acaba ne derdiniz?! Acaba, Sayın Tansu Çiller, Hükümet
ortağı Refah Partisinin devlet kadrolarını
yağmalamasının, peş peşe gelen şeriatçı
taleplerinin, sırf Yüce Divandan kurtulmak umuduyla,
kendi kişisel faturasını, sizlere, ülkeye
ve millete ödetmeye daha ne kadar devam edecek?!

MİKAİL KORKMAZ (Kırıkkale)
- Saçmalama!.. Saçmalama!.. Çok konuştun...

REFİK ARAS (Devamla) - Sayın milletvekilleri,
bir de şunu anlamakta zorluk çekiyorum: Şimdi,
hangi sayın milletvekiline, Türk yargı sistemine
güveniyor musun diye sorsam, eminim ki, hepiniz, tabiî
güveniyorum diyeceksiniz. O halde -başta Sayın
Çiller- yargı önüne çıkmaktan
niçin bu kadar korkuyorsunuz?! 

NURHAN TEKİNEL (Kastamonu) - Oku!.. Oku!..

REFİK ARAS (Devamla) - Sizler, niçin
bu kadar korkup, ille de Sayın Çiller'i yargı
önüne çıkmaktan kurtarmaya çalışıyorsunuz?!

NURHAN TEKİNEL (Kastamonu) - Kim yazdı
onu?!.

REFİK ARAS (Devamla) - Sayın Başkan,
değerli milletvekilleri...

(Mikrofon otomatik cihaz tarafından kapatıldı)

BAŞKAN - Sayın Aras, süreniz bitti;
lütfen efendim... 

REFİK ARAS (Devamla) - Bitiriyorum Sayın
Başkan.

BAŞKAN - Son cümle ama... 

Buyurun.

NURHAN TEKİNEL (Kastamonu) - Kim yazdı
onu?!. Oku!.. Oku!..

REFİK ARAS (Devamla) - Sözlerimi şöyle
bitirmek istiyorum: İnsanlık onuru olmadan, haysiyet
olmadan, dürüstlük olmadan demokrasi olmayacağını,
parti farkı gözetmeksizin hepimizin kabul etmesi gerekiyor.
İktidarlar gelir, iktidarlar gider; önemli olan, yüzyıllardan
süzülüp gelen, insanı insan yapan değerlere
sahip olmak, sahip çıkabilmektir. Yüce Allah,
hepimizin sonunu hayır etsin.

Hepinizi sevgilerimle, saygılarımla
selamlıyorum. (ANAP ve DSP sıralarından alkışlar)

BAŞKAN - Teşekkür ederim Sayın
Aras.

Sayın milletvekilleri Meclis soruşturması
komisyonu...

VI. - SATAŞMALARA İLİŞKİN
KONUŞMALAR

1. - Kayseri Milletvekili Salih Kapusuz'un, İstanbul
Milletvekili Refik Aras'ın partisine sataşması
nedeniyle konuşması

SALİH KAPUSUZ (Kayseri) - Sayın Başkan...

BAŞKAN - Buyurun efendim.

SALİH KAPUSUZ (Kayseri) - Sayın Sözcü,
milletvekillerimiz ve Refah Partisiyle ilgili sataşmada
bulundu. Dolayısıyla, bir hususu açıklamak
için söz istiyorum Sayın Başkan. (ANAP,
DSP ve CHP sıralarından gürültüler)

MURAT BAŞESGİOĞLU (Kastamonu) -
Sataşma yok Sayın Başkan.

BAŞKAN - Peki efendim; çok kısa
ve yeni bir sataşmaya meydan vermemek üzere, buyurun.
(RP sıralarından alkışlar)

SALİH KAPUSUZ (Kayseri) - Sayın Başkan,
değerli milletvekili arkadaşlarım; Yüce
Parlamentonun çok önemli bir konudaki oturumunda,
değerli milletvekili arkadaşlarımız şahsî
görüşlerini serdediyorlar; milletimiz ve Parlamentomuz
da, bunu dikkatle takip ediyor. 

Özellikle biz, Refah Partili milletvekilleri
olarak, bu iddia konularının Mecliste görüşülmesi
için, Genel Kurulda ifadelerimizi açık ve
net olarak orta yere koyarken şu sözleri söyledik:
Bu iddialar, Parlamento tarafından araştırılsın
ve sonuca bağlansın. (ANAP ve CHP sıralarından
gürültüler)

NECDET MENZİR (İstanbul) - Ayıp
be!..

BAŞKAN - Bir dakika... Bir dakika... Olur mu
canım...

SALİH KAPUSUZ (Devamla) - Elbette, bu önergelerin
kabulünden sonra, bütün siyasî parti gruplarının
milletvekilleri, kendi güçleri oranında temsil
edildikleri Komisyonda görev aldılar; almış
oldukları bu görevlere göre bir de rapor hazırladılar,
hazırlanan raporlar orta yerdedir. 

NİHAT MATKAP (Hatay) - Taklacı Refah!..

SALİH KAPUSUZ (Devamla) - Rakamların
4'e 5, 8'e 7 olması önemli değil. Bakın,
sadece bir misal verip, bununla sözlerimi bitireceğim.

EMİN KUL (İstanbul) - Sataşmaya
devam ediyor bu...

SALİH KAPUSUZ (Devamla) - Değerli arkadaşlar,
Sayın Şinasi Altıner ile ilgili önerge
verildiğinde burada oylama yapıldı. Bu oylamada,
biraz önce konuşma yapan Sayın Refik Aras Beyefendi
oylarını nasıl kullandı...

MUSTAFA YILMAZ (Gaziantep) - Çiller, sütten
çıkan şaibeli kaşık!

SALİH KAPUSUZ (Devamla) - ...bu konu görüşülsün
diye oy kullandı. (RP sıralarından “Bravo”
sesleri, alkışlar) 

ATİLÂ SAV (Hatay) - Sayın Başkan,
niye izin veriyorsun?

SALİH KAPUSUZ (Devamla) - Peki, aynı
arkadaşımız, aynı sözcü beyefendi
Komisyon üyeliği yaptı...

ATİLÂ SAV (Hatay) - Sayın Başkan,
bu ne konuşması? (CHP sıralarından
gürültüler) 

BAŞKAN - Bir dakika efendim...

SALİH KAPUSUZ (Devamla) - ...Komisyon üyeliğinde
“suçsuzdur” diye oy kullandı. (CHP sıralarından
sıra kapaklarına vurmalar, gürültüler)

MUSTAFA YILMAZ (Gaziantep) - Sütten çıkmış
şaibeli kaşık!..

SALİH KAPUSUZ (Devamla) - Bakınız,
ben burada, bu konuşmacı arkadaşımı...
(CHP sıralarından sıra kapaklarına
vurmalar, gürültüler)

ZEKİ ÇAKIROĞLU (Muğla) - Ne
konuşması bu?..

SALİH KAPUSUZ (Devamla) - Ben, burada, bu
oyundan dolayı bu konuşmacı arkadaşımı
kınamıyorum, doğrusunu yaptığına
inanıyorum. 

ZEKİ ÇAKIROĞLU (Muğla) - Hangi
yetkiyle veriyorsun bu konuşma hakkını?

SALİH KAPUSUZ (Devamla) - Elbette, iddia araştırılsın
dedi; Komisyonda, bütün meseleleri yukarıdan
aşağıya takip etti, gördü ve bunun
soruşturma konusu olmamasına karar kıldı,
oy kullandı. (CHP sıralarından gürültüler)
İşte, Refah Partisinin yapmış olduğu,
uygulamış olduğu tavır budur. İddialar
araştırılmıştır. Bu araştırmaların
tabiî sonucu olarak, herkes, vicdanının sesini
duyup oy kullanmaktadır. Doğru olanı budur.
(CHP sıralarından gürültüler)

Arz eder, teşekkür ederim. (RP sıralarından
alkışlar, CHP sıralarından gürültüler)

BAŞKAN - Teşekkür ederim. 

ORHAN VELİ YILDIRIM (Tunceli) - Sayın
Başkan...

ZEKİ ÇAKIROĞLU (Muğla) - Sayın
Başkan, hangi sataşmaya söz verdiniz?

SABRİ ERGÜL (İzmir) - Yakışmıyorsun
oraya...

BAŞKAN - Sayın milletvekilleri, hiç
sinirlenmeye gerek yok. Burada, müzakereleri, hiç
tırmandırmadan...

ORHAN VELİ YILDIRIM (Tunceli) - Sayın
Başkan...

BAŞKAN - Buyurun efendim.

ORHAN VELİ YILDIRIM (Tunceli) - Sayın
Başkan, İçtüzük gereğince 6
kişiye söz verme hakkınız var; ben yedinci
sıradayım. Eğer, İçtüzüğü
ihlal ediyorsanız, benim de söz hakkım var.
Burada, sataşmadan bahsedilmedi, komisyon raporu üzerinde
konuşma yapıldı. Bu takdirde, ben de söz
istiyorum.

BAŞKAN - Sayın Yıldırım,
bakınız, biz ikimiz, aynı ilin milletvekiliyiz;
fakat, dikkat ediyorum, ben bu kürsüyü yönettiğim
zaman, ikide bir oradan fırlayıp geliyorsunuz buraya.
(Gülüşmeler)

Sizden rica ediyorum; beni, İçtüzük
ihlaline zorlamayın. (CHP sıralarından “söz
ver” sesleri) 

ORHAN VELİ YILDIRIM (Tunceli) - Söz istiyorum.

BAŞKAN - Bakınız, Refah Partisine
bir sataşmada bulunuldu. Ben, sabahtan beri dinliyorum;
siz, zatıâliniz zaman zaman dışarı
çıktınız. Burada, sataşmadan
dolayı arkadaşımız söz istedi
ve bana göre... 

Sayın Aras “bakın, Refah Partisinden
şu kadar milletvekili...” (ANAP sıralarından
“yalan mı” sesleri) 

ATİLÂ SAV (Hatay) - Sataşma mı
bu?

FATİH ATAY (Aydın) - Yakışmıyorsun
oraya...

BAŞKAN - Efendim, bir dakika... Ben açıklayayım...

“... bu soruşturma önergelerini verdiler;
şimdi de aleyhine oy kullanacaklar” dedi. (ANAP sıralarından
“Doğru” sesleri)

YAŞAR OKUYAN (Yalova) - Gayet tabiî...
Doğru...

ZEKİ ÇAKIROĞLU (Muğla) - Sen
neye göre söz verdin?

BAŞKAN - Sayın Grup Başkanvekili
de çıktı ve “Sayın Refik Aras
da, Şinasi Altıner hakkında verilen soruşturma
önergesine kabul oyu verdi; biraz önce ret oyunu kullandı”
dedi. Bundan daha iyi bir savunma olur mu?

MUSTAFA RÜŞTÜ TAŞAR (Gaziantep)
- Ne alakası var...

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Buyurun efendim.

MUSTAFA CUMHUR ERSÜMER (Çanakkale) -
Sayın Başkan, olayları saptırma çabası
içerisindesiniz. Bu, bize üzüntü veriyor.


Yani, şimdi, iddia eden ile olayları
değerlendirenler aynı olur mu? Bu olayları gündeme
getiren, bu iddiaları ileri süren, bu suçlamaları
yapan, tabiî ki, Refah Partisine mensup milletvekilleri...

BAŞKAN - Efendim, rica ediyorum... Arkadaşımız
sataşmaya cevap verdi...

MUSTAFA CUMHUR ERSÜMER (Çanakkale) -
Aynı şey değildir...

Sayın Başkan, saptırıyorsunuz...

BAŞKAN - Oturur musunuz Sayın Ersümer.

V. - GENSORU, GENEL GÖRÜŞME,
MECLİS SORUŞTURMASI VE

MECLİS ARAŞTIRMASI

A)  GÖRÜŞMELER

3. - Kocaeli Milletvekili Şevket Kazan ve
56 arkadaşının, Türk Otomobil Fabrikaları
A.Ş. (TOFAŞ) ile TOFAŞ Oto Ticaret A.Ş.'ndeki
devlete ait hissenin satış yolu ile özelleştirilmesi
sırasında nüfuzunu kullanmak ve ihaleye fesatkarıştırmak
suretiyle devleti zarara uğratarak görevini kötüye
kullandığı ve bu eyleminin Türk Ceza Kanununun
240 ve 366 ncı maddelerine uyduğu iddiasıyla
eski Başbakan Tansu Çiller hakkında Meclis
soruşturması açılmasına ilişkin
önergesi ve (9/3) esas numaralı Meclis Soruşturması
Komisyonu Raporu (S. Sayısı : 196) (Devam)

BAŞKAN - Meclis Soruşturması Komisyonu
raporu üzerindeki kişisel konuşmalar bitmiştir.


Hakkında soruşturma istenilen Sayın
eski Başbakanın konuşma konusunda bize bir
talebi gelmediği için (ANAP, DSP ve CHP sıralarından
“Nerede” sesleri) konuşmayacak demektir. 

İBRAHİM GÜRDAL (Antalya) - Nerede
bu şaibe hanım?!

BAŞKAN - Şimdi, Meclis Soruşturma
Komisyonu raporu üzerindeki konuşmalar tamamlanmıştır.


Rapor ret istemiyle gelmiştir; yani, soruşturmanın
açılmaması yönünde bir sonuca ulaşılmıştır.


Yine, İçtüzüğümüzün
112 nci maddesine göre, bu raporun reddi yönünde
verilen iki önerge var.

Önergeleri okutuyorum:

Türkiye Büyük Millet Meclisi
Başkanlığına

TOFAŞ'taki devlete ait hissenin satış
yoluyla özelleştirilmesi sırasında nüfuzunu
kullandığı iddiasıyla eski Başbakan
Tansu Çiller hakkında Meclis soruşturması
açılmasına ilişkin önerge üzerine,
196 sıra sayılı ve (9/3) esas numaralı
Meclis Soruşturması Komisyonu raporu hazırlanmıştır.
Anılan rapor ile eski Başbakan Tansu Çiller'in
Yüce Divana sevkine gerek olmadığına karar
verilmiştir. Komisyonun, Yüce Divana sevk etmeme yönündeki
raporunun reddine, eski Başbakan Tansu Çiller'in...
(ANAP, DSP ve CHP sıralarından “Duyamıyoruz”
sesleri, gürültüler) 

BAŞKAN - Efendim, arkadaşımız
okuyor; niye bağırıyorsunuz?... (ANAP, DSP ve
CHP sıralarından “Duyamıyoruz”
sesleri, gürültüler) 

Efendim, siz gürültü yapmazsanız
başkası yapmaz... Sabahtan beri bağırıyorsunuz...
Rica ediyorum... Susun bakalım...

Buyurun efendim.

...ihaleye fesat karıştırması
nedeniyle Türk Ceza Kanununun 366 ncı maddesini, görevini
kötüye kullanması nedeniyle de Türk Ceza
Kanununun 240 ıncı maddesini çiğnediği
gerekçesiyle, Türkiye Büyük Millet Meclisi
İçtüzüğünün 112 nci maddesinin
beşinci fıkrasına göre Yüce Divana
sevkinin Genel Kurulca karara bağlanmasını saygılarımla
dilerim.

 Orhan Veli Yıldırım 

 Tunceli

Gerekçe: Önergede de ifade edildiği
gibi (9/3) esas numaralı ve 196 sıra sayılı
Meclis Soruşturması Komisyonunun raporunda, eski
Başbakan Tansu Çiller'in Yüce Divana sevkine
gerek olmadığına oy çokluğuyla karar
verilmiştir; ancak, raporun muhalefet şerhinden, Tansu
Çiller'in görevini kötüye kullanma ve ihaleye
fesat karıştırma suçlarını
işlediğine ilişkin kuşkuların, yapılan
soruşturma sonunda giderilemediği anlaşılmaktadır.
Bu nedenle, soruşturma komisyonunun raporunun reddi ve eski
Başbakan Tansu Çiller'in Yüce Divana sevkine
karar verilmesi gereği duyulmuş ve Türkiye Büyük
Millet Meclisi İçtüzüğünün
112 nci maddesinin beşinci fıkrası gereğince
bu önergemiz Sayın Başkanlığa verilmiştir.


BAŞKAN - Öteki önergeyi okutuyorum
efendim:

Biraz yüksek sesle okuyun da, arkadaşlarımız...

Türkiye Büyük Millet Meclisi
Başkanlığına

196 sıra sayılı ve (9/3) esas
numaralı Meclis Soruşturması Komisyonu raporunda
eski Başbakan Tansu Çiller'in Yüce Divana sevkine
gerek olmadığına oy çokluğuyla karar
verildiği belirtilmiştir. 

Komisyon raporunda yer alan muhalefet şerhinde
de ifade edildiği üzere:

a) Yetkisi olmadığı halde, ihale
süresince müdahale ederek, ihalenin, en uygun fiyat
veren firma yerine, iki firma arasında paylaştırılmasını
sağlayarak, ihaleye fesat karıştırdığı;
böylece, Türk Ceza Kanununun 366 ncı maddesini
ihlal ettiği;

b) Yetkisi olmadığı halde, ihale
zarfını yönetmelik hükümlerine aykırı
olarak açtığı ve müfettiş
raporlarını uygulamaya koymayarak, görevini
kötüye kullandığı; bu nedenle, Türk
Ceza Kanununun 240 ıncı maddesini ihlal ettiği
gerekçeleriyle eski Başbakan Tansu Çiller'in
Yüce Divana sevkine karar verilmesi hususunda Türkiye
Büyük Millet Meclisi İçtüzüğünün
112 nci maddesi gereğince, Genel Kurulun onayına sunulmasını
arz ve teklif ederiz. 

  1. Şerif Bedirhanoğlu  (Van)

  2. Süleyman Hatinoğlu (Artvin)

  3. Murat Başesgioğlu  (Kastamonu)

  4. Salih Yıldırım  (Şırnak)

  5. Metin Öney  (İzmir) 

  6. Zeki Çakan  (Bartın)

  7. Yaşar Okuyan  (Yalova)

  8. Aslan Ali Hatipoğlu  (Amasya)

  9. Emin Kul   (İstanbul)

10. Eyyüp Cenap Gülpınar (Şanlıurfa)

11. Yusuf Pamuk  (İstanbul)

12. Recep Mızrak  (Kırıkkale)


13. İrfan Demiralp  (Samsun)

14. Sami Küçükbaşkan  (Antalya)

15. Ahmet Kabil  (Rize)

16. Yusuf Ekinci  (Burdur)

17. Enis Sülün  (Tekirdağ)

18. Nabi Poyraz  (Ordu)

19. Halit Dumankaya  (İstanbul)

20. Yaşar Eryılmaz  (Ağrı)

21. İlker Tuncay  (Ankara)

22. Avni Kabaoğlu  (Rize)

23. Mahmut Bozkurt  (Adıyaman)

24. Muzaffer Arslan  (Diyarbakır)

25. Şinasi Altıner  (Karabük)

26. Yücel Seçkiner (Ankara)

27. Veysel Atasoy (Zonguldak)

28. Süleyman Çelebi  (Mardin)

29. Yavuz Köymen  (Giresun)

30. Rüştü Kâzım Yücelen
(İçel)

31. Tevfik Diker  (Manisa)

32. Cavit Kavak (İstanbul)

33. Burhan Kara  (Giresun)

34. Adil Aşırım  (Iğdır)

35. Ömer Ertaş (Mardin)

36. Abbas İnceayan  (Bolu)

37. Biltekin Özdemir  (Samsun)

38. Şükrü Yürür  (Ordu)

39. Mehmet Sağdıç  (Ankara)

40-Necati Güllülü  (Erzurum)

41-Hüsnü Doğan  (İstanbul)

42. Levent Mıstıkoğlu (Hatay)

43. Mehmet Keçeciler  (Konya)

44. İrfan Köksalan  (Ankara)

45. İbrahim Özsoy  (Afyon)

46. Ülkü Güney  (Bayburt)

47. İbrahim Çebi  (Trabzon)

48. Safder Gaydalı  (Bitlis)

49. Ali Talip Özdemir  (İstanbul)

50. Ahat Andican  (İstanbul)

51. Yıldırım Aktürk  (Uşak)

52. Ali Doğan   (Kahramanmaraş)

53. Eyüp Aşık   (Trabzon)

54. Miraç Akdoğan  (Malatya)

55. Akın Gönen  (Niğde)

56. Yılmaz Karakoyunlu (İstanbul)

57. İbrahim Gürdal  (Antalya)

58. Sümer Oral  (Manisa)

59. Nejat Arseven  (Ankara)

60. Abdulkadir Baş  (Nevşehir)

61. Agâh Oktay Güner  (Ankara)

Gerekçe:

Önergede de ifade edildiği gibi, (9/3) esas
numaralı Meclis Soruşturması Komisyonu raporunda,
eski Başbakan Tansu Çiller'in Yüce Divana sevkine
gerek olmadığına oyçokluğuyla karar
verilmiştir.

Türkiye Büyük Millet Meclisi İçtüzüğünün
112 nci maddesinin beşinci fıkrası, komisyonun
Yüce Divana sevk etmeme yönündeki raporlarının
reddi, ancak Yüce Divana sevke dair verilen ve sevk kararının
hangi ceza hükmüne dayanacağını gösteren
bir önergenin kabulüyle mümkün olur”
hükmünü amirdir. Bu hüküm gereğince,
Tansu Çiller'in Yüce Divana sevkini öneren bu
önergemiz Sayın Başkanlığa verilmiştir.

BAŞKAN - Sayın milletvekilleri, iki
önerge aynı mahiyettedir ve ikisini de birleştirerek
işleme kayacağaz. Dolayısıyla, son önergenin
gerekçesinde de belirtildiği üzere, soruşturma
komisyonu raporunun reddedilmesi; yani, soruşturma açılmamasını
isteyen bir bu raporun reddedilebilmesi, Genel Kuruldaki soruşturma
önergelerinin müzakeresi sırasında verilen
gerekçeli önergelerin kabulüyle mümkün
olur. Bu önergelerde de, Ceza Kanununun hangi maddesine aykırı
bir fiil işlediğinin de belirtilmesi lazım. Önergeler
işleme uygun olduğu için, ikisini birleştirerek
işleme koyacağım. 

Önergeler açık oylamaya tabidir.
Açık oylamada şu sonuca varılacaktır:
Eğer bu önergeler 276 veya daha fazla oyla kabul edilirse,
o zaman, komisyon raporu reddedilmiş olur ve eski Başbakan
hakkında soruşturma açılması
isteği kabul edilmiş olur. Eğer önergelerin
kabul oyu 276'yı bulmaz ve oylamaya katılan sayın
milletvekillerinin sayısı toplantı yetersayısına;
yani, 184'e ulaşırsa, o zaman soruşturma açılmasına
ilişkin önerge reddedilmiş olur. Bunu belirtmek
istiyorum.

Ancak, oylamaya geçmeden önce, ANAP Grup
Başkanvekili Sayın Murat Başesgioğlu, gönderdiği
bir tezkerede “Meclis soruşturması bir yargılama
sürecinin başlaması veya sona erdirilmesi hususunda,
milletvekillerinin bu yargılama kararına katılmalarıdır.
Millevekilleri, Meclis soruşturmalarına tamamen kişisel
ve vicdanî kanaatlerine göre oy kullanırlar.
Nitekim, Anayasamız, siyasî parti gruplarınca
Meclis soruşturmasıyla ilgili görüşme
yapılamayacağını ve karar alınamayacağını
hüküm altına almıştır. Bu
nedenle, tamamen kişisel beyanın açıklanması
mahiyetinde olan Meclis soruşturması oylamalarında
Bakanlar Kurulu üyelerinin vekaleten oy kullanmaları,
Anayasa ve İçtüzük hükümlerine
aykırıdır. (9/3) esas numaralı Meclis
Soruşturması Komisyonu raporuna ilişkin önergenin
oylanması sırasında, Yüksek Başkanlıkça
bu hususun dikkate alınması konusunu arz ve talep
ederim” demişlerdir. 

Bu konuda çok uygulamalarımız
var. Anayasanın 96 ncı maddesinde, oylama sırasında
Genel Kurulda olmayan bir bakan, bir başka bakana oy kullanmak
için yetki verebilir deniliyor. Bir bakan, diğer bir
bakana, ancak oy kullanma hakkını verebilir; yani,
bir bakan, yalnız kendisi ve bir başka bakan için
oy kullanabilir. 

Ayrıca, Sayın Başesgioğlu,
sizin eski bakan arkadaşlarınızdan Sayın
Cengiz Altınkaya ile Safa Giray beyefendilerin Anayasa
Mahkemesine sevkleri sırasında, Anayasa Mahkemesine
Grubunuzca açılan davada bu husus da öne sürüldü
ve Anayasa Mahkemesi, 96 ncı maddedeki bu yolla oy kullanılmasını
yasaklamadı. 

Geçen gün, Başkanlık Divanında
-işte arkadaşlarımız da vardı-
bu konuyu da tartıştık; yani, bir soruşturma
önergesiyle ilgili yapılan oylamada bakanların
Genel Kurulda olmayan bakanların yerine oy kullanmaması
gerektiği konusunda bir iddia öne sürüldü
ve bu husus da, Başkanlık Divanınca kabul
edilmedi. Biz, yaptığımız işlemde
bir hata yok diyoruz efendim.

MURAT BAŞESGİOĞLU (Kastamonu) -
Sayın Başkanım, bu husus, sık sık
Meclis gündemine gelecek. Sayın bakanların
ortak sorumluluk duyduğu konularda vekâleten oy kullanması
doğaldır; ancak, önergede de izah ettiğim
gibi, tamamen vicdanî kanaate dayalı bir hususta,
yargılama keyfiyetinde, özellikle de burada savunması
dinlenilmeyen bir bakan için, görüşmeleri
dinlemeyen herhangi bir sayın bakanın kendisine
vekâlet vererek oy kullanması mümkün değil.

BAŞKAN - Sayın Başesgioğlu,
düşünceniz haklı olabilir; ama, Anayasa
bu konuda bir istisna tanımamış; Anayasa Mahkemesi
karar vermiş; uygulamalarımız hep bu yönde.
Yeni bir şey icat...

MURAT BAŞESGİOĞLU (Kastamonu) -
Usul tartışması açalım Sayın
Başkan.

BAŞKAN - Efendim, yok... Açmıyorum,
açamıyorum; yani, o konuda Anayasa Mahkemesi kararı
da var.

Teşekkür ediyorum.

Şimdi, önergeleri birleştirdim ve
açık oylamaya sunacağım.

Önce, açık oylamanın biçimini
oylarınıza sunacağım. Biliyorsunuz, üç
şekilde açık oylama yapılıyor;
bugün, zaten üç uygulama yaptık. 

Şimdi, açık oylamanın
kupaların sıralar arasında dolaştırılması
suretiyle yapılmasını oylarınıza
sunuyorum: Kabul edenler... (ANAP sıralarından “say,
say” sesleri) Kabul etmeyenler...Efendim kabul edilmiştir;
açık oylamanın, kupaların sıralar
arasında dolaştırılmak suretiyle yapılması
kabul edilmiştir. (RP ve DYP sıralarından
alkışlar)

Biliyorsunuz, bu oylamada da önerge oylanıyor;
yani, Sayın Tansu Çiller'in Yüce Divana sevkini
isteyenler beyaz oy kullanacaklar, reddini isteyenler kırmızı
oy kullanacaklar. Raporu değil, önergeyi oyluyoruz.

Bir daha söyleyeyim; yanında oy pusulası
olmayan sayın milletvekilleri adını, soyadını,
oyunun rengini  ve seçim çevresini beyaz bir kâğıda
yazıp imzalamak suretiyle oyunu kullanabilir.  Aynı
mahiyette 2 oylama yaptığımız için
tekrarlamaya gerek yok.

Kupalar sıralar arasında dolaştırılsın.

(Oyların toplandı)

BAŞKAN - Oyunu kullanmayan sayın üye
var mı? Yok.

Oy verme işlemi bitmiştir.

Kupalar kaldırılsın.

(Oyların ayırımı yapıldı)

BAŞKAN - Sayın milletvekilleri, eski
Başbakan Tansu Çiller'in, Türk Ceza Kanununun
366 ve 240 ıncı maddeleri uyarınca yargılanmak
üzere Yüce Divana sevkine dair önergelerin yapılan
açık oylamasına 529 sayın milletvekili
katılmış; 257 kabul, 270 ret, 1 çekimser,
1 geçersiz oy çıkmıştır.

Böylece, soruşturma açılmasına
ilişkin önerge reddedilmiş, Meclis Soruşturma
Komisyonu raporu kabul edilmiştir; ilgilinin Yüce Divana
sevkine mahal kalmamıştır.

Sayın milletvekilleri, çalışma
süremiz sona ermiştir. Türkiye tarafından
(Hebron'a) El-Halil'e askerî personel gönderilmesine
dair Başbakanlık tezkeresi ile gündemdeki diğer
konuları sırasıyla görüşmek
için, 19 Şubat 1997 Çarşamba günü
saat 15.00'te toplanmak üzere, birleşimi kapatıyorum.

Kapanma Saati: 20.11


VII. - SORULAR VE CEVAPLAR

A) YAZILI SORULAR VE CEVAPLARI

1. - Konya Milletvekili Nezir Büyükcengiz'in, çiftçilerin
Ziraat Bankasına olan borçlarına ilişkin
Başbakandan sorusu ve Devlet Bakanı Sabri Tekir'in
yazılı cevabı (7/1820)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasına aracılığınızı
saygılarımla arz ederim.  24.12.1996

  Nezir Büyükcengiz

  Konya

Başkanı bulunduğunuz hükümetin kurulması
aşamasında hükümet çalışmalarına
başladıktan sonra çiftçilerimizin T.C.
Ziraat Bankası'na olan borçlarının
affedileceği şeklinde bir açıklamanız
oldu.

Sorular :

1. Bu konuda çalışmalar hangi aşamadadır?

2. Çiftçilerimizin borçlarının
tümü yani anapara ve faizi affedilecek midir?

3. Tümü affedilmeyecekse faizleri kaldırılacak
mıdır?

 T.C.

 Devlet Bakanlığı

 Sayı : B.02.0.006/00598               18.2.1997

Türkiye Büyük Millet Meclisi Başkanlığına

İlgi : a) T.B.M.M. Başkanlığı'nın
10.1.1997 gün ve A.01.0.GNS.0.10.00.02-7/1820-4765/13271
sayılı yazınız.

b) Başbakanlık Kanunlar ve Kararlar Genel Müdürlüğü'nün
15.1.1997 gün ve B.02.0. KKG/106-442-2/338 sayılı
yazınız.

c) Devlet Bakanı Sayın Lütfü Esengün'ün
20.1.1997 gün ve B.02.0.0010/01682 sayılı yazınız.

d) T.C. Ziraat Bankası Genel Müdürlüğü'nün
13.2.1997 gün ve TZB.0.06.00.00-13/31187-192 sayılı
yazısı.

İlgi yazınızla Bakanlığıma
intikal eden, Konya Milletvekili Nezir Büyükcengiz'in
Sayın Başbakanımıza tevcih ettiği
ve cevaplandırılmasını istediği
soru önergesine ait cevap ekte gönderilmiştir.

Bilgilerinize arz ederim.

  Prof. Dr. Sabri Tekir

  Devlet Bakanı

 T.C.

 Ziraat Bankası Genel Müdürlüğü

 Sermaye : 20 000 000 000 000 Türk Lirası

 Sayı : TZB.0.06.00.00-13               13.2.1997

Konu : Konya Milletvekili Nezir Büyükcengiz'in

           soru önergesi hk.

T.C. 

Devlet Bakanlığı'na

(Sayın Prof. Dr. Sabri Tekir)

İlgi : 2.2.1997 tarih, B.02.0.006/00269 sayılı
yazınız.

Konya Milletvekili Sayın Nezir Büyükcengiz'in
Başbakana tevcih ettiği ve cevaplandırılmasını
istediği soru önergesi ile ilgili yazınız
ve ekleri incelenmiştir.

Çiftçilerin borçlarının affedilmesi
Kanun ve Kararname konusu olup, kullandırılan kredilerin
ana para ve faizlerinin affedilmesi Bankamız mevzuatına
göre mümkün bulunmamaktadır. Konu ile ilgili
olarak Kanun veya Kararname çıkarılması,
Bankamız gelir kayıplarının Hazinece
karşılanması halinde çiftçilerin
borçlarının affedilmesi mümkün
olabilecektir.

Diğer taraftan; 13.10.1996 tarih 22786 sayılı
Resmî Gazetede yayımlanarak 1.10.1996 tarihinde yürürlüğe
giren 1996/8575 sayılı Bakanlar Kurulu kararı
ile, 1996 yılında tabii afetlerden ekiliş
ve ürünleri ile mevcut hayvan varlığı
en az % 40 oranında zarar gören ve durumları
İl Hasar Tespit ve İhtiyaç Komisyonlarınca
belirlenen çiftçilerin T.C. Ziraat Bankası,
Tarım İşletmeleri Genel Müdürlüğü
ve Tarım Kredi Kooperatiflerine olan 1996 vadeli zirai
kredi borçlarının vade tarihinden itibaren
bir yıl süre ile faizsiz ertelenmesi öngörülmüştür.

Bu Kararname kapsamında 2766 üretici üzerinde
443 089 866 488 lira 1996 vadeli alacağımız
bir yıl süreyle faizsiz olarak ertelenmiş olup,
erteleme işlemlerine devam edilmektedir.

Durumu bilgilerinize arz ederiz.

  Türkiye Cumhuriyeti 

  Ziraat Bankası

 Ekrem Aydemir Salih Şevki Doruk

 Genel Müdür Yönetim Kurulu Başkanı

 Yardımcısı Genel Müdür Vekili

2. - Konya Milletvekili NezirBüyükcengiz'in, hayvan
sigortası bedellerinin geç ödendiğine ilişkin
sorusu ve Devlet Bakanı Sabri Tekir'in yazılı
cevabı (7/1822)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Sabri Tekir tarafından yazılı
olarak cevaplandırılmasına aracılığınızı
saygılarımla arz ederim.

  24.12.1996

  Nezir Büyükcengiz

  Konya

Bilindiği gibi; Yurt dışından ithal edilerek
üreticilerimize verilen damızlık inekler hastalık
ve ölümlere karşı sigorta edilmektedir.
Çeşitli hastalıklar sonucu ölen inek
bedelleri ilgili sigorta kuruluşu tarafından (Başak
Sigorta) üreticilerimize 4-5 ay gecikmeli ödenmektedir.

Sorular :

1. Bu ödemelerin ölüm raporlarının
düzenlenmesinden hemen sonra yapılması hususunda
herhangi bir çalışmanız var mıdır?

2. Gecikmeden dolayı vatandaşın devlete ödediği
gecikme faizi biçiminde üreticilere farklı
ödeme yapmayı düşünüyor musunuz?

 T.C.

 Devlet Bakanlığı

 Sayı : B.02.0.006/00597               18.2.1997

Türkiye Büyük Millet Meclisi Başkanlığı


Genel Sekreterliği

Kanunlar ve Kararlar Dairesi Başkanlığı

İlgi : a) T.B.M.M. Genel Sekreterliği Kanunlar ve Kararlar
Dairesi Başkanlığı'nın 10.1.1997
gün ve A.01.0.GNS.0.10.00.02-7/1822-4767/13273 sayılı
yazınız.

b) T.C. Ziraat Bankası Genel Müdürlüğü'nün
12.2.1997 gün ve TZB.0.06.00.00-21/30685-179 sayılı
yazısı.

İlgi yazınızla Bakanlığıma
intikal eden, Konya Milletvekili Nezir Büyükcengiz'in
Türkiye Büyük Millet Meclisi Başkanlığı'na
verdiği ve cevaplandırılmasını
istediği soru önergesine ait cevap ekte gönderilmiştir.

Bilgilerinize arz ederem.

  Prof. Dr. Sabri Tekir

  Devlet Bakanı

 T.C.

 Ziraat Bankası Genel Müdürlüğü

 Sermaye : 20 000 000 000 000 Türk Lirası

 Sayı : TZB.0.06.00.00-21               12.2.1997

Konu : Konya Milletvekili Nezir Büyükcengiz'in

           soru önergesi hk.

T.C. 

Devlet Bakanlığı'na

(Sayın Prof. Dr. Sabri Tekir)

İlgi : 3.2.1997 tarih, B.02.0.006/00180 sayılı
yazınız.

Yazınız ekinde yer alan Konya Milletvekili Sayın
Nezir Büyükcengiz'in imzasını taşıyan
24.12.1996 tarih ve 7/1822-4767 sayılı soru önergesinde
yer alan hususlara aşağıda belirtilen açıklamalar
yapılmış bulunmaktadır.

Yurt dışından ithal edilerek üreticilerimize
verilen ithal ineklerin hastalık ve ölümlerine
karşı 2 yıl süre ile zorunlu olarak hayat
sigortaları yaptırılması ve bu süre
içerisinde ölen, yavru atan ve mecburi kesime tabi
tutulan hayvanlarla ilgili tazminat tutarlarının
sigorta şirketince üreticiye zamanında ödenmemesi
nedeniyle üreticilerin fazla faiz ödemelerini ve mağduriyetlerini
önlemek amacıyla sigorta şirketiyle yapılan
görüşmeler sonucunda; 1.11.1996 tarihinden itibaren
geçerli olmak üzere yeni bir uygulama başlatılarak,
sigortalı hayvanın ölümü veya yavru
atmasıyla ilgili belgelerin (veteriner hekim raporu, hayvan
mecburi kesime tabi tutulmuş ise buna imha tutanağı
ve poliçe sureti) üretici tarafından şubelerimize
ibraz edildiği gün hasarın türüne göre;

- Ölen veya mecburi kesime tabi tutulan hayvanın sigorta
poliçesinde belirtilen sigorta bedelinin % 60'ı,

- Sigortalı hayvan yavru atmış ise sigorta
bedelinin % 20'si,

- Sigorta poliçesi vadesi içinde yavru atmadan dolayı
yavrusu için tazminat ödenen hayvanın ölmesi
halinde, hayvanın sigorta bedelinin % 50'si,

Sigorta şirketinin hesabından çekilerek geçici
hesaplara alınmaktadır.

Böylece sigorta tazminat tutarına sigorta bedelinin
geçici hesaplara alındığı tarih
ile sigorta şirketinin tazminat ödemesini bildirdiği
tarih arasındaki günler için faiz yürütülmemiş
olmaktadır.

Ayrıca, damızlık hayanlarda meydana gelen
ölüm, yavru atma ve mecburi kesim vb. gibi nedenlerle
sigorta tazminat talebinde bulunulmuş ve sigorta tazminatları
zamanında ödenmemiş üreticilerin mağduriyetini
önlenmesini teminen, vadesi gelen ödemesiz dönem
faizi ve taksit borçları, sigorta tazminatlarının
şubelerimize intikal edeceği tarihe kadar Kanuni Takip
Hesaplarına aktarılmayarak takip edildiği hesaplara
(normal, idari takip) bekletilmektedir.

Bankamızca başlatılan yukarıda arz
edilen yeni uygulamalarla, üreticilerimizin mağduriyetlerinin
giderilmesi esas alınmıştır.

Durumu bilgilerinize arz ederiz.

  Türkiye Cumhuriyeti

  Ziraat Bankası

 Ekrem Aydemir Salih Şevki Doruk

 Genel Müdür Yönetim Kurulu Başkanı

 Yardımcısı Genel Müdür Vekili

3. - Konya Milletvekili Nezir Büyükcengiz'in, belediyelerin
sosyal yardım zammı borçlarına ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1823)

Türkiye Büyük Millet Meclisi Başkanlığına

Aşağıdaki sorularımın Çalışma
ve Sosyal Güvenlik Bakanı Sayın Necati Çelik
tarafından yazılı olarak cevaplandırılmasına
aracılığınızı saygılarımla
arz ederim.

  24.12.1996

  Nezir Büyükcengiz

  Konya

3395 Sayılı Kanunla 506 Sayılı Kanunun
ek 24. maddesinin 1 inci bendine göre Sosyal Yardım
Zammı adı altında Belediyelerimezce SSK'ya
ödnemesi gerekirken, bugüne kadar ödenmeyen ve
çok yüksek faizler eklenerek binlerce Belediyemizin
icra yoluyla hisselerine el konularak başlatılan
uygulama; Belediyelerimizi büyük ölçüde
mağdur ederek hizmetleri yürütemeyecek duruma düşürmüştür.

Sorular :

1. Bu bağlada borcu olan belediyeler arasında ayrım
yapmadan tümüne aynı işlem yapılmakta
mıdır?

2. Bu borçları geçmişte olduğu
gibi bir tahkim yasası uygulamasıyla affetmeyi düşünüyor
musunuz?

3. Sayın Başbakanın bir süre önce
açıkladığı biçimde bu borçların
ana paraları yatırıldığı
takdirde faizlerinin kaldırılacağı şeklinde
bir çalışmanız var mıdır?

4. Belediyelerin borç ve faizleri affedilmeyecekse bu uygulama
hükümetinizin kaynak yaratma girişimlerinin bir
parçası olarak eski defterleri karıştırma
uygulaması mıdır?

 T.C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü

 Sayı : B.13.0.SGK.0.13.00.01/1102.003795             
                                  17.2.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 10.10.1997 tarih ve A.01.0.GNS.0.10.00.02-4934-13269
sayılı yazınız.

Konya Milletvekili Nezir Büyükcengiz tarafından
hazırlanan “Belediyelerin sosyal yardım zammı
borçlarına ilişkin” 7/1823 Esas No'lu
yazılı soru önergesi Bakanlığımca
incelenmiştir.

Bilindiği üzere, Anayasa'mızın 60 ıncı
maddesinde; “Herkes sosyal güvenlik hakkına sahiptir.
Devlet, bu güvenliği sağlayacak gerekli tedbirleri
alır ve teşkilatı kurar” hükmü
yer almıştır.

Sosyal Sigortalar Kurumunun amacı ve işlevi ülkemiz
çalışanlarının büyük
bir bölümünün sosyal güvenliklerini sağlamaktır.
Sosyal güvenliğin sağlanması ise herşeyden
önce bir finansman sorunudur. Kurumun sosyal sigortalar alanında
kendisine verilen bu görevleri yerine getirebilmesi, büyük
oranda prim ve diğer alacaklarının zamanında
ve eksiksiz tahsil edilmesine bağlıdır.

Bu nedenle, 506 sayılı Sosyal Sigortalar Kanunu
ile prim ve diğer alacaklarının tahsil edilebilmesinin
güvence altına alınmasına ve yükümlülüklerini
yerine getirmeyenler hakkında çeşitli yaptırımlar
uygulanmasına ilişkin kurallar getirilmiş ve
Kurumun süresi içinde ödenmeyen alacaklarının
takibinde 1.10.1994 tarihinden itibaren 6183 sayılı
Amme Alacaklarının Tahsil Usulü Hakkında
Kanun hükümlerinin uygulanmasına başlanılmıştır.

Ancak buna rağmen kamu kurum ve kuruluşlarının
Sosyal Sigortalar Kurumu'na önemli miktarda prim ve sosyal
yardım zammı borçlarının bulunduğu
da bir gerçektir. Yılların birikimi şeklinde
oluşan prim, sosyal yardım zammı ve gecikme
zamlarının tahsiline imkân sağlamak üzere
Hükümetimizce Türkiye Büyük Millet Meclisine
sunulan Kanun Tasarısında genel ve katma bütçeli
idareler, özel idareler ve belediyeler, döner sermayeli
kuruluşlar ile kanunla veya kanunların verdiği
yetkiye istinaden kurulan kamu kuruluşları ve 233
sayılı Kanun Hükmünde Kararname kapsamına
giren  teşekkül ve kuruluşlarla bunların
müessese, bağlı ortaklık ve iştiraklerinin
bu Kanunun yürürlüğe girdiği tarihi takip
eden aybaşına kadarki tahakkuk etmiş bulunan
prim, idarî para cezası ve sosyal yardım zammı
ile bunların gecikme zammı ve faiz borçları
ile 1997 yılı sonuna kadar doğacak sosyal yardım
zammı ve bunlara ait gecikme zammı 1997 Malî
Yılı Hazine Müsteşarlığı
Bütçesinin (940.01.3.406.900.4792 sayılı
Kanunun 19 uncu maddesi gereğince Sosyal Sigortalar Kurumuna
yapılacak yardımlar) tertibindeki ödenekten
Sosyal Sigortalar Kurumu'na yapılan ödemeler karşılığında
bu kurum ve kuruluşlar adına tahsil edilmiş
sayılarak borç kayıtları kapatılması
öngörülmüştür.

Diğer taraftan, Sosyal Sigortalar Kurumuna olan yükümlülüklerini
yerine getirmede tüm işverenler aynı konumda
olup, hiç bir işverene Kurum alacaklarının
ödenmesi hususunda ayrıcalık tanınmamıştır.

Bu bakımdan Anayasa gereğince sosyal güvenliği
sağlama görevini üstlenen Sosyal Sigortalar Kurumunca
borçlarını kanunî süresi içinde
ödemeyenler hakkında işverenlere veya belediyelere
göre bir ayırım yapılmamış
olup böyle bir beklentinin de doğru olmayacağı
açıktır.

Bilgilerinize arz ederim.

  Necati Çelik

  Çalışma ve Sosyal Güvenlik

  Bakanı

4. - Bursa Milletvekili Ali Rahmi Beyreli'nin, TEAŞ'ın
açtığı bir ihaleye ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1841)

Türkiye Büyük Millet Meclisi Başkanlığına

Aşağıdaki soruların, Enerji ve Tabiî
Kaynaklar Bakanı Sayın Recai Kutan tarafından,
yazılı olarak yanıtlanmasını
İçtüzüğün 99 ve 100 üncü
maddeleri gereğince arz ederim. Saygılarımla.

  Ali Rahmi Beyreli

  Bursa

TEAŞ'ın 1996 Temmuz ayında açtığı
elektrik ithalatı ihalesinde, davet edilen 9 firma'dan
6'sı teklif vermiş ancak bunlardan 3'ü belgeleri
eksik olduğu gerekçesiyle elenmişlerdir. Daha
sonra 2 firma daha, yine eksik belge gerekçe gösterilerek,
ihale dışı bırakılmış
ve nihayet bir ingiliz firması ile yerli partneri. RP ile
yakın ilişkili olduğu iddia edilen, bir firka,
tek başına ihale değerlendirmesine alınmıştır.

1. Refah-Yol'un TEAŞ Genel Müdürlüğü
görevine getirdiği kişinin, bu firmanın
içinde bulunduğu şirketler grubunun hissedarı
ve eski genel müdürü olduğu iddiaları
vardır. Yine RP Ankara İl Başkanının
da, bu grubun ortağı olduğu iddia edilmektedir.
Bu iddialar ne denli doğrudur?

2. Bu grubun ihalede tek başına kalması için
yapılan tüm bu operasyonların ardından
12 trilyonluk uluslararası ihalede kalan tek teklif değerlendirmeye
alınacak mıdır? Kıyaslama nasıl
yapılacaktır?

3. TEAŞ'ın kw saat başına üretim
maliyeti 3.90 sent, ihalede en son kalan, İngiliz-Türk
ortak grubunun önerdiği maliyet ise 3.65 sent/kw saattir.
Oysa Dünya Bankası raporlarında da belirtildiği
gibi  TEAŞ'ın elektrik üretim maliyetleri oldukça
yüksektir. Bu durumda TEAŞ üretim maliyetleri
ile kıyaslanarak değerlendirme yapmak yanlış
olmayacak mıdır?

4. Son günlerde, bu ve bunun gibi birçok ihale de
ortaya çıkan parti-ortaklık ilişkileri,
Refah Partisinin adil düzeni ile bağdaşmakta mıdır?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300-240-2400  14.2.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Başkanlığının
10.1.1997 tarih ve A.01.0.GNS.0.10.00.02-4942/13623 sayılı
yazısı.

Bursa Milletvekili Sayın Ali Rahmi Beyreli'nin tarafıma
tevcih ettiği ve Türkiye Büyük Millet Meclisi
İçtüzüğünün 99 uncu maddesi
gereğince cevaplandırılması istenen 7/1841
esas no.lu yazılı soru önergesi ile ilgili
bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve  Tabiî Kaynaklar Bakanı

Bursa Milletvekili Sayın Ali Rahmi Beyreli'nin Yazılı
Soru Önergesi ve Cevabı 

(7/1841-4842)

TEAŞ'ın 1996 Temmuz ayında açtığı
elektrik ithalatı ihalesinde, davet edilen 9 firma'dan
6'sı teklif vermiş ancak bunlardan 3'ü belgeleri
eksik olduğu gerekçesiyle elenmişlerdir. Daha
sonra 2 firma daha, yine eksik belge gerekçe gösterilerek,
ihale dışı bırakılmış
ve nihayet bir ingiliz firması ile yerli partneri. RP ile
yakın ilişkili olduğu iddia edilen, bir firma,
tek başına ihale değerlendirmesine alınmıştır.

Soru 1. Refah-Yol'un TEAŞ Genel Müdürlüğü
görevine getirdiği kişinin, bu firmanın
içinde bulunduğu şirketler grubunun hissedarı
ve eski genel müdürü olduğu iddiaları
vardır. Yine RP Ankara İl Başkanının
da, bu grubun ortağı olduğu iddia edilmektedir.
Bu iddialar ne denli doğrudur?

Cevap 1. Enerji ithali için 20.8.1996 tarihinde kapalı
zarf usulü ile açılan ihaleye 9 firma davet
edilmiştir. Ancak teklif verme tarihi olan 26.9.1996'da
teklifler açıldığında, davet edilen
9 firmadan 4'ünün ihaleye katıldığı
görülmüştür. Konu ihaleye;

- Astrom Energy Fınance/İsviçre (Bulgaristan
üzerinden),

- Multıgroup Bulgarıa Ag Holdıng/Bulgaristan
(Bulgaristan üzerinden),

- Catego-Kalyon Joint Venture (Gürcistan üzerinden),

- Energo Mercur Ag/Zurıh (Teşekkür mektubu göndererek
teklif vermemiştir.)

firmaları katılmış olmakla birlikte,
Bulgaristan üzerinden satış teklifi veren Astrom
Energy firması TEAŞ Genel Müdürlüğü
şartname hükümlerine aykırı olarak
geçici teminat mektubu ibraz etmediğinden, Multigroup
firmasının ise teminat mektubunun kontrgarantisi
olmadığından, TEAŞ Genel Müdürlüğü'nün
Satınalma Yönetmeliği gereği teklifleri geçerli
sayılmamıştır.

TEAŞ Genel Müdürü Sayın Afif Demirkıran
Ana-Yol Hükümeti döneminde atanmıştır
ve Kalyon grubunun ortağı değildir. RP İl
Başkanı da bu grubun ortağı değildir.

Soru 2. Bu grubun ihalede tek başına kalması
için yapılan tüm bu operasyonların ardından
12 trilyonluk uluslararası ihalede kalan tek teklif değerlendirmeye
alınacak mıdır? Kıyaslama nasıl
yapılacaktır?

Cevap 2. Daha önceki paragraflarda da belirtildiği üzere,
bu grubun ihalede tek başına kalması için
herhangi bir operasyon yapılmamış olup, Gürcistan'dan
enerji ithalatının malî portesi 12 Trilyon
TL. değil 3 Trilyon Tl. civarındadır.

Gürcistan üzerinden enerji satışı
için gelen bu teklif;

- Kuzeydoğu ve Doğu Anadolu bölgelirimizde yaşanmakta
olan fabrikalarımızın çalışmasını
dahi engelleyen olumsuz teknik koşullar (154 kV yerine 110
kV olan gerilim seviyeleri, büyük hat kayıpları
gibi),

- Bu koşulların iyileştirilmesine katlı
sağlayan üretim maliyetleri yüksek Hopa Termik Santralının
(6.75 cent/Kwh) çalıştırılması
zorunluluğu,

- Benzer şekilde üretim maliyeti yüksek Ambarlı
Fuel-Oil (4.32 cent/Kwh), Aliağa Motorin (17.2 cent/Kwh) santrallarının
çalıştırılması zorunluluğu,

- Önümüzdeki yıllarda muhtemel enerji darboğazının
aşılmasına yardımcı olunması,

durumları dolayısıyla konunun acilen çözülmesi
gerektiğinden değerlendirmeye alınmıştır.

Kıyaslama, teklif fiyatının TEAŞ Genel
Müdürlüğü termik santrallarının
ticarî üretim maliyetleri ile diğer komşu
ülkelerin TEAŞ karşıtı resmî
kuruluşları ile yapılmış ve halen
yürütülmekte olan enerji alım anlaşmalarının
karşılaştırılması suretiyle
yapılmaktadır.

Soru 3. TEAŞ'ın kw saat başına üretim
maliyeti 3.90 sent, ihalede en son kalan, İngiliz-Türk
ortak grubunun önerdiği maliyet ise 3.65 sent/kw saattir.
Oysa Dünya Bankası raporlarında da belirtildiği
gibi  TEAŞ'ın elektrik üretim maliyetleri oldukça
yüksektir. Bu durumda TEAŞ üretim maliyetleri
ile kıyaslanarak değerlendirme yapmak yanlış
olmayacak mıdır?

Cevap 3. TEAŞ Termik Santrallarının ticarî
maliyet ortalaması 3.98 cent/Kwh'tir. Kıyaslamanın
Türkiye'nin gerçeği olan bu değerle karşılaştırılarak
yapılmasının yanlış olmadığı
görüşündeyiz. Ayrıca yukarıda
belirtildiği üzere yürürlükteki enerji
alım anlaşmaları fiyatları da dikkate
alınmaktadır.

Bu fiyatın üstünde hatta bir kaç katı
üzerinde üretim maliyeti olan termik santrallarımızın
bu alım gerçekleştiğinde durdurulması
da ülkemizin ekonomik menfaatleri açısıdan
önem arz etmektedir.

Bu çerçevede; TEAŞ Yönetim Kurulu'nun
23.1.1997 tarih ve 4-29 no.lu kararı ile, Hopa-Batum (Gürcistan)
220 kV EİH üzerinden, aylık 70 Gwh (±
%20), yıllık yaklaşık 840 Gwh (+ %
20) elektrik enerjisi, 3.45 cent/Kwh birim bedeli üzerinden
Catego Energy-Kalyon İnşaat Tic. Koll. Şti.
ortak girişimine sipariş edilmiş ve 3.2.1997
tarihinde sözleşme imzalanmıştır.

Soru 4. Son günlerde, bu ve bunun gibi birçok ihalede
ortaya çıkan Parti-Ortaklık ilişkileri,
Refah Partisinin adil düzeni ile bağdaşmakta mıdır?

Cevap 4. TEAŞ Genel Müdürlüğü ihaleleri
yasal çerçeve içerisinde yürütülmektedir.
İhalelerde Devletin menfaatleri ön planda tutulmaktadır.

5. - İzmir Milletvekili Hakan Tartan'ın, RTÜK
tarafından verilen TV kapatma cezalarına ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1846)

Türkiye Büyük Millet Meclisi Başkanlığına

Aşağıda yazılı soruların,
Başbakan Necmettin Erbakan tarafından yazılı
olarak yanıtlanması için, İçtüzüğün
96 ncı maddesince gereğini arz ederim.

  Hakan Tartan

  İzmir

1. RTÜK kuruluşundan bu yana yıllar itibarı
ile kaç televizyon kanalının yayınını
durdurdu? Kaç radyoya kapatma cezası verildi?

2. Demokrasilerin önemli oluşumlarından medya
içinde yer tutan televizyonların bu kadar sık
kapatılmasından rahatsızlık duyuyor
musunuz? Bunu önlemek için çağdaş
ve demokratik ülkelerdeki gibi yeni düzenlemeler yapmayı
düşünüyor musunuz?

 T.C.

 Devlet Bakanlığı

 Sayı : B.02.0.0010/01935                17.2.1997

Türkiye Büyük Millet Meclisi Başkanlığına

İlgi : a) TBMM Başkanlığının
10.1.1997 tarih ve A.01.0.GNS.0.10.00.02-7/1846-4840/13678 sayılı
yazısı.

b) Başbakanlık Kan. ve Kar. Gen. Md.'nün 15.1.1997
tarih ve B.02.0.KKG/106-444-8/341 sayılı yazısı.

İzmir Milletvekili Sayın Hakan Tartan'ın;
Sayın Başbakanımıza tecih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

 T.C.

 Radyo ve Televizyon Üst Kurulu

 Sayı : A.01.1.RTÜ.0.02.01.97/0063/565           
     3.2.1997

T.C.

Devlet Bakanlığına

(Sayın Lütfü Esengün)

İlgi : 20.1.1997 tarih B.02.0.0010/01/685 sayılı
yazınız.

3984 sayılı Kanun Radyo ve Televizyon Üst Kuruluna
yurt içine ve dışına yapılan
radyo televizyon yayınlarının Kanunun 4 üncü
Maddesinde belirtilen yayın ilkelerine ve bu alanda Türkiye'nin
taraf olduğu uluslararası anlaşmalara uygunluğu
yönünden değerlendirilmesi görevini vermiştir.

Aynı Kanunun 33 üncü maddesine göre yayın
ihlalinin tekrarlanması halinde, ihlalin ağırlığına
göre izin uygulamasının bir yıla kadar
geçici olarak durdurulması veya yayın izninin
iptali söz konusudur. Üst Kurul, kuruluşların
yayınlarında, yayın ilkelerine uygunluğunu
titizlikle değerlendirmektedir. Yapılan değerlendirmeler
sonucunda Radyo ve Televizyon Üst Kurulu göreve başladığı
günden bu güne kadar televizyon kanallarında
41, radyolara ise 14 yayın durdurma cezası vermiştir.

Televizyon ve radyolara verilen yayın durdurma cezalarının
yıllara göre dağılımı şu
şekildedir.

   Televizyonlar Radyolar

 1995 14 2

 1996 25 10

 1997 2 2

Bilgilerinize arz ederim.

  Güneş Müftüoğlu

  Radyo ve Televizyon

  Üst Kurulu Başkanı

6. - Ağrı Milletvekili M. Sıddık Altay'ın,
Ağrı İlinin köy yollarının
yapımına ilişkin sorusu ve Devlet Bakanı
Bekir Aksoy'un yazılı cevabı (7/1852)

Türkiye Büyük Millet Meclisi Başkanlığına

Aşağıdaki sorumun ilgili Devlet Bakanı
tarafından sözlü olarak cevaplandırılmasını
arz ederim.

Saygılarımla.

  Mehmet Sıddık Altay

  Ağrı

Soru : 1. 5 Nisan ekonomik paketinden sonra Ağrı merkez
ve ilçelerindeki devam eden köy yolları yapımı
durmuş, mevcutların bakımı ihmal edilmiştir.
Yeni sezonda yarım kalmış yol yapım
faaliyetlerine başlanacak mı? Yeni yol projeleriniz
var mı? Mevcut yolların bakımı için
ne kadar bütçe ayrılmıştır?

 T.C.

 Devlet Bakanlığı

 Sayı : B.02.0.014/315  7.2.1997

Konu : Soru önergesi.

Türkiye Büyük Millet Meclisi Başkanlığına

Genel Sekreterliğine

İlgi : a) 15.5.1996 tarih ve 125-1624/4425 sayılı
yazınız.

b) 20.5.1996 tarih ve 1696 sayılı yazı.

c) 10.1.1997 tarih ve 1852-1624/4425 sayılı yazınız.

İlgi (a) yazınız ekinde Başkanlığıma
intikal ettirilen Ağrı Milletvekili Sayın Mehmet
Sıddık Altay'ın 6/125-1624 sayılı
soru önergesine ilgi (b) sayılı yazıyla
Bakanlığıma bağlı Köy Hizmetleri
Genel Müdürlüğü tarafından süresi
içerisinde cevap verilmiştir.

Yazılı soru önergesine çevrilen sözlü
soru önergesinde 5 Nisan Ekonomik paketinden sonra Ağrı
Merkez ve ilçelerindeki devam eden köyyolları
yapımının durduğu, mevcutların
bakımının ihmal edildiği belirtilerek,
yeni sezonda yarım kalmış yol yapım
faaliyetlerine başlanıp başlanamayacağı,
yeni yol projelerinin olup olmadığı ve mevcut
yolların bakımı için ne kadar bütçe
ayrıldığı sorulmaktadır.

Bugünkü durumda, 5 Nisan Ekonomik paket programlarından
diğer bütün kuruluşlarda olduğu gibi Teşkilatımızda
etkilenmiştir. Ancak, köye ve köylüye götürülen
hizmetlerimizde herhangi bir kısıntıya gidilmemiş,
Ağrı İl Müdürlüğümüzün
kendi iş makinaları ile ayrılan ödeneklerle
orantılı olarak çalışmalarımız
sürdürülmüştür. Çalışmalarımız
5 Nisan kararlarından dolayı hiç bir zaman
durdurulmamıştır. Aynı zamanda 1994
yılında 85 km. köyyolları malzemeli
bakım, 1500 km. greyderli bakım, 46 km. tesviyeli
yol yapımı, 45 km. stabilize köyyolu yapımı
93 km. köyyolları onarımı yapılmıştır.

1995 yılında 60 km. malzemeli bakım, 1 900
km. greyderli bakım, 50 km. tesviyeli yol yapımı,
326 km. stabilize köyyolu yapımı, 278 km. köyyolları
onarımı yapılmıştır.

1996 yılında 78 km. malzemeli bakım, 2 400
km. greyderli bakım, 69 km. tesviyeli yol yapımı
109 km. stabilizeli yol yapımı, 38 km. köy
yolları onarımı yapılarak hizmete
açılmıştır.

1997 yılı yeni yol yapım programlarında
yarım kalmış yol yapım programlarına
öncelik verilerek program hazırlanmış
olup, devam eden ve yeni iş toplamı olarak 32 km.
tesviyeli yol yapımı, 100 km. stabilizeli köyyolu
yapımı, 100 km. köyyolu onarımı,
20 km. asfalt kaplamalı köyyolu yapımı
ve 2 adet köprü yapımı ve köyyolları
bakımları gerçekleştirilecek olup,
bu işlerin yapımı için 65 000 000 000
TL. ödenek ayrılmıştır.

Bilgilerinize arz ederim.

  Bekir Aksoy

  Devlet Bakanı

7. - Tekirdağ Milletvekili Bayram Fırat Dayanıklı'nın,
Tekirdağ ve Çorlu civarındaki elektrik şebekesine
ilişkin sorusu ve Enerji ve Tabiî Kaynaklar Bakanı
M. Recai Kutan'ın yazılı cevabı (7/1866)

Türkiye Büyük Millet Meclisi Başkanlığına

Aşağıdaki sorularımın yazılı
olarak Enerji ve Tabiî Kaynaklar Bakanı M. Recai
Kutan tarafından yanıtlanmasını saygılarımla
arz ederim.

  Dr. B. Fırat Dayanıklı

  Tekirdağ 

Tekirdağ, Çorlu ve civarında, elektrik şebekesinin
alt yapısının yetersiz kalması nedeniyle,
sürekli elektrik kesintileri ve voltaj düşüklüğü
olmaktadır. Bu nedenle elektrikli cihazlar sık sık
arızalanmakta, trafolar patlamaktadır. Elektrik
kesintileri sanayi üretiminin aksamasına neden olmakta,
elektrikli cihazların arızalanması halkımızı
ekonomik olarak yıpratmaktadır.

1. TREDAŞ'ın sorumluluğu altındaki bu
bölgede alt yapı, çalışmaları
hangi aşamadadır?

2. Çorlu ve Çerkezköydeki gerilim sistemlerindeki
yetersizlikler için TREDAŞ hangi çalışmaları
yapmıştır, yapmayı planlamaktadır?

3. Enerji ve Tabiî Kaynaklar Bakanlığı
TREDAŞ'ın çalışmalarını
hangi ölçüde denetlemektedir?

4. Halkımıza kaliteli ve sürekli hizmetin devamı
için bu konuda, bakanlık ne gibi çalışmalar
yapmaktadır?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300-243-2433               17.2.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 20 Ocak 1997 tarih ve A.01.0.GNS.0.10.00.02-7/1866-4877/13811
sayılı yazınız.

Tekirdağ Milletvekili Sayın Bayram Fırat Dayanıklı'nın
tarafıma tevcih etmiş olduğu 7/1866-4877 esas
no.lu yazılı soru önergesine ait bilgiler TBMM
İçtüzüğünün 99 uncu maddesi
gereğince cevaplandırılarak ekte gönderilmiştir.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Tekirdağ Milletvekili Sayın Dr. B. Fırat Dayanıklı'nın
Soru ve Cevapları

(7/1866-4877 Esas No.lu)

Tekirdağ, Çorlu ve civarında, elektrik şebekesinin
alt yapısının yetersiz kalması nedeniyle,
sürekli elektrik kesintileri ve voltaj düşüklüğü
olmaktadır. Bu nedenle elektrikli cihazlar sık sık
arızalanmakta, trafolar patlamaktadır. Elektrik
kesintileri sanayi üretiminin aksamasına neden olmakta,
elektrikli cihazların arızalanması halkımızı
ekonomik olarak yıpratmaktadır.

Soru 1. TREDAŞ'ın sorumluluğu altındaki
bu bölgede alt yapı, çalışmaları
hangi aşamadadır?

Cevap 1. Çorlu elektrik şebekesi tevsii İller
Bankası tarafından 1966 yılında ihale
edilerek 1976 yılında tesisi bitirilmiş ve
hizmete sunulmuştur. Çorlu İlçemizde
sanayi kesiminin yoğunlaşması ve buna bağlı
olarak göçe dayalı nüfus artışı
nedeni ile mevcut elektrik şebekesi yetersiz hale gelmiştir.
TREDAŞ Genel Müdürlüğünce 1992 yılında
şebeke tevsii proje ihalesi yapılmış,
1994 yılında da orta gerilim şebekesinin birinci
kısmı ihale edilerek 1994 yılının
Aralık ayında tesis çalışmaları
başlamıştır. Tesisin bitiş süresi
beş yıl olup 1999 yılında bitmesi gerekmekte
iken TREDAŞ Genel Müdürlüğünün
kurulması ile beş yıl olan bitiş süresi
yeniden değerlendirilerek, 1997 yılı sonuna
kadar bitirilmesi için yüklenici firma ile gerekli
önlemler alınmıştır. Ancak orta
gerilim elektrik şebekesinin bir parçasını
teşkil eden trafo merkezi ve dağıtım merkezi
yerlerinin tespit ve kamulaştırılmalarında
enerji nakil hatlarının devlet karayolları
atlamalarında belediye, millî eğitim müdürlükleri
ve karayolları bölge müdürlüğünden
gerekli yardım ve kolaylıklar sağlanamamakta
ve bu da işin gecikmesine sebep olmaktadır. Bunlara
rağmen 1996 yılı sonu itibariyle işin
gerçekleşme oranı % 70'tir.

Mevcut olan elemanların yetersiz olması, emekli
olan veya başka nedenlerle ayrılan elemanların
yerine yeni elemanlar alınamaması nedeniyle aksayan
arıza, bakım ve onarım hizmetlerinin daha
iyi yapılarak halkın ve sanayi kesiminin şikâyetlerinin
asgariye indirilmesi amacıyla arıza, bakım
ve onarım hizmetleri ihale edilmiş ve yüklenici
firma 1996 yılı Kasım ayı sonunda
işe başlamıştır.

Soru 2 :

Çorlu ve Çerkezköy'deki gerilim sistemlerindeki
yetersizlikler için TREDAŞ hangi çalışmaları
yapmıştır, yapmayı planlamaktadır?

Cevap 2 :

TREDAŞ Genel Müdürlüğünce yapılan
ihalenin sadece orta gerilim şebekesinin belli bir bölümünü
kapsaması, bu orta gerilim şebekesinin besleyeceği
alçak gerilim şebekesinin bu ihale kapsamına
alınmamış olması nedeni ile bitirilerek
gerilim altına alınan orta gerilim elektrik şebekesinden
beslenmeye devam edilen mevcut alçak gerilim şebekesi
yetersiz kalmaktadır. TREDAŞ Genel Müdürlüğünce
orta gerilim ikinci kısım ve alçak gerilim
elektrik şebekeleri tevsii işleri birleştirilerek
ihale aşamasına gelinmiş olup, 1997 yılı
Mart ayı sonu itibariyle tamamlanmış olacaktır.

Çorlu İlçesini beslemekte olan 50 MVA'lık
154/31,5 kV'luk güç trafosunun gücünün
yetersiz kalması nedeniyle TREAŞ Genel Müdürlüğünden
bu trafonun gücünün 100 MVA'ya çıkarılması
için girişimde bulunulmuştur.

Soru 3, 4 :

Enerji ve Tabiî Kaynaklar Bakanlığı TEDAŞ'ın
çalışmalarını hangi ölçüde
denetlemektedir?

Halkımıza kaliteli ve sürekli hizmetin devamı
için bu konuda, bakanlık ne gibi çalışmalar
yapmaktadır?

Cevap 3, 4 :

Bakanlığımca Türkiye'nin enterkonnekte
sisteminde, tüketicilere kaliteli enerji verilmesi amacıyla
kompanzasyon tebliği ve diğer yönetmeliklerde gerekli
değişikliğin yapılması için
yapılan çalışmalar son aşamaya
getirilmiş olup, kompanzasyon tebliği ve diğer yönetmeliklerde
enerji sistemlerinde güç faktörünün
ideal noktası olarak kabul edilen 0,96'ya ve zamanla en
ideal nokta olan 1.00'a kademeli olarak yaklaştırılması
ülke geneli için amaçlanmaktadır.

Diğer taraftan sözkonusu bölgede yer alan gerek
sanayi abonelerinin, gerekse ev abonelerinin şikâyetleri
anında ilgili enerji kuruluşları nezdinde
incelettirilmekte ve takibi yapılmaktadır. Bölgedeki
enerji talepleri doğrultusunda İkitelli ve Çerkezköy'de
indirici trafo merkezlerinde, tevsiat yapılması
daha önce gündeme alınmış olup,
çalışmalar sürdürülmektedir.

Ayrıca elektrik kesintileri ve gerilim düşümlerinin
bir kısmı bölgesel olmaktan çok, ulusal
enterkonnekte sistemimizle ilgili olup, Türkiye'nin enerji
üretiminin artırılması için,
nispeten düşük kapasite ile üretim yapan
mevcut santralların daha verimli çalıştırılması
ve üretim kapasitelerinin artırılmasının
yanısıra, çevresel nedenlerle yargı
organları kararı ile faaliyetleri durdurulan ve
yıllık üretim kapasiteleri Türkiye toplam
üretiminin % 12'sine tekabül eden Orhaneli, Yeniköy,
Yatağan ve Kemerköy Termik Santrallarının,
çevre ve insan sağlığını tehlikeye
sokmayacak şekilde tedbirler alınarak, üretime
devam edebilmeleri sağlanmıştır.

Ülkemiz elektrik enerjisi talebinin 2000 yılında
134 milyar kwh, 2010 yılında 290 milyar kwh ve 2020
yılında da 546 milyar kwh seviyesinde olması
beklenmektedir.

Bu  talebin karşılanması için, 2010
yılı sonuna kadar yaklaşık 40 000 MW'lık
kapasitenin sisteme ilave edilmesi ihtiyacı vardır.
Bu da mevcut sisteme yılda ortalama 2500-3000 MW kurulu
güç ilavesi, başka bir ifadeyle, her yıl
ortalama 3 milyar $'lık bir yatırım ihtiyacını
zorunlu kılmaktadır. İletim ve dağıtım
sistemlerinin yatırımları da dikkate alındığında,
bu miktar yılda 4 milyar $'a ulaşmaktadır.

Yeni yatırımların yanısıra,
mevcut tesislerin günün ihtiyaçlarını
karşılar seviyeye getirilmesi, sınırlı
olan kamu finansal kaynaklarımızı zorlamış,
tüm dünya ülkelerinde olduğu gibi ülkemizde
de özel sektörün enerji sektörüne girmesini
gündeme getirmiştir. Bunu sağlamak amacıyla
on senedir sürdürülen işletme devri esasını
getiren, kamuoyunda Yap-İşlet-Devret (YİD)
olarak bilinen model, beklenilen katkıyı sağlayamamıştır.

Bugüne kadar bu modelle toplam kurulu gücü 297
MW olan beş üretim tesisi gerçekleştirilebilmiştir.
İşletme Hakkı Devri esasına göre
30 MW'lık Hazar HES ile dört dağıtım
tesisi özel sektöre devredilmiştir. Halen bu modele
göre toplam 770 MW'lık hidrolik (Birecik, Sütçüler,
Çamlıca I, Lamas-Gökler ve Gönen) ile
toplam 960 MW'lık iki termik santral (Marmara Ereğlisi
Doğal Gaz Santralları) inşaatları başlamış
bulunmaktadır.

Ayrıca, bu model kapsamında, özel sektörün
rekabet ve şeffaflık ortamında hidroelektrik
santral projelerine katılmasını teminen,
24 Eylül, 11 Ekim ve 23 Kasım 1996 tarihlerinde toplam
kurulu gücü 7201 MW olan 56 adet hidrolik santral projesi
için ilana çıkılmıştır.
Bu projelerin teklifleri Haziran 1997 tarihine kadar alınacaktır.

Yeni projelerin dışında, halen DSİ
Genel Müdürlüğü yatırım
programında yer alan ve inşaatları devam eden
1533 MW gücünde 19 adet HES projesinin, belirlenen bedelin
ödenmesi ve geri kalan kısmının da finanse
edilmesi koşuluyla YİD modeline göre tamamlattırılmaları
ve işletmeye alınması 14 Kasım 1996
tarihli Resmî Gazete'de duyurulmuştur. Bu şekilde
belirli aşamalara getirilmiş, kurulu gücü
15 MW ile 200 MW arasında olan 19 projenin özel sektör
aracılığı ile yapımına
imkân sağlanmıştır.

Teklifler 31 Ocak 1996 tarihinde alınmıştır.

YİD kapsamındaki projelerde kazanılan tecrübeler
doğrultusunda, sistemdeki tıkanıklığı
bir ölçüde azaltabilmek, hukukî sorunlara
çözüm getirebilmek ve rekabet ortamının
sağlanması amacıyla, bu modelin yanısıra,
Yap-İşlet modeli geliştirilmiş ve uygulamasına
geçilmiştir.

Mevcut mevzuatın yatırımları hızlandırıcı
yönde iyileştirilmesi için yapılan bu
yeni düzenleme ile hidroelektrik, jeotermal ve nükleer
santrallar dışındaki termik santralların
üretim şirketleri tarafından kurulması,
işletilmesi ve bu tesislerin mülkiyetine sahip olunması
esası getirilmiştir. Bu sistem ile Yap-İşlet-Devret
modelinin çalıştırılmasında
en önemli sorun olan imtiyaz tartışmalarının
ortadan kaldırılması amaçlanmıştır.

Bu model kapsamında, 1996-2010 yılları arasında
yaptırılması gerekli 13 adet termik santral
projesi bölgeler itibariyle tespit edilerek, Bu projelerin
29 Ağustos 1996 tarihinde Resmî Gazete'de ilanları
yapılmıştır. Böylece, 2010 yılına
kadar 7700 MW'ı doğalgaza dayalı, toplam gücü
10 700 MW olan termik üretim tesislerinin yapımı
özel sektöre açılmıştır.
Bu yatırımların toplamı yaklaşık
10 milyar $ mertebesindedir. İlk aşamada yapılması
planlanan ve 2005 yılına kadar gerçekleştirilmesi
hedeflenen, Adapazarı, Gebze, Ankara ve İzmir'de
doğalgaza, İskenderun'da ithal kömüre dayalı
toplam 6 adet Termik Santral için 183 başvuru olmuş,
bunlardan 158 tanesi önyeterlilik almıştır.
Projelere ilişkin fizibilite raporlarının
son teslim tarihi 28 Şubat 1997'ye kadar uzatılmış
olup, değerlendirme 28 Nisan 1997 tarihinde tamamlanmış
olacaktır.

Mevcut termik santrallarımızın daha iyi işletme
koşullarına kavuşturulması amacıyla,
TEAŞ bünyesinde bulunan toplam 6723 MW gücünde,
tahmini İşletme Hakkı Devir bedeli yaklaşık
1,7 milyar $ olarak belirlenen 12 termik santralın, (kömürle
çalışanlar maden sahalarıyla birlikte)
işletme haklarının 20 yıl süre
ile devri için ilana çıkılmıştır.
Bu yolla kömürle çalışmakta olan
Yeniköy, Kemerköy, Soma, Orhaneli,Yatağan, Kangal,
Çatalağzı B, Tunçbilek ve Çayırhan
kömür santralları ile Hamitabat ve Ambarlı
doğalgaz santrallarının işletmeleri özelleştirilecektir.
Teklifler Şubat 1997'de alınacaktır.

Sektörde özelleştirme faaliyetlerinin yanısıra
muhtemel enerji darboğazının aşılmasında
önemli katkılar sağlayacak otoprodüktör
sisteminin uygulanmasına kolaylıklar getirilmiş
ve sanayicilerin kendi santralını kurması
teşvik edilmiştir. Halen otoprodüktör santral
gücü 380 MW olup, toplam 609 MW'lık tesis için
sözleşmeler imzalanmış, 1351 MW'lık
43 tesisin ise değerlendirilme çalışmaları
sürdürülmektedir.

Ülke enerji talebinin güvenilir olarak karşılanmasını
sağlamak üzere, özel sektör yatırımlarının
yanısıra kamu yatırımlarına
da gereken önem ve hız verilmektedir. Bu amaçla,
TEAŞ'ca inşaatı sürdürülen 1900
MW'lık termik santrala ilave olarak 1996 programına
toplam 2510 MW kurulu gücünde 4 adet yeni termik santral
projesi, 2002 yılına kadar devreye girecek şekilde
dahil edilmiştir. 1997 programına da toplam 1650
MW'lık yeni tesis alınmıştır.

TEAŞ yatırım programında yer alan,
Türkiye'nin ilk nükleer santralının kurulması
ile ilgili çalışmalarımızda
mesafe alınmış ve Akkuyu Nükleer Santralı
için 19 Aralık 1996 tarihinde % 100 kredili olarak
ihaleye çıkılmıştır.
Teklifler 30 Haziran 1997 tarihine kadar alınacaktır.

Üretim tesislerinin Ulusal Elektrik Sistemine irtibatını
sağlayacak iletim hattı ve trafo merkezleri ile şehirlerimizin
ilave enerji ihtiyaçlarının karşılanmasını
ve emniyetli beslenmelerine imkân verecek iletim tesislerinin
yapımına TEAŞ'ca süratle devam edilmektedir.
Diğer taraftan komşu ülkelerle elektrik alışverişi
alanında önemli mesafeler kaydedilmiş, bu çerçevede
güneydoğu komşularımızla gerçekleştirilecek
beşli enterkonneksiyon projesi kapsamında Genel Enterkonneksiyon
Anlaşması Kasım başında imzalanmıştır.

Ekonomik ömrünü dolduran, kapasite bakımından
yetersiz durumda kalan, kayıpları % 17'lere varan
dağıtım şebekelerinin çok büyük
bir kısmının yenilenmesi veya yeniden tesis
edilmesi gerekmektedir. Bu yenilenme ve yeni şebekeler yapımının
önümüzdeki 20 yıl içinde projelendirilmesi
amacıyla, TEDAŞ Genel Müdürlüğünce
çalışmaları tamamlanan İstanbul'un
Avrupa Yakası ile Ankara'nın yanısıra,
Bursa, Eskişehir, Gaziantep illeri master planlamaları
1997 yılı başında bitirilecektir.

Dağıtım faaliyetlerinin etkin ve sağlıklı
bir şekilde yürütülmesini sağlamak amacıyla
dağıtım tesislerinin özelleştirilmesi
çalışmalarına başlanmıştır.
Bu çerçevede ülke çapında 29
adet görev bölgesi belirlenmiş, mevcut dört
bölgenin (Aktaş, Kayseri, ÇEAŞ, Kepez)
dışında ilave 25 görev bölgesinin
işletme haklarının devri için 24 Kasım
1996 tarihinde ilana çıkılmıştır.
Teklifler 2 Ocak 1997 tarihinden itibaren alınmaya başlanmış
olup, fizibilitelerin son teslim tarihi 3 Mart 1997'dir.

8. - Denizli Milletvekili Hilmi Develi'nin, leblebi üretimine
uygulanan KDV oranlarına ilişkin sorusu ve Maliye
Bakanı Abdüllatif Şener'in yazılı
cevabı (7/1889)

Türkiye Büyük Millet Meclisi Başkanlığına

Aşağıdaki sorularımın Sayın
Maliye Bakanı tarafından yazılı olarak
yanıtlanmasını arz ederim. Saygılarımla.

  Hilmi Develi

  Denizli

Konu : Leblebi üretimine uygulanan KDV oranları

Soru 1. Sarı ve beyaz leblebinin toptan alım satımlarında
uygulanan % 15'lik KDV oranlarının indirilmesine
yönelik bir çalışmanız var mıdır?

Soru 2. Benzer ürünlerde (antep fıstığı,
kabak çekirdeği, fındık vb.) % 1 olarak
uygulanan KDV oranı başta Avrupa ülkeleri olmak
üzere birçok ülkeye satışı
yapılarak Türkiye'nin önemli bir kaynağını
oluşturan leblebide neden hâlâ % 15 oranında
tutulmaktadır.

Soru 3. Bu oranın % 15 olarak uygulanıyor olması,
belgesiz düzeni teşvik edip beraberinde de haksız
rekabeti getirdiği, Bakanlığınıza,
birçok kez iletildiği halde neden hâlâ
bu konuya kayıtsız kalınmaktadır?

Soru 4. İhracatçıları güç
duruma düşüren, haksız rekabeti getirip
vergi kayıplarının oluşmasına
neden olan bu yanlış uygulamanın düzeltilmesi
için çalışmalar ne zaman hayata geçirilecek
ve leblebi üreticileri uğradıkları büyük
zarardan ne zaman kurtarılacaklardır? 

 T.C.

 Maliye Bakanlığı

 Bütçe ve Malî Kontrol Genel Müdürlüğü

 Sayı : B.07.0.BMK.011-013/600-2131  17.2.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : T.B.M.M. Kanunlar ve Kararlar Dairesi Başkanlığının
20.1.1997 tarih ve A.01.0.GNS. 0.10.00.02-5048-13843 sayılı
yazıları.

Denizli Milletvekili Sayın Hilmi Develi'nin 7/1889 esas
nolu yazılı soru önergesinde yer alan  sorulara
ait cevaplar aşağıda sunulmuştur.

Katma değer vergisi; bir mal veya hizmetin üretim veya
ithalinden, tüketiciye intikaline kadar geçen her
safhada yaratılan değeri vergileyen dolaylı
bir vergi olup, diğer dolaylı vergilerden ayrılan
en önemli özelliği indirim mekanizmasına
sahip olmasıdır. Verginin teknik özelliğinden
bir firma kendi satışları nedeniyle katma
değer vergisi hesaplayan, faaliyetle ilgili alışları
itibarıyla da vergi ödeyen konumunda bulunmaktadır.
İndirim mekanizması sayesinde bir işletmenin
faaliyetiyle ilgili olarak yaptığı alımlar
sırasında ödediği (yüklendiği)
katma değer vergisi, firmanın kendi teslim veya hizmet
bedeli üzerinden hesaplanan vergiden indirilmekte, kalan
kısım vergi dairesine ödenmektedir. Dolayısıyla
firmanın faaliyetinin devamı için satın
aldığı mal ve hizmetlerin alımı
sırasında yüklendiği katma değer vergisi
mükellef için bir yük oluşturmamaktadır.

Yüklenilen katma değer vergisi tutarının
hesaplanan katma değer vergisinden fazla olması halinde,
indirilemeyen katma değer vergisi gelecek dönemlerde
indirilmek üzere sonraki dönemlerde devredilmektedir.
Devreden katma değer vergisinden temel gıda maddeleri
imal ve satışına isabet eden kısım
ise iade edilmektedir.

Kanunun 28'inci maddesi mal teslimi ve hizmet ifalarında
uygulanması gereken katma değer vergisi oranlarının
tespiti konusunda Bakanlar Kurulu'na yetki tanımakta, bu
yetki çerçevesinde çeşitli tarihlerde
yayımlanan Bakanlar Kurulu Kararları ile katma değer
vergisi oranları tespit edilmiş bulunmaktadır.

Oran belirlenmesi sırasında; firmanın faaliyetinin
devamı için kullanılan girdiler nedeniyle
yüklenilen katma değer vergisinin, mükellefin üzerinde
yük olarak kalmamasına dikkat edilmekte, malın
ekonomideki yeri de gözönünde tutulmak suretiyle,
indirime imkân sağlayan oranlar tespit edilmektedir.
Mükellefin satışını yaptığı
mal veya verdiği hizmetin düşük oranda vergilenmesine
karşılık, bu mal veya hizmetin meydana getirilmesi
ile ilgili mal veya hizmet alımları yüksek
oranda vergilendiği takdirde, yüklenilen katma değer
vergisi indirilememekte ve mükellefin üzerinde bir finans
sıkıntısı yaratarak sonraki döneme
devreden katma değer vergisi tutarının artmasına
neden olmaktadır.

İndirilemeyen bu vergilerin, mükellef üzerinde
yarattığı finans sıkıntısı
arttıkça indirilmiş oranların yükseltilmesi
veya sonraki döneme devreden katma değer vergisi tutarlarının
iadesi yolundaki talepler yoğunlaşmaktadır. Çünkü
katma değer vergisi sisteminin teknik özelliğinden
dolayı sistemin bir halkasındaki oranı indirmek,
bu halkanın işleyişi sırasında
yüklenilen katma değer vergisinin indirilememesi sonucunu
doğurmakta ve sıkıntılara neden olmaktadır.

Geçmişte tarım traktörleri, gübre,
ilaç ve kitapların tesliminde de oran indirimine
gidilmiş, ancak yüklenilen vergilerin indirilememesi
nedeniyle ortaya çıkan şikâyetler, oranların
eski seviyelerine yükseltilmesi ile çözüme
kavuşturulmuştur.

İndirilemeyen katma değer vergisi sorunu ortaya çıktığında,
olay sadece indirime imkân sağlayan yeni bir oran tespiti
suretiyle çözülebilmektedir. Çünkü
indirilemeyen katma değer vergisinin iadesi sadece temel gıda
maddeleri imal ve satışı ile uğraşan
mükellefler açısından geçerlidir.
Teslimi % 1 oranında katma değer vergisine tabi olan
malların yurt içi teslimleri nedeniyle yüklenilen
vergilerin (ekmekler ve buğday unu dışında)
iadesi söz konusu değildir.

Leblebi ile aynı evsafta olduğu iddia edilen ve perakende
safha dışındaki teslimleri % 1 oranında
katma değer vergisine tabi olan ürünler genellikle
ihraç potansiyeli yüksek mallar olup, bu malların
perakende aşamadaki teslimleri genel oranda (%15) katma
değer vergisine tabi bulunmaktadır.

Dolayısıyla, antep fıstığı,
fındık, kabak çekirdeği vb. ürünlerin
tüketicilere tesliminde katma değer vergisi oranı
% 1 olarak değil leblebide olduğu gibi % 15 olarak uygulanmakta
ve nihai tüketici açısından bu mallar
ile leblebi arasında bir fark bulunmamaktadır.

Diğer taraftan, sadece toptan teslimleri % 1 oranında
katma değer vergisine tabi tutulan ve ihraç potansiyeli
yüksek olan bu mallarla ilgili olarak yüklenilen ve
indirim konusu yapılamayan katma değer vergisi, ihracatın
gerçekleştiği dönemde kendilerine iade edilmektedir.
Dolayısıyla bu ürünlerin üretim ve
imali ile ilgili olarak yüklenilen vergilerin mükelleflerin
üzerinde yük olarak kalması işletme açısından
sözkonusu olmamaktadır.

Leblebinin toptan teslimlerinde vergi oranının %
1'e indirilmesi konusundaki talepler üzerine konu değerlendirmeye
alınmış ve Başbakanlık Dış
Ticaret Müsteşarlığı'ndan leblebinin
ihraç potansiyeli konusunda bilgi istenmiştir. Alınan
cevabî yazıda yer alan söz konusu ürünün
ihraç potansiyeli gözönünde bulundurulduğunda,
vergi oranının % 1'e indirilebileceği şeklinde
görüş bildirilmiştir.

Buna göre, leblebinin toptan teslimlerinde vergi oranının
% 1'e indirilmesi hususu Bakanlığımızca
 da uygun mütalaa edilmektedir.

Bu çerçevede, çeşitli mal ve hizmetler
ile bu mal ve hizmetler için uygulanacak katma değer
vergisi oranlarının yeniden belirlenmesine yönelik
olarak yapılacak olan kapsamlı çalışmalar
sırasında, leblebinin toptan tesliminde vergi oranının
% 1'e indirilmesi hususunda gerekli değişikliğin
yapılması düşünülmektedir.

Bilgilerinize arz olunur.

  Doç. Dr. Abdüllatif Şener

  Maliye Bakanı

9. - Artvin Milletvekili Süleyman Hatinoğlu'nun, sağlık
personeline ek zam verilip verilmeyeceğine ilişkin Başbakandan
sorusu ve Maliye Bakanı Abdüllatif Şener'in
yazılı cevabı (7/1890)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak cevaplandırılması
hususunda delaletlerinizi arz ederim.

  Süleyman Hatinoğlu

  Artvin

Türk Silahlı Kuvvetleri personeline yapılan
% 70 civarındaki zammın Emniyet Teşkilatına,
Savcı, Hâkim ve öğretmenlere de verileceği
hükümet tarafından ifade edilmektedir.

Bu durum başta büyük özveri ile çalışan
tüm sağlık personeli olmak üzere diğer
kamu personeli arasında haklı olarak huzursuzluk
yaratmaktadır.

Ayrıca Türk Silahlı Kuvvetler personeli de
hak ettiği bir zam karşısında zor durumda
bırakılmıştır.

Enflasyondan bütün memurlarımız aynı
ölçüde etkilenmektedir. Bu nedenle bütün
kamu personeline ayrım yapılmadan, özellikle
sağlık personeline ve diğer memurlarımıza,
yaptıkları, görev risk ve mesuliyetlerine göre
kademeli bir şekilde % 50'nin altında olmamak üzere
zam yapılması zorunlu hale gelmiştir.

Sorularım :

1. Özellikle büyük risk taşıyan ve
özveri ile çalışan sağlık
personeline, Türk Silahlı Kuvvetleri personeline olduğu
gibi, onlara yakın oranda zam vermeyi düşünüyor
musunuz?

2. Ek zamdan bütün kamu personelini yararlandıracak
teklifi, Bakanlar Kuruluna ne zaman sunacaksınız?

 TC

 Maliye Bakanlığı 17.2.1997

 Bütçe ve Malî Kontrol Genel Müdürlüğü

 Sayı : B.07.0.BMK.0.11.013/600-2128

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
20.1.1997 tarih ve A.01.0.GNS.0.10.00.02-7/1890-4916/13874 sayılı
yazıları

Artvin Milletvekili Sayın Süleyman Hatinoğlu'nun
7/1890 esas No. lu yazılı soru önergesinde
yer alan sorulara ait cevaplar aşağıda sunulmuştur.

Hükümetimizin göreve başladığı
tarihten bugüne kadar, memurlarımıza kümülatif
toplam yüzde 95 oranında maaş artışı
sağlanmıştır. Ancak Hükümetimiz
enflasyonun oldukça üzerinde bulunan maaş artışlarını
yeterli görmemekte ve ilave iyileştirmeler yapılması
için çalışılmaktadır.

Nitekim askerî personel ile emniyet mensuplarımıza
ek zamlar yapılmıştır. Diğer kamu
görevlilerimize de ek zamlar yapılması için
gerekli çalışmalara devam edilmektedir.

Bu çalışmalar sırasında memurlarımızın
geçmiş yıllarda uğradığı
kayıplar, personel temininde ve görevde tutulmasında
karşılaşılan güçlükler
gibi farklı kriterler dikkate alınarak ek zam oranları
belirlenmektedir. Bu çerçevede Hükümetimiz,
kamu çalışanlarına tüm malî
imkânları zorlayarak verilebilecek olanın
en yükseğini verme gayreti içerisinde bulunmaktadır.

Bilgilerinize arz olunur.

  Doç. Dr. Abdüllatif Şener

  Maliye Bakanı

10. - Denizli Milletvekili Hilmi Develi'nin, Denizli-Kale-Kayabaşı
Köyü İlköğretim Okulu Müdürünün
başka bir yere tayin edildiğine ilişkin sorusu
ve Millî Eğitim BakanıMehmet Sağlam'ın
yazılı cevabı (7/1904)

Türkiye Büyük Millet Meclisi Başkanlığına

Aşağıdaki sorularımın Sayın
Millî Eğitim Bakanı tarafından yazılı
olarak yanıtlanmasını arz ederim. Saygılarımla.

  Hilmi Develi

  Denizli

Konu : Denizli İli Kale İlçesi Kayabaşı
Köyü İlköğretim Okulu Müdürü'nün
Konya Karakaya Köyüne Sürgünü Hakkında.

Soru 1. Denizli İli Kale İlçesi Kayabaşı
Köyü İlkokulu Müdürü Ali Karlık
Atatürkçü, Çağdaş ve Laik bir
anlayışla meslek yaşamı boyunca öğrenciler
ve velilerce hep sevilmiş halende çok sevilen ve
saygı duyulan bir kişidir.

Denizli İlinde meslektaşları ve sivil toplum
örgütlerince yılın öğretmeni
seçilen bu kişi hakkında Bakanlığınız
hangi gerekçe ile soruşturma açmıştır.

Soru 2. Bugüne dek Türk Milli Eğitim sisteminde
Atatürkçü, laik ve çağdaş anlayışla
bir çok olumlu faaliyette bulunduğu, elde ettiği
geliri okula ve bunun yanı sıra yeni bir okulun
yapımında harcadığı, dört
yıl içerisinde tüm baskı ve açılan
soruşturmalara karşın öğrenci ve velilerle
örnek bir çalışkanlık sergilediği
bilinen Ali Karlık hakkında, bakanlığınız
hangi yersiz iddialara dayanarak sakıncalı bulmuş
ve Konya'nın Karakaya Köyüne sürgün
edilmiştir?

Soru 3. Türkiye'nin herşeyden daha çok gereksinim
duyduğu Atatürkçü, laik ve çağdaş
gençlerin yetiştirilebilmesi için, birey olarak
çaba gösteren bu kişinin bölgesinde sevilen
bir öğretmen olmasına ve bölge halkından
gelen tüm isteklere karşın yine de Ali Karlık'ın
görev yeri değiştirilmiştir. Bu konuda DYP'li
yöneticilerin ve Süleymancıların baskılarının
yoğun olduğu doğru mudur? Bu uygulamaları Atatürkçü,
çağdaş ve tarafsız bakanlık yönetimi
anlayışınızla nasıl bağdaştırıyorsunuz?

Soru 4. 21. yy Türkiye'sinde, artık çağdışı
uygulamalara yer olmadığı gözönüne
alınarak haksızlık ve hataların giderilmesi
için bakanlıkça ne gibi önlemler almayı
düşünüyorsunuz?

 T.C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.08.0.APK.0.03.01.00-022/455  18.2.1997

Konu : Soru Önergesi.

Türkiye Büyük Millet Meclisi Başkanlığına

İlgi : T.B.M.M. Başkanlığının
14.1.1997 tarih ve A.01.GNS.0.10.00.02-7/1904-4947/13897 sayılı
yazısı.

Denizli Milletvekili Sayın Hilmi Develi'nin “Denizli-Kale-Kuyubaşı
Köyü İlköğretim Okulu Müdürünün
başka bir yere tayin edildiğine ilişkin yazılı
soru önergesi incelenmiştir.

1. Adı geçen köydeki okul yapımında,
mahalleler arasındaki anlaşmazlığı
körüklediği, bir  kısım köy halkını
kışkırttığı, mahalleler
arasında taraf tutarak okulun kenar mahalleye yapılabileceğini
söyleyip halk arasında ayrımcılık
yaptığı, köyün huzurunu bozduğu
ve 31.5.1996 günü okula gelmediği iddialarıyla
Ali Karlık hakkında Valilikçe soruşturma
açılmıştır.

2. Yapılan soruşturma sonunda düzenlenen 23.8.1996
tarih ve B.08.4.MEM.4.20-15.01-410/8 sayılı rapor
ve Valiliğin 4.11.1996  tarih ve 28965 sayılı
yazısında getirilen teklif gereğince ilgili
öğretmen Konya İli emrine atanmıştır.

3. Ali Karlık, geçirdiği soruşturma sonucunda
sübut bulunan fiillerinden dolayı kamu yararı
ve hizmetin gereği dikkate alınarak il dışına
atanmış olup bu atama işleminde hukuk dışı
herhangi bir etken söz konusu değildir.

4. Bakanlığımız, eğitim ve öğretim
faaliyetlerini 1739 sayılı Millî Eğitim
Temel Kanununda yer alan amaç ve ilkeler doğrultusunda
yürütmektedir.

Arz ederim.

  Prof. Dr. Mehmet Sağlam

  Millî Eğitim Bakanı

11. - Afyon Milletvekili H. İbrahim Özsoy'un, Afyon-Bolvadin-Özburundaki
sigortalıların sağlık ocağından
yararlanıp yararlanamayacağına ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1907)

Türkiye Büyük Millet Meclisi Başkanlığına

Aşağıdaki sorumun Çalışma
ve Sosyal Güvenlik Bakanı Sayın Necati Çelik
tarafından yazılı olarak cevaplandırılmasına
delaletlerinizi arz ederim.

Saygılarımla.

  Dr. H. İbrahim Özsoy

  Afyon

SSK'ya tabi kişilerin sağlık sorunları
Sağlık Bakanlığına bağlı
bazı sağlık ocaklarında çözümlenirken
Afyon İli Bolvadin İlçesi Özburun Belediyesinde
yaşayan SSK'lılar Özburun Sağlık
Ocağından faydalanamamaktadırlar ve Bolvadin'e
gitmek zorunda kalmaktadırlar.

1. SSK sağlık kuruluşlarına aynı
uzaklıkta olan yerleşim birimlerinde SSK'lılar
arasındaki bu ayrıcalık nedendir?

2. Özburun sağlık ocağında SSK'lılara
hizmet sunması için emir verilecek midir?

  T.C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü

 Sayı : B.13.0.SGK-0-13-00-01/1038-003-615  13.2.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 24.1.1997 tarih ve A.01.0.GNS.0.10.00.02-7/1907-4950/13913
sayılı yazınız.

Afyon Milletvekili H. İbrahim Özsoy tarafından
hazırlanan “Afyon İli Bolvadin İlçesi
Özburun beldesinde yaşayan sigortalıların
Özburun'daki sağlık ocağından yararlanıp
yararlanamayacaklarına ilişkin” yazılı
soru önergesi Bakanlığımca incelenmiştir.

Sosyal Sigortalar Kurumu sağlık hizmetlerini kendisinin
kurup işletmekte olduğu sağlık tesisleriyle
sağlamaktadır. Bununla beraber Kurumca sağlık
hizmeti götürülemeyen bölgelerde oturan sigortalılara
bu hizmetin sağlanması için Sağlık
Bakanlığı ile 12.3.1984 günlü protokol
imzalanmış ve adıgeçen Bakanlığa
bağlı sağlık ocakları aracılığıyla
sigortalıların muayene, tedavi ve sevkleri gerçekleştirilmiştir.

Protokolun ana amacı, Kurumca sağlık hizmeti
götürülemeyen yörelerde bulunan sigortalıların
mağdur edilmemeleri, bu hizmetin Kurum adına Sağlık
Bakanlığı'na bağlı kuruluşlar
aracılığıyla verilmesidir.

Bu konuda gerek Sosyal Sigortalar Kurumu hastanelerinden, gerekse
valiliklerden, kaymakamlıklardan, belediye başkanlıklarından
ve sigortalılardan gelen talepler, sözkonusu sağlık
ocağının bulunduğu yerlerdeki hastane baştabiplikleri
ile sigorta müdürlüklerinin görüşleri
alınarak değerlendirilmektedir.

Ancak, daha sonra sözüedilen protokola dahil edilmesi
gereken yerleşim birimleri konusunda yapılan değerlendirme
sırasında protokolun temel amacının
gözönünde bulundurulmaması sonucu Kurum
sağlık tesisi bulunan mahallerde veya Kurum sağlık
tesislerine yakın yerlerde ikâmet edensigortalıların
ve hak sahiplerinin de mahallin sağlık ocağından
yararlandırılmaları yoluna gidildiği,
ayrıca sağlık ocakları tabiblerince;
yurtdışı sigortalılarına istirahat
raporu düzenlenmesi, kurum ilaç listesine ve ilaç
kullanım esaslarına uyulması gibi konularda
Sosyal Sigortalar Kurumunca belirlenen esaslara uyulmadığı,
bu yanlış uygulamanın ise Kurumun ve sigortalıların
büyük kayıplara uğramasına yol açtığı
belirlenmiştir.

Bunun üzerine gerek kurum mevzuatı gerekse anılan
protokolun ruhu ile bağdaşmayan bu uygulamalara son
verilmesi  ve bu yolla sigortalıların ve Kurumun
çıkarlarını korumak bakımından
Sosyal Sigortalar Kurumu sağlık tesislerine yakın
olması sebebiyle hastalara önemli bir katkı
sağlamayan Sağlık Bakanlığı'na
ait sağlık ocakları ile diğer sağlık
tesislerinin anılan protokol kapsamından çıkartılması
konusunda Kurum ünitelerinden gelen görüşler
de dikkate alınarak yapılan değerlendirmeler
sonucunda bir kısım sağlık ocakları
anılan protokol kapsamı dışına
çıkartılmıştır.

Bolvadin İlçesi Özburun Sağlık Ocağı'da
Kurumun en yakın sağlık kuruluşuna 13
km. mesafede bulunması nedeniyle protokol kapsamından
çıkartılan sağlık ocakları
arasında bulunmaktadır.

Daha sonra Afyon İli Bolvadin İlçesi Özburun
Sağlık Ocağı'nın tekrar 12.3.1984
günlü protokol kapsamına alınması
konusundaki yoğun talepler üzerine Bakanlığımızca
adıgeçen sağlık ocağının
yeniden protokol kapsamına alınması yönünde
çalışmalar başlatılmıştır.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı

12. - Konya Milletvekili Nezir Büyükcengiz'in, Konya'nın
bazı ilçelerinin kalkınmada öncelikli
yöreler kapsamına alınıp alınmayacağına
ilişkin Başbakandan sorusu ve Devlet Bakanı
Lütfü Esengün'ün yazılı cevabı
(7/1908)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasına aracılığınızı
saygılarımla arz ederim.

  10.1.1997

  Nezir Büyükcengiz

  Konya

Konu : Konya'da kalkınmada öncelikli yöreler.

Sorular :

1. Konya'nın Yunak-Sarayönü-Bozkır ve
Hadim ilçelerinin ekonomik, sosyal ve kültürel
yönden acilen devlet desteğine gereksinim duyduğu
bilginiz dahilinde midir?

2. Her dört ilçenin kalkınmada öncelikli
yöreler kapsamına alınarak bir an önce
hizmet götürülüp verim alınabilir hale
getirilmesi için gereken çalışmalarınız
var mıdır? Var ise ne zaman hayata geçirilecektir?

 T.C.

 Devlet Bakanlığı

 Sayı : B.02.0.0010/01973  17.2.1997

Türkiye Büyük Millet Meclisi Başkanlığına

İlgi : a) TBMM Başkanlığının
24.1.1997 tarih ve A.01.0.GNS.0.10.00.02-7/1908-4953/13936 sayılı
yazısı.

b) Başbakanlık Kan. ve Kar. Gen. Müd.'nün
29.1.1997 tarih ve B.02.0.KKG/106-452-7/501 sayılı
yazısı.

Konya Milletvekili Sayın Nezir Büyükcengiz'in;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevvaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

 T.C.

 Başbakanlık

 Devlet Planlama Teşkilatı Müsteşarlığı

(Bölgesel Gelişme ve Yapısal Uyum

 Genel Müdürlüğü)

 Sayı : B.02.1.DPT.0.10.02-6-43/403  12.2.1997

Konu : Soru Önergesi.

Devlet Bakanlığına

(Sayın Lütfü Esengün)

İlgi : 3.2.1997 tarih ve B.02.0.0010/01854 sayılı
yazınız.

İlgi yazınızda; Konya Milletvekili Nezir
Büyükcengiz'in Sayın Başbakanımıza
tevcih ettiği Konya İlinin Yunak, Sarayönü,
Bozkır ve Hadim ilçelerinin Kalkınmada Öncelikli
Yöreler kapsamına alınması ile ilgili
yazılı soru önergesi Müsteşarlığımızca
incelenmiştir.

Kalkınmada Öncelikli Yöreler; ada konumunda olan
Çanakkale İlinin Gökçeada ve Bozcaada
ilçeleri hariç olmak üzere il bazında
tespit edilerek Bakanlar Kurul Kararı ile liste halinde
ilan edilmektedir. Ancak, sözkonusu liste'de yıl içerisinde
yapılacak değişiklikler Yüksek Planlama
Kurulu Kararı ile mümkün olmaktadır.

Kalkınmada Öncelikli Yöreler il bazında
tespit edilmesi sebebiyle Konya İline bağlı
Yunak Sarayönü, Bozkır ve Hadim ilçelerinin
bu kapsama alınması imkân dahilinde bulunmamaktadır.

Ancak; 8 Aralık 1996 tarihli Resmî Gazete'de yayımlanan
96/8639 sayılı “Yatırımlarda
Devlet Yardımları Hakkında Karar'da Değişiklik
Yapılmasına İlişkin Karar” la
Konya İlinin de içerisinde yeraldığı
normal yöreler sanayi kuşağı kapsamına
alınmıştır.

Bu uygulama ile Konya İlinde yapılacak teşvik
belgeli yatırımlara devlet yardımları
yönünden önemli avantajlar sağlanmıştır.

Sözkonusu karar'dan önce Konya İlinde (Organize
Sanayi Bölgeleri hariç) yapılacak teşvik
belgeli yatırımlar yüzde 30 oranında
yatırım indiriminden yararlanırken, bu oran
yüzde 100'e yükseltilmiştir.

Sonuç olarak; yürürlüğe konulan bu uygulama
ile devlet yardımları yönünden normal
yöre ile kalkınmada öncelikli yöreler arasında
önemli ölçüde bir ayrıcalık
kalmamıştır.

Bilgilerinize arz ederim.

 Müsteşar Adına Timuçin Sanalan

  Müsteşar Yardımcısı

13. - İstanbul Milletvekili Ercan Karakaş'ın,
Metin Göktepe davasına ilişkin sorusu ve Adalet
Bakanı Şevket Kazan'ın yazılı
cevabı (7/1913) 

Türkiye Büyük Millet Meclisi Başkanlığına

Aşağıda yer alan sorularımın Adalet
Bakanı tarafından yazılı olarak yanıtlanmasını
arz ederim.

  Ercan Karakaş

  İstanbul

Gazeteci Metin Göktepe'nin polisler tarafından dövülerek
öldürülmesinin üzerinden bir yıl geçti.
İlgililer önce olayı örtbas etmeye çalıştı,
ancak kamuoyunun ilgisi ve baskısı sonucunda gerçek
ortaya çıktı. Katil sanıkları
belirlendi, ama yargılama bir türlü başlamadı.
Dava “güvenlik” gerekçe gösterilerek
önce Aydın'a, sonra da Afyon'a havale edildi.

Sorular 1. Gazeteci Metin Göktepe'yi döverek öldüren
polislerin suçunun örtbas edilemez bir biçimde
ortaya çıkmış olmasına rağmen
bir yıldır yargılamanın başlamamış
olması, adaletin tecelli etmemiş olması, sizi
rahatsız etmiyor mu?

2. Davanın olay yeri olan İstanbul'da görüşülmesi
gerekirken “güvenlik” gerekçesiyle Aydın'a
havale edilmesi oradan da Afyon'a alınması doğal
karşılanabilir mi? Yargılamanın güvenliğini
sağlamak, bunun için gerekli tedbirleri almak devletin
görevleri arasında değil midir?

3. İstanbul'da ve Aydın'da mahkemenin güvenliğini
sağlayamayan devlet, Afyon'da nasıl sağlayacak?
Bu nasıl bir anlayıştır?

4. En basit davalarda tanıklık için bile
sıradan yurttaşlarımızın kapılarına
dayanılırken, sanık polislerin şimdiye
kadar mahkemeye çağrılıp ifade vermelerinin
sağlanamamış olmasını nasıl
karşılıyorsunuz?

Bu çifte standart değil midir? Bu hukuk devletinde
yasaların herkese eşit biçimde uygulanması
gerekmez mi?

5. Ağır cezayı gerektiren, adam öldürme
suçunun sanıklarının halen toplumun
huzur ve güvenini sağlamakla yükümlü polislik
görevini sürdürmelerini doğal karşılıyor
musunuz?

6. Göreve geldiğinizden bu yana gazeteci Metin Göktepe
cinayetinde adaletin gerçekleşmesi için neler
yaptınız?

 T.C.

 Adalet Bakanlığı 6.2.1997

 Bakan : 918

TÜRKİYE BÜYÜK MİLLET MECLİSİ
BAŞKANLIĞINA

İlgi : Kanunlar ve Kararlar Dairesi Başkanlığı
ifadeli, 24.1.1997 tarihli ve A.01.0.GNS.0. 10.00.02-7/1913-4959/13943
sayılı yazınız.

İlgi yazınız ekinde alınan ve İstanbul
Milletvekili Ercan Karakaş tarafından verilen ve
yazılı olarak cevaplandırılması
istenen 7/1913 Esas No.lu soru önergesine verilen cevap iki
nüsha halinde ekte sunulmuştur.

Bilgilerinize arz ederim.

  Şevket Kazan

  Adalet Bakanı

Sayın Ercan Karakaş

         İstanbul Milletvekili

         T.B.M.M.

Bakanlığıma yönelttiğiniz ve yazılı
olarak cevaplandırılmasını istediğiniz
7/1913 Esas No.lu soru önergesinin cevabı aşağıda
belirtilmiştir.

Soru önergesine konu olan olayla ilgili olarak yaptırılan
inceleme sonucunda;

- Gazeteci Metin Göktepe'nin ölümüyle ilgili
olarak soruşturmanın 4 Şubat 1329 tarihli Memurin
Muhakematı Hakkında Kanunu Muvakkat hükümleri
gereğince yapıldığı, olayda kusurlu
görülenler hakkında İstanbul 6. Ağır
Ceza Mahkemesinin 1996/114 Esas sayılı dosyasında
kamu davası açıldığı,

- Ceza Muhakemeleri Usulü Kanununun 14 üncü maddesinde
yer alan, kamunun güvenliği açısından
soruşturmanın orada yürütülmesi tehlikeli
olursa Adalet Bakanının talebi üzerine yüksek
görevli mahkemenin davanın başka yerde bulunan
aynı derecede bir mahkemeye nakline karar verebileceği
hükmüne dayanılarak, İstanbul 6. Ağır
Ceza Mahkemesinde görülmekte olan davanın bir
kısım sanık vekillerinin isteği, İstanbul
Valiliği ve Cumhuriyet Başsavcılığının
uygun mütalaaları doğrultusunda Yargıtay
10. Ceza Dairesinin 5.7.1996 gün ve 1996/9035-8320 sayılı
ilamıyla Aydın Ağır Ceza Mahkemesine
nakline karar verildiği,

- Aydın Adliye Sarayının, fizikî yapısı
ve yerleşik alanının müsait olmaması
sebebiyle 18.10.1996 günlü duruşmanın kapalı
spor salonunda yapılması, bu durumun yargılamanın
emniyet ve selameti yönünden sakıncalı
olması ve Aydın Ağır Ceza Mahkemesinde
görülmekte olan başka bir dava nedeniyle bazı
örgütlerin olaylara sebebiyet verecekleri duyumlarının
alınmış olması nedeniyle yine bir kısım
sanık vekillerinin talebi, Aydın Valiliği ile
Cumhuriyet Başsavcılığının
uygun mütalaaları sonucu Ceza Muhakemeleri Usulü
Kanununun 14 üncü maddesi gereğince Yargıtay
10. Ceza Dairesinin 4.11.1996 gün ve 1996/11906-11536 sayılı
ilamıyla Aydın Ağır Ceza Mahkemesinin
1996/312 Esas no.lu dosyasında görülmekte olan
davanın Afyon Ağır Ceza Mahkemesine nakline
karar verildiği,

- Bu davanın halen Afyon Ağır Ceza Mahkemesinin
1996/270 Esas sayılı dosyasında devam etmekte
olduğu,

anlaşılmıştır.

Bilgilerinize arz ederim.

  Şevket Kazan

  Adalet Bakanı

14. - İstanbul Milletvekili Mehmet Sevigen'in Orman Bakanının
kardeşinin orman suçundan yargılandığı
iddiasına ilişkin Başbakandan sorusu ve Orman
Bakanı M. Halit Dağlı'nın yazılı
cevabı (7/1916)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını saygılarımla
arz ederim.

  Mehmet Sevigen

  İstanbul

1. Orman Bakanı olduktan sonra helikopterlere binerek kamuoyuna
“buraların bekçisi benim” diyen, Sayın
Orman Bakanı Halit Dağlı'nın kardeşi
Mehmet Dağlı'nın orman kesme suçundan
hakkında dava açıldığı
doğru mudur?

2. Doğru ise bu kaçak ağaç kesimleriye devlet
ne kadar zarara uğratılmıştır?

3. Halit Dağlı'nın kardeşi Mehmet Dağlı'nın
daha önce orman kesme suçundan sabıkası
var mı?

4. Mehmet Dağlı ve diğer sanıkların
davasına bakan Hâkim, İhsan Coşkun mudur?

5. Halit Dağlı bakan olduktan sonra mı kardeşi
Mehmet Dağlı suçsuz bulunmuştur?

6. Mehmet Dağlı'nın davasına bakan Hâkim
İhsan Coşkun'un kardeşi Halit Dağlı'nın
restaurantında şef olarak çalışmış
mıdır?

7. Hâkim İhsan Coşkun'un kardeşi Ankara'da
olduğu sürede Bakan Halit Dağlı'nın
lojmanlardaki evinde misafir olarak kaldığı
doğru mudur?

8. Yaşar Kuy ve Durmuş Erol adlı müfettişlerin
fezlekesinde bilirkişi Ömer Özsoy'un raporu yer
almış mıdır?

9. Eğer iddialar doğru ise “Hâkim İhsan
Coşkun Bakanın kardeşini kurtarıyor,
Bakan da hâkimin kardeşine iş veriyor”.
Bu konuyu araştırmayı ve haklarında
herhangi bir işlem yapmayı düşünüyor
musunuz?

10. Kesimin yapıldığı bölgeden sorumlu
olan Orman Mühendisi Mehmet Sağlam Halit Dağlı'nın
yakınları tarafından Kozan İlçe
meydanında dövüldü mü? Orman Mühendisi
Mehmet Sağlam'ın bir yılda kaç kez yeri
değiştirildi?

11. Bu olaya müdahale eden güvenlik güçlerinden
bir başkomiser Halit Dağlı'nın yakınları
tarafından dövülmüş müdür?

12. Bodrum ve Antalya'da bulunan yanık orman sahalarının
kesimi ihaleye çıkarılmış mıdır?

13. Bu kesim sahalarını Halit Dağlı'nın
akrabası Fatin Dağlı ve DYP Kozan İlçe
yönetim kurulu üyesi Cezmi Kandemir'in işlettiği
ve kesim yaptıkları doğru mudur?

14. Kozan orman şefliğinin araçları, benzin
ve mazotlarını işletmeye çok yakın
yerde benzin istasyonları olmasına rağmen buradan
almayıp şehir dışında bulunan
ve işletmeye 8-10 km. uzaklıktaki Mehmet Dağlı'nın
istasyonundan kaç yıl süreyle akaryakıt
almışlardır?

 T.C.

 Orman Bakanlığı

 Araştırma Planlama ve Koordinasyon 

 Kurulu Başkanlığı

 Koordinasyo ve Mevzuat Dairesi Başkanlığı

 Sayı : KM.1.SOR./95-412  14.2.1997

Konu : Sayın Mehmet Sevigen'in

           Yazılı Soru Önergesi

Türkiye Büyük Millet Meclisi Başkanlığına

(Kanunlar ve Kararlar Dairesi Başkanlığı)

İlgi : Devlet Bakanlığının 3.2.1997
tarih ve B.02.0.0010/01847 sayılı yazısı.

İlgi yazı ekinde alınan İstanbul Milletvekili
Mehmet Sevigen'in Sayın Başbakanımıza
tevcih ettiği yazılı soru önergesi Bakanlığımızca
incelenmiş olup, cevabî yazımız ilişikte
gönderilmektedir.

Arz ederim.

  M. Halit Dağlı

  Orman Bakanı

İstanbul Milletvekili Sayın Mehmet Sevigen'in Yazılı
Soru Önergesine

Orman Bakanlığı'nın Cevabı

1. a) Ülkemizin % 26'sını kaplayan 20.2 Milyon
Ha. alana tekabül eden ormanlarımızın
korunması, genişletilmesi ve işletilmesinden
birinci derecede sorumlu bulunan Orman Bakanı'nın
zaman tasarrufunu da dikkate alarak hareket etmesi kadar doğal
bir şey olamaz. Kaldı ki, bu kabil seyahatler zaman
ve malî yönden de amacın gereğidir.

b) 20.3.1996 tarihinde Mehmet Dağlı aleyhine 6831 sayılı
Orman Kanununa muhalefetten Kozan Sulh Ceza Mahkemesinin 1996/263
esasında kamu davası açıldığı
doğrudur. Ancak, yargılama sonucunda suç sabit
görülmemiş ve mezkûr mahkeme 10.5.1996 tarih
ve 1996/537 K. Sayılı kararı ile sanığın
beraatine hükmetmiştir.

2. Yukarıda bahsedilen ve Mehmet Dağlı'nın
beraati ile sonuçlanan bu davaya Orman İdaresi 18
539 970 TL.si idare zararı olduğu iddiası ile
müdahil olarak katılmış, ancak dava beraat
ile sonuçlandığı için Orman İdaresinin
tazminat talebi konusunda mahkemece herhangi bir hüküm
verilmemiştir.

3. Mehmet Dağlı'nın 6831 sayılı
Orman Kanununa muhalefetten herhangi bir sabıkası
yoktur.

4. Mehmet Dağlı'nın (yukarıda belirtilen)
yargılandığı ve beraat ettiği Kozan
Sulh Ceza Mahkemesinin Hâkimi iddia edildiği gibi İhsan
Coşkun olmayıp 20280 sicil numaralı Hâkim
Şeref Çaylı'dır.

5. Mehmet Dağlı'nın mahkeme kararına
göre suçsuz bulunması Sayın Halit Dağlı
ile irtibatlı değildir. Mahkeme, kararı Sayın
Halit Dağlı'nın Orman Bakanı olmasından
çok önce verilmiştir.

6. Mehmet Dağlı'nın yargılandığı
Mahkeme Hâkimi yukarıda da belirtildiği gibi
İhsan Coşkun değildir ve İhsan Coşkun'un
kardeşi de Halit Dağlı'ya ait restoranda şef
olarak çalışmamıştır.

7. Hâkim İhsan Coşkun'un ne kendisi ne de kardeşi
Bakanlığımıza ait lojmanda kalmamıştır.

8. Orman Genel Müdürlüğü Başmüfettişleri
Durmuş Erol ve Yaşar Kuy tarafından düzenlenen
fezleke ve eklerinde Ömer Özsoy adlı bir şahsın
bilirkişi olarak tensip edildiğine dair herhangi bir
kayıt olmadığı gibi adı geçen
şahıs tarafından düzenlenmiş bilirkişi
raporuda yoktur.

9. Hâkim İhsan Coşkun'un Sayın Halit
Dağlı'nın kardeşi Mehmet Dağlı'nın
yargılanmasına katılmadığı
yukarıda etraflıca açıklanmış
idi. Dolayısıyla Hâkim İhsan Coşkun'un,
Bakanın kardeşini kurtarması ve bunun karşılığında
da Sayın Halit Dağlı'nın Hâkim
İhsan Coşkun'un kardeşine iş verdiği
iddiası tamamen hilafı hakikattır.

10. Usulsüz kesim yapıldığı iddia
edilen Kozan Orman İşletmesinde görev ifa eden
Mehmet Sağlam önce 1996 yılında Pos Orman
İşletme Müdürlüğüne atanmış,
ancak kendi isteği ve Adana Orman Bölge Müdürlüğünün
teklifi ile bu atama işlemi iptal edilerek adı geçenin
tayini Mersin Orman İşletme Müdürlüğü
emrine yapılmıştır. Mehmet Sağlam
halen Mersin Orman İşletme Müdürlüğüne
bağlı Arslanköy Orman İşletme Şefi
olarak görev yapmaktadır. Mehmet Sağlam'ın
Kozan İlçe Meydanında Sayın Halit
Dağlı'nın yakınları tarafından
dövüldüğü iddiası da doğru
değildir.

11. Yukarıdaki soru ile bağlantılı olmak
üzere Sayın Halit Dağlı'nın yakınları
Mehmet Sağlam'ı dövmemişlerdir. Dolayısıyla
varolmayan bu olaya müdahale ederken bir Başkomiserin
yine Sayın Halit Dağlı'nın yakınları
tarafından dövüldüğü iddiasıda
doğru değildir.

12.-13. Bodrum ve Antalya'da yanık orman sahalarında
değerlendirebilecek envalin üretim işi ihaleye
çıkarılmamıştır. Dolayısıyla
Fatin Dağlı ve DYP Kozan İlçe Yönetim
Kurulu Üyesi olduğu iddia edilen Cezmi Kandemir'in bu
sahalarda herhangi bir kesim yapması veya faaliyet göstermesi
mümkün değildir. Bu iddia da gerçek dışıdır.
Kaldı ki DYP Kozan İlçe Yönetim Kurulunda
Cezmi Kandemir isimli bir üyede yoktur.

14. Kozan Orman İşletme Müdürlüğü
vasıtaları, İşletme Müdürlüğü
sınırları dahilinde yer alan dört bayiden
akaryakıt ve diğer petrol ürünlerini satın
almaktadır. Bu satın alımda dikkat edilen
husus araçların görev gereği gidiş
veya dönüş güzergâhında yer
alan bayilerden alınması şeklindedir. İşletme
sınırları içerisinde yer alan dört
bayiden biride Mehmet Dağlı'ya aittir ve kendisinden
de zaman zaman yukarıdaki esaslara uyularak akaryakıt
alınmıştır. Ancak; tümüyle
yasal olan bu işlem, Sayın Bakan Halit Dağlı
tarafından bu konunun bir siyasi istismar malzemesi olarak
kullanılabileceği gerekçesiyle 29.11.1996 tarih
ve 2415 sayılı talimatları ile söz konusu
bayiden hiç bir şartla petrol satın alınmaması
emriyle son bulmuştur.

15. - Aydın Milletvekili Fatih Atay'ın, güvenlik
personeline verilen ek zamma ilişkin Başbakandan sorusu
ve Maliye Bakanı Abdüllatif Şener'in yazılı
cevabı (7/1919)

Türkiye Büyük Millet Meclisi Başkanlığına

Aşağıdaki sorularımın Başbakan
Necmettin Erbakan tarafından yazılı olarak
yanıtlandırılmasını saygılarımla
arz ederim.

  Fatih Atay

  Aydın

1.  Denk olduğunu iddia ettiğiniz 1997 yılı
bütçemizde, askerlerimize maaşlarının
iyileştirilmesi yönünde ek zam yaptığınızı
memnuniyetle gördük.

Kamu görevlilerinin güvenlikle ilgili birimlerinin maaşına
zam yapmak ve diğer birimleri mahrum bırakmak kamu
sektörünü bölmek olmaz mı?

2.  Eğitim sağlık gibi konuları aşarak
güvenliğe yapılan bu zamlar kamunun öncelikli
kesimi olarak mı gösterilmeye çalışılıyor?

 T.C.

 Maliye Bakanlığı

 Bütçe ve Malî Kontrol Genel Müdürlüğü
17.2.1997

 Sayı : B.07.0.BMK.0.11.013/600-2130

 Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
24.1.1997 tarih ve A.01.0.GNS.0.10.00.02-7/1919-4909/13862 sayılı
yazıları.

Aydın Milletvekili Sayın Fatih Atay'ın 7/1919
esas nolu yazılı soru önergesinde yer alan
sorulara ait cevaplar aşağıda sunulmuştur.

Hükümetimiz göreve başladığı
tarihten bugüne kadar memurlarımıza kümütalif
toplam yüzde 95 oranında maaş artışı
sağlamıştır. Ancak Hükümetimiz
memurlarımıza ödenen maaşları
yeterli görmemekte ve bu nedenle ilave iyileştirmeler
yapılması için çalışılmaktadır.
Nitekim öncelikle askerî personel ile emniyet mensuplarımıza
ek zamlar yapılmıştır. Diğer kamu
görevlilerinin maaşlarında ilave iyileştirmeler
için yapılan çalışmalar ise
halen devam etmektedir.

Öte yandan 1997 yılı bütçesinde
Devletin temel hizmetleri olan, eğitim, sağlık
ve adalet gibi hizmetlere özel bir önem verilmiş
ve bu hizmetlere ayrılan kaynaklarda büyük tartışmalar
yapılmıştır. 1997 yılı
bütçesinde, toplam bütçe ödeneklerinde
bir önceki yılın bütçesine göre
yüzde 78 oranında artış yapılırken,
Millî Eğitim Bakanlığı bütçesinde
bu oran yüzde 98, Sağlık Bakanlığı
bütçesinde ise yüzde 108 olmuştur. Ayrıca
savunma hizmetlerimizin ihtiyaçlarının da
eksiksiz karşılanmasına özen gösterilmiştir.

Bu göstergeler, Devletin aslî hizmetleri olan eğitim,
sağlık ve savunma hizmetleri arasında bir ayrım
yapılmadığını, aksine bu hizmetlerin
tümüne daha fazla kaynak tahsis edildiğini göstermektedir.
Bu itibarla, eğitim ve sağlığın geri
planda bırakılması ve güvenliğin
kamunun öncelikli sektörü olarak gösterilmesi
gibi bir yaklaşım bulunmamaktadır ve bu yöndeki
iddialar da gerçeklerle bağdaşmamaktadır.

Bilgilerinize arz olunur.

  Doç. Dr. Abdüllatif Şener

  Maliye Bakanı

16. - İzmir Milletvekili Birgen Keleş'in, Yunanistan'ın
Ege Denizindeki kayalık ve adacıkları iskana
açtığı iddialarına ilişkin
sorusu ve Dışişleri Bakanı ve Başbakan
Yardımcısı Tansu Çiller'in yazılı
cevabı (7/1921)

Türkiye Büyük Millet Meclisi Başkanlığına

Aşağıdaki soruların Dışişleri
Bakanı ve Başbakan Yardımcısı
tarafından yazılı olarak yanıtlanmasını
istiyorum.

Gereğini arz ederim.

  Birgen Keleş

  İzmir

1.  Yunanistan'ın fiili durum yaratarak Ege Denizindeki
kayalık ve adacıkları iskana açtığı
doğru mudur?

2.  Yunanistan'ın söz konusu kayalık ve adacıkları
iskana açması doğru ise ne gibi önlemler
almayı düşünüyorsunuz?

 T.C.

 Dışişleri Bakanlığı

 Kıbrıs-Yunanistan

 Denizcilik-Havacılık Genel Müdürlüğü
14.2.1997

 Sayı : DHGY/II-308-121

 Konu : Ege'deki adacık ve kayalıkların iskana
açılması

Türkiye Büyük Millet Meclisi Başkanlığına

İlgi : 24.1.1997  tarih ve A.01.0.GNS.0.10.00.02-7/4974/13994-7/1921
sayılı yazıları.

İzmir Milletvekili Sayın Birgen Keleş tarafından
TBMM Başkanlığına verilen yazılı
soru önergesi hakkında hazırlanan cevap ilişikte
sunulmuştur.

Saygılarımla arz ederim.

  Prof. Dr. Tansu Çiller

  Dışişleri Bakanı ve 

  Başbakan Yardımcısı

Soru : Yunanistan'ın fiili durum yaratacak Ege Denizindeki
kayalık ve adacıkları iskana açtığı
doğru mudur?

Cevap : Yunanistan basını zaman zaman Ege Denizindeki
bazı adalardaki yaşamın kolaylaştırılması
ve bu adalardan göçü önlemek amacıyla
teşvik önlemleri alınacağına ilişkin
haberleri yaymıştır.

Bilindiği üzere, Ege Denizindeki adalarda başlıca
ekonomik faaliyet turizm alanında olmaktadır. Adalara
muntazam su ve gıda dağıtımı yapılması
oldukça masraflıdır. Bu bölgede yaşayan
halk mütevazi bir ekonomik faaliyet gösterebilmekte
ve Yunan hükümetlerinin adaları ekonomik ve malî
yönden desteklemediğinden şikâyet etmektedir.
Ekonomik sorunlar adalardan ciddî bir göç olgusunu
yaratmıştır. Öte yandan, bu adalara ulaşım
masraflı bir sorun oluşturmakta ve devlet desteği
ile idame ettirilebilmektedir.

Yunan Hükümeti adalardaki yaşayanların
sorunlarına çözümler oluşturabilmek
amacıyla, ekonomik ve malî teşvik tedbirleri
üzerinde çalışmaktadır. Öngörülen
teşvik tedbirleri arasında gelir muafiyeti miktarının
yükseltilmesi, gayrimenkul devir ve kurumlar vergisi indirimleri
olduğu ifade edilmekte, bazı alanlarda subvansiyona
gidilmesi düşünülmektedir.

Turizm dışında bir ekonomik faaliyeti bulunmayan
ve esasen yıllardır meskun adalarda karşı
karşıya kalınan ekonomik ve ulaştırma
zorluklarının mevcudiyeti ortada iken, bugüne
kadar kendiliğinden hiçbir yerleşimin veya ekonomik
hayatın bulunmadığı Yunan ana kıtasından
çok uzaklardaki kayalık ve adacıkların
Yunanistan tarafından ne denli teşvik edilirse edilsin
halkın doğal tercihleri doğrultusunda iskana açılamayacağı
açıktır.

Bununla beraber, konu tarafımızdan hassasiyetle
takip edilmektedir. Yunanistan'ın sözkonusu ıssız
kayacıklara ve adacıklara göçmenler
yerleştirdiğine ilişkin somut bir emareye rastlanmamıştır.

Bu tür haberlerin yayılmasının ardındaki
amaç Yunanistan'ın, uluslararası andlaşmalarla
Ege'de açıkça kendine bırakılmamış
coğrafî formasyonlar üzerinde sözde egemenlik
tasarrufları olduğunu ima etmek endişesinden
kaynaklanabileceği değerlendirilmektedir.

Soru : Yunanistan'ın söz konusu kayalık ve
adacıkları iskana açması doğru
ise ne gibi önlemler almayı düşünüyorsunuz?

Cevap : Yunanistan'ın söz konusu ıssız
kayalıkları ve adacıkları iskana açacağına
dair yayılan haberlerin, bu ülkenin sözde egemenlik
tasarruflarında bulunmakta olduğu şayialarını
yaratabilmek amacıyla ortaya atılmış
olması mümkündür. Nitekim Yunan basınında
zaman zaman bu anlama gelebilecek haberlere rastlanmaktadır.

Ege Denizinde Lozan ve Paris Barış Andlaşmaları
ile belirlenmiş bir hukukî statüko vardır.
Yunanistan ile aramızda bir deniz sınırı
mevcut değildir. Bununla beraber, sözkonusu andlaşmalarda
adları sayılmak suretiyle açıkça
Yunanistan'a verilmiş veya bu andlaşmaların
düzenlediği hükümlerle Yunanistan'a bırakılmış
ada, adacık veya kayalıklara herhangi bir itirazımız
yoktur. Ancak, bunların haricindeki coğrafî formasyonlar
üzerinde Yunanistan'ın egemenlik iddiasında
bulunamayacağı, Ege'de statüsü tartışmalı
coğrafî formasyonlar üzerinde bunun hilafına
faaliyetlerin hukukî statükonun ihlali ve değiştirilmesi
anlamını taşıyacağı, bu
anlama gelebilecek oldu-bittilere ve iskan dahil hiçbir
tasarrufa müsaade edilmeyeceği, tarafımızdan
çeşitli vesilelerle Yunanistan'ın ve uluslararası
kamuoyunun dikkatine getirilmiş, diplomatik temaslarımızda
ortaya konmuş ve Yunanistan yetkililerine en üst düzeyde
de bildirilmiş bulunmaktadır.

17. - Adıyaman Milletvekili Celal Topkan'ın, TEDAŞ'ta
çalışan bazı personelin geçici
görevle değişik illere atanacağı iddiasına
ilişkin sorusu ve Enerji ve Tabiî Kaynaklar Bakanı
M. Recai Kutan'ın yazılı cevabı (7/1922)

Türkiye Büyük Millet Meclisi Başkanlığına

Aşağıdaki sorularımın Sayın
Enerji ve Tabiî Kaynaklar Bakanı tarafından
yazılı olarak cevaplandırılmasını
arz ederim.

Saygılarımla.

  Celal Topkan

  Adıyaman

1. TEDAŞ'ta çalışmakta olan Daire Başkanları,
Şube Müdürleri ve onların Müşavirleri
ile diğer üst düzey personelden oluşan 100'ün
üzerinde görevliyi Diyarbakır, Van ve Erzurum'a
3 aylık geçici görevle atayacağınız
doğru mudur?

2.  Bu insanları belirlerken ve tayin ederken, uyguladığınız
ölçü nedir? Hangi kriterler sizin için
geçerlidir?

3.  Ramazan ayına girdiğimiz bu günlerde, bu insanları
mağdur etmek, aile yaşam düzenlerini değiştirmek
sizleri rahatsız ediyor mu?

 T.C.

 Enerji ve Tabiî Kaynaklar Bakanlığı

Araştırma, Planlama ve Koordinasyon

 Kurulu Başkanlığı 12.2.1997

 Sayı : B.15.0.APK.0.23-300-219-2231

 Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
24.12.1997 tarih ve A.01.0.GNS.0.10.00.02-7/1922-4975/13995 sayılı
yazısı.

Adıyaman Milletvekili Sayın Celal Topkan'ın
şahsıma tevcih ettiği 7/1922 esas no.lu yazılı
soru önergesi ile ilgili bilgiler ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Adıyaman Milletvekili Sayın Celal Topkan'ın
yazılı soru önergesi ve cevabı (7/1922-4975)

Soru 1 : TEDAŞ'ta çalışmakta olan Daire
Başkanları, Şube Müdürleri ve onların
Müşavirleri ile diğer üst düzey personelden
oluşan 100'ün üzerinde görevliyi Diyarbakır,
Van ve Erzurum'a 3 aylık geçici görevle atayacağınız
doğru mudur?

Soru 2 :  Bu insanları belirlerken ve tayin ederken, uyguladığınız
ölçü nedir? Hangi kriterler sizin için
geçerlidir?

Soru 3 :  Ramazan ayına girdiğimiz bu günlerde,
bu insanları mağdur etmek, aile yaşam düzenlerini
değiştirmek sizleri rahatsız ediyor mu?

Cevap 1,2,3 : 3096 sayılı Kanunun 3 ve 5 inci maddelerine
istinaden ve 7.1.1993 tarih, 21458 sayılı Resmi
Gazetede yayınlanan Görev Bölgeleri Yönetmeliği
gereğince; Bakanlığımız TEDAŞ
Genel Müdürlüğüne bağlı müesseselerin
işletme haklarının devri sırasında
yararlanmak ve oluşturulacak devir kurullarının
yapacağı çalışmalara örnek
teşkil etmesi açısından, gerekli çalışmaları
yapmak üzere, TEDAŞ Genel Müdürlüğü
emrinde organigram dışı uzun süre pasif
olarak görev yapan Müşavir, Fen Tetkik Kurulu
Üyesi, Müdür, Başuzman ve Uzman unvanlı
personeli merkezi Erzurum, Van ve Diyarbakır Elektrik Dağıtım
Müesseseleri olmak üzere, Doğu ve Güneydoğu
Anadolu Bölgelerinde yer alan elektrik dağıtım
müesseselerinde 3 ay süre ile geçici olarak görevlendirilmesi
düşünülmektedir.

Bu itibarla illerde yapılacak görevlendirmelerde;
bilgi ve deneyimi olan ve daha önceleri üst düzeyde
yöneticilik yapıp, şu anda pasif olarak çalışan
personel seçilecektir. Bu personelin aktif bir hale getirilerek
3 ay gibi bir süre görevlendirilmeleri mer'i mevzuat
hükümleri dahilinde ve hizmetin bir gereğidir.

18. - Erzincan Milletvekili Tevhit Karakaya'nın, Erzincan
depreminde zarar gören vatandaşlara yapılan
yardımlara ilişkin sorusu ve Devlet Bakanı
Sacit Günbey'in yazılı cevabı (7/1926)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Prof. Dr. Sacit Günbey tarafından yazılı
olarak cevaplandırılmasına delaletlerinizi
saygıyla arz ederim. 14.1.1997

  Tevhit Karakaya

  Erzincan

13 Mart 1992 tarihinde meydana gelen Erzincan depremi Erzincan'da
büyük ölçüde can ve mal kaybına
neden olmuştur.

1.  Deprem nedeniyle zarar gören vatandaşlarımızdan

a)  Vefat edenlere

b)  Yaralananlara

c)  Binaları hafif, orta ve ağır biçimde
hasar görenlere bugüne kadar ayrı ayrı
ne kadar tazminat ödenmiştir?

2.  Ödenmeyen tazminat var mıdır? Varsa bu
tazminatlar ne zaman ödenecektir?

3.  13 Mart 1992'den bugüne deprem tazminatı dışında
Erzincan Sosyal Yardımlaşma ve Dayanışma
Vakfına (Fak-Fuk Fon'a) ne kadar para gönderilmiştir?
Bu fasıldan toplam kaç kişiye ne kadar yardım
yapılmıştır? Gönderilen miktardan
ne kadarı, hangi kurum ve kuruluşlara yardım
olarak verilmiş ya da nerelere harcanmıştır?

 T.C.

 Devlet Bakanlığı

 (Sn. Prof. Dr. Sacit Günbey) 17.2.1997

 Sayı : B.02.0.018/01273

Konu : Erzincan Milletvekili Sn. Tevhit Karakaya'nın

soru önergesine cevap

Türkiye Büyük Millet Meclisi Başkanlığı

Genel Sekreterliği

(Kanunlar ve Kararlar Dairesi Başkanlığına)

İlgi : 24.1.1997 tarih ve A.01.0.GNS.0.10.00.02-7/1926-49989/14044
sayılı yazınız.

13 Mart 1992 tarihinde Erzincan'da meydana gelen depremde zarar
görenlere, 3838 sayılı Kanun gereği yardım
amacıyla bugüne kadar Fondan 390 706 000 000.- TL.
tahsis edilmiş ve 370 206 000 000.- TL.'lık kısmı
talep doğrultusunda adı geçen Vakfa peyderpey
aktarılmıştır.

Erzincan Sosyal Yardımlaşma ve Dayanışma
Vakfı tarafından, Merkez İlçede hayatını
kaybedenlere 24 840 582 169.- TL., sakat kalanlara 415 000 000.-
TL., konutları hasar görenlere 231 604 773 118.- TL.,
işyerleri hasar görenlere 35 495 187 000.- TL. ödeme
yapılmıştır.

Afetzedelere yardım için, bu çerçevede
ilçelere yapılan aktarma miktarı ise 42 527
500 000.- TL.'dır.

Buna göre Vakıfça yapılan toplam ödeme
334 883 042 287.- TL. olmaktadır.

Ödenmeyen tazminat miktarı 28 448 350 000.- TL. olup,
Erzincan Sosyal Yardımlaşma ve Dayanışma
Vakfının ödeme planı doğrultusunda
en kısa sürede tamamlanacaktır.

1992 yılından bugüne kadar deprem tazminatı
dışında Fondan Erzincan Sosyal Yardımlaşma
ve Dayanışma Vakfına muhtelif yardımlar
için (periyodik, aktarma, terör, yakacak, eğitim
yardımı, halıcılık kursu vb.
konularda) toplam 29 027 455 000.- TL. aktarılmıştır.

Fondan gönderilen paralar ve mahallî imkânlar
ile Vakıf 1922 yılından bugüne kadar
yardıma muhtaç 33 740 kişiye 32 787 392 000.-
TL.'lik aynî ve nakdî yardım (yiyecek, giyecek,
yakacak, sağlık, eğitim, öğrenim, terör,
iş kurma vb yardımlar) yapmıştır.

Bilgi ve takdirlerinize arz ederim.

  Sacit Günbey

  Devlet Bakanı

19. - İzmir Milletvekili Sabri Ergül'ün kamu
çalışanlarına yapılan zammın
yetersizliğine ilişkin Başbakandan sorusu ve Maliye
Bakanı Abdüllatif Şener'in yazılı
cevabı (7/1928)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanması
için gereğini dilerim.

Saygılarımla.

  Sabri Ergül

  İzmir

Kamu çalışanları memurların,
işçilerin ve emeklilerin yıllık % 90'na
varan enflasyon karşısında, son olarak genelde
% 30 maaş artışına layık görülmeleri,
memura, emekliye, işçiye enflasyon üzerinde
zam yapacağız vaadiyle hükümet olan RP+DYP
Koalisyon Hükümetinin yeni bir insafsızlığı
değil midir?

Memur ve emekliyi hergün bir yenisini yaptığınız
zamlarla hayat pahalılığına ezdiren hükümetinizin
şimdi de kamu görevlileri memurlar arasında
eşitsizlik ve ayırım yapan, “üniformalı”
olanlara “üniformasız” olanlardan 2 misli
daha fazla maaş zammı veren kararların, 2
misli zam alan “üniformalı” kamu görevlileri
tarafından bile üniformasızlara da bu oranda
zam yapılmamış olması nedeniyle uygun
görülmediğini; tüm kamuoyunun, zor koşullar
altında görev yapan “üniformalı”
kamu görevlilerinin aldıkları % 70-80 zammın
“üniformasız” kamu görevlilerine de
verilmesi gerektiği görüşünde olduğunu
ne zaman takdir edecek ve gereğini yapacaksınız?

“Üniformalı” kamu görevlilerine hayat
pahalılığı karşısında
ezilmekten bir nebze olsun kurtaran % 70-80 zam uygulamasının
“üniformasız” kamu görevlilerine de
yansıtılmasının Silahlı Kuvvetlerimiz
dahil tüm kamuoyu vicdanını rahatlatacağını
ne zaman görecek ve kabul edeceksiniz?

Aksi tutumun kamuoyunda, “üniformalı olanların,
gücü yetenlerin” haklarını az da
olsa aldığı izlenim ve kanaatini yaratabileceğini
ve bunun da sosyal barışı olumsuz yönde
etkileyeceğini düşünüyor musunuz?


 T.C.

 Maliye Bakanlığı

Bütçe ve Malî Kontrol Genel Müdürlüğü
17.2.1997

 Sayı : B.07.0.BMK.0.11.013/600

 Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
24.1.1997 tarih ve A.01.0.GNS.0.10.00.02-7/1928-4973-13993 sayılı
yazıları.

İzmir Milletvekili Sayın Sabri Ergül'ün
7/1928 esas no.lu yazılı soru önergesinde yer
alan sorulara ait cevaplar aşağıda sunulmuştur.

Hükümetimizin göreve başladığı
tarihten bugüne kadar, memurlarımıza kümülatif
toplam yüzde 95 oranında maaş artışı
sağlanmıştır. Fiyat artışları
ise, 1996 yılının ikinci altı ayında
yüzde 31.5 olarak gerçekleşmiş olup 1997
yılının ilk yarısında da yüzde
26 olarak tahmin edilmektedir. Buna göre bir yıllık
dönem itibariyle memurlarımıza enflasyonun
oldukça üzerinde bir maaş artışı
sağlanmıştır.

Ancak Hükümetimiz memurlarımıza ödenen
maaşları yeterli görmemekte ve bu nedenle  çalışanlarımızın
maaşlarında ilave iyileştirmeler yapılması
için çalışılmaktadır.
Nitekim öncelikle askerî personel ile emniyet mensuplarımıza
ek zamlar yapılmıştır. Diğer tüm
çalışanlarımızın maaşlarında
da ilave iyileştirmeler yapılması amacıyla
yapılan çalışmalara devam edilmektedir.

Memurlarımızın maaşlarında yapılacak
ilave iyileştirmeler sırasında ise, geçmiş
yıllarda uğranılan kayıplar, personel
temininde ve görevde tutulmasında karşılaşılan
güçlükler gibi farklı kriterler dikkate
alınmakta ve ek zam oranları buna göre belirlenmektedir.
Bu çerçevede, ilave iyileştirmeler sırasında
farklı zam oranlarının belirlenmesi tabiidir.

Hükümetimizin kamu görevlilerinin maaşlarında
yaptığı tüm bu artışları
ve ilave iyileştirmeler için yapılan çalışmaları
dikkate almadan, bu düzenlemeleri insafsızlık
olarak nitelemek ve ayrıca kamu görevlilerimizi üniformalı
ve üniformasız olarak ayırmak doğru bir
yaklaşım tarzı değildir ve aynı
zamanda gerçeklerle de bağdaşmamaktadır.
Hükümetimizin icraatları, bugüne kadar olduğu
gibi bundan sonra da tüm çalışanlarımızın
ve ayrıca emeklilerimizin, işçilerimizin,
çiftçilerimizin, özetle ülkedeki tüm
insanlarımın refah seviyelerinin artırılması
yönünde olacaktır.

Bilgilerinize arz olunur.

  Doç. Dr. Abdüllatif Şener

  Maliye Bakanı

 20. - Rize Milletvekili Ahmet Kabil'in, Çay Kurumunun
borcuna ilişkin sorusu ve Devlet Bakanı Ahmet Demircan'ın
yazılı cevabı (7/1935)

Türkiye Büyük Millet Meclisi Başkanlığına

Aşağıdaki sorularımın Çay
Kurumundan sorumlu Sayın Devlet Bakanı Ahmet Demircan
tarafından yazılı cevaplandırılması
için gereğini saygılarımla arz ederim.
14.1.1997

  Ahmet Kabil

  Rize

Çay Kurumunun 1992'den 1996 yılına kadar
Genel Müdürlüğünü yapan ve bu dönem
zarfından Çay Kurumunun borcunu akıl almaz
sorumsuz bir yönetimle 200 milyondan 27 trilyona çıkaran
eski Genel Müdür, Çay Kurumunun 1995 yılı
sonu itibarı ile Başbakanlık Denetleme Kurulu
raporlarına göre borcun 27 trilyon değil, 8.5
trilyon olduğunu iddia eden yazılar dağıtarak
kamuoyunu yanıltmaktadır.

İlk Genel Müdürlüğe atandığı
tarihte Türkiye'nin trajı en yüksek gazetesi
bile “Pes Doğrusu” çay sahtekârlığı
yapan Tuncer Ergüven Genel Müdür oldu diye 1 inci
sayfada, büyük puntolarla başlık attıracak
bir geçmişe sahip eski genel müdürün
bu iddiaları karşısında öğrenmek
istediğim,

Soru 1 : 31.7.1996 tarih 7/1082-7840 sayı ile Sayın
Devlet Bakanı tarafından cevaplandırılmasını
istediğim soru önergeme verilen cevapta, toplam borç
miktarı ve bankaların isimleri belirtilerek, bankaların
taleplerinin 36 trilyon 787 milyar olduğu, 10.6.1996 günü
Hazine Müsteşarlığının koordinatörlüğünde
alacaklı bankaların üst düzey yetkililerinin
iştiraki ile genelde Devlet bankalarına olan borçların
faizlerinin büyük bir bölümü af edilmiş
neticede 16 trilyon 736 milyar borcun kesinleştiği tarafıma
bildirilmiştir.

a)  Bu miktar doğru değil midir?

b)  Bu miktar doğru ise Başbakanlık Denetleme
Kurumunun böyle bir tesbiti yok mudur?

c)  Başbakanlık Denetleme Kurumunun böyle bir
tesbiti varsa 1995 yılı sonu itibariyle 8.5 trilyon
borcu nasıl tespit etmişlerdir? Aradaki % 100 çelişkinin
esası nedir?

T.C.

 Devlet Bakanlığı 6.2.1997

 Sayı : B.02.0.020/117

Türkiye Büyük Millet Meclisi Başkanlığına

İlgi : TBMM Başk. Genel Sekr. Kan. Kar. Daire Başk.lığı
24.1.1997 tarih ve Kan. Kar. Md.'nün  A.01.0.GNS.0.10.00.02-7/1935-5006/14094
sayılı yazınız.

Tarafımdan cevaplandırılmak üzere ilgi
yazınız ekinde alınan Rize Milletvekili Sayın
Ahmet Kabil'in Çay İşletmeleri Genel Müdürlüğü
ile ilgili soru önergesinin cevabı ilişiktedir.

Bilgilerinizi arz ederim.

  Dr. Ahmet Demircan

  Devlet Bakanı

Rize Milletvekili, Sayın Ahmet Kabil tarafından;
Türkiye Büyük Millet Meclisi Başkanlığına,
cevaplandırılması koşuluyla verilen
14 Ocak 1997 günlü soru önergesinde mealen;

Çay Kurumunun 1992'den 1996 yılına kadar
Genel Müdürlüğünü yapan, eski Genel
Müdürün, Çay Kurumunun 1995 yılı
sonu itibariyle Başbakanlık Denetleme Kurulu Raporlarına
göre, bankalara olan borcun 27 trilyon değil, 8.5 trilyon
olduğunu iddia ettiğini ve kamuoyunu yanılttığını,
halbukî, 31.7.1996 tarih ve 7/1082-7840 sayı ile
Sayın Devlet Bakanı tarafından cevaplandırılmasını
istediği soru önergesine verilen cevabî yazıda,
toplam borç miktarı ve bankaların isimleri
belirtilerek, bankaların taleplerinin 36 trilyon 787 milyar
TL. olduğunun belirtilmiş olduğu; 10.5.1996 günü
Hazine Müsteşarlığının koordinatörlüğünde
alacaklı bankaların üst düzey yetkililerinin
iştiraki ile genel olarak Devlet bankalarına  olan
borçların faizlerinin büyük bir bölümünün
af edilmesi sonucu, toplam borcun 16 trilyon 736 milyar TL. olarak
kesinleşmiş olduğu belirtilerek;

a)  Bu miktarın doğru olup olmadığı?

b)  Bu miktar doğru ise, Başbakanlık Denetleme
Kurulunun böyle bir tesbitinin olup olmadığı?

c)  Başbakanlık Denetleme Kurulunun böyle bir
tesbiti var ise, 1995 yılı sonu itibariyle 8,5 trilyon
TL. borcun nasıl tespit edilmiş olduğu? Aradaki
% 100 çelişkinin esasının ne olduğu?

Sorulmakta olup, bu sorulara cevaplarımız aşağıya
çıkarılmış bulunmaktadır
:

Bilindiği gibi, Çay İşletmeleri Genel
Müdürlüğünün iştigal konusunun
özelliği sebebiyle, üretim altı ay sürmekte,
üretim sonucu oluşan kuru çay bir yıldan
fazla bir süreç içerisinde satılabilmekte
olup, stok devir hızı daima 1 (bir)'in altında
seyretmektedir. Üretimin altı ayda, satışların
bir yıldan fazla bir zaman içerisinde gerçekleşmiş
olması teşekkülün sermayesinin bir bölümünün
stoka bağlı kalmasına neden olmakta ve bunun
bir sonucu olarak da yabancı kaynak kullanma ihtiyacı
hâsıl olmaktadır. Paketli çay satış
fiyatlarının doğru zamanda ve doğru oranda
ayarlanamamış olması buna eklenince yabancı
kaynak kullanma ihtiyacı daha da artmaktadır.

Öteden beri kaynak yetmezliğini; bankalardan kredi, Hazineden
tahvil ya da nakit almak suretiyle telafi cihetine gidilmiştir.

Kaynak yetmezliği bu biçimde giderilmeye çalışılırken,
1994 yılının birinci yarısında
para ve sermaye piyasalarında meydana gelen olumsuz gelişmeleri
neden gösteren alacaklı bankalar, kredi faizlerini
tek taraflı olarak yukarı çekmek istemişlerse
de, her defa taleplerine menfi cevap verilmiş, bankaların
bu talepleri kabul edilmemiş, defter kayıtlarımızda
bankalara olan borç, ilk mukavele faiz oranı ile
kaydedilmeye devam edilmiştir. Bunun üzerine Tütünbank,
Demirbank ve Esbank yasal yollara başvurmuşlar, icra
takibatı yaparak teşekkülün gayri menkullerine,
banka hesaplarına, müşterilerden alacaklarına
ve stok çaylarına ihtiyati haciz uygulamışlardır.
Bankaların bu eylem ve işlemlerine, teşekkülümüz
tespit davası açmak suretiyle mukabil eylem ve işlemlerde
bulunmuştur. Bankaların icra takibinde bulunmuş
olmaları, Teşekkülümüzün 60 adet,
bilanço çıkaran ünitelerini ve üniteler
arasındaki para akışını kısıtlamış,
para akışının sağlanamaz noktasına
gelmeye ramak kalmış iken kıyı ötesi
bankacılık sistemi içerisinde off-shore hesabı
açılmış ve böylece üniteler
arası para transferi hiçbir engele takılmadan
sağlanabilmiştir.

Bilahare ilgili bankanın off-shore hesabının
daha fazla çalıştırılamayacağını
bildirmesi üzerine, ünitelerin bankalar nezdindeki cari
hesapları, ünite personeli adına açılmış
ve daha sonra da borçlu cari şekline dönüştürülmüştür.

Bu arada, bankalara olan borçların makul bir faiz
haddi kabul edilerek tasfiyesi için 1994 ve 1995 yıllarında
bankalarla yazışma, görüşme ve toplantılar
düzenlenerek konu görüşülmüş
ancak, Mayıs 1996 ayına kadar herhangi bir sonuç
alınamamıştır. İşte bu
nedenlerle 1994 ve 1995 yıllarına ait Teşekkül
bilançoları, hesapların talep etmiş
oldukları ve her defasında Teşekkül tarafından,
ilgili bankalara kabul edilmeyeceği bildirilmiş olan
faiz oranlarına göre değil de ilk mukavele faiz
oranları üzerinden çıkarılmıştır.

Sonuç olarak :

a)  10 Mayıs 1996 günü Hazine Müsteşarlığının
koordinatörlüğünde alacaklı bankaların
üst düzey yetkililerinin iştirakleri ile Hazine
Müsteşarlığı idare binasında
yapılan toplantıda; başlangıçta,
bankaların taleplerine göre 36 787 Milyar TL.'ye ulaşan
banka borçları bilhassa Devlet Bankalarının
yoğun pazarlıklar neticesi, faiz oranlarını
aşağıya çekmeleri sonucu 36 787 Milyar
TL.'lik borç 16 736 Milyar TL.'ye çekilmiş
ve dolayısıyla 16 736 Milyar TL.'lik borç
kesinleşmiştir.

b)  1994 ve 1995 yılı bilançoları,
bankaların talep ettikleri faiz oranları dikkate
alınmadan, mukaveledeki faiz oranları dikkate alınarak
çıkarılmış olduğundan, Yüksek
Denetleme Kurulu, Teşekkülün kayıtlarında
gözüken borç miktarlarını dikkate
almış ve tesbitlerini defter kayıtlarına
göre yapmışlardır.

c)  Başbakanlık Yüksek Denetleme Kurulu tesbitlerini,
yukarıda da değinildiği üzere, Teşekkülün
defter kayıtlarına göre yapmışlardır.
1994 ve 1995 yıllarında bankalarla hesap mutabakatı,
faiz oranlarında ve dolayısıyla borç
ya da alacaklarda mutabakat sağlanamamış, bu
sebeple de anılan yıllara ait bilançolar
mukavele de belirtilmiş olan faiz oranları dikkate
alınarak çıkarılmış ve
bu nedenle de 1995 yılı konsolide bilançoda
bankalara borç 8,2 Trilyon TL. olarak kaydedilmiştir.

Arz ederim.

  Dr. Ahmet Demircan

  Devlet Bakanı

21. - Tekirdağ Milletvekili Fevzi Aytekin'in, Tekirdağ
Belediye Meclisinin bir kararına ilişkin sorusu ve
Bayındırlık ve İskân Bakanı
Cevat Ayhan'ın yazılı cevabı (7/1937)

Türkiye Büyük Millet Meclisi Başkanlığına

Aşağıdaki sorularımın Bayındırlık
ve İskân Bakanı Sayın Cevat Ayhan tarafından
yazılı olarak cevaplandırılmasını
müsaadelerinize arz ederim.

Saygılarımla.  16.1.1997

  Fevzi Aytekin

  Tekirdağ

1.  Tekirdağ Belediye Meclis Karar Numarası 202, Karar
tarihi 1.11.1995 ve 29 numaralı kanalizasyon ücret
tarifesi yasal mıdır?

2.  İnkişaf alanlarında İmar Kanununun
23 üncü maddesine göre ruhsat alınırken
% 25 vatandaşların belediyeye ödediği kaldırım
ve kanal paraları alınmışken yeniden
kanal adı altında bir ücret alınması
mükerrer olmuyor mu?

3.  Genelde inkişaf alanlarında eğer belediyece
kanalizasyonlar yapılmış ise vatandaşların
verdiği taahhütler gereği % 75 Kanun gereği alınması
gerekmiyor mu?

4.  Foseptik çukurlarına bağlı olan inkişaf
alanlarındaki binalardan bu ücretin alınması
mümkün müdür?

5.  İmar Kanununun 23 üncü maddesi gereği
inkişaf alanlarındaki bu uygulama yapılması
gerekirken yeni bir belediye kanalizasyon tarifesi bu bölgeler
için geçerli midir?

6.  Belediye Meclisi bu kararı 1995 sonunda, 1996 yılında
uygulamak için almıştı ama son aylara
kadar alınmayan bu ücret yıl sonunda vatandaşların
sıkıştırılarak ödemelerinin
istenmesi Tekirdağ halkını zor durumda bırakmıştır.
Bundan böyle 1997'de ödemeler cezalı olacaktır,
gecikmelerden dolayı Tekirdağ halkı suçlu
mudur?

7.  Yine Belediye Meclis Karar numarası 202, Karar tarihi
1.11.1995 olan kararın 29 uncu maddesinde kanalizasyon
ücreti ile ilgili bir ücret belirtilmiş, aynı
maddenin devamında kanalizasyon bağlama ücretinin
1 metrelik kazı maliyet ücreti çıkarılmış
bunların hangisi uygulanacaktır?

 T.C.

 Bayındırlık ve İskân Bakanlığı

 Basın ve Halkla İlişkiler Müşavirliği
18.2.1997

 Sayı : B.09.0.BHİ.0.00.00.25/2-A/322

 Konu : Tekirdağ Milletvekili Fevzi Aytekin'in

yazılı soru önergesi

Türkiye Büyük Millet Meclisi Başkanlığına

İlgi : TBMM'nin 28.1.1997 gün ve  A.01.0.GNS.0.10.00.02-7/1937-5169-14174
sayılı yazısı 

İlgi yazı ilişiğinde alınan, Tekirdağ
Milletvekili Fevzi Aytekin'in Bakanlığımıza
yönelttiği yazılı soru önergesi incelenmiştir.

Soru 1 :  Tekirdağ Belediye Meclis Karar Numarası 202,
Karar tarihi 1.11.1995 ve 29 numaralı kanalizasyon ücret
tarifesi yasal mıdır?

Cevap 1 : Bilindiği üzere, gerek 3194 sayılı
İmar Kanunu, gerekse 180 ve 209 sayılı Bakanlığımız
Teşkilat ve Görevleri Hakkındaki Kanun Hükmünde
Kararnameler, Belediyelerin iş ve işlemlerinin denetlenmesi
konusunda Bakanlığımıza herhangi bir
yetki ve sorumluluk vermemiş, bu görev 3152 sayılı
Kanun ile İçişleri Bakanlığına
verilmiştir.

Bu sebeple, Tekirdağ Belediye Meclisinin 1.11.1995 tarih ve
202 numaralı kararına ilişkin 29 numaralı
kanalizasyon ücret tarifesi hakkında herhangi bir
bilgi Bakanlığımıza ulaşmamıştır.

Soru 2 :İnkişaf alanlarında İmar Kanununun
23 üncü maddesine göre ruhsat alınırken
% 25 vatandaşların belediyeye ödediği kaldırım
ve kanal paraları alınmışken yeniden
kanal adı altında bir ücret alınması
mükerrer olmuyor mu?

Soru 3 : Genelde inkişaf alanların da eğer belediyece
kanalizasyonlar yapılmış ise vatandaşların
verdiği taahhütler gereği % 75 Kanun gereği alınması
gerekmiyor mu?

Soru 4 : Foseptik çukurlarına bağlı olan
inkişaf alanlarındaki binalardan bu ücretin
alınması mümkün müdür?

Soru 5 :  İmar Kanununun 23 üncü maddesi gereği
inkişaf alanlarındaki bu uygulama yapılması
gerekirken yeni bir belediye kanalizasyon tarifesi bu bölgeler
için geçerli midir?

Soru 6 : Belediye Meclisi bu kararı 1995 sonunda, 1996
yılında uygulamak için almıştı
ama son aylara kadar alınmayan bu ücret yıl
sonunda vatandaşların sıkıştırılarak
ödemelerinin istenmesi Tekirdağ halkını
zor durumda bırakmıştır. Bundan böyle
1997'de ödemeler cezalı olacaktır, gecikmelerden
dolayı Tekirdağ halkı suçlu mudur?

Cevap 2, 3, 4, 5, 6 : Gelişme alanlarında yapı
ruhsatı verilebilmesi için gerekli olan hususlar
3194 sayılı İmar Kanununun 23 üncü
maddesinde belirtilmiştir. Buna göre, iskân hudutları
içinde olup da imar planında beldenin inkişafına
ayrılmış bulunan sahalarda her ne olursa olsun
yapı izni verilebilmesi için,

- Bu sahaların imar planı esaslarına ve yönetmelik
hükümlerine uygun olarak parselasyon planlarının
Belediye Encümeni veya İl İdare Kurulunca tasdik
edilmiş bulunması,

- Plana ve bulunduğu bölgenin şartlarına
göre yolların pis ve içme suyu şebekeleri
gibi teknik alt yapısının yapılmış
olması şartı getirilmiştir.

Ancak bunlardan parselasyon planları tasdik edilmiş
olmakla beraber yolu, pis ve içme suyu şebekeleri
gibi teknik alt yapısı henüz yapılmamış
olan yerlerde, ilgili idarelerin izni halinde ve ilgili idarelerce
hazırlanacak projeye uygun olarak yaptırılanlara
veya parselleri hizasına rastlayan ve yönetmelikte
belirtildiği şekilde hissesine düşen teknik
alt yapı bedelini % 25 peşin ödeyip geri kalan
% 75'ini alt yapı hizmetlerinin ilgili idaresince tamamlanacağı
tarihten en geç altı ay içinde ödemeyi
taahhüt edenlere de yapı ruhsatı verilir. Kanalizasyon
tesisinin yapı bitirilip kullanılmaya başlanacağı
tarihe kadar yapılmaması halinde fosseptik veya
benzeri geçici bir tesis yaptırılması
yoluna gidilir. Bu yapılmadığı takdirde
yapıya kullanma izni verilmez şeklinde hüküm
altına alınmıştır.

Soru 7 : Yine Belediye Meclis Karar numarası 202, Karar
tarihi 1.11.1995 olan kararın 29 uncu maddesinde kanalizasyon
ücreti ile ilgili bir ücret belirtilmiş, aynı
maddenin devamında kanalizasyon bağlama ücretinin
1 metrelik kazı maliyet ücreti çıkarılmış
bunların hangisi uygulanacaktır?

Cevap 7 : Belediyeler Kanununda öngörülen vergi,
resim harçları 2464/2589 sayılı Kanun
uyarınca ilgililerden tahsil edilmektedir. Bu Kanunda kanalizasyon
harcamalarına katılma paylarının hesaplanması,
tahakkuk şekli ve zamanı, bu payların ilanı
ve tahsil şekli gibi hususlar açıklanmıştır.
Anılan Kanuna ilişkin Yönetmeliğin uygulanması
hususunda İçişleri Bakanlığı
yetkilidir.

Bilgilerinize arz ederim.

  Cevat Ayhan

  Bayındırlık ve İskân Bakanı

22. - Sakarya Milletvekili Ersin Taranoğlu'nun, Metin Göktepe'nin
öldürülmesi olayına karışan
polislerin görevlerine iade edilmesine ilişkin sorusu
ve İçişleri Bakanı Meral Akşener'in
yazılı cevabı (7/1941)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Meral  Akşener tarafından
yazılı olarak cevaplandırılması
hususunda delaletlerinizi arz ederim.

Saygılarımla.

  Ersin Taranoğlu

  Sakarya

Gazeteci Metin Göktepe'nin öldürülmesi olayına
karışan ve itirafları müfettiş
raporunda yer alan polis memurlarının göreve
iade edilmeleriyle ilgili olarak;

1.  Açığa alınan polislere maaşları
hangi oranda ödenmiştir?

2.  Göreve iade edilen bu polislere yapılan kesintiler
ödenmiş midir?

3.  Ödenmişse ödenen miktarlar nedir? Faiz ödenmiş
midir?

4.  Mahkeme bitinceye kadar bu polisler bir kere daha göreve
iade edilecekler midir?

 T.C.

 İçişleri Bakanlığı

 Emniyet Genel Müdürlüğü 17.2.1997

 Sayı : B.05.1.EGM.0.12.01.01-041272

 Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
28.1.1997 gün ve A.01.0.GNS.0.10.00.02-7/1941-5026/14130
sayılı yazısı.

Sakarya Milletvekili Ersin Taranoğlu tarafından TBMM
Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

İstanbul Emniyet Müdürlüğünde Çevik
Kuvvet Şube Müdürlüğünde görevli
iken, Gazeteci Metin Göktepe'nin öldürülmesi
olayı ile ilgili olarak, açığa alınan
polislere 657 sayılı Devlet Memurları Kanununun
141 inci maddesinde belirtilen 2/3 oranında (Açık
Memur Maaşı) ödenmiştir.

Göreve iade edilen polis memurlarına ise, yine 657
sayılı Devlet Memurları Kanununun 143 üncü
maddesindeki hükümler gerçekleşmediği
için (Yargılamanın devam etmesi sebebi ile)
açıkta kaldıkları tarihler arasında
alamadıkları 1/3 maaşları da ödenmemiştir.

Sözkonusu polisler 657 sayılı Devlet Memurları
Kanununun 137.138/b ve 140 ıncı maddeleri gereğince
14.1.1997 tarihli Bakanlık onayı ile görevden
uzaklaştırılmışlardır.

Adı geçen görevliler hakkında yasal
işlemler yapılmaktadır. Yargılama neticelerine
göre durum yeniden değerlendirilecektir.

Bilgilerinize arz ederim.

  Dr. Meral Akşener

  İçişleri Bakanı

23. - İstanbul Milletvekili Ercan Karakaş'ın,
1978'de İstanbul Üniversitesinde yaşanan bombalama
olayına ilişkin sorusu ve İçişleri
Bakanı Meral Akşener'in yazılı cevabı
(7/1946)

Türkiye Büyük Millet Meclisi Başkanlığına

Aşağıda yer alan sorularımın İçişleri
Bakanı tarafından yazılı olarak yanıtlanmasını
arz ederim.

  Ercan Karakaş

  İstanbul

16 Mart 1978'de İstanbul Üniversitesinde sol görüşlü
öğrenciler üzerine atılan bomba sonucu 7
gencin ölmesi ve 41 kişinin yaralanmasına ilişkin
olarak 4.12.1996 tarihli soru önergemize 23.12.1996 tarihli
yanıtınızı tatmin edici bulmamaktayım.

Aşağıdaki sorularımın ciddî
olarak incelendikten sonra yanıtlanmasını
diliyorum.

Sorular :

1.  Mahkeme zabıtlarından öğrencilerin
olay günü zorla ön kapıdan çıkarıldıklarına
ilişkin tanık ve mağdur ifadeleri bulunmaktadır.
Kaldı ki; öğrencilerin üzerine bomba atılacağı
ihbarı üzerine önlemlerin artırıldığı
ve gerekli tedbirlerin alındığı iddia
edildiğine göre, neden öğrencilerin çıkışı
için üniversitelerin diğer kapıları
değil de, ülkücülerin kontrolündeki yüzlerce
kişinin aynı anda gelip geçtiği Beyazıt
Meydanına açılan kapı tercih edilmiştir?

2.  Söylendiği gibi öğrencilerin ön kapıdan
çıkarılmaları yönünde bir
emir yoksa, son derece ciddî ihbara rağmen bu önemli
husus keyfiyete bırakılmış demek değil
midir?

3.  Hergün üniversitede görevi başında
olduğu belirtilen Toplum Zabıtası Müdür
Muavini Vural Beşcan ihbara rağmen olay günü
niçin görevinin başında bulunmamıştır?

4.  Olay günü görev yapan polis memuru Yahya Gergin'in
bombayı attıktan sonra kaçan faillerin peşinden
koşmak isteyen polisleri komiser muavini Reşat Altay'ın
engellediği yolunda bir beyanı oluşmuş
mudur?

5.  Davanın görüldüğü ilk mahkemenin
olay tarihinde görev yapan emniyet güçlerinin
görevi ihmal ettikleri yönünde bir kararı
olduğunu ve bu görevlilerin saptanarak haklarında
suç duyurusunda bulunulması için sıkıyönetim
komutanlığına yazı yazıldığını
biliyor musunuz?

İçişleri Bakanlığınca bugüne
kadar haklarında suç duyurusunda bulunulan görevliler
hakkında herhangi bir işlem yapılmış
mıdır? Yapılmadıysa nedeni, yapıldıysa
sonucu nedir?

6.  Yeniden açılan davada yargının;
olay tarihinde polis olan sanık Mustafa Doğan'ın
kimliğine ve görevine ilişkin yazısına
neden ancak bir yıl sonra (müdahil vekillerinin sanıkla
ilgili hariçten topladıkları ayrıntılı
bilgileri savcılığa vermelerinden sonra) tatmin
edici bir yanıt verilmiştir?

Bu kadar kolay bir işlemin bir yıl sürmesi doğal
karşılanabilir mi?

7.  Emniyetin CMUK, 154/9 uyarınca suç teşkil
eden bu keyfiyeti karşısında bakanlık
bir işlem yapmayı düşünüyor
mu?

8.  Sol görüşlü öğrencilerin üzerine
ülkücüler tarafından bomba atılacağı
olaydan 9 gün önce ayrıntılı biçimde
ihbar edilmişti. İhbara ilişkin resmi belgenin
18 yıl boyunca yargıya intikal ettirilmemiş
olması nasıl açıklanabilir? Bu tutum
yargıya yardımcı olması gerekenlerin
görevlerini yerine getirmedikleri anlamına gelmez
mi?

Bakanlığınız bu konuda nasıl bir
işlem yapmayı düşünmektedir?

9.  Emniyet bugüne kadar bomba ihbarında adı
geçen Özgün Koç'u neden sorgulamamıştır?

10.  Yargının, 1996 yılı itibarıyla
olayla ilgili bir soruşturma yapıp yapılmadığına
ilişkin sorusuna Bakanlık neden Emniyet Genel Müdürlüğü
aracılığıyla yanıt vermiştir?
Ayrıca bu yanıtın sorulan soruyla ilgisi
olmamasını nasıl açıklıyorsunuz?

11.  16 Mart katliamının faillerinin, (örneğin,
Mustafa Doğan ve Sıddık Polat'ın) Abdullah
Çatlı ve benzerleri gibi devlet tarafından
(özel kimlik ve belgeler sağlanarak) kullanılma
ihtimali araştırılmış mıdır?

 T.C.

 İçişleri Bakanlığı

 Emniyet Genel Müdürlüğü 17.2.1997

 Sayı : B.05.1.EGM.0.12.01.01-041276

 Konu : Yazılı soru önergesi

Türkiye Büyük Millet Meclisi Başkanlığına

İlgi : a) TBMM Başkanlığının
28.1.1997 gün ve A.01.0.GNS.0.10.00.02-7/1946-5039/14175
sayılı yazısı.

b)  23.12.1996 gün ve B.05.1.EGM.0.12.01.01.285262 sayılı
yazımız.

İstanbul Milletvekili Ercan Karakaş tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesi incelenmiş, adı geçen
milletvekilinin aynı konu ile ilgili olarak 4.12.1996 tarihli
soru önergesine ilgi (b)'de kayıtlı yazımız
ile vermiş olduğumuz cevap aynen geçerli olup,
ilave olarak hazırlanan cevap aşağıya
çıkarılmıştır.

Olay günü üniversiteden sorumlu Toplum Zabıta
Müdür Yardımcısı F. Vural Beşcan'ın
olay dosyasında mevcut görev listesi ve Savcının
tutanağına göre görevde olduğu tespit
edilmiştir.

Davanın görüldüğü ilk mahkeme tarafından,
olay tarihinde görev yapan Emniyet Güçlerinin
görevi ihmal ettikleri için Sıkıyönetim
Komutanlığına suç duyurusunda bulunduğuna
dair bir yazı mevcut değildir. Kayıtlarımızda
Özgün Koç ismine rastlanılmamıştır.

Bilgilerinize arz ederim.

  Dr. Meral Akşener

  İçişleri Bakanı

24. - Bartın Milletvekili Cafer Tufan Yazıcıoğlu'nun,
Bartın-Amasra Belediyesine yardım yapılıp
yapılmayacağına ilişkin sorusu ve Maliye
Bakanı Abdüllatif Şener'in yazılı
cevabı (7/1950)

Türkiye Büyük Millet Meclisi Başkanlığına

Aşağıdaki sorumun Sayın Maliye Bakanı
tarafından yazılı olarak cevaplandırılmasını
saygılarımla arz ve talep ederim.  7.1.1997

  Cafer Tufan Yazıcıoğlu

  Bartın

Soru : Bartın İli Amasra İlçesi Belediyesi
işçilerinin bir yıldır ücret alamadığı
belirtilmektedir. Bakanlığınız Bütçesinin
Mahallî idarelere yapılacak yardım ve ödemeler
tertibinden bu Belediyeye işçilerin mağduriyetini
gidermek için bir yardım yapılabilir mi?

 T.C.

 Maliye Bakanlığı

 Bütçe ve Malî Kontrol Genel Müdürlüğü
17.2.1997

 Sayı : B.07.0.BMK.0.11.013-600/2133

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığı Kanunlar
ve Kararlar Dairesi Başkanlığının
20.1.1997 tarih ve  A.01.0.GNS.0.10.00.02-7/1862-4871/13787 sayılı
yazıları.

Bartın Milletvekili Sayın Cafer Tufan Yazıcıoğlu'nun
7/1950 esas no.lu yazılı soru önergesinde yer
alan sorulara ait cevaplar aşağıda sunulmuştur.

Bilindiği üzere mahallî idarelere  yardım
yapılması amacıyla Bakanlığım
bütçesinde “Mahallî İdarelere Yapılacak
Yardım ve Ödemeler” adı altında
bir tertip açılmakta ve bu tertipten belediyelere
yardım yapılmaktadır.

Ancak bu tertipte sınırlı bir miktarda ödenek
yer almakta olup, bu ödenek belediyelerin çok zorunlu
ve acil bazı ihtiyaçları için kullanılmaktadır.
Bu itibarla, ülkemizdeki tüm belediyelerin çok
çeşitli ihtiyaçlarının bu sınırlı
kaynaktan karşılanma imkânı bulunmamaktadır.
Ancak sözkonusu belediyenin Bakanlığımıza
müracaatı halinde, bu talebin ayrıca değerlendirmeye
alınacağı tabiidir.

1996 yılında ise Amasra İlçesi belediyesine
Bakanlığım bütçesinden yılın
ilk yarısında 2.5 milyar lira ve ayrıca 30.9.1996
tarihinde de 2 milyar lira olmak üzere toplam 4,5 milyar
lira yardım yapılmıştır.

Bilgilerinize arz olunur.

  Doç. Dr. Abdüllatif Şener

  Maliye Bakanı

25. - İstanbul Milletvekili Mehmet Sevigen'in, özel
tim görevlilerinin Gazi Mahallesi olaylarına katılıp
katılmadığına ilişkin sorusu ve
İçişleri Bakanı Meral Akşener'in
yazılı cevabı (7/1954)

18.1.1997

Türkiye Büyük Millet Meclisi Başkanlığına

Aşağıdaki sorularımın, İçişleri
Bakanı Meral Akşener tarafından yazılı
olarak yanıtlanması için gerekli işlemin
yapılmasını arz ederim.

  Mehmet Sevigen

  İstanbul

1.  Haklarında çete kurarak cinayete karıştıkları
ve tehditle para aldıkları iddiası bulunan
iki özel tim görevlisi Ayhan Çarkın ve
Ercan Ersoy'un, 12 Mart 1995 tarihinde Gazi Mahallesinde üç
kahvenin taranmasından sonra meydana gelen ve 17 kişinin
ölümüyle sonuçlanan olaylarda aktif görev
aldıkları doğru mu?

2.  Özel tim görevlileri Ayhan Çarkın
ve Ercan Ersoy'un, Gazi Mahallesi olaylarında aktif görev
aldıkları doğruysa, bu durum, olayların
bilinen vahim boyutlara ulaşmasında etkili bir unsur
olmuş mudur?

3.  Gazi Mahallesinde 17 kişinin yaşamını
yitirmesi ile sonuçlanan olaylardan sonra yapılan
balistik inceleme sonucunda, ölümlere, çevik
kuvvette görevli 20 polisin silahından çıkan
kurşunların neden olduğu saptanmıştı.
Adı geçen özel tim görevlilerinin silahları,
olaylardan sonra balistik incelemeye alınmış
mıdır?

4.  Şu an cezaevinde olan 5 özel tim görevlisi,
son 5 yılda, benzer olaylarda aktif görev almışlar
mıdır?

5.  Bu gibi özel tim görevlileri hakkında cezaî
işlem neden başlatılmıyor?

6.  Çeşitli yasa dışı olaylara
karıştıkları bilinen bu özel tim
görevlileri üst yöneticilerin talimatıyla
mı Gazi Mahallesine gitmişlerdir? Yoksa orada bulunmalarını
gerektirecek özel görevleri mi vardı?

7.  Olayların provoke edilmesinde bu özel tim görevlilerinin
etkin rol aldıkları yönünde şüpheler
oluşmuştur. Bu konuda bilginiz var mı? Konuyu
bu yönoyle de araştırdınız mı?

 T.C.

 İçişleri Bakanlığı

 Emniyet Genel Müdürlüğü 17.2.1997

 Sayı : B.05.1.EGM.0.12.01.01-041273

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
29.1.1997 gün ve A.01.0.GNS.0.10.00.02-7/1954-5051/14188
sayılı yazısı.

İstanbul Milletvekili Mehmet Sevigen tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Polis memuru Ercan Ersoy'un İstanbul Emniyet Müdürlüğü
emrinde görev yapmadığı, polis memuru Ayhan
Çarkın'ın ise 12 Mart 1995 tarihinde İstanbul
Gaziosmanpaşa İlçesinde meydana gelen olaylarda
görevlendirilmediği, zira, adı geçen polis
memurunun İstanbul Emniyet Müdürlüğüne
29.6.1995 tarihinde atamasının yapıldığı
anlaşılmıştır.

Bilgilerinize arz ederim.

  Dr. Meral Akşener

  İçişleri Bakanı

26. - Adana Milletvekili Erol Çevikçe'nin, bakanlıkların
eczanelere olan ilaç borçlarına ilişkin
sorusu ve Maliye Bakanı Abdüllatif Şener'in
yazılı cevabı (7/1960)

Türkiye Büyük Millet Meclisi Başkanlığına

Bilindiği gibi kamu çalışanlarının
ve bakmakla yükümlü oldukları kişilerin
hastalanmaları durumunda, kullandıkları ilaçlar
1996 yılına kadar, anlaşmalı eczaneler
tarafından her kamu görevlisine, eczanelerce her başvuruda
veriliyordu.

Bir süreden beri ve halen hemen tüm kamu kuruluşlarının
eczanelere olan borçları, ödenmez hale geldiğinden,
gene hemen tüm eczaneler kamu personeline reçeteleri
karşılığı ilaç verilmemektedirler.
Bu nedenle; aşağıdaki sorularımın
Maliye Bakanı tarafından yazılı olarak
yanıtlanmasını saygı ile arz ederim.

  Erol Çevikçe

  Adana

Sorular :

1.  Bugün itibariyle bakanlıkların eczanelere
ödemesi gereken toplam ilaç borcu tutarı ne
kadardır?

2.  Eczanelerin toplam alacakları ne zaman ödenecektir?

3.  Bundan böyle ödemelerin zamanında yapılması
konusunda ne gibi tedbirler almayı düşünüyorsunuz?

4.  Hangi tarihten itibaren Kamu Personeli başvuru halinde
hemen ilaç alabilecektir?

 T.C.

 Maliye Bakanlığı

 Bütçe ve Malî Kontrol Genel Müdürlüğü
17.2.1997

 Sayı : B.07.0.BMK.0.11.013/600-2132

Konu : Yazılı soru önergesi

Türkiye Büyük Millet Meclisi Başkanlığına

İlgi : Kanunlar ve Kararlar Dairesi Başkanlığının
29.1.1997 tarih ve  A.01.0.GNS.0.10.00.02-5186-14230 sayılı
yazıları.

Adana Milletvekili Sayın Erol Çevikçe'nin
7/1960 esas no.lu yazılı soru önergesinde yer
alan  sorulara ait cevaplar aşağıda sunulmuştur.

Bilindiği üzere ilaç giderleriyle ilgili harcamalar
“100-Personel Giderleri” harcama kaleminden karşılanmakta
ve bu kalem içerisinde yer alan “180-Tedavi Yardımı
ve Cenaze Giderleri” ayrıntı koduna gider kaydedilmektedir.

1996 yılında personel giderleriyle ilgili olarak
tüm kuruluşların ilave ihtiyaçları
karşılanmış bulunmaktadır. Bu
nedenle, personel giderleri tertibinden karşılanan
ilaç paralarının ödenmesi konusunda
bir problem bulunmamaktadır.

1997 yılında ise, 30 Ocak 1997 tarih ve 1370 sayılı
Tel emri ile kuruluşların ilaç ödemelerine
ait ödeneklerinin yüzde 15'i serbest bırakılmıştır.

Bu itibarla Bakanlığımızca, ilaç
ödemelerinin zamanında yapılabilmesi ve gerek
çalışanlarımızın gerekse
eczanelerin zor durumda kalmamaları için azamî
hassasiyet gösterilmiştir.

Bilgilerine arz olunur.

  Doç. Dr. Abdüllatif Şener

  Maliye Bakanı

27. - Manisa Milletvekili Tevfik Diker'in, Yeni Demokrasi Partisi
eski Genel Başkanı Cem Boyner'in günlük
bir gazetede yayımlanan konuşmasına ilişkin
sorusu ve İçişleri Bakanı Meral Akşener'in
yazılı cevabı (7/2013) 21.5.1996

Türkiye Büyük Millet Meclisi Başkanlığına

TBMM İçtüzüğü 94 üncü
maddesine göre aşağıdaki sorumun İçişleri
Bakanı Sayın Ülkü Güney tarafından
sözlü olarak cevaplandırmasını
arz ederim.

Saygılarımla.

  Tevfik Diker

  Manisa

Soru : 17.5.1996 tarihli Hürriyet Gazetesinde çıkan
Yeni Demokrasi Partisi eski Genel Başkanı Cem Boyner'in
yapmış olduğu konuşma Emniyet makamları
tarafından anında tespit edildi mi? Tespit edildi
ise, ne gibi işlem yapıldı? Bu talihsiz ve
yanlış beyanın verilmesine fırsat veren
ve zemin hazırlayan kişiler hakkında yasal
işlem yapıldı mı?

 T.C.

 İçişleri Bakanlığı

 Emniyet Genel Müdürlüğü 17.2.1997

 Sayı : B.05.1.EGM.0.12.01.01-041275

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
25.5.1996 gün ve A.01.0.GNS.0.10.00.02-7/2013 sayılı
yazısı.

Manisa Milletvekili Tevfik Diker tarafından TBMM Başkanlığına
sunulan ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

15.5.1996 tarihinde Manisa İli Celal Bayar Üniversitesi
İktisadi ve İdarî Bilimler Fakültesi
İşletme Kulübünce tertiplenen “Ekonomi
ve İş Hayatı” konulu konferansa konuşmacı
olarak katılan Yeni Demokrasi Hareketi Eski Genel Başkanı
Cem Boyner'in konuşması ile ilgili tutanak 17.5.1996
tarihinde Manisa Cumhuriyet Başsavcılığına
intikal ettirilmiştir.

Bilgilerinize arz ederim.

  Dr. Meral Akşener

  İçişleri Bakanı

28. - Ankara Milletvekili Ersönmez Yarbay'ın, günlük
bir gazetede yayımlanan “Atatürk Havalimanında
Filistinli Operasyonu” başlıklı haberde
yeralan iddialara ilişkin sorusu ve İçişleri
Bakanı Meral Akşener'in yazılı cevabı
(7/2017)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı tarafından sözlü olarak cevaplandırılmasına
delaletlerinizi saygılarımla arz ederim.

  Ersönmez Yarbay

  Ankara

Sorular :

1.  Bir günlük gazetede “Atatürk Havalimanında
Filistinli Operasyonu” başlıklı haber
yer almıştır. Bu habere göre; İsrail
Gizli Servisi Mossad'ın başvurusu üzerine Karadeniz
Teknik Üniversitesi, İstanbul Üniversitesi Eczacılık
Fakültesi ve Cerrahpaşa Tıp Fakültesi öğrencisi
olan üç Filistinli havaalanında yakalanmıştır.
Bu haber doğru mudur? Doğru ise yakalanan Filistinli öğrencilerin
adları ve soyadları nedir? Okudukları fakültelerdeki
kaçıncı sınıfa devam etmektedirler?

2.  Sözkonusu öğrenciler Türkiye'ye sahte pasaportla
mı giriş yapmışlardır? Türkiye'de
kaç senedir sahte pasaportla dolaşmaktadırlar;
sahte pasaportları kimler temin etmiştir?

3.  Sözkonusu Filistinliler Emniyet'te kaç gün
sorgulanmışlardır? Bu sorgulamada Mossad yetkilileri
bulunmuşlar mıdır?

4.  Sözkonusu Filistinliler İsrail'li yetkililere
teslim edilmiş midir? Edilmişse T.C. Kanunları
veya uluslararası sözleşmelerde bu olayın
dayanağı nedir?

 T.C.

 İçişleri Bakanlığı

 Emniyet Genel Müdürlüğü 17.2.1997

 Sayı : B.05.1.EGM.0.12.01.01-041274

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
23.5.1996 gün ve A.01.0.GNS.0.10.00.02-7/2017 sayılı
yazısı.

Ankara Milletvekili Ersönmez Yarbay tarafından TBMM
Başkanlığına sunulan ve tarafımdan
yazılı olarak cevaplandırılması
istenen soru önergesinin cevabı aşağıya
çıkarılmıştır.

Önergede ileri sürüldüğü gibi İstanbul
Üniversitesi ve Karadeniz Teknik Üniversitesinde öğrenci
olan üç Filistinlinin Atatürk Hava Limanında
yakalanarak İsrailli yetkililere teslim edilmesi sözkonusu
değildir.

Ancak 20.5.1996 tarihinde önceden yapılan bir ihbar
üzerine Atatürk Hava Limanından çıkış
yapacakları sırada; aslen Filistin soy ve uyruklu
olan 4 şahıs yakalanmış, adı
geçen yabancıların yapılan pasaport
tetkiklerinde Filistin makamlarınca tanzim edilmiş
yasal ve geçerli pasaport sahibi oldukları ve İsrail
temsilciliğince kendilerine İsrail'e giriş vizesi
verildiği tespit edilmiştir. Kendilerinin Türkiye'de
öğrencilik durumları bulunmamaktadır.

Sözkonusu yabancıların sorgulamalarında
Mossad yetkileri bulunmamıştır. Sorgulamalarını
müteakip kendi isteklerine binaen 21.5.1996 günü
saat 09.55'de Türk Hava Yollarının TK-770 sefer
sayılı uçağı ile İsrail'in
Tel-Aviv kentine gitmek üzere çıkışları
sağlanmıştır.

Bilgilerinize arz ederim.

  Dr. Meral Akşener

  İçişleri Bakanı

29. - Ankara Milletvekili Nejat Arseven'in, özel giysili
korumalara ilişkin sorusu ve İçişleri
Bakanı Meral Akşener'in yazılı cevabı
(7/2038) 

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Meral Akşener tarafından
yazılı olarak cevaplandırılması
hususunda gereğinin yapılmasını arz ederim.

Saygılarımla.

  Av. Nejat Arseven

  Ankara

Başbakan Sayın Necmettin Erbakan'ın Kayseri
gezisi sırasında Refah Partisi tarafından
oluşturulan özel bir koruma grubu tarafından
korunduğu ve bu grubun çevrede güvenliği sağlamaya
çalıştığı çeşitli
basın ve yayın organlarında yer almıştır.
(28.1.1997 Milliyet, 27.1.1997 Sabah, 28.1.1997 Hürriyet,
28.1.1997 Radikal, 28.1.1997 Ateş gazeteleri)

Sorular  :

1.  Kollarında ve göğüslerinde Türk
Bayrağı ve Refah Partisi amblemi bulunan siyah giysiler
ile üzerinde Türk Bayrağı olan siyah bereler
takan bu koruma grubunun herhangi bir resmi sıfatı
olmadığı halde T.C. Başbakanını
korumasını ve çevrede güvenliği
sağlamaya çalışmasını doğru
buluyor musunuz?

2.  Siyasi Partiler Kanununun 94 üncü maddesinde yer
alan “Üniforma giydirme ve güvenlik kuvvetlerinin
görevlerini üstlendirme yasağı” hükmüne
açıkça aykırı bu durumlar karşısında
güvenlik güçleri ne tür bir işlem
yapmışlardır?

3.  Dünyayı felakete götüren Nasyonal Sosyalist
ve Faşist Partilerin Almanya ve İtalya'da yıllar
önce kurmuş oldukları Örgüt yapısı
ve şekline benzer görüntü ve yapıda,
Türk Hukuk Sistemi ve Anayasasında yeri olmayan ve
çok partili siyasî hayatımızda ilk
defa karşılaşılan, “Refah Partisi”nin
yasaları açıkça ihlal eden ve devamı
halinde ileride telafisi imkânsız bu tür eylemleri
hakkında İçişleri Bakanlığı
olarak herhangi bir tahkikat başlatılmış
mıdır?

 T.C.

 İçişleri Bakanlığı

 Emniyet Genel Müdürlüğü 17.2.1997

 Sayı : B.05.1.EGM.0.12.01.01-041271

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
5.2.1997 gün ve A.01.0.GNS.0.10.00.02-7/2038-5215/14699 sayılı
yazısı.

Ankara Milletvekili Nejat Arseven tarafından TBMM Başkanlığına
sunulan ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

26.1.1997 günü Başbakan Sayın Prof. Dr.
Necmettin Erbakan'ın Kayseri İline yapmış
olduğu gezi esnasında; Melikgazi Belediye Hizmet Binasının
açılış töreninde birbirine benzer
olarak bot, kot pantolon, meşin mont ve bereler ile tektip
elbise giymiş görüntüsü veren, giydikleri
montun sol göğsünde ve berelerin yan cephesinde
Refah Partisi amblemi ile birleştirilmiş arma şeklinde
Türk Bayrağı taşıyan 20 kişilik
bir grubun miting alanında cadde kenarında kordon
şeklinde tertip aldıkları görülmesi
üzerine Emniyet görevlilerince derhal müdahalede
bulunularak, bulundukları yer ve aldıkları
tertibi terk etmeleri sağlanmış, güvenlik
kuvvetlerinin görevini üstlenmelerine fırsat
verilmemiştir.

Olaya Kayseri Cumhuriyet Başsavcılığı
el koymuş olup, soruşturma Savcılıkça
yürütülmektedir.

Bilgilerinize arz ederim.

  Dr. Meral Akşener

  İçişleri Bakanı

Enerji ve Tabiî Kaynaklar eski Bakanı Şinasi
Altıner'in Türk Ceza Kanununun 230 uncu maddesi uyarınca
yargılanmak üzere Yüce Divana sevkine ilişkin
önergeye verilen oyların sonucu :

Kabul edilmemiştir .

 Üye Sayısı       : 549

 Kullanılan Oylar    :  501

 Kabul Edenler               :  107

 Reddedenler                     : 391

 Çekimserler             : 2

 Mükerrer Oylar            : 0

 Geçersiz Oylar               :  1

 Oya Katılmayanlar          :  48

 Açık Üyelikler          : 1

(Kabul Edenler)

ADANA

İbrahim Yavuz Bildik

Mehmet Büyükyılmaz

Tuncay Karaytuğ

Orhan Kavuncu

ADIYAMAN

Celal Topkan

AMASYA

Haydar Oymak

ANKARA

Yılmaz Ateş

Ali Dinçer

Mehmet Ekici

Eşref Erdem

Halis Uluç Gürkan

Şaban Karataş

M. Seyfi Oktay

Aydın Tümen

Hikmet Uluğbay

ANTALYA

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

AYDIN

M. Fatih Atay

 Sema Pişkinsüt

BALIKESİR

Tamer Kanber

Mustafa Güven Karahan

İ. Önder Kırlı

BİLECİK

Şerif Çim

BOLU

Mustafa Karslıoğlu

BURDUR

Kazım Üstüner

BURSA

Ali Rahmi Beyreli

Hayati Korkmaz

ÇANAKKALE

Ahmet Küçük

ÇORUM

Hasan Çağlayan

Ali Haydar Şahin

DENİZLİ

Hilmi Develi 

Adnan Keskin

EDİRNE

Mustafa İlimen

Erdal Kesebir

ERZİNCAN

Mustafa Yıldız

ESKİŞEHİR

Necati Albay

Mahmut Erdir

GAZİANTEP

Ali Ilıksoy

HATAY

Ali Günay

 Nihat Matkap

Atilla Sav

İÇEL

Oya Araslı

Abdülbaki Gökçel

D. Fikri Sağlar

Mustafa İstemihan Talay

İSTANBUL

Ziya Aktaş

Mehmet Aydın

Nami Çağan

Bülent Ecevit

Algan Hacaloğlu

Ercan Karakaş

Osman Kılıç

Mehmet Moğultay

Altan Öymen

H. Hüsammettin Özkan

Mehmet Cevdet Selvi

Mehmet Sevigen

Ahmet Tan

Bülent Tanla

Zekeriya Temizel

Erdoğan Toprak

Ali Topuz

İZMİR

Veli Aksoy

Ali Rıza Bodur

Sabri Ergül

Şükrü Sina Gürel

Aydın Güven Gürkan

Birgen Keleş

Atilla Mutman

Ahmet Piriştina

KARABÜK

Erol Karan

KARAMAN

Fikret Ünlü

KARS

Çetin Bilgir

KAYSERİ

İsmail Cem

Recep Kırış

KIRKLARELİ

Necdet Tekin

KOCAELİ

Halil Çalık

Osman Pepe

Bekir Yurdagül

KONYA

Abdullah Turan Bilge

Nezir Büyükcengiz

KÜTAHYA

Emin Karaa

MALATYA

Ayhan Fırat

MANİSA

Hasan Gülay

Cihan Yazar

MUĞLA

Zeki Çakıroğlu

Fikret Uzunhasan

ORDU

İhsan Çabuk

Müjdat Koç

SAKARYA

Teoman Akgür

SAMSUN

Ayhan Gürel

Yalçın Gürtan

SİNOP

Metin Bostancıoğlu

SİVAS

Mahmut Işık

Nevzat Yanmaz

Muhsin Yazıcıoğlu

TEKİRDAĞ

Fevzi Aytekin

Bayram Fırat Dayanıklı

TOKAT

Hanefi Çelik

Şahin Ulusoy

TRABZON

Hikmet Sami Türk

TUNCELİ

Orhan Veli Yıldırım

UŞAK

Mehmet Yaşar Ünal

ZONGULDAK

Hasan Gemici

Osman Mümtaz Soysal

(Reddedenler)

ADANA

Cevdet Akçalı

Uğur Aksöz

İmren Akyut

M. Ali Bilici

Yakup Budak

Sıtkı Cengil

İ. Cevher Cevheri

Erol Çevikçe

M. Halit Dağlı

Veli Andaç Durak

Mustafa Küpeli

İbrahim Ertan Yülek

ADIYAMAN

Mahmut Nedim Bilgiç

Mahmut Bozkurt

AFYON

Sait Açba

Osman Hazer

H. İbrahim Özsoy

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan

Yaşar Eryılmaz

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Aslan Ali Hatipoğlu

Ahmet İyimaya

Cemalettin Lafcı

ANKARA

İlhan Aküzüm

Nejat Arseven

Saffet Arıkan Bedük

Ahmet Bilge

Gökhan Çapoğlu

Ömer Ekinci

Ünal Erkan

Mehmet Gölhan

Agâh Oktay Güner

İrfan Köksalan 

Mehmet Sağdıç

Yücel Seçkiner

Ahmet Tekdal

İlker Tuncay

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

İbrahim Gürdal

Bekir Kumbul

Sami Küçükbaşkan

ARDAHAN

Saffet Kaya

ARTVİN

Hasan Ekinci

Süleyman Hatinoğlu

AYDIN

Cengiz Altınkaya

Ali Rıza Gönül

Nahit Menteşe

Muhammet Polat

İsmet Sezgin

Yüksel Yalova

BALIKESİR

Abdülbaki Ataç

Ahmet Bilgiç

Safa Giray

İsmail Özgün

Hüsnü Sıvalıoğlu

İlyas Yılmazyıldız

BARTIN

Zeki Çakan

BATMAN

Alaattin Sever Aydın

Ataullah Hamidi

Musa Okçu

Faris Özdemir

BAYBURT

Ülkü Güney

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

BİTLİS

Zeki Ergezen

Edip Safder Gaydalı

Kamran İnan

Abdulhaluk Mutlu

BOLU

Avni Akyol

Feti Görür

Necmi Hoşver

Abbas İnceayan

Mustafa Yünlüoğlu

BURDUR

Mustafa Çiloğlu

Yusuf Ekinci

BURSA

Yüksel Aksu

Abdülkadir Cenkçiler

Cemal Külahlı

Feridun Pehlivan

Ali Osman Sönmez

Turhan Tayan

Ertuğrul Yalçınbayır

ÇANAKKALE

Hikmet Aydın

Mustafa Cumhur Ersümer

Nevfel Şahin

A. Hamdi Üçpınarlar

ÇANKIRI

Mete Bülgün

İsmail Coşar

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Hasan Korkmazcan

Haluk Müftüler

Ramazan Yenidede

DİYARBAKIR

Abdülkadir Aksu

Muzaffer Arslan

Ferit Bora

M. Salim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Yakup Hatipoğlu

Sebgetullah Seydaoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barım

Hasan Belhan

Cihan Paçacı

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Mustafa Balcılar

Demir Berberoğlu

İbrahim Yaşar Dedelek

Hanifi Demirkol

GAZİANTEP

Nurettin Aktaş

Mehmet Batallı

Kahraman Emmioğlu

Mehmet Bedri İncetahtacı

Mustafa R. Taşar

Ünal Yaşar

Mustafa Yılmaz

GİRESUN

Turhan Alçelik

Burhan Kara

Yavuz Köymen

Ergun Özdemir

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

Mustafa Zeydan

HATAY

Abdulkadir Akgöl

Süleyman Metin Kalkan

Levent Mıstıkoğlu

Mehmet Sılay

Ali Uyar

Hüseyin Yayla

IĞDIR

Adil Aşırım

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Erkan Mumcu

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Halil Cin

Ali Er

Turhan Güven

Ayfer Yılmaz

Rüştü Kazım Yücelen

İSTANBUL

Bülent Akarcalı

Meral Akşener

Yıldırım Aktuna

Sedat Aloğlu

Tayyar Altıkulaç

Ahat Andican

Refik Aras

Azmi Ateş

Mustafa Baş

Mukadder Başeğmez

Ali Coşkun

Tansu Çiller

Gürcan Dağdaş

H. Hüsnü Doğan

Halit Dumankaya

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Cefi Jozef Kamhi

Hüseyin Kansu

Yılmaz Karakoyunlu

M. Cavit Kavak

Hayri Kozakçıoğlu

Emin Kul

Göksal Küçüali

Necdet Menzir

Yusuf Namoğlu

Ali Oğuz

Korkut Özal

Mehmet Ali Şahin

Güneş Taner

Şadan Tuzcu

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Işın Çelebi

Hasan Denizkurdu

İ. Kaya Erdem

Rüşdü Saracoglu

Işılay Saygın

Ufuk Söylemez

Süha Tanık

Sabri Tekir

Zerrin Yeniceli

İsmail Yılmaz

KAHRAMANMARAŞ

Esat Bütün

Hasan Dikici

Ali Doğan

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Şinasi Altıner

Hayrettin Dilekcan

KARAMAN

Abdullah Özbey

Zeki Ünal

KARS

Y. Selahattin Beyribey

Sabri Güner

Zeki Karabayır

KASTAMONU

Fethi Acar

Murat Başesgioğlu

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

İbrahim Yılmaz

KIRIKKALE

Kemal Albayrak

Hacı Filiz

Mikail Korkmaz

Recep Mızrak

KIRKLARELİ

A. Sezal Özbek

Cemal Özbilen

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Bülent Atasayan

Necati Çelik

İsmail Kalkandelen

Şevket Kazan

Hayrettin Uzun

KONYA

Ahmet Alkan

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Mehmet Keçeciler

Hasan Hüseyin Öz

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Metin Perli

MALATYA

Miraç Akdoğan

Oğuzhan Asiltürk

Yaşar Canbay

Metin Emiroğlu

Fikret Karabekmez

MANİSA

Abdullah Akarsu

Rıza Akçalı

Tevfik Diker

Ayseli Göksoy

Sümer Oral

Ekrem Pakdemirli

Yahya Uslu

Erdoğan Yetenç

MARDİN

Fehim Adak

Muzaffer Arıkan

Süleyman Çelebi

Mahmut Duyan

Ömer Ertaş

Hüseyin Yıldız

MUĞLA

İrfettin Akar

Lale Aytaman

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

NEVŞEHİR

Abdülkadir Baş

Mehmet Elkatmış

Esat Kıratlıoğlu

NİĞDE

Doğan Baran

Akın Gönen

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Bahri Kibar

Mustafa Hasan Öz

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ahmet Demircan

Nafiz Kurt

Biltekin Özdemir

Latif Öztek

Adem Yıldız

SİİRT

Ahmet Nurettin Aydın

Mehmet Emin Aydın

Nizamettin Sevgili

SİNOP

Kadir Bozkurt

Yaşar Topçu

SİVAS

Musa Demirci

Tahsin Irmak

Temel Karamollaoğlu

Abdüllatif Şener

ŞANLIURFA

Sedat Edip Bucak

Necmettin Cevheri

İbrahim Halil Çelik

Seyit Eyyüpoğlu

Eyyüp Cenap Gülpınar

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

Mehmet Salih Yıldırım

TEKİRDAĞ

Nihan İlgün

Enis Sülün

TOKAT

Abdullah Arslan

Ali Şevki Erek

Metin Gürdere

Ahmet Fevzi İnceöz

Bekir Sobacı

TRABZON

Eyüp Aşık

Yusuf Bahadır

Ali Kemal Başaran

İbrahim Çebi

Şeref Malkoç

İsmail İlhan Sungur

UŞAK

Yıldırım Aktürk

Hasan Karakaya

VAN

Maliki Ejder Arvas

Mustafa Bayram

Şerif Bedirhanoğlu

Fethullah Erbaş

Şaban Şevli

Mahmut Yılbaş

YALOVA

Cevdet Aydın

Yaşar Okuyan

YOZGAT

İlyas Arslan

Kazım Arslan

Yusuf Bacanlı 

Lutfullah Kayalar

Abdullah Örnek

İsmail Durak Ünlü

ZONGULDAK

Veysel Atasoy

Necmettin Aydın

Ömer Barutçu

(Çekimserler)

BURSA

Yahya Şimşek


KAHRAMANMARAŞ

Ali Şahin

(Geçersiz Oy)


HATAY

Fuat Çay (Kabul Geçersiz Oy)


(Oya Katılmayanlar)

ADANA

Arif Sezer

ADIYAMAN

Ahmet Çelik

Ahmet Doğan

AFYON

İsmet Attila

AKSARAY

Sadi Somuncuoğlu

ANKARA

Hasan Hüseyin Ceylan

Cemil Çiçek

Önder Sav

ANTALYA

Deniz Baykal

Emre Gönensay

BARTIN

Köksal Toptan

Cafer Tufan Yazıcıoğlu

BİNGÖL

Mahmut Sönmez

BURSA

Cavit Çağlar

Mehmet Altan Karapaşaoğlu

İlhan Kesici

İbrahim Yazıcı

ÇANKIRI

Ahmet Uyanık

ERZİNCAN

Mustafa Kul

ERZURUM

Abdulilah Fırat

Necati Güllülü

GAZİANTEP

Hikmet Çetin

GÜMÜŞHANE

Lütfi Doğan

İSTANBUL

Ahmet Güryüz Ketenci

Mehmet Tahir Köse

Aydın Menderes

Ali Talip Özdemir

Yusuf Pamuk

İZMİR

Gencay Gürün

Mehmet Köstepen

Metin Öney

Rıfat Serdaroğlu

Hakan Tartan

KASTAMONU

Hadi Dilekçi

KIRKLARELİ

İrfan Gürpınar

KOCAELİ

Onur Kumbaracıbaşı

KONYA

Mustafa Ünaldı

KÜTAHYA

Mustafa Kalemli (Bşk.)

Mehmet Korkmaz

MALATYA

M. Recai Kutan (B.)

MANİSA

Bülent Arınç

MUŞ

Sabahattin Yıldız

SAMSUN

Murat Karayalçın

Musa Uzunkaya

TEKİRDAĞ

Hasan Peker

TRABZON

Kemalettin Göktaş 

TUNCELİ

Kamer Genç (Bşk. V.)

ZONGULDAK

Tahsin Boray Baycık

(Açık Üyelik)

                   KIRŞEHİR : 1

Eski  Başbakan Tansu Çiller'in Türk Ceza Kanununun
230 uncu  Maddesi Uyarınca Yargılanmak Üzere
Yüce Divana Sevkine İlişkin Önergeye Verilen
Oyların Sonucu :

Kabul edilmemiştir.


 Üye Sayısı : 549

 Kullanılan Oylar : 505

 Kabul Edenler : 171

 Reddedenler : 327

 Çekimserler : 5

 Mükerrer Oylar : 1

 Geçersiz Oylar : 1

 Oya Katılmayanlar : 45

 Açık Üyelikler :    1

(Kabul Edenler)

ADANA

Uğur Aksöz

İmren Aykut

İbrahim Yavuz Bildik

Mehmet Büyükyılmaz

Erol Çevikçe

Tuncay Karaytuğ

Orhan Kavuncu

Arif Sezer

ADIYAMAN

Celal Topkan

AFYON

H. İbrahim Özsoy

AMASYA

Haydar Oymak

ANKARA

Yılmaz Ateş

Gökhan Çapoğlu

Ali Dinçer

Eşref Erdem

Halis Uluç Gürkan

Şaban Karataş

İrfan Köksalan

M. Seyfi Oktay

Önder Sav

Aydın Tümen

Hikmet Uluğbay

ANTALYA

Deniz Baykal

İbrahim Gürdal

Bekir Kumbul

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

M. Fatih Atay

Sema Pişkinsüt

İsmet Sezgin

BALIKESİR

Safa Giray

Tamer Kanber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

CaferTufan Yazıcıoğlu

BATMAN

Ataullah Hamidi

BİLECİK

Şerif Çim

BOLU

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

Hayati Korkmaz

Yahya Şimşek

ÇANAKKALE

Hikmet Aydın

Ahmet Küçük

A. Hamdi Üçpınarlar

ÇORUM

Hasan Çağlayan

Ali Haydar Şahin

DENİZLİ

Hilmi Develi

Adnan Keskin

DİYARBAKIR

Sebgetullah Seydaoğlu

EDİRNE

Mustafa İlimen

Erdal Kesebir

ERZİNCAN

Mustafa Kul

Mustafa Yıldız

ESKİŞEHİR

Necati Albay

Mustafa Balcılar

Mahmut Erdir

GAZİANTEP

Mehmet Batallı

Hikmet Çetin

Ali Ilıksoy

Mustafa Yılmaz

GİRESUN

Burhan Kara

HAKKÂRİ

Naim Geylani

HATAY

Fuat Çay

Ali Günay

Nihat Matkap

Atilla Sav

İÇEL

Oya Araslı

Abdülbaki Gökçel

D. Fikri Sağlar

Mustafa İstemihan Talay

İSTANBUL

Bülent Akarcalı

Ziya Aktaş

Refik Aras

Mehmet Aydın

Ali Coşkun

Nami Çağan

Bülent Ecevit

Algan Hacaloğlu

Ercan Karakaş

Ahmet Güryüz Ketenci

Osman Kılıç

Mehmet Tahir Köse

Necdet Menzir

Mehmet Moğultay

Altan Öymen

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

İZMİR

Veli Aksoy

Ali Rıza Bodur

Sabri Ergül

Şükrü Sina Gürel

Aydın Güven Gürkan

Birgen Keleş

Atilla  Mutman

Metin Öney

Ahmet Piriştina

Süha Tanık

Hakan Tartan

Zerrin Yeniceli

KAHRAMANMARAŞ

Ali Şahin

KARABÜK

Erol Karan

KARAMAN

Fikret Ünlü

KARS

Çetin Bilgir

KASTAMONU

Hadi Dilekçi

KAYSERİ

İsmail Cem

Recep Kırış

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Bekir Yurdagül

KONYA

Abdullah Turan Bilge

Nezir  Büyükcengiz

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Hasan Gülay

Cihan Yazar

Erdoğan Yetenç

MARDİN

Ömer Ertaş

MUĞLA

Lale Aytaman

Zeki Çakıroğlu

Fikret Uzunhasan

NEVŞEHİR

Abdülkadir Baş

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Ahmet Kabil

SAKARYA

Teoman Akgür

Ahmet Neidim

SAMSUN

Cemal Alişan

Ayhan Gürel

Yalçın Gürtan

Biltekin Özdemir

Adem Yıldız

SİNOP

Metin Bostancıoğlu

Yaşar Topçu

SIVAS

Mahmut Işık

Nevzat Yanmaz

Muhsin Yazıcıoğlu

TEKİRDAĞ

Fevzi Aytekin

Bayram Fırat Dayanıklı

TOKAT

Metin Gürdere

Şahin Ulusoy

TRABZON

Ali Kemal Başaran

TUNCELİ

Orhan Veli Yıldırım

UŞAK

Mehmet Yaşar Ünal

ZONGULDAK

Veysel Atasoy

Tahsin Boray Baycık

Osman Mümtaz Soysal

(Reddedenler)

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

Mustafa Küpeli

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan

Yaşar Eryılmaz

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

İlhan Aküzüm

Nejat Arseven

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Ünal Erkan

Mehmet Gölhan

Agâh Oktay Güner

Mehmet Sağdıç

Yücel Seçkiner

Ahmet Tekdal

İlker Tuncay

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

Sami Küçükbaşkan

ARDAHAN

Saffet Kaya

ARTVİN

Hasan Ekinci

AYDIN

Cengiz Altınkaya

Ali Rıza Gönül

Nahit Menteşe

Muhammet Polat

Yüksel Yalova

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BARTIN

Zeki Çakan

BATMAN

Alaattin Sever Aydın

Musa Okçu

Faris Özdemir

BAYBURT

Ülkü Güney

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

BİTLİS

Zeki Ergezen

Kamran İnan

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Mehmet Altan Karapaşaoğlu

İlhan Kesici

Cemal Külahlı

Ali Osman Sönmez

Turhan Tayan

Ertuğrul Yalçınbayır

ÇANAKKALE

Mustafa Cumhur Ersümer

Nevfel Şahin

ÇANKIRI

Mete Bülgün

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Muzaffer Arslan

Ferit Bora

M. Salim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barım

Hasan Belhan

Cihan Paçacı

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

Abdulilah Fırat

Necati Güllülü

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

İbrahim Yaşar Dedelek

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

Mustafa R. Taşar

GİRESUN

Turhan Alçelik

Yavuz Köymen

Ergun Özdemir

HAKKÂRİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

Ali Uyar

IĞDIR

Adil Aşırım

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Ali Er

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Sedat Aloğlu

Tayyar Altıkulaç

Ahat Andican

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

H. Hüsnü Doğan

Halit Dumankaya

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Cefi Jozef Kamhi

Hüzeyin Kansu

M. Cavit Kavak

Hayri Kozakçıoğlu

Göksal Küçükali

Ali Oğuz

Korkut Özal

Ali Talip Özdemir

Mehmet Ali Şahin

Şadan Tuzcu

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Işın Çelebi

Hasan Denizkurdu

İ. Kaya Erdem

Rüşdü Saraçoglu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Ali Doğan

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Y. Selahattin Beyribey

Sabri Güner

Zeki Karabayır

KASTAMONU

Fethi Acar

Murat Başesgioğlu

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

İbrahim Yılmaz

KIRIKKALE

Kemal Albayrak

Hacı Filiz

Mikail Korkmaz

Recep Mızrak

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Şevket Kazan

Osman Pepe

Hayrettin Uzun

KONYA

Ahmet Alkan

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Mehmet Keçeciler

Hasan Hüseyin Öz

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Metin Perli

MALATYA

Oğuzhan Asiltürk

Yaşar Canbay

Fikret Karabekmez

M. Recai Kutan

MANİSA

Abdullah Akarsu

Rıza Akçalı

Bülent Arınç

Tevfik Diker

Ekrem Pakdemirli

Yahya Uslu

MARDİN

Fehim Adak

Muzaffer Arıkan

Süleyman Çelebi

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Avni Kabaoğlu

Ahmet Mesut Yılmaz

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

Ersin Taranoğlu

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

Nizamettin Sevgili

SİNOP

Kadir Bozkurt

SIVAS

Musa Demirci

Tahsin Irmak

Temel Karamollaoğlu

Abdüllatif Şener

ŞANLIURFA

Sedat Edip Bucak

Necmettin Cevheri

İbrahim Halil Çelik

Seyit Eyyüpoğlu

Eyyüp Cenap Gülpınar

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

Mehmet Salih Yıldırım

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Feyzi İnceöz

Bekir Sobacı

TRABZON

Eyüp Aşık

Yusuf Bahadır

İbrahim Çebi

Kemalettin Göktaş

Şeref Malkoç

İsmail İlhan Sungur

Hikmet Sami Türk

UŞAK

Hasan Karakaya

VAN

Maliki Ejder Arvas

Mustafa Bayram

Şerif Bedirhanoğlu

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

Kazım Arslan

Yusuf Bacanlı

Lütfullah Kayalar

Abdullah Örnek

İsmail Durak Ünlü

ZONGULDAK

Necmettin Aydın

Ömer Barutçu

(Çekimserler)

İSTANBUL

Emin Kul

KAHRAMANMARAŞ

Esat Bütün

MANİSA

Ayseli Göksoy

UŞAK

Yıldırım Aktürk

YALOVA

Yaşar Okuyan


(Mükerrer Oy)



TEKİRDAĞ

Bayram Fırat Dayanıklı

(Kabul)



(Geçersiz Oy)



AKSARAY

Sadi Somuncuoğlu (BOŞ OY GEÇERSİZ OY)




(Oya Katılmayanlar)

ADANA

M. Ali Bilici

ADIYAMAN

Mahmut Bozkurt

AMASYA

Aslan Ali Hatipoğlu

ANKARA

Cemil Çiçek

Mehmet Ekici

ANTALYA

Emre Gönensay

BARTIN

Köksal Toptan

BİNGÖL

Mahmut Sönmez

BİTLİS

Edip Safder Gaydalı

BOLU

Avni Akyol

Abbas İnceayan

BURSA

Cavit Çağlar

Feridun Pehlivan

İbrahim Yazıcı

DENİZLİ

Hasan Korkmazcan (Bşk. V.)

DİYARBAKIR

Yakup Hatipoğlu

GAZİANTEP

Ünal Yaşar

GİRESUN

Rasim Zaimoğlu

GÜMÜŞHANE

Lütfi Doğan

Mahmut Oltan Sungurlu

HATAY

Levent Mıstıkoğlu

Hüseyin Yayla

ISPARTA

Erkan Mumcu

İÇEL

Halil Cin

Rüştü Kazım Yücelen

İSTANBUL

Yılmaz Karakoyunlu

Aydın Menderes

Yusuf Namoğlu

İZMİR

Gencay Gürün

Mehmet Köstepen

Rıfat Serdaroğlu

KARABÜK

Şinasi Altıner

KONYA

Mustafa Ünaldı

KÜTAHYA

Mustafa Kalemli (Başkan)

Mehmet Korkmaz

MANİSA

Sümer Oral

NİĞDE

Akın Gönen

SAMSUN

İrfan Demiralp

Murat Karayalçın

TEKİRDAĞ

Hasan Peker

Enis Sülün

TOKAT

Hanefi Çelik

TUNCELİ

Kamer Genç (Bşk. V.)

YOZGAT

İlyas Arslan

ZONGULDAK

Hasan Gemici

(Açık Üyelik)

         KIRŞEHİR : 1

Eski Başbakan Tansu Çiller'in Türk Ceza Kanununun
366 ve 240 ıncı maddeleri uyarınca yargılanmak
üzere Yüce Divana sevkine dair önergelere verilen
oyların sonucu :

Kabul edilmemiştir

 Üye Sayısı       : 549

 Kullanılan Oylar    :  529

 Kabul Edenler               :  257

 Reddedenler                    : 270

 Çekimserler             : 1

 Mükerrer Oylar            : 0

 Geçersiz Oylar               :  1

 Oya Katılmayanlar          :  20

 Açık Üyelikler          : 1

(Kabul Edenler)

ADANA

Uğur Aksöz

İmren Aykut

İbrahim Yavuz Bildik

M. Ali Bilici

Mehmet Büyükyılmaz

Erol Çevikçi

Tuncay Karaytuğ

Orhan Kavuncu

Mustafa Küpeli

Arif Sezer

ADIYAMAN

Mahmut Bozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Cemil Çiçek

Ali Dinçer

Mehmet Ekici

Eşref Erdem

Agâh Oktay Güner

Halis Uluç Gürkan

Şaban Karataş

İrfan Köksalan

M. Seyfi Oktay

Mehmet Sağdıç

Önder Sav

Yücel Seçkiner

İlker Tuncay

Aydın Tümen

Hikmet Uluğbay

ANTALYA

Deniz Baykal 

İbrahim Gürdal 

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

Sema Pişkinsüt

İsmet Sezgin

Yüksel Yalova

BALIKESİR

Safa Giray

Tamer Kanber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

Zeki Çakan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİLECİK

Şerif Çim

BİTLİS

Edip Safder Gaydalı

Kamran İnan

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

İlhan Kesici

Hayati Korkmaz

Feridun Pehlivan

Yahya Şimşek

İbrahim Yazıcı

ÇANAKKALE

Hikmet Aydın

Mustafa Cumhur Ersümer

Ahmet Küçük

A. Hamdi Üçpınarlar

ÇANKIRI

Mete Bülgün

ÇORUM

Ali Haydar Şahin

DENİZLİ

Hilmi Develi 

Adnan Keskin

DİYARBAKIR

Muzaffer Arslan

EDİRNE

Mustafa İlimen

Erdal Kesebir

ERZİNCAN

Mustafa Kul

Mustafa Yıldız

ERZURUM

Necati Güllülü

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Mehmet Batallı

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

Hüseyin Yayla

IĞDIR

Adil Aşırım

ISPARTA

Erkan Mumcu

İÇEL

Oya Araslı

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Ziya Aktaş

Ahad Andican

Refik Aras

Mehmet Aydın

Ali Coşkun

Nami Çağan

H. Hüsnü Doğan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Mehmet Tahir Köse

Emin Kul

Necdet Menzir

Mehmet Moğultay

Yusuf Namoğlu

Altan Öymen

Korkut Özal

Ali Talip Özdemir

H. Hüsammettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Sabri Ergül

Şükrü Sina Gürel

Aydın Güven Gürkan

Birgen Keleş

Atilla Mutman

Metin Öney

Ahmet Piriştina

Süha Tanık

Hakan Tartan

Zerrin Yeniceli

KAHRAMANMARAŞ

Esat Bütün

Ali Doğan

Ali Şahin

KARABÜK

Şinasi Altıner

Erol Karan

KARAMAN

Fikret Ünlü

KARS

Y.Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

İsmail Cem

Recep Kırış

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Abdullah Akarsu

Tevfik Diker

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Lale Aytaman

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ayhan Gürel

Yalçın Gürtan

Biltekin Özdemir

Adem Yıldız

SİİRT

Nizamettin Sevgili

SİNOP

Metin Bostancıoğlu

Yaşar Topçu

SİVAS

Mahmut Işık

Nevzat Yanmaz

Muhsin Yazıcıoğlu

ŞANLIURFA

Seyit Eyyüpoğlu

Eyyüp Cenap Gülpınar

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enis Sülün

TOKAT

Hanefi Çelik

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Yıldırım Aktürk

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

YOZGAT

Lütfullah Kayalar

İsmail Durak Ünlü

ZONGULDAK

Veysel Atasoy

Tahsin Boray Baycık

Hasan Gemici

Osman Mümtaz Soysal

(Reddedenler)

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

İlhan Aküzüm

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Ünal Erkan

Mehmet Gölhan

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Alaattin Sever Aydın

Musa Okçu

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Mehmet Altan Karapaşaoğlu

Cemal Külahlı

Ali Osman Sönmez

Turhan Tayan

ÇANAKKALE

Nevfel Şahin

ÇANKIRI

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Ferit Bora

M. Salim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Yakup Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barın

Hasan Belhan

Cihan Paçacı

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

Abdulilah Fırat

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

Ergun Özdemir

HAKKÂRİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

Ali Uyar

IĞDIR

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Sedat Aloğlu

Tayyar Altıkulaç

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Cefi Jozef Kamhi

Hüseyin Kansu

Hayri Kozakçıoğlu

Göksal Küçüali

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

KIRIKKALE

Kemal Albayrak

Hacı Filiz

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Şevket Kazan

Osman Pepe

KONYA

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Metin Perli

MALATYA

Oğuzhan Asiltürk

Yaşar Canbay

Fikret Karabekmez

M. Recai Kutan

MANİSA

Rıza Akçalı

Bülent Arınç

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SİVAS

Musa Demirci

Tahsin Irmak

Temel Karamollaoğlu

Abdüllatif Şener

ŞANLIURFA

Sedat Edip Bucak

Necmettin Cevheri

İbrahim Halil Çelik

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Fevzi İnceöz

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı 

Abdullah Örnek

ZONGULDAK

Necmettin Aydın

Ömer Barutçu

(Çekimser)


MANİSA

Ayseli Göksoy


(Geçersiz Oy)



AKSARAY

Sadi Somuncuoğlu (BOŞ OY GEÇERSİZ OY)




(Oya Katılmayanlar)

ANTALYA

Emre Gönensay

BARTIN

Köksal Toptan

BİNGÖL

Mahmut Sönmez

BURSA

Cavit Çağlar

Ertuğrul Yalçınbayır

ÇORUM

Hasan Çağlayan

DENİZLİ

Hasan Korkmazcan (Bşk. V.)

DİYARBAKIR

Sebgetullah Seydaoğlu

GÜMÜŞHANE

Lütfi Doğan

İSTANBUL

Aydın Menderes

İZMİR

Gencay Gürün

Mehmet Köstepen

Rüşdü Saracoglu

Rıfat Serdaroğlu

KONYA

Mustafa Ünaldı

KÜTAHYA

Mustafa Kalemli (Başkan)

Mehmet Korkmaz

SAMSUN

Murat Karayalçın

TEKİRDAĞ

Hasan Peker

TUNCELİ

Kamer Genç (Bşk. V.)




(Açık üyelik)

         KIRŞEHİR  :  1



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












